<doc id="2676" url="https://als.wikipedia.org/wiki?curid=2676" title="Koptisches Alphabet">
Koptisches Alphabet

S'koptischi Alphabet wird zum schrybe vo dr koptischi Sproch bnutzt. Wyl s'Koptisch als gsprocheni Sproch usgstorbe isch un numme no i dr koptischi Chilch bnutzt wird, isch d'Verwendig vum Alphabet minimal.

S'koptischi Alphabet het sich usem griechische Alphabet entwiggelt; vorher isch s'demotischi Alphabet zumme d'Ägyptischi Schprôch schrybe bnutzt worre. S'koptischi Alphabet bstoht us 31 Buchstabe; vo dänne hen 24 e griechische Ursprung un 7 e demotische (d'letschte 7). D'7 demotischi Buchstabe sin bruucht worre zumme Luut doz'stelle wo im Griechische nüt existiert hen. S'Alphabet wird usserdem vo links nooch rächts gläse, un het Gross- un Chlybuchstabe.

S'koptischi Alphabet isch z'erscht vo heidnischi Prieschter bnutzt worre, spöter vo de koptische Chrischte, un für e churzi Zit sogar für de alltäglichi Gebruuch. Hüt wird s'koptischi Alphabet numme no i manchi Chilchebüecher bnutzt un d'Chilche hän i dr Regel e paar Yschrifte uf Koptisch. D'hütigi Ussproch isch falsch, wyl se zum Teil ufem Arabische un zum Teil ufem Griechische basiert. S'nubischi Alphabet basiert ufem koptischi Alphabet, au wenn d'zwo Sproche sunscht nüt verwandt sin.



</doc>
<doc id="2677" url="https://als.wikipedia.org/wiki?curid=2677" title="Manx">
Manx

Manx oder Manx-Gälisch (Manx: "Gaelg" oder "Gailck") isch e keltischi Sprooch vo dr Isle of Man, wo vo dr britische Monarchi verwaltet wird. Im Joor 1974 isch de letscht Muettersprööchler, de Ned Maddrell gstorbe. S Manx isch aber guet dokumentiert gsi un deno durch e Sproochbewegig wyderbelebt worde. Hüt het Manx öbe 100 flüssigi Sprecher, un e chlyni Aazaal vo Chinder, wo demit uffwaggse. Es isch nooch verwandt mit de Irisch- un Schottisch-Gälische Sprooche.

Schprichwörter uf Manx-Änglisch


</doc>
<doc id="2680" url="https://als.wikipedia.org/wiki?curid=2680" title="Landkreis Lörrach">
Landkreis Lörrach

Dr Landkreis Lörrach lit im üsserschte Südweste vom Bundesland Bade-Württeberg (Dütschland) un grenzt im Süde an d' Schwyz (Kanton Basel-Stadt, Basel-Land un Aargau), im Weschte an's Elsass (Frankriich), im Norde an de Landkreis Breisgau-Hochschwarzwald un im Oschte an de Landkreis Waldshuet.

Dr Landkreis g'hört zum Regierigsbezirk Friburg un zum Regionalverband Hochrhii-Bodesee.

S'Wiisetal (gnamset noch em Fluss „Wiise“) als nordöschtliche Teil vom Landkreis g'hört zum Hochschwarzwald un zieht sich uffe bis zum Feldbärg, 'm höchschte Bärg vom Schwarzwald. Im Weschte hebe sich d'Wiiberg vom Markgräfler Hügelland use, im Süde de Dinkelbärg. Zwüschem Dinkelbärg un em Schwyzer Jura zieht sich s'Hochrhiital go Weschte un witet sich noch Basel nordwärts zur Oberrhiiebeni us.

Dr Landkreis Lörrach isch in sine hütige Grenze durch d'Kreisreform z'Bade-Württebärg entstande, wo zum 1. Januar 1973 vollzoge worden isch. Dörtmols isch dr ehemolige Landkreis Lörrach mit de meischte Gmeie vom Landkreis Säckchinge un e paar Gmeie vom Landkreis Mülle zum e neue Landkreis Lörrach zämme gschlosse worde. Noch em Abschluss vo dr Gmeireform het dr Landkreis Lörrach 42 Gmeie, drunter 8 Städt un dodevo nomol 3 „großi Kreisstädt“ (Lörrach, Rhiifelde (Bade) un Wiil am Rhii). Gröschti Stadt isch Lörrach, kleinschti Gmei isch Bölle, wo z'glich die kleinschti Gmei vo ganz Bade-Württebärg isch.

Dr Landkreis wird vom Kreistag un vom Landrot verwaltet. Dr Kreistag wird vo de Wahlb'rechtigte im Landkreis uf 5 Johr gwählt. Sell Gremium wählt de Landrot für ä Amtszit vo 8 Johr. Selle isch dr gsetzlichi Verträter un Repräsentant vom Landkreis un au Vorsitzende vom Kreistag un sine Usschüss. Er leitet s'Landrotsamt un isch Beamte vom Kreis.

Zue sinem Ufgobegebiet zälle d'Vorbereitig vo dr Kreistagssitzige un sine Usschüss. Er brueft Sitzige i, leitet selli un vollzieht d Bschlüss vo dört. In de Gremie het er kei Stimmrächt. Si Stellverträter isch dr Erschti Landesbeamti.
Gegewärtig het dr Kreistag 64 Mitglieder.

D'Landröt vom Landkreis Lörrach sit 1945:

Im Landkreis gits großi strukturelli Unterschiid. D'Region im vordere un mittlere Wiisetal un im Hochrhiital isch dicht bsiidelt un stark industrialisiert. Bsunders im Wiisetal isch d'Tegschtilinduschtrie stark verbreitet gsi. D'Tal- un Hochlage vom südliche Schwarzwald sin dünn bsiidlet un vo dr Landwirtschaft un vom Främdeverkähr prägt. S'weschtlich glägini Markgräflerland isch vo Sonderkulture wie Obscht- un Wiibau kennzeichnet.

In dr Rhiiebeni lit mit dr Thermi z'Bellige s'jüngschti Heilbad vo dr Region.

Durch d'Oberrhiiebeni verlaufe vo Norde uff Süde zwei großi Fernstroße: D'Bundesautobahn A 5 un d'Bundesstroß B 3.
D Bundesstroos 317 goht vo Lörrach entlang de Wiise durchs Wiesedaal über de Feldberg uff Titisee wo si dan in d' B31 Richdigg Bodesee übergoht

In dr Rhiiebeni lit d Rhiitalbahn, wo vo Karlsrueh uff Basel fiehrt und au als Badischi Hauptbahn bezeichnet wird.

Durchs Wiisetal fiehrt vo Basel übr Lörrach un Schopfe d Wiisetalbahn uf Zell. Freyer isch vo Zell us ä Schmalspurbahn über Schönau noch Todtnau wiitergfahre. Sälli Bahn isch als Todtnauerli bekannt.

Vo Schopfe us isch freyer d Wehratalbahn durch eine vo de längschde Iisebahntunnel vo Dütschland zwüsche Fahrnau un Hasle über Wehr uf Säckinge gfahre.

Vom Badische Bahnhof z Basel us füehrt au no d Hochrhiibahn über Badisch-Rhiifälde, Säckchinge uf Singe entlang em Hochrhii.

Als Museumsbahn isch hützdag no d Chandertalbahn in Betrieb, si füehrt vo Haltige bi Wiil uf Chander.

Mit de Rhiihäfe z'Wiil am Rhii isch dr Landkreis über de Rhii mit'm Nordseehafe im niiderländische Rotterdam verbunde.

Dr Landkreis Lörrach lit im Izugsberich vom binationale EuroAirport Basel-Mulhouse-Freiburg.

Sehenswerti Kultur- un Naturdenkmäler sin s'Röttler Schloss, d'Wasserschlösser z'Inzlinge un z'Schlienge, s'Schloss Bürgle, dr Nonnemattweiher, d'Hasler Tropfsteihöhli und s'Hebel-Hus.

International bekannt isch s'Vitra Design Museum z'Wiil am Rhii.

It zu vergässe isch des Naturschutzgebiet um de Feldberg umme un des groß Naturschutzgebiet Präger Gletscherchessel, wo mer seltene Dierer und Pflanze us de Eiszitt säh ka.




</doc>
<doc id="2685" url="https://als.wikipedia.org/wiki?curid=2685" title="Schwyz">
Schwyz

Schwyz [] ( oder ) stoht für:


</doc>
<doc id="2696" url="https://als.wikipedia.org/wiki?curid=2696" title="Alemannischer Separatismus">
Alemannischer Separatismus

As Alemannische Separatismus sind nochem 2. Weltchrieg Bistrebige gnennt wore, won e stammesföderalistische alemannische Staat agstrebt hend. Z Südwestditschland hets noch 1945 verschiidini Plän gä, d Staatelandschaft im Südweschte z ändere. Däne Plän sin föderalischtischi Gedankestremige in dr Johrzehnt vorhär vorüsgange, wu aber dur d Nazi unterdruckt wore sin.

Dr Bernhard Dietrich, dr Burgemeischter vu Singe, isch fir e "Alpeländischi Konförderation" iidrätte. Scho 1932 het er zu nere "alemannisch-schwäbisch-bajuvarische Landsmannschaft" ufgruefe, s glich het noch sinere Vorstellig fir dr großfränkisch Ruum solle gschähne. Wu dr Hitler a d Macht kumme isch, het dr Dietrich drno mehrfach is Gfängnis miesse. Im Summer 1945 het er in dr Broschüre "Alpenland" agregt, ass mer e "südditsche, katholische un no Stämm gliiderete Bundesstaat" soll grinde. 

Z Friiburg i.B. isch im Spotjohr 1945 um dr Dr. Josef Ruby e "Vereinigung Abendland" grindet wore, wu d "Alpenland"-Vorstellige vum Dietrich ibernumme het. "Abendland" isch fir dr eiropäisch Gedanke gstande, mer het letschtändlig e eiropäischi Einigung uf federalischtischer Basis welle.

Z Bregenz het dr Burgermeischter Dr. Julius Wachter un witeri Vorarlbärger d Alpelandbewegig unterstitzt. Am 10. Oktober 1945 isch im Bregenzer Rothüüs schliäßlig s "Aktionskomitee des Alpenländischen demokratischen Bundes" grindet wore - Ziil: e Bundesstaat "Alpenland", wu vu Wien bis an dr Rhiin, vu dr Donau bis uf Südtirol hätt sotte goh. Obwohl niäme gsait het, d Schwiz un s Elsiss sott zu däm Budesstaat ghere, het sich d Prässi in dr Schwiz iber dä "alemannisch Separatismus" ufgregt, z Frankrich het dr General de Gaulle persenlig d Rot Kart zeigt. Un aü z Eschtrich un z Ditschland hets journalischtische Gegewind gä. Schliäßlig isch d Alpelandbewegung z Vorarlbärg vu dr franzesische Besatzigsmacht verbotte wore; do dermit isch jetz d Bewegig z Südditschland ellei gstande.

Parallel zu un unabhängig vu dr Alpeland-Bewegig het dr Otto Feger, Stadtarchivar z Konschtanz, innerhalb vu wennige Wuche e Buech mit em Titel "Schwäbisch-Alemannische Demokratie - Aufruf und Programm" im Jünni 1946 uf dr Märkt brocht. Des Buech mit sinene 230 Sitte isch 1946 s uflagestärkscht Wärk in dr franzesische Besatzungszon wore.

In däm Ufruef un Brogramm riäft dr Feger drzue uf, im Süde e Schlusstrich unter Imperialismus, Kriäg, Faschismus, Preußetum z zäige un e eigene, schwäbisch-alemannische Staat z grinde. Do hätt sotte s schwäbisch-alemannisch Sprochgebiit im spetere Bade-Wirttebärg drzue ghere, un - politisch schwiiriger zum durch z setze - Bayerisch-Schwabe. Dä Staat hätt sotte e demokratischi Innegliiderig ha - un dodrzue het im Feger a klar Vorbild vorgschwäbt: d Schwiz. Demokratischi Innepolitik hätt durch eiropäischi Üssepolitik ergänzt wäre solle - dä Staat hätt sich sälber in Frog gstellt, wänn e Iibindig in eiropäischi ferderalischtischi Strukture meglig gsii wär.

Erscht emol hätt dä Staat e Staat vu dr Alemanne si sotte - d Staatsbirgerschaft hätt sotte noch em Territorialbrinzip vergää wäre - des bedittet, ass Ortsfrämdi kei politischi Mitsproch gha hätte. Des het sich nit gege diä - nonit vorhandene - Flichtling grichtet, sondern gege diä, wu im Dritte Rich üs em Norde un Oschte riigstremt sin go kummidiäre. Zu dr Staatsziil het aü d Pfläg vum Dialäkt solle ghere.

Am 17./18. Aügüscht 1946 isch z Singe uf d Initiativ vum Bernhard Dieterle dr "Schwäbisch-alemannischer Heimatbund" grindet wore. Diä Grindung isch vu iber 100 Teilnämmer vu iberall z Südbade, z Südwirttebärg un vu Lindau vollzoge wore. As Brogramm vum Heimatbund isch im Feger si "Schwäbisch-alemannischi Demokratii" agsähne wore. Als erschde Schritt isch dänkt worde an e Staatswäse, wo die ganzi französisch besetzti Zone vum schwöbisch-alemannische Gebiet umfasst het (Klöckler, Land der Alemannen..., S. 118). 

Dr Heimatbund het in dr Monet druf in verschiidene Landgreis kenne Ortsverbänd grinde, aber er isch nit groß iber d Schicht vu dr Intelektuälle nüskumme. D Entscheidig gege e "Schwäbisch-Alemannischi Demokratii" im Südweschte isch ändgiltig gfalle, wu klar wore isch, ass d alliiärte Bsatzigsmächt e weschtditsche Staat wänn grinde, wu alli drej Besatzigszone drin ufgoh hän solle.





</doc>
<doc id="2701" url="https://als.wikipedia.org/wiki?curid=2701" title="Bezirk Bremgarten">
Bezirk Bremgarten

Brämgarte isch e Bezirk im Kanton Aargau,
im Norde vom Freiamt, im Rüüss- und Bünztal.

Zum Bezirk Brämgarte ghöred 22 Iiwohnergmeinde (politeschi Gmeinde) (Stand 2017):











Uf Endi 2012 sind d Bezirksämter noch ere 210-jährige Gschicht im Kanton Aargau ufghobe worde. Im Bezirk Brämgarte gits sithär nu no s Bezirksgricht.



</doc>
<doc id="2702" url="https://als.wikipedia.org/wiki?curid=2702" title="Rudolfstetten-Friedlisberg">
Rudolfstetten-Friedlisberg

Ruädistettä-Friedlisbërg (amtlich "Rudolfstetten-Friedlisberg") isch ä Gmeind im Bezirk Bremgartä im Schwiizär Kanton Aargau. S Dorf liit am öschtlichä Hang vom Mutschälle-Pass, a dä Gränze zum Kanton Züri. D Gmeind gränzt a d Gmeindänë Widä und Berikä .

Diä 5 Gmeinderöth sind dä:

S Bezirksgricht Brämgarte stellt d Judikativä. Ruädischtettä-Friedlisbërg kört zum Fridnsrichtärchreis Brämgartë.

Am nordöschtlichä Dorfrand vo Ruädistettä gitz ä chliini Induschtrizonä. D Mehrheit vo dä ärwërbstätigä Bevölkärig schaffët allärdings i dä Schtat Züri odr im naeglägänë Limmättal (z. B. z Diätikä, Schliärë, Schpreitäbach usw.).

D Gmeind wird durch d Brämgarte–Diätikä-Bahn erschlossä; äs git zwei Haltischtelä (Ruädischtettä und Ruedischtettä-Hofackär). D Hauptschtraas Wohlä–Brämgartë–Diätikä, wo zmitzt dur d Gmeind füärt isch eini vo dä wichtigschtä Hauptschtraasä vo dä Schwiiz. Dä Autobahnaschluss Urdorf isch öppe 4 km entfërnt. Dä Ortsteil Friedlisbërg isch nöd mit öffäntlichä Värcheersmitl ereichbar.

Z Rudädischtettä gitts n Chindrgartä und ä Primarschuäl für diä 1. bis 5. Klass. Chindä us Friedlisbërg bsuäched bis zu dä 3. Klass d Schuäl im eigäne Dorf und gönd dän nach Ruädischtettä.

D Oberstufä (Realschuäl, Sekundarschuäl, Bezirkschuäl) esch i dä Gmeind Berikä. Det gönd ned nur d Schüäler vo Ruädistettä i d Schuäl, sondern au diä vo dä umligendä Gmeindä: Berikä, Widä, Zufikä. Sit em Jahr 2007 esch au d Realschuäl i dä KSM (Chreisschuäl Mutschälle). Voranä sind d Chind immr i dä eigenä Gmeindä i d Real gangä.




</doc>
<doc id="2703" url="https://als.wikipedia.org/wiki?curid=2703" title="Mutschellen">
Mutschellen

Dä Mutschälle (hochdytsch Mutschellen) isch än Schwiizär Pass im Kanton Aargau a dä Gränze zum Kanton Züri.

Well dä Pass sehr tüüf liit (551 m ü.M.) isch är au als "tüüfschtglägenschti Pass vo Europa" bekannt. Ufm Mutschälle ligät viär Gmeindä: Berikä, Ruädischtettä-Friedlisbërg, Widä und Obärwil-Liäli. Letschteri het aber kein Aateil am Pass sälber.

Uf em Mutschälle sin d Gmeindegränze, bsunders zwüsche Berikä, Ruädischtettä-Friedlisbërg un Widä kum z erkänne. S Gebiet isch über d Gmeindegränz überbaut. So gits au immer wider Diskussione über e Fusion vo de drei Gmeinde. Konkreti Plän defür gits im Momänt aber nöd.



</doc>
<doc id="2705" url="https://als.wikipedia.org/wiki?curid=2705" title="Nikki D">
Nikki D

D Nikki D isch en US-amerikanischi Rapperin. Zersch isch si e Mitglid vom Ice-T sym Rhyme Syndicate gsi; spöter hed si sich dr Queen Latifah und ihrer Flavor Unit aagschlosse. Ire worschynlig bekanntischte Track isch "Daddy's Little Girl" gsi, inschpiriert vo "Tom's Diner" vo dr Suzanne Vega. Dr Durchbruch isch ere drotzdäm verweert blibe; vilicht grad well si sich nid hed chönne zwüsche Hardcore und Mainstream entschaide. Ir Début-Album hed irrefierenderwys wi "Daddy's Little Girl" ghaisse, obwoll alli andere Stügg überhaupt kai kommerziellen Appeal ghaa hänn. Broduziert hänn unter anderem d Leaders of the New School, dr Smooth Ice und dr Sam Sever.

Si hed unter anderem Gaschtufftritt bi der Alyson Williams und em Apache gha. Zum letschte Moll hed si mit irem Uffdritt uf der CD "The Rapsody - Hip Hop Meets Classic" uf sich uffmerggsaam gmacht. Broduziert isch die CD vo de dütsche Voelker Brothers gsi. 




</doc>
<doc id="2708" url="https://als.wikipedia.org/wiki?curid=2708" title="Kuchen">
Kuchen

Dr Chueche isch e Gebäck, wo us Deig gmacht wird und im allgemeine sǜess isch. Dr Deig wird uf Bläch oder in Chuecheforme bache. Ä tybisch allemannischi Chuecheform isch der Gugelhupf.

Turte si Chueche mit era Füllig, wo hǜfig us mehrere Schichte bestöhn. Si wärde im allgemeine garniert oder mit ere Glasur überzoge.

Im Bärndütsche bezeichnet me mit Chueche au und vor allem das, wo bi andernen Alemanne Wähje, "Flade" oder "Dünne" heißt. E spezielle Bärner Chuechen isch der "Zibelechueche," wo me traditionellerwys am Zibelemärit isst.

Chüeche si vor allem in Europa und Amerika beliebt. Dört isch dr Weize, wo sich bsundrigs guet zum bache eignet, s wichdigste Getreid. Si wärde aber in de meiste Kulture gässe, so si z Asie d Riischüeche verbreitet.

Es git sogar Chüeche, wome imene Tassli ir Mikrowäuä cha bache! Das geit im gsamte o nume öppe sibe Minute.




</doc>
<doc id="2709" url="https://als.wikipedia.org/wiki?curid=2709" title="Burg Rötteln">
Burg Rötteln

D Burg Röttle isch ä Burgruine ooben a Haage bi Lörrach im Wiisetal im Landchreis Lörrach z Bade-Württeberg. Oft hört mer anstatt „Röttler Burg“ au „Röttler Schloß“.

D Burg Röttle isch vo de Lütt vo Röttle erbaut un 1259 s erschde Mol urkundlich erwähnt worde. Schu langi Zitt devoor hät s z Röttle e Chirch gee, wuu 751 zum erschte Mool gnännt wird. D' Herre vo Röttle werde vom 12.-14. Jorhundert erwähnt un sin mit em Lüthold II. uusgstorbe. Ihri Erbe sin d' Margrafe vo Bade gsi. Im 14. und 15. Jahrhundert hän si ihre Burg erwiteret und au umbaut. Bim Erdbeebe vu Basel (1356) sin d Chirch un d Burg bschädigt worre.

D Burg isch 1503 an de Markgraaf Christof vu Bade übergange. 1525 isch si im Burechrieg iignuu worre, hät abber keini Zerstörige erfahre. Im Drißigjährige Chrieg isch ä Deil vo de Anlage zerstört worde un au de holländisch Erbfolgechrieg hät Zerstörige brocht, wiil doo di französische Druppe chuu sin. De Ludwig de Vierzähnte, au Sunnechönig gnennt, het si dann ganz schlaife lo, un numme de Burgfried un ä paar anderi Gebäud sin übrigbliibe.
Im Gedicht „Vergänglichkeit“ vom Johann Peter Hebel bietet die au hit no imposanti Ruine Veralassig, über d’Vergänglichkeit nochz’denke. S’fangt so a:

En anderes literatisches Zügnis vom Röttler Schloss stammt vo de Käthe Papke mit ihrem bekannte Roman „Die Letzten von Rötteln“.

Aalüege cha mer d'Burg Röttle au, un zwar vo April bis Oktober jede Tag vom Zähni bis um Sechsi un zwüsche November un März jede Samschdig, Sunndig un an Fiirdig vom ölfi bis em vieri.

Im Summer gits sit e paar Johr Burgfeschdspiel, wo de aalüge chasch.


D'Date sin usem Proschpekt: "Burgruine Rötteln" Herausgeber: Staatliche Schlösser & Gärten Baden-Württemberg



</doc>
<doc id="2711" url="https://als.wikipedia.org/wiki?curid=2711" title="Basken">
Basken

D Baske ("Euskaldunak") sin ä Volk, wo im nördliche Schpanie un im südwestliche Frankrych lebt. S Baskeland beschtôt us vier Provinze z Schpanie un drei z Frankrych – vo do chunnt die baskisch-nationalischtischi Parole «4+3=1» – und lyt in de weschtliche Pyrenäe un an dr Chüschte vur Bucht vo Biskaya.

S Baskische ghört zu keinere Sprochfamilie; s isch weder Indoeuropäisch, no Afroasiatisch, no Finno-ugrisch oder e Turksprach; au e nöcheri Verwandtschaft mit dem Kaukasische isch nöd erwise. Interessanterwiis gits in dr Baskische Schprôch kei Begriff für ä "Bask" sundern numme ä Begriff für ä Baskischschprecher.

D Baske sin wahrschynlich s älteschti Volk vo Europa un hän warschynlich scho in dr Schteizit in de Pyrenäe glabt. Dr genaui Urschprung vo de Baske isch aber nüt gchlärt. Im Römische Rych hän d Baske ä relativi Autonomy gnosse, un s Baskeland isch nüt romanisirt wôre. Nôchem Fall vum Römischi Rych hän d Baske sich gege d Franke un d Gote müesse wehre; s "Chanson de Roland" basirt ufeme baskische Syg über ä fränkischi Armee. Ä Feudalsüschtem hät im Baskeland nie exischtyrt. Schlieslich sin d Baske unter d Herrschaft vo Kaschtilie gfalle, unter dr Bedingig dass iri traditioneli Schtammesrecht, d "fueros" reschpektyrt were. 

S isch wenig bekannt, aber d Baske hän zu de erfolgrychschte Entdecker un Seefahrer ghört; und es wird gsait, ass baskischi Fischer Amerika lang vor em Kolumbus endeggt hän. Di baskischi Autonomy hät z Frankrych nôch dr Franzessische Revolution gendet, un z Schpanie sin d "fueros]" nôch de Karlischtechrieg ufghôbe wore. Im früehe 19te Jôhrhundert isch dr Baskischi Nationalismus entschtande, vorallem durch de Sabino Arano. Während dere Zit isch s Baskeland ä wirtschaftlichs Zentrum gsi, vorallem wäge dr Schtahlproduktion. 

Im Schpanische Bürgerchrieg hän d Baske uf beidne Syte gchämpft, vorallem aber uf dr republikanische für iri Autonomy. Nôchem Chrieg hät s Baskeland unter em Franco unter schwere Repressalie müesse lyde; des hät schliesslich zu gwaltätigem Widerschtand gfürt, vorallem durch d Baskischi Terrororganisation ’’Euskadi Ta Askatasuna’’ (ETA). Nôchem End vum Frankoreschim isch em Baskeland Autonomy ygrüümt wore.

S schpanischi Baskeland ("Euskadi") beschtôt us de drei Provinze Araba, Bizkaia un Gipuzkoa. In dene drei Provinze labet 2.123.000 Mensche. Usserdem labet au Baske in dr Provinz Navarra un im Franzessische Baskeland (730.000), d Pyrenäe hän s Baskischi Volk nô nie trennt. Im Ganze gits ugfähr 3 Millione Baske. D meischte baskische Schtädt hän sowohl baskischi als au schpanischi Name zum Byschpil Bilbo (Schpanisch Bilbao), Donostia (San Sebastián) un Gasteiz (Vitoria). D schpanische Name uf de Schilder wäret aber hüüfig vo baskische Nationalischte überschprüet, drum setze sich inzwische immer meh di baskische Name durch. Uugfähr 27% vur Bevölkrig schpricht Baskisch, fascht alli chönet aber au Schpanisch. 


</doc>
<doc id="2716" url="https://als.wikipedia.org/wiki?curid=2716" title="Bremgarten">
Bremgarten

Bremgarten chan folgendes bedüte:

in dr Schwyz:
z Dytschland:


</doc>
<doc id="2724" url="https://als.wikipedia.org/wiki?curid=2724" title="Markgräflerland">
Markgräflerland

S Markgräflerland (dr Namme chummt vum "Markgrof vo Bade") isch e Region im Südweschte vo Dütschland z Bade-Würdeberg. S bstoht us Deil vum südliche Schwarzwald un em undere Wiisedal. S grenzt im Süde an d Schwyz, im Weschte an s Elsiss z Frankrich und im Norde an dr Brisgau.

S hüttig Wiibaugebiet Markgräflerland goht vum Grenzacher Horn un Wil am Rhii im Süde bis uf Friburg-Sant-Jerge im Norde un bstoht us dr Vorbergzone zwische dr Rhiiebeni un em Schwarzwald.

Historisch gsää meint s Markgräflerland di ehmolige Bade-Durlemer un demit nooch dr Reformation au evangelische Ortschafte zwische Chlei-Basel im Süde un Friburg, s historisch Gebiet hört im Norde scho bi Heitersche uf, uf Friburg zue sin s numme noch Isprengsel. Im Weschte isch s dur dr Rhii begrenzt un Hochblaue. S Wiisedal un s Chanderdal zälle no dezüe.

Linguistisch ghöört d Mundart vum Markgräflerland, s Markgreflerisch, züem hochalemannische Dialektgebiet z Dütschland zwische dr Rhiebeni un em Südschwarzwald.

Dr gröscht Markgräfler Dichter isch dr Johann Peter Hebel, wo vil Gedicht in dr alemannische Mundart verfasst het.

S Markgräflerland zeichnet sich dur e günschtig Klima us un wird doher au in dr Eigewerbig "dütschi Toskana" gnennt, was aber scho Aloss fer Spott un Ironi über so vil Selbschtüberschätzig gsi isch (wo isch s Markgräfler Florenz un wo stoht dr schief Turm?)

Dr typische Wii vu dr Region isch dr Güetedel, e Wysswii, wo um 1780 vum Markgraf Karl Friedrich vo Bade us em schwyzerische Vevey ins Markgräflerland brocht wore isch.




</doc>
<doc id="2726" url="https://als.wikipedia.org/wiki?curid=2726" title="Schrättele">
Schrättele

Schrätteli sin bösi Lüt – meistens aber alti Wiibli – wo z’Nacht umewandle gönt und anderi drucke, wenn sie uf em Rucke oder uf der linke Site lige. Mer seit, dass sie zem Schlüsselloch und züe alle Chlinge iine chömme.

In mängge Gschichte wird beschriebe wie eini wo als Schrätteli furtgoht go anderi drucke in de eigene Wohnig wie dod doliegt, will ihri Seele ebbe als Schrätteli furt isch. 

Wemmer ganz schnell isch, no cha mers Schrätteli mänggmol verwütsche grad bevor oder au nochdäm es öbber druckt het. No müeß mer ganz schnell nochem griffe, und am beste usem Fenschter bohle.

Wenn s’Schrätteli an eime chunnt, no düet mer am beste alli Löcher züestopfe, Schlüssellöcher, Ritze in der Tüere usw. derno müeß sich s’Schrätteli in siinere woore Gstalt zeige.


</doc>
<doc id="2727" url="https://als.wikipedia.org/wiki?curid=2727" title="I">
I

Dr latinisch Buechschtabe I isch de nüünti Büechstab im Latinische Alfabet. I de meischte Sprachen isch er e Vokal, o wen er im Latyn het entweder chönne Vokal oder Konsonant sy.

Im Hochdütsche gits numme zwei I-Lut:

Im Alemannische git bis ze vier betonti I-Lut:

Ufpasse mues me dermit, das im Alemannische ds "ie" nid eifach en "i" isch, sondern würklech e Diphthong /iə/.

Es Problem bi der Fonetische Schriibwis für die vier verschiedene "i" isch, daß im Alemannische je nach Region d’Ussprooch mängge Wörter verschieden isch. Während mer in einere Gegend z. B. "viil" (lang, offen) seit, wirds neumen andersch "vil" (kurz, offen) uusgsproche, u wider a andernen Orte "viil" (lang, gschlosse). Drum isch bi de Beschriibig züe de vier I-Lut bewußt uf Biispil verzichdet worde.

S’Düpfeli uf em "i" isch im 14. Johrhundert entstande, säll Düpfeli isch emol an Akzent gsi, wo immer chliiner worden isch.



</doc>
<doc id="2729" url="https://als.wikipedia.org/wiki?curid=2729" title="Aschermittwoch">
Aschermittwoch

Dr Aschermittwuch (lat.: Dies Cinerum) markiert im Christetum vo der Westchille dr Afang vo dr 40-tägige Fasteziit, wo an die 40 Täg erinneret, wo dr Jesus in der Wüesti verbrocht het (Mt 4,2 LUT). D Fasteziit umfasst 46 Kalendertäg, und duurt bis zum Karsamstig, die sächs Sunndig (1.–5. Fastesunndig und Palmsunndig), wenn mä nit fastet, si abzzieh. D Ostchille kennt drgege kei Aschermittwuch, wil ihri Fasteziit scho am Sunndig am Oobe afoht.

Der Name Aschermittwuch chunnt vom Bruuch, wo mä d Äsche vo de verbrennte Palmzwiig vom vorige Johr gsägnet und die Gläubige mit eme Chrüz us dere Äsche zeichnet het. In der Chille vo Gallie sie Mensche, wo schwer gsündigt hai, an Afang vo dr Buessziit us dr Chille verdriibe worde – in Alähnig an d Verdriibig us em Paradiis (Gen 3 EU). Si hai e Buesschleid azoge und mä het se mit Äsche bestreut.

Dr Aschermittwuch isch s Ändi vo dr Fasnachtsziit, e Ziit vo fleischlige Gnüss. Dr Verzicht uf s Fleischässe isch symbolisch für d Abkehr vom Wältlige. Als Uftakt zur Fasteziit findet hüfig e Fischässe, e Froschschänkel- oder au e Schnäggenässe statt.
Z Breagaz git as am Aschermittwoch i dar Obrschtadt de Bruch vo Gealdbittlwösch. Do goand d Obrstättlar in Häs mit wissa Kapuzza in ar Prozession zum Brunna und wäschand ihre leera Gealdbittl us und loand d Faschingszit no amol Revü passiera.




</doc>
<doc id="2730" url="https://als.wikipedia.org/wiki?curid=2730" title="Weil am Rhein">
Weil am Rhein

Wiil am Rhii (schriftdütsch Weil am Rhein) isch ä Stadt im Dreiländereck, wo me wägem "Vitra Design Museum" au "Stadt vu dr Stüehl" ("Nimm Platz in Weil am Rhein") sait.

S'lit im Markgräflerland am südlige Rand vum Schwarzwald un bildet mit dä konkurrierende Stadt Lörrach ä regionals Oberzäntrum als dütsche Deil vu dr Agglomeration Basel. Über d'Gränze hät d'Stadt ziemlig güeti Beziehige mit Hüninge, Rieche un Basel uffbaut, sodass me au vunere trinationale Regio schwätze cha.

S bschtoot usemne langzogene Schluuch vo de Riechener Gränze bis an dä Rhii mit Alt-Wiil, Läbelzüe, Otterbach un Friidlige sowie im gröschde Stadtdail Haltige, Märkt un im hochglägene Ötlige. Trotz langjährige Aschträngige isch's no nit so rächt glunge, ä Zäntrum z'schaffe. Immerhin git's aber im Beriich vum Rothus jetzt ä bar nätti Beiz, Cafés un Gschäft un z'Friedlige bim große Ichaufzäntrum ä Lichtspielhuus.

Wyl am Rhy isch am 27. Februar 786 zum erschte Mol urkundlig erwähnt worre. In de Urkunde vom Chloster St. Galle hät mer s als "Willa" bezeichnet. Ursprünglig isch d Stadt im Oste vom hüttige Stadtgebiet gläge, wo hütt Altwyl isch. Im 19. und 20. Johrhundert hät de Verchehr und mit em d Römerstroß Bedütig kriegt und d Lüt sin zu säller anezoge. Dass mer s Stadtgebiet in Richtig Rhy erwitert hät, isch einer vo de Faktore gsi, wo zum Stadträcht für Wyl am Rhy bytrage hät.

Im Johr 1835 hät mer uff de Lebelzüe e Zoll zur Kontrolle vo de Strecki Fryburg-Basel errichtet. Er stellt e Schritt in de Entwicklig vo Wyl dar, wyl er Grundstei vo de Bebauig vo de Lebelzüe gsi isch.

De Ußschlag vo de Entwicklig für d Stadt hät aber d Yrichtig von re Ysebahnstrecki ge. S Großherzogtum Bade hät 1851-55 e Bahnlinie baut; di neui Wyler Bahnstation hät Aschluss in d Schwiz gha. Im glyche Zitfenster hät mer au d Stroße vo Wyl am Rhy verbessert. D Bahnstation isch 1913 durch de Rangierbahnhof Basel - Wyl ergänzt worre. Noch em Zweite Wältchrieg sin hunderti Beamti vo Basel uff Lebelzüe verlegt worre.Mithilf von re Wyler Baufirma sin in de Umgebig vo Wyl am Rhy no meh Hüser baut worre; im Weste vo de Stadt isch Am Änd vom 19. Johrhundert de Stadtdeil Frydlinge entstande.

De Zweit Wältchrieg hät z Wyl e Hufe Opfer gfordert; au Gebäude sin beschädigt worre. Denoch isch aber d Ywohnerzahl schnäll agstyge (19 000 im Johr 1966)

Mer hät scho in de 30er-Johr Ygmeindige vorneh wölle, aber sälli Plän sin nit verwirkligt worre. 1971 isch Ötlinge, 1975 Haldige und Märkt ygmeindet worre. Sit 1972 isch Wyl e "großi Chreisstadt". Sit de Ygmeindige vo 1975 hät sich s Stadtgebiet nümmi verändert.

Bi de erschte Erwähnig hät d Stadt "Willa" gheiße. Witeri belegti Nämme sin "Wile" (1246), "Wila" (1298), "Wil am Schlipfe" (1344) und "Will" (1380). Deno isch es zu "Weil" worre, wo mer - im Hochdütsch, aber nit in de regionali Mundart - /i/ zu /ei/ diphthongiert hät. Wäge me römische Meierhof uss em 1. Johrhundert vermüetet mer, dass de Namme römisch isch. D Häärkunft isch abzleite vu lat. "Villa," des wiederum maint "Villa-Rustica," was nit andersch isch als di römisch-ladinischi Bezeichnig für e chliis Buurehuus. Vu säälene chline Buurehüser het s in hoch- und schpotrömischer Zit bi uns nochwiislig e Huffe ghaa im Sinn vu Wehrbuuresidlig, also Buurehüüser, wu in gwissem Abschtand zuenenader glege sin, so isch zum Bischpiel s nächscht vu Wiil us noch Süde zue dert gsi, wu hitte d Fondation Beyeler z Rieche ihre Platz het und im Mittelalter ä grössrs landwirtschaftligs Aawäse, gheisse s Berowerguet, sy Platz ghaa het, und noch Noorde zue im Berich vum Neubaugebiet vu Haltige isch di nächscht Villa Ruschtika z liige chu, un nach Oschte zue im Hoochrhii uffe z Chränzech au eini. Uff diä Art hän d Römer ä Vorposchtechette gschaffe, wu maischtedails vu Veterane, also pensionierte Legionär bewirtschaftet worde sin, und do demit römischi Siidlige wiä die uffem Basler Münschterhuegel, bzw. so lang sii dert bschtande het, de Colonia Raurica bim hüttige Augscht nach Noorde und Oschte e Vorusschutz botte hän.

Schpöter denn im Fruehmittelalter isch ebbe us "Villa (Rustica)" ganz eifach "Willa" worde und us Willa denno Weil.

Dr Dialekt vo Wiil ghört zuem Markgreflerische. En Iidruck vom Dialekt vo in Wiil un Noochberort am End vom 19. Johrhundert sprochen worde isch, gen e paar Wenkersätz ussem Wenkerboge vo Wiil.

Ergebnis vo dr Landdagswahle sit 2006: 

D Wirtschaft z Wyl am Rhy wird durch d Lag am Dreiländereck Dütschland-Schwiz-Frankrych, durch d Infrastruktur und di internationale Beziehige begünstigt. Branche sin z. B. Chemy, Maschynebau, Spedition und verschydeni Dienschtleistige sowie diversi chleineri Gschäft zum ychaufe. S Gwerbegebiet isch zur Zit 26,2 Hektare groß, devo sin 1,8 ha verfüegbar. De Gwerbestüerhebesatz vo Wyl am Rhy betrait 350 %.

Charte mit em Wyler Gwerbegebiet

Wiil lit diräkt a dä Autobahn, hät mehreri S-Bahnhöf un mitem Badische Bahnhof z'Basel au ä ICE-Bahnhof. Büs fahre in die ganzi Region (allerdings nit so oft) un dä trinationale Flughafe EuroAirport isch au nit wit. Z'letscht häts au ä Rhii-Hafe wo mitem Basler konkurriere cha.

Im Sportzentrum im "Nonneholz" git's unter anderem ä modernes Lichtathletikstadion, ä attraktivi Schwämmi ("Laguna Badeland") mitere Saunalandschaft "Vier Jahreszeiten", ä Iisbahn, ä Rollschüehalle un ä Trimm-Di-Pfad. Usserdäm isch dört unde ä schöni Parchlandschaft, wo vu de Landesgardeschau stammt.





</doc>
<doc id="2731" url="https://als.wikipedia.org/wiki?curid=2731" title="Elsässisch">
Elsässisch

Elsassisch – od’r làng Elsässerditsch – heisse de Dialäkt, wo mer im Elsass redt. Im greeschte Teil vom Elsass redt me nideralemannischs Oberrhiinalemannisch, einzig s Sunngau im Side ghert zum Höchalemannische. Nordeschtlich (Gegend vun "Wisseburi/Wäjssebua") wird Sidfränkisch geredt, z Niderlauterbach und z Winge Pfälzisch, nordweschtlich "(Krummes Elsàss)" wird Lothringer Plàtt (Saar-Rhinfränkisch) geredt.

Elsassisch, bzw. Ditsch vun Elsass un Moselle, ésch offiziell e Regionalsproch vun Frànkrich – un’s ésch nooch Okzitànisch de àm meischte gesproche vun àlli regionàli Sproche vun Frànkrich.

Noch ere Studie vo 2001 gan 61 % vor elsässische Bevelkerig àà, das si Elsassisch rede. Vo de Jugendliche git nume jede viert àà, sich glagetlich uf Elsassisch z'unterhàlte. In dr Mitti vom 20. Johrhundert han 90 % Elsassisch und/oder Hochditsch verstànde.

A Studie vu 2012 zeigt àss 43 % vu dr elsässische Bevelkerig noch Elsassisch kààt.

Nume no umgrachnet 5 % vo de Schuelààfanger chene Elsassisch, wel nume no 28.8 % vo den Eltere ihri Kind mindischtens e bitzli Elsassisch lehre. Mehrera Grunda sìn do dràà d Schuld.

D deutsche Sproch hot mer im Elsass vum 13. bis zu em 17. Johrhundert gsproche. Mit de Französische Revolution isch d französische Sproch favorisiert worre. Im Johr 1833 isch Französisch zum Unterrichtsfach und im Johr 1850 zur Unterrrichtssproch in de Grundschule worre. Im Johr 1870 hot es obere Birgertum nur no uf französisch parliert. 

Zitter 1870/1871 hàt's drèi Kriaga zwìscha Frànkrìch un Ditschlànd gaa. S ditschsprochiga Teil vum Elsàss un vu Lothrìnga hàt mehrmols sina Nàtionàlität müeßa wachsla. Im Johr 1870/71 isch Deutsch zur Amts- und Unterrrichtssproch deklariert worre. Im Johr 1918 isch widder es Französische zur Amt- und Unterrichtssproch worre und im zweita Waltkriag widder d deutsche Sproch. Ànna 1945 – àm And vum Zweita Waltkriag un vu sina grüüsiga Folga – sìn dia Regiona wìder frànzeesch worra. Ìn dara Zitt sìn Ditschlànd un d ditscha Kültür sehr schlacht ààgsah gsìì. D elsassischa Sproch ìsch vu dara Hàss ààgsteckt worra un vììl Elsasser han sa nìmm so vììl trauia reda, bsunderscht ìn dr Äffentligkeit, vor fremda Litt.

Ìm Frànkrìch gìltet d Stàndàrdsproch àls „Sproch vu dr Republik“. Dernawa sìn d regionàla Dialekta nìt so güet ààgsah, mehr wia àltmeedischa oder büürischa Sprocha, wo ma ìn da Kìnder ehnder nìmm witterscht sott lehra. S frànzeescha Wort „patois“ ìn sìch teent pejorativ. D àndra regionàla Sprocha vum Frànkrìch sìn aui ìn'ma latza Züestànd, obwohl àss sa jetz ìn teil Regiona wìder unterrìchta wara (zum Beispeil ìn dr Bretagne, ìn dr Provence, ìm Bàskalànd…).

Bis jetz hàt s Frànkrìch d „Europäischa Chàrta vu da Regionàla oder Mìnderheitsprocha“ unterschrììwa àwer nìt ràtifiziart.

Ìm Elsàss verstehn noch vìel dr elsassisch Dialekt, un sa kännta'na wohrschins noch reda, àwer sa sìn's nìmm gweehnt. Ìn dr Äffentligkeit, ìn'ma Gschaft zum Beispiel, oder ìn dr Fàmìlia, wìrd numma noch mìt da ältra Litt Elsassisch gsprocha. (Sogàr wenn a Junger ìn'ma Gschaft Elsassisch fàngt à reda, bikummt'r vìelmols a Àntwort uf Frànzeesch.)

D Heefligkeit wottigt sowìeso àss ma vor ebbrem, wo kè Elsassisch versteht, Frànzeesch redt, egàl wo.

Dr Ifluss vu da moderna Media màcht aui vìel üs: ar màcht d Litt numma noch ìn dr Nàtionàlsproch z'danka, un àls fremda Sproch nìmmt s Anglischa s meischta Plàtz.

Sogàr bi da Litt wo noch Elsassisch reda, wìrd s Frànzeescha ìmmer mehr d Hàuiptsproch. D frànzeescha Syntax un dr frànzeesch Wortschàtz kämma mankmol üssa wia Fahler ìm Elsassisch Reda (zum Beispiel: latz Genus, Verwachslung zwìscha Akkusativ un Dativ, code-switching). Mìt em beschta Wìlla, hàt ma mankmol Miahj fer s Elsassischa retta.

Trotzdam gìtt's doch a pààr Hoffnungszeicha fer dr elsassisch Dialekt.

Ìn da 1970. Johra hàt d Volkskültür a nèier Schwung bikumma. Frànzeescha Sanger un Gruppa, wia zum Beispiel dr Alan Stivell, Tri Yann oder Malicorne, han dur a moderna Àrt Volksmüsik vìel Erfolg bikumma.

Aui ìm Elsàss han Kìnschtler dr elsassisch Dialekt wälla unterstìtza, fer àss s tràditionnella Erbgüet nìt verlora geht, un sogàr uf'ra sehr moderna un làwandiga Àrt. Under àndra han dr Roger Siffer, dr Conrad Winter, dr Duo „La Manivelle“ (d Liselotte Hamm un dr Jean-Marie Hummel) ìn dara Bewegung mìtgmàcht un sìn sehr bekànnt worra.

Mìt dr Waltverbreitung vu dr Wìrtschàft wìrd d anglischa Sproch ìmmer mehr ìn dr Schüel glehrt. Aui ìm Elsàss, lehra jetz d Kìnder ehnder Anglisch às Ditsch. Mìt dr Àrwetslosigkeit pràwiara àwer vìel Elsasser, fer ìwer d Granza ge schàffa. Do sìn dia wo Elsassisch oder Ditsch känna zìmlig ghulfa. Un so wìrd d àlta Hàss gega dr „Fìndsproch“ vergassa.

S Verein „ABCM Zweisprachigkeit“ oder dr „Festival BILINGO“, zum Beispiel, unterstìtza d Zweisprochigkeit ìm Elsàss: Frànzeesch un Hoochditsch oder Elsassisch. Effektiv düet àwer meischtens Hoochditsch vu dara Unterstìtzung profitiara, mehr às Elsassisch, wial's eifàcher ìsch, ìn dr Schüel a Stàndàrdsproch z'unterrìchta.

D „Région Alsace“ düet d elsassischa Kültür un dr elsassisch Dialekt dur s OLCA unterstìtza. Dàs elsassischa Sprochàmt brìngt finànziella Hìlf ìn dana wo ebbis fer d regionàla Kültür unternamma. S OLCA màcht aui dr Dialekt ìm Àlltàg z'lawa: zweisprochiga Stroßatàfla, Biacher, Software... Jedes Johr zitter 2002 gìtt's E Friehjohr fer unseri Sproch, a Ràhma fer elsassischa kültürella Ereignissa, Faschter, Theàterstìckla...

S elsassischa Volkstheàter ìsch ìm Ìwerlawa vum elsassischa Dialekt ìmmer wìchtig gsìì (sogàr ìn dr ditscha Zitt). Dàto ìsch's a Meegligkeit fer ìmmer noch güet Elsassisch z'heera un z'lehra, bsunderscht fer d Kìnder. Teil Theàtertruppa gann Unterrìchta fer d Mìtglìeder, wo kè Elsassisch känna. Àlso lehra sa nìt numma a Text, wo sa küüm verstehn, sa düen wìrklig d Sproch lehra.

Wia vìelmols mìt da Dialekta, düen d Üssproch un dr Wortschàtz vum Elsassischa schnall wachsla mìt dr Geographie; mankmol vu eim Dorf uf s àndra kààt d Sproch wachsla. As gìtt àwer Isoglosse wo d greeschta Unterschìed zeiga.

Zum Bispil: erwaichig vo [] zu []¨, im Norde vum Elsass.

Jeda Mundàrt nìmmt Wärter vu àndra Sprocha àà. S Elsassischa, wia s Àlemànnischa ìn teil Gegend, hàt zum Beispiel s Frànzeescha Wort „Velo“ ààgnumma, oder s jiddischa Wort „Kàff“ („Dorf“, uf Hebràisch „כְּפַר“). Ìm Elsàss gìtt's àwer bsunderscht vìel frànzeescha Wärter, wo ìn Ditschlànd oder ìn dr Schwitz nìt bekànnt sìn.

Wia àlla Dialekta, wìrd s Elsassischa meischtens gsprocha. Ìm Àlltàg, fer schriiwa, han d Elsasser ehnder a Stàndàrdsproch verwanda: Hoochditsch, Frànzeesch, mankmol sogàr a Mìschung vu dana beida Sprocha.

As hàt àwer aui ìmmer Kìnschtler gaa, wo uf Elsassisch Gedìchta, Theàterstìckla un Gschìchtla gschrìewa han.

«Liewi Landslitt!

Wenn’r mien Büechel lese, noo wundere‑n‑Ihr Ejch viellicht e manichs Mol un schüttle mit’m Kopf un saaue: „Warum isch denn des Wort esoo g’schriewe un sell Wort esoo? Soo redt m’r doch gar nit!“ — Un doo han’r ganz ereecht. Ich hab’ oft nit esoo g’schriewe, wie m’r redt, un ich will Ejch au saaue, warum.

M’r kann joo’s Elsässisch doch nit genau eso schriewe, wie m’r redt, des isch e Ding d’r Unmöejlichkeit. Des were‑n‑’r selwer zügenn. Un owedring möcht’s noo doch e jeder andersch han, wiel e jeder widder e‑n‑andere Dialekt redt. —

Drum haw ich gedenkt, ich prowier’s emol andersch un schrieb nit fers Ohr — sell könnt ich joo doch nit — ich schrieb liewer fers Auj, ich schrieb esoo, daß’r’s licht lese könne, wiel d’Wörter ihrem Üssehn nooch de ditsche Wörter gliche. ‘s word’s schun e jeder vun Ejch uff sieni Fasson üsspreche. Wenn Ejch nur’s Lese licht fallt, des isch mir d’ Hauptsach. Ob mien Versuch gerote‑n‑isch, des müen Ihr entscheide.»

Jeder Auitor hàt sina eigena Schrìftàrt verwanda, wo mehr oder weniger ìm Ditscha glìcha hàt. Zitter àss Frànzeesch d Hàuiptsproch ìm Elsàss ìsch, wìrd aui mankmol noh dr frànzeescha Àrt gschrìewa (zum Beispiel: „err suer dr chlessel foum huss“ fer „je cherche la clé de la maison“ – „ich suche den Schlüssel des Hauses“).

Züe vìel verschìedena Schrìftàrta, fer Laser, wo dr Dialekt nìmm so gweehnt sìn: ìn dara Schwìerigkeit han teil a Leesung wälla fìnda. S Wärterbüech vum André Nisslé ìsch ìn dam Sìnn gschrìewa worra. Schliaßlig ìsch àwer d Orthal-Methoda, wo dr Edgar Zeidler entwìckelt hàt, àls Stàndàrd vu dr OLCA, s elsassischa Sprochàmt, ààgnumma worra.





</doc>
<doc id="2734" url="https://als.wikipedia.org/wiki?curid=2734" title="St. Gallen">
St. Gallen

Sanggale (IPA: ; dt. "St. Gallen", fr. "St-Gall", it. "San Gallo", rät. ) isch e Stadt i de Schwiiz und d Hauptstadt vom gliichnamige Kantoo Sanggalle.

Sid em früene Middelalter het s Chlooschter Sanggale im alemannische Gebiet e grossi Bedüütig gha. D Stiftsbiblioteek im barocke Nöibou vom Chlooschter isch es einzigartigs Kulturguet, wo als UNESCO-Wälterb verzeichnet isch.

D Stadt Sanggale hät 75'522 Iiwohner (Dezember 2017). Si isch s Zäntrum vo dr Regioon im Südweschte vom Bodesee.

Sanggalle liit im ene Hochtaal zwüschet zwee Hügel am Rand vom Alpstei-Gebirg, em Rosebärg und em Froidebärg. Vo dene uus hät me e schöni Uussicht uf t Stadt und bis zum Bodesee abe. Im Weschte vo de Stadt flüsst d Settere im ene tüüffe Tobel, wo vo hööche Brugge för Auto und Züüg öberspannt werd. Dur s Taal flüsst d Steinach zum Bodesee.

D Stadt liit uf dr Höchi vo 665 bis 750 m ü.M. und isch drum aini vo de Schwiizer Schtädt, wo bsunders höch liget.

Sanggale het drü Stadtdeil: d Stadtchreis Wescht, Zäntrum und Oschte, und 14 Kwartiergruppe. Die heisse:

Dr Afang vo Sanggale hanget ganz mit dr früene Gschicht vom Chlooschter Sanggale zäme.

Bis is früene Middelalter isch die Region en grosse Wald gsi, wo vom Bodesee bis zum Säntis ggangen isch. D Afäng vo de Sidlig Sanggale gönd uf de irisch Mönch Gallus (* öppe 550; † 620 oder 640), en Schüeler vom Columban zrugg, wo 612 am Fluss Schteinach e Aisidler-Chlause errichtet hät. Noch sim Tod isch d Aisidelai halbwegs i Vergessehait groote.

Öppe um 720, also hundert Joor noch em Tod vom Gallus, hät de alemannisch Prieschter Otmar zu Eere vom Gallus am Wallfahrtsort en Abtai gründet und si nochem Hailige binennt (lat. "monasterium sancti Galli").

Sanggale isch zunere Zuefluchtsschtätt für irischi Glehrti und Künschtler worde, wo i ihrere Heimat vo de Wikinger und de Däne vofolgt worde sind. Es sind witeri Ort oder Chile noch em Gallus benennt worde. En Originalplan vom ene Chloschter, wo i de Stiftsbibliothek Sanggale ufbewahrt wird und öppe um 820 entschtande isch, vomittlet e gnaui bildlichi Darschtellig vom ideale Chloschter mit allne Detail.

Sanggale liit am Jakobsweg vo Rorschach uf Ainsidle.

Ab 1526 hät de domolig Bürgermeischter und Humanischt Vadian d Reformation in Sanggale gfüert. Derno sind d Stadt und s Chlooschter tränti politische Aktööre gsi.

Anne 1798 isch i dr Helvetik de Kanton Sanggale gründt wore, und sid dänn isch Sanggale dem sini Hauptstadt.

D Legislative vo de Stadt isch de Gross Gmaindroot. Sini 63 Mitglider werded ali vier Joor vom Volk gwählt. De Gmaindrot tröfft sich jede Monet zu öffetliche Sitzige. De Stadtroot mit füf Mitglider bildet d Exekutive und wird ebefalls für vier Joor gwählt.

Die füf Stadtröt sind für die Sache zueschtändig:
De Stadtpresidänt isch de Thomas Scheitlin (FDP).

D Textilinduschtri spilt au hützetags no e grossi Rolle, d Stadt isch aber nüme so abhängig devo, wie früener, will anderi Bransche wie d Maschineinduschtri, di optisch Industri und vil Dienschtleischter sich i de Stadt niderloo händ.

De Hauppahnhof Sanggale isch für d Oschtschwiiz zentraal. Vo Sanggalen us cha mer s Rintal, de Bodeseeruum, s Appezöll Inner- und Osserode, d Zentralschwiiz und s Gebiet vo Züri guet mit em Zug erreiche.

Näbet em Hauptbahnhof gits no d Bahnhööf Sampfide, Hoogge, Brugge und Winkle. Zmitz dur d Schtadt faart au no d Trognerbahn. Si vebindet Sanggalle mit em Spiicher und mit Troge im Kantoo Appezell Osserode. D Appezeller Bahn fahrt vo Sanggalle uf Appezell.

Bi Sanggale chunt d Autobaan A 1 dure, wo vo Gemf bis ins Sanggaler Rintl gaat.

D Verchehrsbetrib vo de Stadt Sanggale (VBSG oder Sanggaller Bus) händ e dichts Bussnetz mit 11 Linie. Näbet de Steinach fahrt s Müleggbähnli zu de "Drü Weiere" ufe, em Noherholigsgebiet bi Sant George. Bis 1957 hät Sanggale au e Tram kha. Uf em Teil vo sine Schine faart ets d Trognerbahn.







Z Sanggale hets e bekannti Universität, mer nennt si normalerwis HSG für «Hochschule St. Gallen», und es paar gueti Middelschuele. 







</doc>
<doc id="2738" url="https://als.wikipedia.org/wiki?curid=2738" title="Kanton Thurgau">
Kanton Thurgau

De Kanton Thurgau (dialäktal s Tuurgi) isch en Kanton im Nordoschte vo de Schwiiz. Es isch en dütschschprochige Kanton. De Kantonshauptort isch Frauefäld.

De Kanton Thurgau gränzt im Norde im Bodesee und im Rhy as dütsche Bundesland Bade-Württebärg und an Kanton Schaffuuse. Im Süde isch i de Nöchi vom Hörnli d Gränze zu de Kantön Züri und Sanggale.

Dr längzognig Hoger am Bodesee isch dr Seerugge. Dä Hohgrot i de Gmeind Fischinge isch mit de höchscht Punkt vom Thurgau.

De Kanton verdankt sin Name em Fluss Thur, wo vo Südoschte noch Nordweschte dur en dure flüsst und im Zürcher Bezirk Andelfinge in Rhy mündet.

Im Kanton Thurgau wärdet 61,0 Prozänt vo dä Gesamtflächi landwirtschaftlich gnutzt. Wäge de vile Öpfelbäum (früener sind’s meh Birebäum gsi) seit mer em Kanton au «Moschtindie»; dodezue stoht witer une no meh.

I dr antike Zyt isch kwer durs Gebiet weschtlich vom Bodesee d Gränze zwüsche de röömische Provinze "Germania superior" (zerscht no "Belgica") und "Raetia" ggange. Pfii isch es Kaschtell vo de Römer a dere Provinzgränze gsi. Dr Ort «ad fines» isch i de antike Stroossecharte Itinerarium Antonini usem dritte und Tabula Peutingeriana usem vierte Johrhundert erwäänt.

Im früene Middelalter isch s Gebiet vom alte Thurgau, wo zum Herzogtum Alemannie ghört het, vil wyter in Weschte ggange. Do drvo zügt no hüt dr Ortsname Turgi im Kanton Aargau. Me kännt es bar Näme vo de Grafe, wo de Thurgau verwaltet hänbd, öppe dr fränkisch Graf Warin im 8. Johrhundert.

Im spoote Middelalter händ d Habsburger als Landgraafe de Thurgau regiert, bis dä im 15. Joorhundert zu de Alte Eidgnosseschaft cho isch, aber nid als glychberächtigte Stand wie die andere, sondern als “Gmeini Herrschaft”. Und das isch er bis ane 1798 blibe, wo d Franzoose i dr Schwiiz s Regime vo dr Helvetik etabliert händ. Jetz isch dr Thurgau en schwiizerische Kantoon worde, während dr Zyt vo dr Helvetik no als Verwaltigsgebiet vom Einheitsstaat und ab 1803 denn als volle sälpständige Kanton im Bundesstaat. 1803 het d Regierig s nöi Thurgauer Wappe ygfüert.

Im Roothuus z Frauefäld händ d Eidgnosse iri Tagsatzige ghalte. Sid em 19. Joorhundert brucht me dr Bürgersaal vom Roothuus für d Sitzige vom Gmeindroot vo dr Stadt Frauefäld und au für die vom thurgauische Groosse Root.

Ane 1831 isch dr Thurgau dr erscht Schwiizer Kanton gsi, wo sech e modärni demokratischi Verfassig ggä het.

D Dialäkt, won im Turgi gredt wöred, sind hööchalemannisch, gnäuer gsäit: d’Thurgauer reded en Oschtschwiizerdialäkt, wo mit de Mundarte vo de Kantöön Schaffuuse und Sanggale am nööchschte verwandt isch.
Als ehemaligi Gmeini Herrschaft vo de Eidgenosse isch dä Thurgau konfessionell nöd einheitlich. Im grössere Teil vom hütige Kanton dominiert die reformierti Konfession, doch es git au Landstrich mit überwigend katholischer Konfession. Noch dä Kappeler Religionschrieg im 16. Johrhundert isch uf dä Tagsatzig, wo vo de katholischä Ständ dominiert worden isch, im zweite Landfride feschtghalte wore, dass di neu gschaffne religiöse Zueständ müend gschützt wärde, dass aber uf Wunsch vo drü Gläubige im änä Dorf dä katholisch Gottesdienscht wider chan igfürt wärde und Pfrundgüeter müend gmeinsam verwaltet wärde. Im witere isch hüfig s Territorialprinzip agwendet wore, d Grundherre (dä Thurgau isch i sehr vil lokali Herrschafte ufteilt gsi) händ d Religion vo dä Untertane chöne massgeblich beiflusse, aber nöd immer ganz bestimme. Es händ sich au vili paritätischi Chilegmeide entwicklet, wo d Chile vo beide Konfessione gnutzt wore isch, dodebi isch es meh oder weniger fridlich zue und här gange. Mit äm vierte Landfride vo 1712 sind di Reformierte e chli meh begünschtigt wore als vorher. Di gmeinsame Pfrundgüeter sind meischtäns noch Grössi vo de Konfession ufteilt wore. Mängi Chilegmeind wi Scherzinge oder Erle händ chöne e neui Chile baue. was sie vor 1712 meischtens nöd händ törfe. Bis 1798 isch es hüfig vorcho, dass di katholische Kolatore die reformierte Pfärer bestimmt händ. Mit de Ufhebig vo vile geistliche Stift und em Bischtum Konschtanz sind diä Kolatorrecht an Kanton Thurgau gfale, dä hät si 1830 a di einzelne Chilegmeinde witergä.

D Hauptstadt und de Sitz vom Regierigsrot und vom Obergricht isch Frauefäld. De Sitz vom Grosse Rot wächslet all halb Johr zwüschet Frauefäld und Wiifälde.

Di gägäwertig Verfassig datiert vo 1987. Si bildet d Grundlag für d Erfülig vo de Staatsufgobe. Zu dene Ufgobe ghört d Gwärleischtig vo öffentlicher Ornig und Sicherheit, d Förderig vo de soziale Sicherheit (vor alem d Usrichtig vo de Sozialhilf), d Beufsichtigung und Koordination vom Gsundheitswese, d Sicherstelig vonere ausreichende medizinische Versorgig und ere gnüegende Bildig im obligatorische Schuelbereich, d Bereitstelig vomene leischtigsfähige und vilsitige Schuelagebot (Chindergärte, Volksschuel, Pruefsschuele und Mittelschuele), d Förderig vom kulturelle Schaffe, dä Umweltschutz, s Bauwese und d Rumplanig sowiä d Förderig vom öffentliche Vercher und d Versorgig vo de Bevölkerig mit Energie und Wasser.

Di Gsetzgebendi, d Legislative, isch dä Grossi Rot, zelt 130 Mitglider und wird mit em Proporzprinzip vom Volk für vier Johr gwält. s Volk isch diräkt a de Gsetzgebig beteiliget, indem Verfassigsänderige em obligatorische, Gsetzesänderige em fakultative Referendum (3000 Stimme i drü Mönet) underliget. Zudem kennt s Volk s Recht vo dä Verfassigs- und Gsetzesinitiatve (mind. 4000 Stimmberechtigte) und s cha (mit 20'000 Underschrifte) d Abberuefig vom Grosse Rot vorem Ablauf vo dä ordentliche Amtszit verlange, worüber dänn ä Volksabstimmig azordne isch.
Noch dä Wahle vom 2008 herrscht im Grosse Rot folgendi Sitzverteilig:
S usfüerende Organ isch dä Regierigsrot, wo us füüf Mitglider bestoht und vom Volk noch em Majorzprinzip äbäfalls für vier Johr gwählt wird. S Volk cha – wänn 20'000 Stimmberechtigti das verlanged – di vorzitigi Abberuefig vom Regierigsrot beantrage, und dänn nuess da drüber a Volksabstimmig agordnet werde.

Sitz händ noch dä Wahle 2008 gha:

Ane 2018 sind im Regierigsroot:

D Staatskanzlei fürt dä Staatsschriber Dr. Rainer Gonzenbach (sit 1. Juni 2000). Am 24. Februar 2008 isch mit dä Monika Knill-Kradolfer zum zweite Mol i dä Thurgauer Gschicht ä Frau i d Regierig gwält wore.

Di richterliche Behörde sind uf kantonaler Ebeni s Obergricht, s Verwaltigsgricht, uf regionaler Ebeni füf Bezirksgricht und uf Kreisebene zwanzg Fridensgricht.

Di chrischtlich-demokratisch Partei (CVP), di freisinnig-demokatisch Partei (FDP), di Schwizerische Volkspartei (SVP) und di sozial-demokratisch Partei vo dä Schwiiz (SPS) sind im Regierigsrot verträtte. Im Parlament sind zuesätzlich die grüen-liberal Partei (GLP), die evangelisch Volkspartei (EVP), di eidgenössisch-demokratisch Union (EDU), di junge Schwiizerische Volkspartei (JSVP) und di grüen Partei vo dä Schwiiz (GPS) verträtte.
Bis Endi 2010 isch dä Kanton Thurgau i acht Bezirk underteilt gsi, wo im Zug vonere Bezirksreform uf füüf reduziert worde sind. Ine stot en vom Volk gwälte Regierigsstatthalter vor, wo gwüssi Teil vo dä Strofverfolgig und ä paar Exekutivufgobe übernimmt. Di örtlichi Sälbschtverwaltig findet i dä politische Gmeinde statt. Es git aber au anerchannti Schuel- und Bürgergmeinde und evangelisch-reformierti und römisch-katholischi Chilegmeinde.

"Lueg au: Gmeinde im Thurgau"

S Rückgrot vo dä Thurgauer Wirtschaft bildet ä Vilzahl a chline bis mittelgrosse Undernäme. En überrachendi Bedütig hät s verarbeitende Gwerb, insbesondere d Metallinduschtrie und dä Maschinebau. Witeri bedütendi Branche sind Nahrigs- und Gnussmittelinduschtrie, d Elektronikinduschtrie und Kunschtoffware. Eigentlichi Wachstumsbranche sind dä Fahrzügbau und s Verlags- und Telekommunikationswese.

Endi September 2008 händ im Thurgau rund 115'100 Lüüt i 14'900 Arbetsstätte gschaffet. D Beschäftigung verteilt sich wie folgt uf drü Wirtschaftssektore: Land- und Forschtwirtschaft: 6,5 %; Induschtrie, Gwerbe und Bau: 39,5 %; Dienschtleischtige: 54 %.

Dä langfrischtig Tränd Arbet us em agrarische und induschtrielle in Dieschtleischtigssektor z verlagere haltet wyter a. Trotz dä Abnahm vo Arbetsplätz im primäre Sektor um 2 % i dä Johr 2005–2008, ligt däm sin Gsamtateil vo Beschäftigung im Thurgau mit 6,5 % tütlich überem gsamtschwizerische Durchschnitt vo 3,3 %. Ähndlich verhaltets sich im gwerblich-induschtrielle Sektor: au sin Beschäftigungsatel vo 39,5 % ligt überem Durchschnitt vo 28,5 %. Hingäge händ fascht ali Dienschtleischtigsbranchen äs gringers Gwicht als gsamtschwiizerisch, obwohl d Beschäftigung vo 2005 bis 2008 um 10 % gstige isch.

Im Johr 2008 sind rund en Drittel (34 %) vo dä Thurgauer Export noch Tütschland gange. Mit Abstand folgäd Italiä mit 7,3 %, Frankriich und Holland mit je 5,5 %. Insgesamt gönd 78 % vo dä Exportgüeter i di Europäisch Union (EU).

Dä Thurgau isch dank sinere Lag am Bodesee voralem im Summer äs beliebts Usflugsziel. Im Johr 2008 sind über 403'000 Logiernächt regischtriert wore, wobi sechs vo zä Gäscht us dä Schwiiz cho sind. Di uslandischä Gäscht sind voralem us Tütschland (rund 62 Prozänt) in Thurgau cho. Di durchschnittlich Ufenthaltsduur betreit grad emol 2 Tääg. Dä Kanton Thurgau baut füre Tourismus uf füüf Plattforme uf: «Velo-Feriäland», «Gnussvolls Wanderä», «Skater’s Paradise», «Meeting Thurgau» und «Schlaraffäland am Bodesee». Di sampft Hügellandschaft und di 62 Kilometer Thurgauer Bodeseeufer eignet sich bsunders zum Velofahre, Wanderä und Inline-Skate. E witers wichtigs Standbei bildet dä Tagigs- und Seminartourismus. «Meeting Thurgau» isch ä Arbätsgmeinschaft, wo 16 verschideni Usbildigs- und Begägnigszentre sowie Tagigs- und Seminarhotels umfassd. Und underem Titel «Schlaraffäland am Bodesee» wird dä Thurgau sit 2003 als Gourmetregion beworbe.
Dä Thurgau ligt zmitz im High-Tech-Drüegg Stuggard–Münchä–Mailand. D Nöchi zu dä Schwiizer Wirtschaftsmetropolä Züri und em Flughafe Züri sichered ä schnälli Verbindig zu internazionale Märkte. Dä Kanton isch dur zwei Autobahne (A1 und A7) und zwei Schnällzugsachse (Züri–Konschtanz/Romanshorn und Zürich–Sangalä) mit dä Zentre i de Schwiiz und em nöche Usland (Tütschland und Öschterich) verbunde. Füre Vrcheer zu dä Nochborregione un i anderi Kantöön gits es guet usbauts Gemeins- und Kantonsstrossenetz und vili regionali Bus- und Bahnlinie. Als guets Bispil dodefür stot d Frauefäld-Wil-Bahn, wo dä Kantonshauptort Frauefäld mit dä nochglägne St. Galler Stadt Wil verbindet.

Vom Romanshorn us fahre d Bodeseeschiff, so wie d Fääri uff Haafe übere.

Dä Thurgau hät Kantosschuele z Frauefäld, z Chrüüzlinge und z Romanshorn. Dänäbet häts ä Pädagogischi Maturitätsschuel z Chrüüzlinge und d Thurgauer Schüeler chönd dank ämä Abkommä d Kanti z Wil SG bsueche.

Di Pädagogisch Hochschuel Thurgau isch di einzig Irichtig uf Tertiärstufe im Thurgau und dient zur Us- und Witerbildig vo Lehrpersone. Si hät iren Sitz z Chrüzlinge und bestoht sit 2003.

D Hymmne vom Thurgau isch s Thurgauerlied "O Thurgau du Heimat". D Melodie stammt vom Johannes Wepf, gschibä häts dä Johann Ulrich Bornhauser.

Me säit em Kanton Thurgau im Witz au gäärn «Moschtindie». Gschaffe hät dää Begriff d Redakzioon vo de humoristische Zytschrift "Der Postheiri," wo vo 1845 bis 1875 z Soledurn usechoo isch und en Aart "Näbelspalter" vom 19. Jaarhundert gsy isch. I däm Blatt wird 1853 s Tuurgi s eerscht Maal i de Form von ere Moschtbire zäichnet und mit «Most-India» aagschribe. S Bestimigswoort «Most-» isch e Verballhornig vo "Oscht" (wil s Tuurgi im Oschte vo de Schwyz liit) und spilt glychzytig uf der Obschtbou aa, wo im Tuurgi e ganz e zäntraali Role hät. De Gsamtname «Moschtindie» isch es Woortspiil mit "Oschtindie," eme geograafische Ruum, wo me doozmaal für s hüttig Südoschtaasie pruucht hät. Scho 1849 isch im "Poschtheiri" vo de «Moschtschwyz» (das töönt wie “Oschtschwyz”) d Reed gsy, und 1854 händ s dänn au na s «Moschtindisch Meer» (töönt wie “Oschtindischs Meer”) und d «Moschtsee» (tönt wie “Oschtsee”) für de Bodesee ygfüert. De Name «Moschtindie» hät aso gaar nüüt mit Indie z tue, au nöd daademit, das s Tuurgi sel d Form vo Indie haa – gnauso wenig wie de Bodesee alias d «Moschtsee» d Form vo der Oschtsee oder d Oschtschwyz alias «Moschtschwyz» d Form vo de Schwyz hät. Im "Poschtheiri" sind s mit exootische Näme au susch rächt frei umggange; «Honolulu» staat für Solothurn, «Mesopotamie» oder «Mutzopotamie» für Bäärn und «Persepolis» für Züri, und ali händ mit de reaale Stedt nüüt z tue.




</doc>
<doc id="3856" url="https://als.wikipedia.org/wiki?curid=3856" title="Bier">
Bier

Bier isch a alkohol- und kohlesäurehaltigs Getränk, wo durch Gärig us de Zuetate Wasser, Malz und Hopfe gwonne wird. Für s kontrollierte Uslöse vum Gärvorgang wird Hefe zuegsetzt.

D`Gschicht vom Biär gaht zrugg, tüüf i d'Jahrtuusig ine. Äs mues wohl so aagfange ha, dass irgänd än ufmerksame Geischt bim bache vomene Brot, s'gääre vom Chorn entdeckt hät. Schrifttaflene us Mesopotamie vom 3. Jahrtuusig v.Chr. wiised uf de Werdegang hi und lifered de Bewiis für d'Exischtänz vom Bier scho zu dere Ziit. In Ägypte, ums Jahr 2000 v.Chr. ume, isch s'Bier ires Nationalgetränk gsi. Äs isch de Sunnegöttin Osiris zuegschribe worde. D'Brouereie händ sich natürlich im Bsitz vom Pharao befunde, er hät au für d'Zueteilig glueget und zwiifellos au Stüre defür ihzoge.

Dazumals sind d'Bier no süesslich gsi. D'Würkig vom Hopfe isch erscht tuusigi vo Jahr spöter entdeckt worde, so dass s'damalige Bier mit Myrte, Safran und Anis gwürzt worde isch. Bier hät zu de verderbliche Wahr ghört, deshalb isch au s'Problem mit z. B. Ochsegalle oder Bilsächrut bekämpft worde.

Natürlich händ au d'Chinese äs bierähnlichs Getränk erfunde, dadefür händ si allerdings Riischörner verwändet.

800 n.Chr. hät de Karl de Grossi, wonner vom Papst in Rom krönt worde isch, de kaufmännisch Nutze im Bier gseh. Deshalb hät er denn au rächt rasch, d'Rächt zum Bier braue a sich grisse. I dere Ziit sind au d'Aafäng vo de handwerkchliche Braukunscht gsi, bis aahin sind eigäntlich nur d'Fraue für Bache und Broue zueschtändig gsi.

D'Induschtrielisierig im letschte Jahrhundert hät de Bierbranche en massive Strukturwandel bracht. Äs händ sich villi Bierbrouereie zämegschlosse und händ unter anderem au Kartell bildet.


</doc>
<doc id="3857" url="https://als.wikipedia.org/wiki?curid=3857" title="Papst">
Papst

Dä Papscht (vo lat. "papa" «Pappa, Vatter») isch s Obärhaupt vo dä katholische Kirch.

Er läbt im chlinnschtä Staat uf derä Wält, wo zmitzt in Rom isch, äm Vatikan. Er isch s wältliche Oberhaupt vo dr römische Kurie, wo d Chile und dr Chilestaat verwaltet. In dere Funktion sait men em im Völkerrächt dr "Heilig Stuehl". Er isch glichzitig au de "Bischof vo Rom".

Zum Papst chan nach äm Chilärächt, jedä taufti männlichi Katholik gwählt werdä, äs git kei nöchäri Bestimmigä. Allärdings isch dä letschti, nöd als Kardinal gwählti Papst Urban VI. im 14. Jahrhundärt, gwählt worä. Dä Papst wird im Konklav, ännärä Värsammlig vo dä maximal 120 (im Jahr 2001 und 2003 isch diä Zahl uf 135 erhöht wordä) wahlberächtigte Kardinäl (wo jüngär als 80 sind) uf Läbäsziit gwählt. S Konklave werd jewils i dä Sixtinische Kapälle ghaltä und zwor spötischtens 20 Täg nochdäm de bisherige Papst gschtorbä odär abträttä isch. 1996 isch mit dä "Konstitution Universi Dominici Gregis", wo früänär gfordäriti Zweidrittälmehrheit ab äm 30. erfolglosä Wahlgang dur ä absoluti Mehrheit ersetzt worde. Nach äm (römisch-katholischä) chirchlichä Rächt, isch dä Papst, wiä all Bischöf, immär än Maa. D Päpschtin Johanna isch sehr wahrschiinlich ä Legändä.

Nach dä erfolgtä Wahl wird dä neui Papst gfrögät, welä Namä er ahnimmt. D Namänswahl untärliit dä freiä Entscheidig vom Papst. D Päpscht chönd Nämä ahneh, wo di latinisiärti Form vo iräm bürgärlichä Namä darstellt (Hadrian IV. = Adrian Florisz, Marcellus II. = Marcello Cervini). Villi Päpst nämäd d Nämä vo bedütändä Vorgängär ah (Leo, Gregor). Andäri gönd nach dä Bedütig vom Namä (Pius = fromm; Innozenz = unschuldig). Einigi Päpst wähläd irä Namä us persönlichä Gründ (Johannes XXIII. zu Ehrä vo sim Vatär).

Ursprünglich händ d Päpst nach dä Wahl irä bürgärlich Vornamä phaltäd. Dä erschti Papst, wo sin Namä gändärät hät, isch dä Johannes II. im Jahr 533 gsi. Er hät mit würklichäm Namä Marcurius gheissä und hät als Papst nöd dä namä vomänä heidnischä Gott welä trägä. Jedoch isch d Ahnahm vomänä neuä Namä bis zum Ändi vom 1. Jahrtuusig ä Usnahm gsi.

Dä erschti Papstnamä, wo widärholt värwändät wordä isch, isch dä Sixtus gsi (257 n.Chr.) Sitdem werdäd d Nämä, wo mehrfach värgäh sind, wiä Herrschernämä mit römischä Ziffärä värsehä. D Päpst vo dä Antike und vom früähä Mittälaltär händ jedoch hüüfig Nämä värwändät, wo keis zweits Mal in Gebruch cho isch. Einigi vo dä antikä Nämä (Klemens, Pius) sind ab äm Hochmittälaltär und dämit äm Ufcho vo dä Namänswahl, widär ufgriffä wordä.

Johannes Paul I. hät in Erinnärig a sini beidä Vorgängär serschtä mal än Doppälnamä i dä Papstgschicht värwändät. Zugliich isch das dä erschti neui Papstnamä sit Lando gsi (913–914).

Dä Papst wird uf Läbänszitt gwählt, er chan jedoch au freiwillig früänär zruggträttä. Das isch bisher abär erscht zweimal passiärt, nämlich 1294 mit äm Coelestin V. un 2013 isch dr Benedikt XVI. zruggträtte.

In jüngärär Zitt hat dä schwer chrankk Papst Johannes Paul II. än Rücktritt us gsundheitlichä Gründ ablehnt ghet. Er hat des dämit begründät, dass er „sis Chrüz trägä“ und Christus im Liidä nahfolgä will. Insbsundrä in weschtlichä Gsellschaftä isch er däfür kritisiärt worde; einigi nämäd ah, das isch gsi, will wesäntlichi Gsellschaftä s öffäntlichä Liidä und Sterbä tabuisiäräd.

De Leiter vo de erste christliche Gmaind z Rom isch de Apostel Petrus gsi und drumm gilted er as erste "Bischof vo Rom". Sini Nochfolger träged dä Titel bis hüt; d Füerig vo de Amtsgschäft sind hüt aber an Kardinalvikar vom Bistum Rom deligiert. D Kathedrale vom Bistum Rom isch d Lateranbasilika. Si isch di ranghöchsti vo de römische Patriarchalbasilike. Döt isch de Sitz vom päpstliche Kardinalvikar und sinere Behörde. Di ersti bekannti Verbindig vom Name "papa" mit em Bischof vo Rom gits erst us de Zit vom Marcellinus († 304), wo in ere Grabinschrift vom Diakon Severus esoo gnennt wört. De Bischof Siricius (Amtszit 385–399) hät dänn as erste die Eigebezeichnig "papa" treit.

In der Schpot-Antike het der Gregor I. (590–604) uufgrund vo "Matthäus 16/18" der Vorrang vom römische Pontifikat als Petrus-Nachfolgeamt gforderet, was denn au durch es Konzil beschlosse worde isch. Unter anderem uufgrund vo däm Primats-Anschpruch vo Rom het sich im 11. Jahrhundert die orthodoxi Oschtkirche in Form vom erschte Schisma abgschpaltet.

Im "Dictatus Papae" vo 1075 het der Gregor VII. der vorherigi sakral Charakter vom weltliche Herrscher (Kaiser, König) nit mehr anerkannt und es Verbot von der Iisetzig von Geischtliche durch solchi Laie gforderet. Er het sich letschtlich gäge Salier-Kaiser Heinrich IV. chönne duuresetze. Das het sich, was der innerchirchlich Bereich anbelangt, bis hüt chönne halte: Der Papst gilt i dä römisch-katholischä Chilä, als obärschtä Herr vo dä Gsammtchilä und Stellvärträtär vom Jesus Christi uf Erdä – än Ahspruch, wo, abgseh vo dä Uniärtä Chilä, vo allnä übrigä Chilänä nöd anerkännt wird. Au het sich historisch, angfange v. a. mit der Gfangesetzig vom Bonifaz VIII. durch de französisch König im Jahr 1303, en Iimischig vo der weltliche Gwalt i kirchlichi Belange trotz em "Dictatus Papae" definitiv und bis hüt duuregsetzt. 

S erschtä Vatikanischä Konzil (1869–1870) hät s Glaubänsdogma erhobä, dä Papst siig, wänn er "ex cathedra" redät, i Glaubänsfragä unfehlbar. Au dä Ahspruch wird vo dä übrigä Chilänä abglehnt. Zuedem het er in der Folg v. a. in gmischtkonfessionelle Schtaate wie Dütschland und der Schwiiz zum Kulturkampf zwische Kirche und Schtaat gfüehrt.

I dä altä Chilä häts feuf massgeblichi Patriarchä geh (i dä Reihäfolg vo dä Ehrävortritt, wo dur s ökumenischi Konzil definiärt worden isch):


Damals scho hät dä römisch Bischofssitz als „primus inter pares“ gultä, wil Rom d Hauptstadt vom Römischä Rich gsi isch und d Chilä vo Rom insbsundäri dur d Gräber vo dä „Aposchtälfürschtä“ Petrus und Paulus värehränswürdig gsi isch. Dä Chilähistorikär Eusebius von Caesarea († 339 n.Chr.) hät s Martyrium vom Petrus und Paulus in Rom notiärt, als ob s ä Tatsach seg, wo i dä ganzä Chilä bekannt gsii wär.




</doc>
<doc id="3858" url="https://als.wikipedia.org/wiki?curid=3858" title="Rom">
Rom

Rom (iteliänisch: Roma) isch d Hauptstadt vo Italie und gliichziitig de Sitz vom Vatikan, wo en oegene souveräne Staat innerhalb vo de Stadt Rom isch. I de Antike isch es d Hauptstadt vom Römische Riich (em "imperium romanum") und vo 1861 bis 1946 vom Königriich Italie gsi.

Lut de römische Legände esch der Vestalin Rhea Silvia of em Forum Romanum de Gott Mars erschene. Si esch den schwanger vo em worde. Si heds aber chönne verstecke ond hed noch nüün Mönet zwee Söhn gebore, wo si hed ines Gebüsch lo lege. Bevor si aber gange esch, hed si die zwe of d Näme Remus und Romulus touft. En Wölfin hed die beede gfonde ond grosszoge. A me Dag velli Johr spöter hed de Romulus en Muur bouet. Drofabe hed er zo sim Brüeder Remus gseit, wer es wogt öber die Muur z stoh dä döig er töte. Denn hender dere Muur boui er en nöii Stadt. De Remus hed nor glachet ond hed gseit "das gloub ech der ned" ond esch öber d Muur. De Romulus hed gseit, "du hesch es ned welle gloube also mues ech dech ombrenge". So hed de Romulus de Remus ombrocht. De Romulus hed nochhär die Stadt Rom gröndet.

Als Gründungsdatum vo Rom gilt noch em römische Historiker "Varro" s Johr 753 vor Chrischtus. I de erschte Ziit isch Rom e gleini Siedlung gsi, wo ugfähr en quadratische Grundriß gha het und drum bi de Archäologe "Roma quadrata" hoeßt. Zwische drei Hügel (Kapitol, Palatin und Quirinal) liit s "Forum Romanum", urschprünglich e sumpfigi Ebeni, wo mer mit eme Entwässerungskanal trockegleit het.

Noch de Legende isch Rom am Afang vo sibe Kenig regiert worre: Dr Romulus het d Stadt gründet, sin Nochfolger Numa Pompilius het di römisch Religion ygfüert. Die folgende Kenig hond Tullus Hostilius, Ancus Marcius, Lucius Tarquinius Priscus und Servius Tullius ghoeße. Vom Servius Tullius het di sogenannt Servianische Stadtmuur iren Name, wo aber i Wirklichkeit erscht noch em Gallieriberfall im 4. Johrhundert v. Chr. baut worre isch. De letscht Kenig vo Rom, der Lucius Tarquinius Superbus, isch aageblich en brutale Tyrann gsi und im Johr 509 vor Chrischtus vertribe worre. De römisch Historiker Livius schriibt, im Kenig sin Sohn Sextus Tarquinius heb e adligi Römerin, wo Lucretia gheisse het, vergewaltigt, und selli heb sich wege dem s Läbe gnumme. Do druff hebbet d Römer de Kenig vertribe und e Republik gründet. Di Gschicht vo de Lucretia isch etlichi mol literarisch verarbeitet worre, under anderem vom William Shakespeare i sinere Ballade "The rape of Lucrece".

Di römisch Republik ("res publica") isch ko Demokratie im moderne Sinn gsi, sondern e Ständesystem, wo di Adlige ("Patrizier") und die riiche Bürger s Sage gha hond. Als Staatsoberhaupt hets zwei Konsul gä, wo fer ei Johr gwählt worre sind, mitenand regiert hond und uf d Kooperation mit em Senat aagwise gsi sind. De Senat het mehreri hundert Mitglider gha, wo uf Lebensziit im Amt blibe und iberwigend Patrizier gsi sind.

Im Johr 387 vor Chrischtus isch Rom vo de Gallier plünderet und zerschtört worre, aber d Burg uf em Kapitol hond si nit erobere kenne, und so sind si gege Lösegeld wider abzoge. De Legende noch hond d Gänse uf em Kapitol luut agfange schnattere, wo si de Feind vo wiitem ghert hond, und hond selleweg d Verteidiger rechtziitig ufgweckt. E anderi Gschicht verzellt, daß de gallisch Feldherr bim Abwige vom Lösegeld gmoglet hei, und wo d Römer des gmerkt und proteschtiert hond, heb er au no si Schwert uf d Woogschale gworfe und gseit: "Vae victis" (Wehe den Besiegten).

Anne 312 vor Chrischtus hond d Römer agfange di erscht Fernschtroß baue, di 540 Kilometer lang "Via Appia" vo Rom gi Capua. Zum Rom mit Wasser versorge hond si Aquaedukte baut, wo s Wasser us de Berge bis zu de Wasserschlösser (castellum) i de Stadt gleitet hond.

Ab em 2. Johrhundert isch d Bevölkerung vo de Stadt Rom stark gwachse, under anderem well vil gleini Buure, wo gege d Großgrundbesitzer nimme konkurrenzfähig gsi sind, iren Hof ufgä hond und i d Stadt zoge sind. Zum di soziali Not lindere het de Volkstribun Tiberius Gracchus anne 133 v. Chr. e Agrarreform uf de Weg brocht, wo aber uf heftige Widerstand vo de Senatspartei gschtoße isch und zun ere bürgerkriegsartige Usenandersetzung mit 300 Tote gfiihrt het. Sin jüngere Brueder Gaius Gracchus het e Getreidegesetz durchgsetzt, so daß alli Iiwohner vo Rom vo staatliche Getreidesubventione profitiert hond. Des Gsetz het aber au dezue gfiihrt, daß no meh armi Liit i d Stadt zoge sind, und so isch mit de Ziit e Proletariat entschtande, wo mer mit Brot und Zirkusspiele (noch der Devise "panem et circenses") het mese ruhigschtelle, daß si nit rebelliert hond.

Noch de Ziit vo de Gracche isch Rom hundert Johr lang nimme zur Rue kumme. Im 1. Johrhundert vor Chrischtus hets mehreri Bürgerkrieg gä, bis ane 27 vor Chrischtus de jung Octavianus Augustus d Macht im Staat ibernomme het. Do demit het er di alt republikansch Senatsherrschaft abglöst und s römisch Kaiserreich begründet.

Zu de Ziit vom Kaiser Augustus het Rom noch moderne Schätzunge ugfähr 1 Million Iiwohner gha. D Stadt isch johrhundertelang gwachse, wis de Zuefall grad het welle, so daß e unübersichtlichs Dorenand us Paläscht, Tämpel, Holzhiiser und enge Stroße entschtande isch. Im Johr 64 noch Chrischtus sind bim e Großbrand zwei Drittel vo de Stadt abbrennt. Noch em Bericht vom Tacitus isch s Fiir ame Eck vom Circus Maximus uusbroche, wo s en Huufe Lagerhiiser mit brennbare Sache gha het, isch rings um de ganz Circus gange und derno durch di ville enge Gässli vo om Stadtviertel zum nächschte. Erscht noch sechs Tag isch d Brunscht usgange, und vo vierzehn Stadtviertel sind bloß vier stoh blibe.

De Kaiser Nero het bim Widerufbau nint im Zuefall iberlo. Er het d Stadt i regelmäßigi Planquadrat iitoelt, het fer broeti gradi Stroße und freii Plätz gsorget und e maximal erlaubti Bauhöhi feschtgsetzt. Vor de große Mietskaserne ("insulae") het er iberdachti Laubegäng ("porticus") baue lo, wo mer, wenns im Faal brennt het, het kenne druff stiege gi lösche. Us zwei Gründ sind d Liit aber trotzdem uuzfride gsi: erschtens, well er d Chrischte zum Sündebock fer de Brand gmacht und si furchtbar gstroft het, und zweitens, well er fer sich selber en größewahnsinnige Palascht mitte im Stadtzentrum baut het, s "Goldene Huus" ("domus aurea"). Aber im Johr 68 n. Chr. isch de Nero durch e Rebellion ums Läbe kumme, und sin Nochfolger, der Kaiser Vespasian, het d "domus aurea" zum Toel wider abriiße lo. A sellere Stell, wo im Garte vo dem palascht en künschtliche See gsi sich, hend de Vespasian und sin Sohn, der Kaiser Titus s gröscht Amphitheater vom römische Reich baue lo: s "Amphitheatrum Flavium", besser bekannt als s Kolosseum.

D Kaiser hond Rom im 2. und 3. Johrhundert noch Chrischtus zun ere prächtige Metropole usbaut. Well s Forum Romanum scho under em Caesar z glei worre isch, sind mit de Ziit mehreri Kaiserfore baut worre, under anderem s Forum vom Trajan (98–117) mit de Trajansüüle, wo im Kaiser sini Heldetate als Feldherr druff abbildet sind. De Kaiser Hadrian (117–138) het under anderem s Pantheon erneueret, wo später in e Kirche umgwidmet worre und selleweg bis hit erhalte blibe isch. D Kaiser Caracalla (211–217) und Diocletian (284–305) hond riesigi Therme (beheizti Hallebäder) baut, wo mer hit no d Iberreschte besichtige ka: d Caracallatherme sind e iidrucksvoll Ruinegelände i de Nächi vo de Kirche San Giovanni in Laterano, und vo de Diocletianstherme stoht no e kompletti Halle, wo de Michelangelo im 16. Johrhundert zu de Kirche Santa Maria degli Angeli umbaut het. Im Museo della Civilta Romana hets e groß Gipsmodell, wo d Stadt Rom im Johr 300 darstellt.

Bereits um 250 het de Bischof vo Rom d Nochfolge vom heilige Petrus und selleweg e Vormachtschtellung iber di andere Bischöf beaaschprucht. 313 isch s Chrischtetum vom Kaiser Konstantin I. offiziell als Religion anerkannt worre. Im Johr 366 stoht um em Grabschtoe vom römische Bischof Liberius zum erschte Mol de Titel Papscht, und 391 isch s Chrischtetum offiziell zur Staatsreligion vom römische Reich worre.

Mit em Aafang vo de Völkerwanderung um 260 het de Druck uf di römische Grenze immer meh zuegnumme, so daß d Römer ab 270 e neii Stadtbefeschtigung hond mese baue, di Aurelianisch Stadtmuur. De Kaiser Konstantin (312–337) het de Regierungssitz noch Konstantinopel verlegt, well er vo dert us d Grenze vom Römische Reich besser het kenne verteidige. Wo s Reich anne 395 i Oscht- und Weschtrom ufftoelt worre isch, isch Konstantinopel d Hauptstadt vom Oschtrömische Reich und Rom vom Weschtrömische Reich worre.

410 isch d Stadt zum erschte Mol sit em Gallieriberfall vo 387 vor Chrischtus wider vo nere feindliche Armee eroberet und plünderet worre, und zwar vo de Weschtgote, wo aber noch zwei Tag wider abzoge sind. Umso schlimmer isch d Plünderung dur d Wandale anne 455 gsi, selli hond zwei Woche lang dermaaße i dr Stadt ghuuset, daß de Begriff Vandalismus bis hit als e Synonym fer sinnlosi Sachbeschädigung gilt. 476 isch de letscht weschtrömisch Kaiser Romulus Augustulus vom Germanefürscht Odoaker abgsetzt worre, des Datum markiert de Ibergang vo de römische Spotantiki zum früe Mittelalter.

Noch em Undergang vom Weschtrömische Reich sind verschideni Germaneschtaate z Italien entschtande, wo alli nit lang ghebbt hond. Zwische 536 und 552, wo d Oschtgote regiert hond, isch Rom no fiif mol vo Agrifer eroberet und plünderet worre. 537 hond d Gote di meischte Wasserleitunge hii gmacht, so daß di römische Therme iren Betrieb hond mese uffgä. D Bevölkerung vo Rom isch im 6. Joorhundert uf ugfähr 40.000 zruck gange.

756 isch mit de Pippinsche Schenkung de Papst als weltliche Fürscht etabliert worre, sither isch er Staatsoberhaupt vom Kirchestaat. Im Johr 800 het sich de Nochfolger vom Pippin, der Karl der Große, z Rom zum Kaiser kröne lo. 846 isch Rom vo de Sarazeene plünderet worre, und e Johr später het e Erdbebe Schäde a de antike Baute aagrichtet, under anderem sind domols d Gewölbe vo de Caracallatherme zemmekait.
Im Mittelalter isch s alt Zentrum ums Forum Romanum und ums Kolosseum langsam hii gange und vo de Römer als Stoebruch benutzt worre. Vilmol het mer sogenannti Spolie (Beutestück als Baumaterial) i Neibaute widerverwendet, e aschaulichs Beispiel sind di antike Säule i de Kirche San Giorgio in Velabro.

Vom Mittelalter bis is 19. Johrhundert het en große Toel vo Italie zum Kirchestaat ghert. De Sitz vom Papst isch bis is 14. Johrhundert nit de Vatikan gsi, sondern de Lateranpalascht, und d Bischofskirche vom Papst isch bis an hittige Tag d Lateranbasilika "San Giovanni in Laterano". Di alt Peterskirche "San Pietro in Vaticano" us em 4. Johrhundert isch degege sit em Karl em Große d Krönungskirche fer d Kaiser gsi, well de Vatikan usserhalb vo de mittelalterliche Stadt gläge isch und d Päpst druf gachtet hond, daß kon Kaiser innerhalb vo de Stadt krönt werd; si hond Angscht gha, er keent sunscht en Aaspruch uff di weltlich Herrschaft iber Rom druus abliite.

Vo 1309 bis 1377 hond d Päpst z Avignon residiert, wo no hüt dr Papstpalascht us seller Zit isch. Wo de Papst Gregor XI. wider gi Rom zruck kumme isch, het er d Residenz vom Lateran i de Vatikan verleit, und do demit isch d Peterskirche de facto di päpstlich Hauptkirche worre. Bereits sit 1277 gits en Verbindungsgang zwisched em Vatikan und de Engelsburg, wo de Papst im Notfall enni flüchte ka, wie anne 1527 bim "Sacco di Roma".

I de früe Neiziit sind i de Stadt Rom und im Vatikan großartigi Baute und Kunschtwerke entschtande. Vo 1508 bis 1520 hond de Raffael und sini Schüeler i de private päpstliche Gemächer di sogenannte "Stanze di Raffaello" gmolet, wo Szene us em Alte Teschtament und us de heidnische Antiki darstellet, under anderem di berühmt Schuel vo Athen. I de Sixtinische Kapelle het de Michelangelo ab 1508 d Schöpfungsgschichte und ab 1541 s Jüngschte Gericht gmolet.

Well di alt Peterskirche baufällig gsi isch, het mer ab de Mitti vom 15. Johrhundert en Neibau plant. 1506 het de Baumeischter Bramante im Ufftrag vom Papst Julius II. en kriizförmige Grundriß entworfe und mit em Bau aagfange, isch aber scho 1511 gschtorbe. Ab 1547 het de Michelangelo de Plan gänderet und d Kirche wiiterbaut, aber erscht 25 Johr noch sim Tod isch di groß Kuppel fertig gsi. 1607 het me beschlosse s Kircheschiff z verlängere, ab 1614 isch d Fassade entstande, und 1626 isch di nei Kirche schließlich fertig gsi und vom Papst Urban VIII. gweiht worre.

Im Johr 1527 isch Rom von ere Ibermacht vo diitsche und spanische Landsknecht eroberet und plünderet worre; me seit däm Iberfall "Sacco di Roma". D Schwiizergarde het unter hohe Verluscht defir gsorget, daß sich de Papst Clemens VII. het kenne i d Engelsburg rette, wo er sich noch lange Verhandlunge gege Lösegeld het kenne freikaufe. Als Erinnerung a de Johrestag vom "Sacco di Roma" vereidiget d Schwiizergarde iri neie Rekrute bis hüt jedes Johr am 6. Mai.

I de Barockziit het de Künschtler und Baumeischter Bernini z Rom gschaffet, zu sine bekannteschte Werke gheret d Kollonade rund um de Petersplatz, de Baldachin i de Peterskirche, de Vierströmebrunne uff de Piazza Navona und de glei Elefant, wo mit eme Obelisk uff em Rucke vor de Kirche Santa Maria sopra Minerva stoht.

Im 18. Johrhundert het sich langsam e wisseschaftlichs Interesse a de römische Altertümer und a dr Archäologii entwicklet. 1734 sind di Vatikanische Musee fer d Öffentlichkeit zuegänglich worre, und 1763 isch de diitsch Gelehrte Johann Joachim Winckelmann zum päpstliche Oberuffseher iber d Altertümer i de Stadt Rom ernannt worre. Vo 1786 bis 1788 isch de Johann Wolfgang von Goethe z Rom gsi und het sini Iidrück vo de Stadt i de "Italienische Reise" beschribe. S Forum Romanum, wo langi Ziit en verfallene Ruineplatz und e Viehwoed ("campo vaccino") gsi isch, het mer im 19. Jh. aagfange uusgrabe und konserviere.

Noch de Französische Revolution hond au d Römer 1798 e Republik gründet und de Papst als Landesherr abgsetzt. Aber scho 1799 isch Rom under neapolitanischi Herrschaft kumme und d Republik wider abgschafft worre, und ab 1800 het wider de Papst regiert. 1808 het de Napoleon Rom eroberet und de Papst vo Neiem abgsetzt, aber bim Wiener Kongreß isch de Kirchestaat wider hergstellt worre.

I de 1848er-Revolution isch z Rom zum zweite Mol e Republik gründet worre. De Papst het do druff d Franzose zu Hilf gruefe, wo Rom eroberet hond, und mit Hilf vo Frankreich het er sich nomol 20 Johr als Regent behaupte kenne. Jedoch het er im Krieg vo 1860 de gröscht Toel vom Kirchestaat a Italien verlore. 
1870 isch wegem Diitsch-Französische Krieg di französisch Schutzmacht us Rom abzoge. Do dedurch isch de Kirchestaat ohne Verteidigung gsi, und am 20. September isch di italienisch Armee noch eme kurze Kampf z Rom iimarschiert und de Papst het sich in Vatikan zruck zoge. Am 9. Oktober 1870 het de Kenig Viktor Emanuel II. Rom zu de Hauptstadt vom Königriich Italie erklärt und de Quirinalspalascht zu sinere Residenz gmacht.

Noch 1870 sind z Rom neii Stroße wi d Via Nazionale und d Via Cavour baut worre und neii Gründerziitvirtel entschtande; zu dere Ziit het d Stadt ugfähr 200.000 Iiwohner gha. 1911 isch a de Piazza Venezia s Vittoriano fertiggschtellt worre, e monschtröses Kenigsdenkmal und gliichziitig s Grabmol vom unbekannte Soldat. D Gräber vom Viktor Emanuel II. und vo sim Nochfolger Umberto I. sind im Pantheon.
1922 hond d Faschiste mit em Marsch uff Rom d Macht ibernomme und de Benito Mussolini isch Minischterpräsident vo Italie worre. Under em Mussolini sind 1929 d Lateranverträge mit em Vatikan abgschlosse worre, wo de hittig Vatikanstaat ("Stato della Citta del Vaticano") als Nochfolger vom Kirchestaat begründet hond.

Als Zoeche fer di sognenti Ussöhnung zwische de Faschiste und em Vatikan isch d Via della Conciliazione baut worre, e 50 Meter broeti Prachtstroß, wo direkt uff de Petersplatz zuelauft und wo mer e mittelalterlich Stadtviertel defir abgrisse het. I de 1930er Johre het de Mussolini e großi Paradestroß namens Via dei Fori Imperiali baue lo, wo di antike Kaiserfore zuedeckt het; i de neiere Ziit isch iberleit worre, ob mer selli Stroß wider abriiße soll, so daß mer d Kaiserfore uusgrabe und en archäologische Park druus mache keent. Wiiteri architektonischi Spure us de Mussoliniziit sind de Bahnhof Roma Termini (1930 iigweiht) und s Stadtvirtel EUR, wo d Weltuusstellung 1942 ("Esposizione Universale di Roma") het solle stattfinde. Wegem Zweite Weltkrieg isch selli Weltuusstellung uusgfalle und s EUR-Viertel isch erscht noch 1950 fertig baut worre. Hit isch es de Sitz vo mehrere Minischterie und e beliebti Wohngegend mit vil Grüenaalage und ere guete Verkehrsaabindung a d Innestadt.

Noch de Befreiung vom Faschismus und em End vom Zweite Weltkrieg isch Italien sit 1946 wider e Republik mit de Hauptstadt Rom. Zum Vatikanstaat gheret nebed em Vatikan no e paar gleini Exklave wi d Lateranbasilika und di päpstlich Summerresidenz Castelgandolfo.

Rom het zwei Flughäfe: de international "Aeroporto Leonardo da Vinci" z Fiumicino (28 km vom Stadtzentrum) und de gleinere "Aeoroporto Pastine" im Ortstoel Ciampino (15 km vom Stadtzentrum), wo vor allem Charter- und Billigfluglinie startet und landet. Vo Ciampino verkehrt en Liniebus zu de Endhaltestell vo de Metro-Linie A.

De Kopfbahnhof Roma Termini liit im Stadtzentrum und isch zugliich de Kreuzungspunkt vo de zwei Metro-Linie A und B. Im Stadtverkehr fahret vil Liniebusse und e paar Stroßebahnlinie. Rings um Rom giits en Autobahnring, wo under anderem d Autobahn A1 i Richtung Florenz devo abzweiget.

Rom isch s Zentrum vo de römisch-katholische Chrischteheit und het mehreri hundert Kirche im Stadtgebiet. Sibe devo geltet sit em Mittelalter als Hauptkirche, und dene Pilger, wo alli sibe am selbe Tag bsuechet, wird en Ablaß verschproche:

E gleini Uswahl vo wiitere interessante Kirche:

I de Vatikanische Musee hets oni vo de wertvollschte Kunschtsammlunge vo de Welt. Zu de Höhepunkte gheret:

I de Peterskirche giits no s Museo del Tesoro di San Pietro (Schatzkammer) und e Krypta.

Im Umkreis vo de Piazza Navona liget s Museo Nazionale Romano, en Renaissancepalascht mit de Antikesammlung Ludovisi, s Museo Baracco, e privati Sammlung vo antike Skulpture, und s römisch Stadtmuseum Museo di Roma. Uff em Kapitol direkt am Forum Romanum liget di Kapitolinische Musee mit ere bedeutende Kunschtsammlung.

Im EUR-Viertel usserhalb vo de Innestadt isch s Museo della Civilta Romana. Dert hets under anderem e Stadtmodell im Maßstab 1:250, wo s antike Rom um 300. n. Chr. darstellt, und Gipsabgüsse vo de Reliefs a de Trajansäule.
Zu de bekannteschte Bauwärk und Ruine us de römische Antike gheret:

Rom het zahlreichi kunschtvolli Brunne, zu de bekannteschte gheret:





</doc>
<doc id="3862" url="https://als.wikipedia.org/wiki?curid=3862" title="St. Gallen (Begriffsklärung)">
St. Gallen (Begriffsklärung)

Dr Name St. Gallen stoht fer:

Schwiiz:

Oeschtriich:

Frankriich:
Lueg au:


</doc>
<doc id="3872" url="https://als.wikipedia.org/wiki?curid=3872" title="Bielersee">
Bielersee

Dr Bielersee (fr. "Lac de Bienne") isch zäme mit dem Murtesee u dem Nöiäburgersee eine vo de drü "grosse Jurasee" ir Schwyz. Dr See isch 15 km lang u max. 4,1 km breit. Syni Flächi betreit 39,3 km², die maximali Tiefi isch 74 m. Dr Inhaut isch rund 1,12 km³. By Normauwasserstand isch dr Seespiegu uf 429 m ü. M..

Dr Bielersee het es Ynzugsgebiet vo 8'305 km². Dr mittleri Abfluss isch by 244 m³/s. Die theoretischi Ufenthautszyt vom Wasser im See betreit nume 58 Tag.

Die wichtigscht Zueflüss sy d Aare, die 1878 byr erschte Juragewässerkorrektion i de See umgleitet worde sy, dr us em Nöiänburgersee kommendo Zihlkanal, dr Twannbach und d Schüss.

Dr bedütendschti Uferort vom Bielersee isch d Stadt Biel/Bienne. Da sech dr Bielersee uf dr Sprachgränze zu dütsch u französisch befindet, hei verschiedeni Ortschafte rund ume See ou zwöisprachigi Näme. Nied aui sy no im Gebruuch.

Di wichtigscht Attraktion vom Bielersee isch d Sankt-Petersinsle by Erlach, wo sech unger angerem dr Jean-Jacques Rousseau es paar Woche uufghaute het.


</doc>
<doc id="3881" url="https://als.wikipedia.org/wiki?curid=3881" title="MediaWiki">
MediaWiki

MediaWiki isch e PHP-basierti Wiki-Engine, wu unter de GPL lizenziert isch un fir d Wikipedia entwickelt worre isch.

Zuem Spychere vun de Inhalt benutzt MediaWiki di relational Datebank MySQL, e experimentelle Support fir PostgreSQL het s ab dr Version 1.5 dinne.

MediaWiki isch us ere Wiki-Engine entschtonde, wu de dytsch Biolog "Magnus Manske" fir d Online-Enzyklopädy Wikipedia entwickelt ghet het. Dr Onforderunge vun de Wikipedia isch UseModWiki-Engine, wu dervor yygsetzt worre isch, nimmi gwachse gsi. Om 25. Jänner 2002 isch d erscht Version, dertemol Phase II gnennt, s erschtmol yygsetzt worre. Noch em Rewrite, houptsächlich durich dr "Lee Daniel Crocker", isch im Juni 2002 e verbesserti Version vun de offiziell immer no nomelose Software uf de Wikipedia-Server inschtalliert worre. In de Folgejohr het sich d MediaWiki zue nem erfolgryche Open-Source-Projekt entwickelt, wu im Johr 2005 iber 60 Programmierer un Helfer bedeiligt gsi sin. Nebe de Wikipedia un ihre Wikimedia Foundation-Schweschterprojekt setze hit zahlriche Organisatione, Firme un Inschtitutione MediaWiki yy.

2004 isch mit GetWiki e MediaWiki-Fork entschtonde.

D MediaWiki git s syt em März 2009 au in ere vollständig lokalisierte alemannische Version.



</doc>
<doc id="3891" url="https://als.wikipedia.org/wiki?curid=3891" title="Liste der Seen in der Schweiz">
Liste der Seen in der Schweiz

I de Liste vo de Schwizer Seeje sy Seeje mit erer Flächi vo über 1 km² sortiert ufglischtet. Es zellt di gsammti Flächi vom See, also au wänn er nöd ganz i de Schwiz isch. D Rekordzahle sy jewyls fett aggää.

D Spycherseeje sy hier nid ufgfüert.



</doc>
<doc id="3893" url="https://als.wikipedia.org/wiki?curid=3893" title="Sundgau">
Sundgau

Dr Sunngau (dt. Sundgau) isch e Landschaft em Süde vom Elsass, nach bim ditsch-schwyzerisch-franzeeschem Dreyeckländli. Es bezeichnet de Landstrich zwische Basel, Milhüse und Beffert (Belfort). S Regionalzentrum isch Altekirich (Altkirch). 

Dr Namme, wo scho im 9. Johrhundert vorchunt, isch durchsichtig: "Sundgau" stoht fier "Gau im Süde".

D Höjelandschaft isch vu landwirtschaftliche Tätigkeite un Dorfstrukture präjt. Klimatisch het dr Sunngau wäje dr guet 100- bis 200 Meter höjere Lag nit die gliichi Vurteile wie d Rhinewene. So isch dr Winbäu inzwische witgehend verschwunde. Gwannnamme wie dr "Rebberg" bi Altekirich zeije awer, dass äu im Sunngau frieher Winwirtschaft triwe worre isch.

D Region isch johrhundertelang untr habsburgischer Herrschaft gsin, awer – bis uf Milhüüsa, wo als freii Stadt zue dr Schwiiz ghört het – am End vum Drissigjährige Krieg im Weschtfälische Friide 1648 an Frankriich gfalle.

Dr wichtigscht alemannisch Dichter üs em Sundgaü isch dr Nathan Katz.

Durch dr Sunngau verlauft d Dialektgrenze vu Niideralemannisch (Elsässerditsch) un Hochalemannisch.


</doc>
<doc id="3897" url="https://als.wikipedia.org/wiki?curid=3897" title="Ostschweiz">
Ostschweiz

D Ostschwyz bestoot us de Kantön Schaffhuuse, Thurgau, Sanggalle, de beide Halbkantön Appezäll Osserrhode und Innerrhode, Glarus und em Bündnerland.

S Zentrum vo de Ostschwyz isch d Stadt Sanggalle. D Ostschwyz bildet en Teil vo de Gränze zu Süd-Dütschland, Liechtestei und em Öschtrichische Voralbärg. Bsunders dr Grossruum Bodesee bildet e wirtschaftlichi Einheit. S Ostschwyzerdütsch isch e Sitelinie vom Schwyzerdütsche und lot sich klar vo anderne Schwyzer Dialäkt unterscheide. Innerhalb vom Ostschwyzerdütsche gits natürlich au nomol regionali und lokali Unterschiid.



</doc>
<doc id="3902" url="https://als.wikipedia.org/wiki?curid=3902" title="Eurasien">
Eurasien

Eurasia isch d Landmasse, wo us Europa und Asia bestoot. Dezue chömed die Arabisch Halbinsla und de Indisch Subkontinent. Eurasia isch d gröaschte Landmasse uf dr Erde und hät a Fläche fu ca. 54 Mio. km². Europäer deile dr Kontinent gern in zwei Kontinent (Europa und Asia) uf. Die bekanntist Grenze bildet u. a. des Uralgebirge und dr Uralfluss. E geographischi oder tektonischi Rechtfertigung, Europa als e eigene Kontinent azluege, git's aber nit. Au e kulturelli Rechtfertigung isch sehr frogwürdig. Indie un China sin au sehr verschideni Kulture. In Japan betrachtet mer Europa bispilswiis nit als eigene Kontinent, sundern als Halbinsle oder Subkontinent vu Eurasie. 

D Deilig vo Europa und Asie isch eurozentrisch und hischdorisch. D Grieche und d Römer hai d Gränze vom Hellespont bis zum Fluss Don zoge und so isch s bis in s 18. Johrhundert bliibe, wo dr schwedisch Offizier Strahlenberg, wo in dr russische Armee dient het, vorgschlage het, d Gränze bim Uralgebirg und em Uralfluss feschdzlege. Schbööter het die russischi Regierig ä Gränzpfoschde uf em Wäg vo Jekaterinburg noch Tjumen lo ufstelle, wo d Gränzlinie zwüsche Europa und Asie markiert het.

Die Vereinte Natione rechne ganz Russland zue Europa, die ganz Türkei degege zue Asie. Europa isch fer d'UN demit dr Norddeil vu Eurasie, Asie degege dr Süddeil.


</doc>
<doc id="3905" url="https://als.wikipedia.org/wiki?curid=3905" title="Wasser">
Wasser

Wasser (au "Wasserstoffoxid", "Hydrogeniumoxid", "Diwasserstoffmonoxid", "Dihydrogeniumoxid" odr "Dihydrogenmonoxid" nach de IUPAC Nomenklatur heissts korrekt "Wasserstoffoxid") isch e chemischi Vrbindig (Molekül) us Suurstoff un Wasserstoff (chemischi Formel: HO). D Bezeichnig Wasser wird bsunders für de flüssigi Aggregatszuestand verwändet, em feschde, also gfrorene Zuestand isch es Iis, em gasförmige Zuestand Wasserdampf (odr oifach nur «Dampf»).

Rund 70% vo de Erdoberflächi isch mit Wasser bedeckt, wovo s meischte Salzwasser isch.

Di sogenannti "Anomalii vom Wasser" (d Abwiichig vo Schmelz- und Südetemperatur vo de homologä schwärere Chalkogenhydrid) cha me mit de Wasserstoffbrugge erchläre. Wäge dene Wasserstoffbrugge bsitzt s Ys e klar definierti Kristallstruktur. Wenn s Ys schmilzt, denn bräched ned grad alli vo dene Wasserstoffbrugge, au im Flüssige Zuestand sind immer no welchi vorhande. Be ere witere Tämperaturerhöchig gönd denn au die nadisna usenand und d Wassermolekül chönd sich freier bewege und sich "platzsparender" aordne. De Effekt isch bis ca. 4 °C beobachtbar; be höchere Temperature wird de Effekt vo de Wärmeusdehnig überlageret, sprich, d Molekül bruched wider meh Platz zum sich bewege.




</doc>
<doc id="3964" url="https://als.wikipedia.org/wiki?curid=3964" title="Schweizerische Volkspartei">
Schweizerische Volkspartei

Di Schwizerisch Volkspartei (SVP Schweiz), französisch "Union démocratique du centre", italienisch "Unione democratica di centro", rätoromanisch "Partida populara Svizra", isch ä nationalkonservativi, rechtspopulistischi politischi Partei i dä Schwiiz. Si isch im Nationalrot am stärchstä verträttä voch Sitz und bildet dodemit di gröscht Fraktion i dä Vereinigte Bundesversammlig.

D' SVP isch 1971 us dä Puurä-, Gwärb- und Bürgerpartei (BGB) und dä Demokratische Partei (DP) vo dä Kantön Glaris und Graubünda entstandä. D' Vorgängerpartei BGB isch bis döt siit 1929 im Bundesrot verträtte gsi. D' SVP hät di Verträttig überno und 2003 sogar en zweite Sitz gwunä. 2007 isch de Christoph Blocher nöd as Bundesrat widergwählt worde. Statt däm isch näb em Samuel Schmid di Bünder Regierigsrätin Eveline Widmer-Schlumpf zur Bundesrätin gwählt worde. In de SVP-interne Usserandersetzig, öb d Partei das sött akzeptiere, hät sich d SVP gspalte un um d Widmer-Schlumpf und de Schmid isch di neu Bürgerlich-Demokratischi Partei gründet worde. Erscht nach em Rücktritt vum Schmid anne 2008 hät d SVP mit em Ueli Maurer wider e eigene Bundesrat übercho. 

D' SVP isch urspünglich ä zentristischi Puuräpartei gsi, hät sich aber sit dä 1980er Johr under dä inoffizielle Füerig vom Zürche Grossundernämer und Milliardär Christoph Blocher vonere rächtsbürgerlich- konservative zunere rächtspopulistische Volkspartei gwandlet. Si posizioniert sich hüt pointiert rächts im politischä Späktrum und betribt ä kompromisslosi und gradlinigi Rhetorik. 
Lang isch d'SVP wähleranteilmässig hinder dä SP, FDP und CVP uf Rang vier gläge. Ab 1991 hät si ihren wähleranteil stetig erhöt, isch bi dä Schwiizer Parlamentswale 2003 wählerstärchsti Partei wore und hät en zweite Bundesrotssitz für dä Christoph Blocher gforderet, wo gwält wore isch. En erneute Erfolg verzeichnet d'SVP bi dä Wahle 2007.




</doc>
<doc id="3968" url="https://als.wikipedia.org/wiki?curid=3968" title="Möhlin AG">
Möhlin AG

Mehli (amtlich "Möhlin") isch e Gmeind im Bezirk Rhyfälde im Kanton Aargau (Schwyz). Si isch die zweitgröschti Gmeind vom Fricktal und het rund 11'000 Ywohner. Mehli ghört zur Agglomeration vo de Stadt Basel.

Öppe 19 Kilometer östlich vo de Stadt Basel lyt Mehli, ybettet zwüsche Jura und Schwarzwald. D Gmei lyt am südlichschte Rand vo de Oberrhynische Tiefebeni am Usgang vom Mehlital uff öppe 300 Meter über Meer. Das 18,8 km² grosse Gmeindgebiet erstreckt sich vom Rhy (280 m ü.M.) bis zum Sunnebärg (632 m ü.M.), und gränzt dodrbi u. a. an d Stadt Rhyfälde, an Kanton Baselland und nördlich an Dütschland. Flächemässig isch Mehli die zweitgröschti Aargauer Gmeind. Dr Ort isch usgsproche langzoge (öppe 3 km) und wird vom Mehlibach durchflosse.

Bedingt durch verschidenschti Faktore herrscht im Gebiet um Mehli e sehr milds Klima. D Region Mehli-Basel isch die wärmscht Region nördlich vo de Alpe und het bis zu 40 Sunnetäg mehr z verzeichne als s Mittelland. Regelmässig misst d Wätterstation Mehli die höchschte Tämperature vom Land. Am 5. Auguscht 2003 het d Wätterstation Mehli mit 40,3 °C e neue Schwyzer Landesrekord und glichzyttig die höchschti Tämperatur nördlich vo de Alpe gmässe. E regionals Wätterphänomen isch dr berüehmti Mehli-Jet; e Wind, wo bsunders im Winter dr Näbel in dr Rhyebeni vertribt. Das grosse, uf eme markante Rhychnü glägene Melmer Fäld gilt als "Chornchammere vom Fricktal".

Im Johr 794 wird Mehli als "Melina" erschtmols urkundlich erwähnt, woby dr Name vom Keltische här söll cho. Euse Name isch vom immerno glichnamige Bach abgleited. Melina heisst sovill wie "anschwellendes Wasser". Zu dere Zyt hets uf em Gmeindgebiet vo Mehli mehreri chlineri Wyler geh, wo spöter zämegwachse sind und s hüttige Mehli bilde (Ober- und Unterhof Meli, Ober- und Untermehli, Stadelbach, Rübrg, Niderrübrg und Rappertshüsere denn au).

In dr Pestzyt het sich nordöschtlich vo Mehli, im Nochberdorf Rappertshüsere am Rhyufer, e Tragödie ereignet. Wäge dr Pest isch s ganze Dorf bis uf zwei Fraue usgstorbe. Denn isch dr Gmeindbann vo Rappertshüsere zerscht an Rhyfälde gange, und denn spöter mit Möhli gegene Teil vo Rübrg tuscht worde. No hüt befinde sich im Wald Gränzschtei zwüsche Mehli und em ehemalige Rappertshüsere. Es paar vo ihne stamme vo 1602 und befinde sich im Dorfmuseum Melihus.

Bis zum Fride vo Lunéville im Johr 1801 het Mehli, wie s gsamte Fricktal, zu Öschterrich ghört. Dr Krieg het die über 400-jöhrigi Öschterrichischi Herrschaft beendet und s Fricktal isch 1803 a neu gründete eidgenössische Kanton Aargau agschlosse und dodrmit erschtmols e Teil vo de Schwyz worde.

Mitti vom 19. Johrhundert händ d Rübrger (Ywohner vom nördliche Ortsteil Rübrg/Rybrg) versuecht, dr Ortsteil Rübrg vo Mehli abztrenne. D Rübrgr händ behauptet, scho sit jehär e eigeständigi Gmeind z sy, obwohl sich das nit urkundlich belege loht. Dr Kanton het d Gmeindtrennig abglehnt; nit z letscht dorum, wil Rübrg als eigene Ort finanziell nit hätti überläbe chönne. D Industrialisierig setzt y: D Saline Rübrg werde gründet, d Bözbergbahn wird baut. 1932 wird d Bata Schuefabrik eröffnet. D Grossindustrie und s Gwärb sidle sich in Mehli a; d Suburbanisation setzt y. Mehli wird zur Agglomerationsgmeind vo Basel mit eme Pändlerateil vo über 1/3 vo de erwärbstätige Bevölkerig und zählt dodrmit zum städtische Gebiet.
Mehli isch e typischi Wachstumsgmeind. In de letschte Johrzähnt het sich Mehli vom büürlich prägte Grossdorf zun ere suburbane Chlistadt mit Zentrumsfunktion entwicklet. Aber trotzdem het Mehli in de meischte Ortsteil dr ursprünglichi Dorfcharakter chönne bewahre. Am Ortsrand befinde sich d Neubauquartier "Schalle" und "Breiti", wo überwiegend Hochhüser z finde sind.

Mehli stellt e nationali Bsunderheit in Bezug uf d Religion dar. I keim andere Ort in de Schwyz läbe so villi Christkatholike wie z Mehli. Im Dezämber 1872 het d Chillegmeindversammlig beschlosse, die neue Dogme vom Papst (Unfehlbarkeitserklärig & Jurisdiktionsprimat) nit azneh. Dodruff abe isch es zunere erneute Chillespaltig in de ganze Schwyz cho. Katholike händ sich in Römischkatholike, wo die neue Dogme agnoh händ, und Christkatholike, wo bim ursprüngliche katholische Glaube blibe sind, trennt. Hüt läbe in Mehli öppe 1'100 Christkatholike (13 %), 2'200 Reformierti (26 %) und 3'200 Römischkatholike (38 %). Mehli het drey Chille und zwei Kapälle.


Im Februar 2013 isch wäg emene Wettbewärb im "Schwizer Buur" bekannt worde, as en Chriesibaum z Mehli de gröschti vo de Schwiz segi.



</doc>
<doc id="3975" url="https://als.wikipedia.org/wiki?curid=3975" title="Möhlin">
Möhlin

Möhlin isch dr Namme fer:


</doc>
<doc id="3977" url="https://als.wikipedia.org/wiki?curid=3977" title="Eis">
Eis

Iis isch die fescht Form vo Wasser. Wasser gfriert bi ma Druck vo 1.013 bar bi genou 0 Grad Celsius.

Desweage wirds ou zmoischt als "gfroore" bezoichnet und selte als "fescht". Wil s Wasser a bschtimmte Anomalie ufwiist (d Anomalii vom Wasser) dehnts sich unter null Grad wiidr us.

In gwisse Gegende vom alemannische Sproochruum wird "Eis" oder "Ys" au fürs ässbare Schpiise-Iis bruucht, wobii ma ou des Wort Glace kennt.


</doc>
<doc id="3978" url="https://als.wikipedia.org/wiki?curid=3978" title="Politische Parteien in der Schweiz">
Politische Parteien in der Schweiz

I de Schwiiz hets, im Vergliich zu Dütschland, en huufe politischi Parteie, wo im Parlamänt verträtte sin. Ein Grund defür isch de usprägt Föderalismus. Uf Grund vo de relativ grosse Autonomii vo de Kantön si jewils ganz unterschidlichi Parteie wichtig. Au gits bi de Wahle zum Natialrot kei landeswiti Prozenthürde, wo e Partei müesst erreiche, damit si ins Parlament cha iiziehe. E Partei wo im Bundesroot vertrete isch, werd au Bundesrootspartei gnennt. 

D politische Parteie vo de Schwiiz, wo im Parlament verträte sin, gordnet nach dr Azahl Verträtter im Nationalrot (Stand 2009):


</doc>
<doc id="3987" url="https://als.wikipedia.org/wiki?curid=3987" title="Funkensonntag">
Funkensonntag

Dr Funkesundtag isch normalerwys dr erschte Sundtag noch m Aschermittwuch.

Wem ma ins Oberschwäbische, ins Allgai oder in d Richtung Vorarlberg gôht, denn wird am Funkasonndig dr Funka abbrennt, in dr Regl en 5 - 10 m hoha Holzhaufa, der auf em Spitz mit ra Hex zur Wintrvrbrennung krönet isch. Im Vorarlbergischa werret dia Funkaheifa kunstvoll aufgstaplt.

Am Vorobend vom Funkasonndig wird drzua na au no um Funkaring oder Funkabrezga gewirflet, meistens in Wirtsheiser. Funkaring/Funkabrezga sind aus ma süßa Hefdoig gmacht. D Ring sind aus drei Sträng gflochta, d Brezga ganz normal gschlunga.

Im Vorarlbearg isch de Funkasunntig de 1. Fastesunntig. I ainzelne Gmainde im Sanggaller Rhintl isch es e Wuche spöter (und au vom Sunntig-Obed uf de Samstig-Obed vorverlait – wäge da Fäschtwertschaft). Im Appezällische isch dä Bruuch, zum de Winter z vertriibe, no spööter – am Lätare-Sunntig, also am vierta Sunntig i de Faschtezyt, oder andersch gsait, am dritte Sunntig vor Ostere. Zobescht uf em Funke wörd d «Funkebaabe» montiert, wo mit Füürwärch gladen ischt.




</doc>
<doc id="3991" url="https://als.wikipedia.org/wiki?curid=3991" title="Mani Matter">
Mani Matter

Der Mani Matter (* 4. Ougschte 1936 z Buchsi, † 24. Novämber 1972 ir Nöchi vo Kilchberg ZH) isch e Schwizer Liedermacher gsy. Offiziell het är "Hans-Peter Matter" gheisse.

Der Mani Matter isch z Bärn ufgwachse u het Jurischt glehrt. Mit sälbergschribnige Bärner Chansons isch er näbebrueflech i Chlytheater und im Radio ufträtte (am Aafang als Mitglid vo de Berner Troubadours) und isch drmit zimlech erfolgrîch gsî. Am 24. Novämber 1972 isch er uf em Wäg zumene Konzert z Rapperschwil bimenen Outounfall um ds Läbe cho.

Syni Lieder sy bis hüt i der ganze Dütschschwyz bekannt, und vili Lüt chöi es paar dervo uswändig. Si wärde hüüfig ou vo Chind gsunge, ir Schuel, ir Pfadi usw. Der Mani Matter het ou e sehr e höche Stellewärt unter Bärner Mundart-Musiker. Vili vo ine gseh ihn als Vorbild, oder fasch als Vatterfigur, u syni Lieder wärde hüüffig kopiert.

Der Friedrich Kappeler schilderet im Johr 2002 i sinem Dokumentarfilm "Mani Matter – Warum syt dir so truurig?" s Läbe vom Mani Matter u zeichnet de Yfluss vo desse Chansons nache.






</doc>
<doc id="3992" url="https://als.wikipedia.org/wiki?curid=3992" title="Alpen">
Alpen

D Alpe () sind de gröscht und au de höchscht Bergzuug im Innere vo Europa und si bilde d Wasserschaidi zwüschet em Mittelmeer und de Nordsee bzw. em Schwarze Meer.

S Gebirg fangd im Weschte am Mittelmeer aa und durlauft gäge Nordoschte d Länder Frankrich, Italie, d Schwiz, Liechteschtai, Österrich, Tütschland und Slowenie.

Der höchschti Berg isch der Mont Blanc mit em Gipfel uff 4810 Meter über Meer.

Dr Name "Alpe" (ahd. "Albûn") isch de Plural vom Wort "Alp", wo im Alemannischen e Bergwaid bizaichnet.

De Bergname isch scho i de Antiki bikannt gsii: agr. "᾿Άλπεις, Álpeis"; lat. "Alpes". Ali bis jetz vorgschlagne Etymologie sind nöd ganz überzügend und me ninnt aa, as s Wort nöd indogermanisch isch.

Vo der mundartleche Wortform "Arp", wo i de Weschtalpe bsunders bi Orts- und Fluerneäme vorchunt (wie au öppe bim Arpelistock), isch der nöier Name «Arpitanisch» für s Frankoprovänzalische.

D Alpe fönd nördlich vom Golf vo Genua aa; dört isch iiri Verbidndig zum Gebirge vom Apennin. Si laufen imene wite Boge im Nordweschte um d Poebeni umme, verzwige sich bim Lac du Bourget in französische und schwizerische Jura und ände nach 750 Kilometer fächerförmig im Oschte vor em westpannonische Berg- und Hügelland a dr Donau bi Wien.

Im Nordoschte isch den Alpe ihri Fortsetzig i de Karpate, im Südoschte bim Karscht i de Dinarische Bärge. Im Norde falle d Alpe süferli zum dütschen Alpevorland ab und im Nordweschte zum französische Rhonetal. Im Süde isch dr Übergang i d Poebeni steiler.

D Gsamtlängi vo de Alpe vo Genua bis Wien isch öppe 1200 Kilometer, s Gebirg isch bis zu 200 Kilometer breit, und im Oste sogär 300 Kilometer. D Gipfelhöchine vo de wichtigere Gebirgsstöck lige zwüsche 3000 und 4300 Meter über Meer.

Es gi bi de Geograafe verschideni Modäll zum dr Ruum vo den Alpe i grossi Regioone z deile. En alti und tradizionelli Aart isch die, ass me dr Alpeboge in drüü grossi Abschnitt glideret:

Die Drüüdeilig bruucht me z Frankrych und z Italie gärn, und au dr Schwiizer Alpeklub kännt se.

Grösseri Stedt i den Alpe sind: Grenoble, Innsbruck, Trient, Bozen, Chur, Thun, Lugano, Klagenfurt, Villach, Bregenz, Dornbirn, Feldkirch undVaduz. Die Alpestadt, wo ame höchschte lyt, isch Tafaas. Lueg do drzue au: d Alpestadt vom Joor.

Grossi Flüss, wo dur d Haupttäler vo den den Alpe laufe, sind: d Durance, der Var, d Isère, d Rhone, d Dora Baltea, der Po, d Aare, d Ryss, der Tessin, d Rüüss, der Rhy, der Inn, d Adda, d Etsch, der Ploden, der Tagliamento, d Drau und s Salzach.

D Alpe bildet en aignigs ökologisches System mit aigne Tier- und Pflanzenarte wie de Staibock, s Gämschi, s Murmeli, d Alpetule, d Lärche, d Arfe, s Edelwiis oder verschidnig Enzioo-Arte. E bsundrigi Aigehait bildet au di vile endemische Felchenarte, wo i de Seeje vo de nördliche Alpe vorchömed.

D Alpe wered ahand vo de Laag i de Hööchi i fööf Vegetationsstueffe iitailt. Uf de chältere Alpenoordsiite sind die Stueffe tüüffer glege as uf de wärmere Alpesüüdsiite. Mit de Hööchi und Vegetation änderet sich aber au d Tierwelt.

D Waldgrenze bizaichnet d Hööchi, wos kann Wald mee gitt, oberhalb dodevo wachset aber no chlinneri Bommgruppe oder anzelni Bömm. Mit de Bommgrenze isch die Grenze gmaint, wo kann Bomm me wachst. D Waldgrenze isch sit de Bronzeziit dör d Alpwertschaft künstlich tüüffer as si vo Natuur uus wäär und het zo de Vergrösserig vo de subalpine Stueffe gfüert. Da het uf d Vegetation und d Fauna Uuswürkige, well im Wald d Artevillfalt i de Regle chlinner und andersch isch. Do hütt d Sennete nüme wertschaftlich lukrativ isch, verwaldet immer mee Alpe, wa dezue füert, as gwössi Tier- und Pflanzenarte wie z. B. Murmeli, Bergnägeli oder Enzioo weniger Platz hend.

D Alpe hend hütt e wichtigi Funktion as Rückzugspiet vo Tier- und Pflanzenarte, wo mittlerwiile im Flachland scho verschwunde sind. Allerdings wered dör de Tourismus, Wintersport und au dör en intensivi Landwertschaft die Rückzugspiet immer chlinner und si wered au immer mee i d Hööchi ufedrängt. Da füert dezue, as z. B. gwössi Vogelarte nöme i de Laag sind, eri Bruet dörezbringe, well i de Hööchi de Summer z churz isch. Mit de Klimaerwärmig und em rasche Schmelze vo de Gletscher chas dezue choo, as gwössi Pflanzenarte, wo am Gletscherrand en ökologischi Nische ghaa hend, vo anderne Pflanzenarte verdrängt wered und ase verschwindet.

I de Alpe gits hütt 14 Nazionalpäärk und 70 groossi regionaali Natuurpärk. Dezue chömed no 3 UNESCO-Welteerbstätt und 10 Biosphärereservat und gege 300 chlinneri Naturreservaat.


D Alpe bildet wege de Höchi wo si hend e Wätterschaide. Nördlich vo de Alpe herrscht mitteleuropäisches Klima. De hüüfigst Luft isch de Westwind, wo Füechtigkait vom Atlantik anetrait. Well die seb vode Berge i d Höchi verlageret werd, bildet sich Wolke und es cha am Alperand bis zu 3000 Milimeter Niderschlag im Joor gee, wobi de maist Rege im Summer ghait. D Temperatur ninnt pro 100 Meter Höchi echli mee as e halbs Grad ab.

Südlich vo de Alpe isch s Wätter mediterran mit haisse Sümmer und milde Winter. Drum gelt s Tessin as Sunestube vo de Schwiiz. Do regnets im Früelig em maiste und denn zimli heftig.

S Wätter i den Alpe mit sine höche Berge und tüüfe Täler selber isch chliirüümig. Im Summer isch de mildi und füechti Westwind em iiflussriichste, im Winter di chalti trochni Biise usem Nordoste und i de Übergangszite de warmi Föö usem Süüde. Die tüüfe Täler, wie s Wallis, de Vintschgau oder Kärnte sind troche, well si im Regeschatte liget.

Im Winter, wenn kan Luft goot, bildet sich i dene e Chaltluftsee, so ases im Tal chälter isch as i de Höchi. Da haisst den Inversionslaag. D Chliirüümgkait füert au dezue, as i aim Tal vill Schnee ghaie cha, und s Tal nebedra bliibt fast oober. Gwitter züchet i de Alpe zimli rasch und unerwartet uuf und chönet för Wanderer und Bergstiiger zunere Gfoor werde.

Well d Dichti vode Atmosphäre mit de Höchi abninnt, ninnt di direkti Suneiistraalig zue, so ases wichtig isch, d Huut und d Auge stärcher vo UV-Straalig z schütze.

E bsundrigs atmosphärisches Phänomen isch s «Alpeglüe», wo em Oobe noch em Suneundergang a vilne Bäärge mengisch bibobacht were cha.

D Alpe sind scho i de Staizit vo Mensche biwont worde und 1991 het mer bim Hauslachjoch e Gletschermumie, de Ötzi, gfunde, wo vor 5300 Joore verfroore isch. I de Bronzezit sind d Alpe scho recht dicht bisidlet gsii. De Kaiser Augustus het denn erfolgriich d Alpe is Röömische Riich iiglidere chöne. Dozmol hend vor alem keltischi Stämm i de Alpe glebt, aber au d Räter und anderi Stämm, wo vo verschidnige Herkünft gsii sind. Im Verlauf vode Zit sind die Stämm romanisiert worde. D Helvetier hend i irem Hailigtum z Allmedinge d Alpe as Götter vereert. D Alpe sind wichtig gsii för de Vercheer zwüschet Room und Italie mit de Provinze Gallie und Germanie.

Die wichtigste Päss sind de Mont Genèvre, de Chlii und de Grooss St. Bernhard und de Brenner gsii. Au im Mittelalter sind vor alem d Vercheersweeg wichtig gsii.

Politisch und wertschaftlich hend aber d Alpe kai grossi Role gspillt und erst mit de Aidgnosseschaft und em Kaiserriich Ööstriich hend sich zerstmol Staate wie 1861 s Königriich Italie im Alperuum usbildet. 

I de Noizit hend de Alpinismus und de Tourismus denn zum wertschaftliche Uufschwung vom Alperuum gfüert. Hüt werd da nüme vo allne as en Sege aglueget, do sich zaigt, as d Alpe ökologisch afäliger sind, als as mer gmaint het.

Im 19. und 20. Joorhundert sind groossi Ysebaanlinie und Autobaane mit länge Dunäll dur d Alpe bout worde.



</doc>
<doc id="4004" url="https://als.wikipedia.org/wiki?curid=4004" title="Blockflöte">
Blockflöte

D`Blokfleete isch a Fleete und gheert zu de Holzblosinschtrument. Sie gheert hiisichtlich dr Tonerzoigung zur Familie vo dr Kernschpaltfleete, vo dr Haltung her zu de Längsfleete und vo dr Schpiilwiis noch zu de Schnaablfleete. Witere Bezoichnunga sind: "Flauto dolce oder Flauto diritto (italienisch), Flûte à bec oder Flûte douce (franzesisch), recorder (änglisch)" und "Schnaablfleete", für d` Sopranino-Blokfleete ou "Flautino".

In Europa hot sich d` Blokfleete in dr Muusik vo dr Renaissance als gonze Inschtrumentefamilie dur alle Tonlaage dur b'houptet (im folgende isch allad dr tiefschte schpilbare Ton aagea):

Dr Tonumfang vo dr uinzelne Blokfleete betreit jewils ca. 2 Oktave. 

No heit sind vor allem Sopranino- bis Bassblokfleete gängig. Drneabe werred für spezielle Aaforderunga ou Blokfleete für praktisch jede ander Laag gmachet.

Querflöte



</doc>
<doc id="4008" url="https://als.wikipedia.org/wiki?curid=4008" title="Webspinnen">
Webspinnen

D’ Weebschpinne "(Araneae)" - heifig au als echte Schpinne bezoichnet - isch die bekanntescht Ordnung vo de Schpinnetier "(Arachnida)", ra Klasse vo de Gliederfießer "(Arthropoda)". Mit uugfähr 34.000 Arte sind se gliichzitig, neabe de Milbe "(Acari)", d’ arterichscht Ordnung vo de Schpinnetier.

Weebschpinne hond, im Gegesatz zu de 6-fießige Insekte "(Insecta)", acht Fieß. Kopf und Bruscht sind bi deana Schpinne zu uim Schtuk, em so gnannte "Prosoma" "(Cephalothorax)" verschmolze. Druf folged dr uugliedrete, gschtielte und schtark ussertreatende Hinterloib "(Opisthosoma)".



</doc>
<doc id="4010" url="https://als.wikipedia.org/wiki?curid=4010" title="Wiktionary">
Wiktionary

E Wiktionary, do au vor allem Wikiwörterbüech gnännt, isch e gmeinschaftligs Wikimedia-Projäkt für d Erstellig vo me mehrsprochige Wörterbüech, wo frei züegänglig, vollständig und mehrsprochig isch und e entsprächende Thesaurus in jeder Sproch hät. Wie au d Wikpedias werre d Wiktionarys ständig erwitert und verbessert. Jeder cha jederzit mitschaffe.

S Wiktionary isch de lexikalisch Partner vo de . Wie s au vyli Wikpedias in underschydlige Sproche git, eso git s au Wiktionarys in verschydene Sproche.

S "Alemannisch Wiktionary" isch am 29. Dezämber 2004 gründet wore un im April 2008 noch eme vo de Alemannische Gmeinschaft mit dr Alemannische Wikipedia, em Wikiquote, em Wikibooks un em Wikisource verschmulze wore. Hite isch s Alemannisch Wiktionary as e eigene Namenruum innerhalb vo dr Alemannische Wikipedia.

S dütsch Wiktionary het als Zyl, dass de gsamt dütsch Wortschatz und sälle vo andere Sproche erfasst, behandelt und dargstellt wird. Säll gilt au für Främdsproche. Paraläll dezüe git s Wiktionary-Projäkt in anderi Wiktionary-Projäkt in andere Främdsproche, wo säll in ähnliger Art und Wis handhabe. Am Bispyl vom Wort Wiktionary sälber soll des veraschauligt werre:

S Wort "Wiktionary" isch e Mischig uss em Namme vo de Software wo s verwändet (Wiki) und em änglische Wort "dictionary" (= Wörterbüech)

Di änglischi Version isch als erschts Wiktionary am 12. Dezämber 2002 agfange worre. Di dütschi Version isch am 1. Mai 2004 gstartet.




</doc>
<doc id="4014" url="https://als.wikipedia.org/wiki?curid=4014" title="Cache">
Cache

Cache bezoichnet in dr EDV an bsunders schnelle Schpoicher, weeler bi CPUs moischtens direkt uf `m "Prozessor-Die" integriert isch. Bi Feschtplatta ligt er uf dr Schteuerplatine. Im Cache werred Daten und Programminschtruktione zwischeglaagret, sodass die bi am Zuegriff dur d`CPU schnell zur Bearboitung bereit schtoht. S Ziel vum Cache-Schpoicher isch d`Verringerung vo dr Aazahl der Schpoicherzuegriff.


</doc>
<doc id="4015" url="https://als.wikipedia.org/wiki?curid=4015" title="Geoffrey Chaucer">
Geoffrey Chaucer

Dr Geoffrey Chaucer (* um 1343 z London; † 25. Oktober 1400 z London, England) isch en änglischer Schriftschteller und Dichter gsi, wo als Verfasser vo dr "Canterbury Tales" berüemt worre isch. In ra Zit, wo d`änglisch Dichtung no houptsächlich in Latein, Franzesisch oder Anglonormannisch gschriibe worre isch, hot dr Chaucer d`Volksschproch verwendet und s Mittlänglische zur Literaturschproch erhobe.

Eini vo de Eigeschafte vom Wärk vom Chaucer isch si Viilfältikeit in Theme, Schdiil und Don. Er zeigt d Komplikatione uf, wo uf ä Mensch zuechömme, won ä vernümftigi Exischdänz will läbe. Aber dr Humor verloot en nie, au wenn er wichdigi philosophischi Frooge undersuecht. Dr Chaucer isch ä Dichder vo dr wältlige und göttlige Liebi gsi, wo vo lüschderne Affaire zur schbirituelle Vereinigung mit Gott über alles gschriibe het.

Dr Familiename Chaucer chunnt vom französiche "chaussier" (Schuehmacher). D Familie het ihr Vermöge mit Wii und Läder gmacht. Im Geoffrey Chaucer siini Vorfahre si für mindeschdens vier Generatione guetbürgerlig gsi und ihri Verbindig zu dr Schdadt London und em Königshof isch immer änger worde. Im Geoffrey si Vater, dr John Chaucer, isch ä wichdige Wiihändler z London gsi und dr Schdellverdräter vom König siim Mundschänk. In 1338 isch er Mitgliid vom Edward III. siiner Expedition noch Antwärpe gsi. Er het Bsitz z Ipswich und z London gha. Im Johr 1366 odr 1367 isch er gschdorbe, won er 53 gsi isch.

Im Geoffrey Chaucer si Sohn, dr Thomas, isch, wie är sälber, au Mitgliid vom Parlamänt worde, und het in der beschde Gsellschaft verchehrt. Im Thomas si Dochder Alice isch Herzögin vo Suffolk worde. Es schiint, ass d Familie im 15. Johrhundert usgschdorben isch.

Hüfig wird as Geburtsjohr vom Chaucer 1340 agä, aber zwei odr drei Johr schböter isch wohrschiinlig richtiger. Mä weiss nüt über si früechi Erziehig, aber mä cha anäh, ass er Französisch gschwätzt het und au Latiinisch und Italiänisch glehrt het. Siini Gschichde zeige, ass er sich guet in dr fremdschbroochige Literatur vo dr Antike und siiner eigene Ziit uskennt het. 

1357 chunnt si Name zum erschdemaol schriftlig vor as ein vom Huushalt vo dr Gräfin Elizabeth vo Ulster, dr Frau vom dritte Sohn vom Edward III., em Lionel. Dr Dienscht im ä adlige Huus isch wichdig gsi für d Erziehig und d Beziehige vom ä junge Mensch, won ä Karriere het welle mache. Zwei Johr schböter isch dr Chaucer in dr Armee vom Edward z Frankriich gsi, isch vor Reims in Gfangeschft groote und vom König usglöst worde. Währed de Friidensverhandlige 1360 isch er ä Kurier zwüsche Calais und Ängland gsi. Was er in de neggschde fümf Johr gmacht het, cha nume vermuetet wärde. Er isch mögligerwiis im Dienschd vom König gschdande odr het Rächt gschdudiert. 

1366 het er freis Gleit vom König vo Navarra zuegsicheret übercho und isch noch Schbanie greist in erä diplomatische Mission, offebar as ihre Leiter, und im neggschde Johrzähnt isch dr Chaucer nit sälte as Botschafter uf ä Kontinänt greist. 1366 het er au ghürotet, wohschiinlig d Philippa Pan odr Roet, wo dr Gräfin vo Ulster dient het bis die 1663 gschdorben isch und denn in Dienschd vo dr Philippa vo Hainaut, dr Frau vom Edward III. iidräte isch. Vo 1366 a het si ä Johresränte uszahlt übercho. S Johr druf het au dr Chaucer ä Läbensränte vom König übercho und isch im neggschde Johr as ein vo de "Esquire" (Knappe) vom König in de Lischde iidrait worde. 1368 isch er im Usland gsi as Diplomat und 1369 in dr Armee z Frankriich. In däm Johr isch d Königin Philippa gschdorbe, und dr Chaucer und si Frau si offizielli Druurpersone gsi. 1372/3 isch er as Botschafter z Italie gsi, und no einisch 1378. Vo 1374 bis 1386 isch dr Chaucer Zollinschbäkter für London gsi und denn ufs Land umzoge, villicht noch Greenwich, won er 1386 Friidensrichder und Parlamentabgeordnete gsi isch. S Johr druf isch er abgsetzt worde, wo d Opposition sich gege dr König Richard II. und dr John of Gaunt duuregsetzt het. 1387 isch si Frau gschdorbe und dr Chaucer isch dief verschuldet. 1389 bis 1391 isch er zum "clerk of works" ernennt worde, d. h. zum Ufseher über die königliche Gebäud und Parkalage, ä Boschde, won er churz druf widr verlore het. Er isch denn Ufseher über die königliche Wälder z Somerset worde, und in dere Ziit het er an de "Canterbury Tales" gschriibe. 

In siim letschde Läbensjohr het er ä Huus in dr Nöchi vo dr Westminster Abbey gmietet. Er isch am 25. Oktober gschdorbe, wemmä dr Grabinschrift us em 16. Johrhundert cha glaube, und in dr Abbey begrabe worde in was jetzt dr Dichderegge ("Poets' Corner") isch, was für ä Maa usem Volk ä groossi Ehr gsi isch.

Si erschd wichdig Band mit Gedicht, s "Book of the Duchess", isch Bewiis vo siine guete Beziehige in hoche Schdelle. Das Gedicht isch Ändi 1369 odr ä chli schböter uusecho, het meh as 1300 Linie gha und isch än Elegii für d Blanche, d Herzögin vo Lancaster und erschdi Frau vom John of Gaunt gsi, wo 1369 an dr Pescht gschdorben isch. Dr Schdiil isch dä vom "Roman de la rose" gsi, ä berüehmts französischs Gedicht us em 13. Johrhundert, wo dr Chaucer wenigschdens zum Deil übersetzt und währed siiner ganze Karriere drvo usglehnt het. Au ziitgenössischi französischi Dichdig und im Chaucer si Lieblingsdichder, dr Ovid, hai Iifluss gha uf s "Buech vo dr Herzögin". Das Wärk het scho vili vo de Eigedümlichkeite gha, wo au siis schbötere Wärk bsundrigs gmacht hai: siis Bruuche vo dr erschde Person, wo zwar verzellt aber nit umbedingt mit em Verfasser idäntisch isch, si Schbroochkunscht, wo natürligs Schwätze mit middelänglische Värs verschmulze het und die natürlige, realistische Persone, wo siine Gschichde bevölkere, ohni us em Rahme vo dr elegante Hofdichdig und ihre Konventione uusezfalle. As Liebesdichder frogt er au uf middelalterligi Art religiösi und philosophischi Frooge noch dr menschlige Beschaffeheit was d Liebi bedrifft.

"Troilus and Criseyde" isch under em Iifluss vom Boccaccio endschdande und es git sonigi, wo dängge, ass es dr erscht modärn Roman siig mit siiner psychologische Undersuechig vo de Charakter. Es isch än achdduusig Ziile langs Gedicht, wo die dragischi Liebi vom Trojaner Brinz Troilus zur Criseyde (Cressida) beschriibt. Mit dr Hilf vom Unggle vo dr Cressida, em Pandarus, gwünnt er sä zerschd, verliert sä aber denn an dr Griech Diomedes. In siim Nochwort git dr Chaucer siine junge Läser dr Root, sich nit uf die ärdligi Liebi vo Fraue z verloo, sondern uf die unändligi Liebi vo Gott.

D "Legend of Good Women (Legände vo guete Fraue)" isch, noch siim Vorwort, än Art Buess für d Gschicht vo dr dreulose Cressida, won em dr Gott vo dr Liebi uferleit haig. Nochdäm er acht Gschichte über Fraue gschriibe het, wo für ihri Liebi gschdorbe si, het er, wie s schiint, ufghört dra z schriibe und sich uf d "Canterbury Tales" konzentriert.
D "Canterbury Tales (Gschichte vo Canterbury)", an wele er—wi mä dänggt—vo the früeche 1380er bis in d 90er Johr gschriibe het, si im Chaucer siis gröschde Wärk. Er het s nie fertig gschriibe, so wien er s vor gha het, und au isch nid sicher, ass d Reihefolg vo de einzelne Abschnitt äso isch, wien er s blant gha het. In der Rahmegschicht wird verzellt, wie zwei Dotzed Pilger, wo uf em Wäg zum Grab vom Thomas à Becket z Canterbury si, sich im „The Tabard“, ä Wirtshuus z Southwark dräffe. Dr Wirt schloot vor, ass jede zwei Gschichte wurd verzelle uf em Wäg ane und zwei anderi uf em Wäg zrugg, und ass däm, wo die beschdi Gschicht verzell, die andere Pilger d Rächnig vom Wirt wurde zahle. Die Reisende, wo verschiidene Gsellschaftsschichde aghört hai, si iiverschdande gsi, und jede het öbbis verzellt, wien em dr Schnabel gwaggse gsi isch; das heisst, d Gschichde si meischdens em Inhalt und em Schdiil noch em Charakter und em soziale Umfäld vom Verzeller abasst. Im Vorwort und in de Abschnitt, wo die einzelne Gschichte verbinde, beschriibt dr Chaucer die Lüt uf ä natürligi Art, ihri Charakterzüg und wie si sich benäh. D "Canterbury Tales" hai die änglischi Literatur beiiflusst wie nume wenig anderi Wärk.

Er het usserdäm au ä Zahl vo chürzere Gedicht gschriibe.

Wenn dr Chaucer literarisch siiner Ziit vorus gsi isch, so isch er doch es Chind vo siiner Epoche bliibe. Er het vom König Böschde agnoh, wo meh odr weniger Sinekure gsi si, und won är die groossi Ränte übercho het drfür, währed ä schlächd zahlte Schdellverdräter d Arbet gmacht het. Modärni Forscher hai au siis Rächdsempfinde in Froog gschdellt und schbekuliert, öb dr Raubüberfall ufene, won er as Ufseher über die königliche Baute überfalle und usgraubt worden isch, nit inszeniert gsi siig und är s Gäld underschlage haig. Au sis Verhältnis zum Judedum isch unklar. In dr Gschicht vo dr Priorin in de "Canterbury Tales" verzellt die Dame, wie Jude ä Chrischt ermordet hai. Sonigi Ritualmordgschichte si in ganz Europa, au z Ängland hundert Johr nochdäm alli Jude us em Land verdriibe worde si, wiit verbreitet gsi und Deil vom middelalterlige Antijudedum, wo au vo mängge Humanischde underschdützt worden isch. Ass es uusgrächnet d Priorin isch, wo dr Chaucer beschriibt as ä Frau, wo niemerm es Höörli chönnt chrümme, und wo so öbbis verzellt und sich freut an dr Schdroof, wo die Jude übercho hai, zeigt wie dief die Gfüül in dr chrischdlige Bevölkerig verwurzlet gsi si. Öb dr Chaucer au so dänggt het, weiss mä nit.

Ass s Middelänglische ä Literaturschbrooch worden isch, isch im Chaucer z verdangge. Au d Hofdichdig isch meh und meh uf Änglisch gmacht worde und s normannische Französisch isch usgschdorbe. Dr Chaucer het Värsforme iigfüehrt, wo für Ängland neu gsi si: dr jambisch Pentameter, dr "rhyme royal"—ä siibeziiligi Schdropheform, und s sogenannte "heroic couplet", jambischi Pentameter mit Baarriim. Wil er aber uf Middelänglisch gschriibe het, hai scho im fufzähnte und sächzähnte Johrhundert d Lüt Schwiirikeite afo übercho, siini Värs z verschdoh. Für d Dichder isch er aber no lang es Vorbild bliibe. Dr Edmund Spenser het ihn as si Lehrmeischder agluegt, dr William Shakespeare het Material von em adoptiert und em Chaucer si Witz schbieglet sich in siine Komödie widr. Dr John Dryden het ä baar vom Chaucer siine "Canterbury Tales" in s modärne Änglisch übersetzt und het en „Vater vo dr änglische Dichdig“ gnennt. Im Johr 1868 isch d "Chaucer Society" z Ängland gründet worde, wo die erschde Usgobe vom Chaucer siim Wärk usege het, wo mä sich cha druf verloo.









</doc>
<doc id="4017" url="https://als.wikipedia.org/wiki?curid=4017" title="Christlichdemokratische Volkspartei">
Christlichdemokratische Volkspartei

D CVP isch eini vo de vier Bundesratsparteie i de Schwiiz. Si isch politisch i de Mitti: liberal-sozial. 

D Wurzle vo de CVP gönd id Mitti vom 19. Jahrhundert zrugg. Won im 1848i noch em Sonderbundschrieg d Schwiiz gründet worden isch, häts Freisinnigi, Demokrate und Konservativi gee. Di Katholisch-Konservative sind im Kulturkampf chilefrüntli gsi. I de Fraag nach de Staatsform vo de Schwiiz, händs sich für de Föderalismus iigsetzt. Nach de Niderlaag im Sonderbundschrieg, händs i de Stammland, de katholische Kantön, schnäll wider Fuess gfasst. Uf de Bundesebeni händ aber nume di Freisinnige s säge gha.

Im 1912i isch di "Schwiizerischi Konservativi Partei" gründet worde. I de reformierte Stedt, won vil katholischi Arbeiter gwont händ, häts "Chrischtlichsoziali Parteie" gee. Im 1957i händ sich die zu de "Konservativ-Chrischtlichsoziale Volkspartei" zämegschlosse. I de Kantön händs aber hüüfig de alt Name phalte. Erscht im 1970i isch d CVP i de ganze Schwiiz gliich worde. Eigetlich hett si "Schwiizerischi Volkpartei" sölle gheisse, aber dänn hät mer sich für "Chrischtlichdemokratischi Volkspartei" entschide. Di hütigi SVP häd zu säbere Ziit no Puure-, Gwärb- und Bürgerpartei (BGB) gheisse.

Erscht nach lange politische Kämpf und us Angscht vor de Lingge, händ di Freisinnige, won vorane ali sibe Bundesrät gschtellt gha händ, de CVP wenigschtens ein Sitz zughebet. Im 1892i isch de Luzärner Josef Zemp id Landesregierig gwält worde.

De Bundesrat Kurt Furgler isch de Vatter vom Kanton Jura. Wuchelang und Mönet isch er durs Land greist und hät Vorträg gha. Er hät au de PTT gseit, si söled im Härbscht 1978 heimlich e Sondermargge trukke, dass am Mäntig noch de Abschtimig scho am Schalter gsi sind.

I de Nüünzgerjaar häd d Ruth Metzler-Arnold s Asylwese reformiert und ire Nachfolger Christoph Blocher chan jetz devo profitiere.

2004 händ di damaligi Vizepresidäntin Doris Leuthard (AG) und de Ständerat Bruno Frick (SZ) di alte Wärt vo de Schwiiz und de CVP modärn formuliert under em Titel "Ufbruch Schwiiz". Im gliiche Jahr häts vil Striit im Bundesrat gee. De Bundespresidänt Josef Deiss häd mit vil Geduld schlussäntli d Striitgüggel wider zur Rue pracht.
2005 isch d Schwiiz ganz im Zeiche vo de CVP gschtande: De Bruno Frick vo Einsidle isch Presidänt vom Stöckli und de Jean-Philippe Maitre us Gämf vom Nationalrat gsi.

D CVP seit: "S Schwiizervolch hät sit Generatione mit Erfolg e Gmeinschaft und en Staat ufpoue. Die Gmeinschaft hät drüü Füess: d Freiheit; s fridliche Zämeläbe vo verschidnige Lüüt; en grächte und soziale Uusgliich. D Gmeinschaft Schwiiz staat uf chrischtlich-demokratische Wärt. Mier sind stolz druf und wänd d Schwiiz bewaare und witter entwickle." D CVP häd e drüügleisigi Politik i de Mitti:




Die Sätz sind us em Parteiprogramm vo 2004 "Ufbruch Schwiiz", won under em Motto "Eigeverantwortig und Solidarität" staat. I de früenerige Programm händ gwüssi Sache andersch gheisse, aber d CVP setzt sich sit über hundert Jaar für Eigeverantwortig und Solidarität ii.




</doc>
<doc id="4021" url="https://als.wikipedia.org/wiki?curid=4021" title="Kanton Wallis">
Kanton Wallis

Dr Kanton Wallis ischt an Kanton im Südweschtu vanr Schwiiz.

Tiitsch: "Wallis"; Franzesisch: "Valais"; Italienisch: "Vallese"; Rätoromanisch: "Vallais".

Ds Wallis bschtejt (mit Üsnahm vam Gibiät jensiits vam Simplonpass) üs dum Tal vam Rottu vanr Quellu (dum Rhonegletscher) bis zum Gänfärsee und du Situtellinu, bis zur Wassärschejdu.
Uf dr Nordsiitu sind Bärnär und Waadtländär Alpe, im Südu d’ Wallisär Alpe mit du hegschtu Bärgu vanr Schwiiz (Mischabel- und Monte Rosa Massiv). D’hegschtu Bärga vanu Wallisär Alpu sind Dufourspitza mit , dr Dom , Liskamm , Wiishoru , Täschhoru und dr bichänntischto Bärg vanr Wält, ds Mattärhoru 

Mit dum Aletschgletscher, dum Gornergletscher und dum Fieschärgletscher sind di drii gregschtu Gletschra vanu Alpu im Wallis.

Durr du Schutz vanu Bärgu zring isch ds Höüipttal vam Obärwallis, vorallum aber ds unner Vischpärtal ganz trochus und waarums (Steppoklima).

D’Wassärvärsorgig isch durr scho im Mittilalter bichännti Wassärlejtige (Süöne) (Suone, Bisse) gwährlejschtuti.

Wichtigi Siitutäler

Im Oberwallis (im Oschtu va Sidärs, franzesisch "Sierre") tüöt mu Wallisertiitsch, an hechschtalemannischu Dialäkt redu, im Unnerwallis (im Weschtu vam Pfynwaald) redut mu Franzesisch odär wiä d Wallisär sägund «Wälsch».

Tejlwiis keert mu inu Siitutälru va Val Eifisch und Ering nu ds Pattua, an frankoprovenzalischi Mundart. D natiirli Spraachgränza isch der chlej Bach nerdli vam Rottu, d Raspille, zwischund Sidärs und Salgesch. Südli vam Rottu bildut dr Pfynwaald d Spraachgränza.


Kantonali Amtsspraache sind ds Franzesischa und Hochtiitsch, kommunali Amtsspraache entwäder Franzesisch oder Tiitsch, d Stadt Sidärs und d Stadt Sittu sind zwejspraachigi.

D’folgondu Zale gmäss Volchszählig va 2000:

D’römisch-katholischi und d’evangelisch-reformierti Chilcha sind bejdi öffentlichrächtlich anerchännti.

D’hittig Kantonsvärfassig datiärt va 1907 (mit anum hüfu Ändrigo).

Di ggsetzgäbund Hermandat isch dr Gross Rat (französisch: "Grand Conseil") mit 130 vam Volch fär viär Jahr gwählte Abgordnutu und iro 130 Stellvärträtru (Suppleantu).

D'partiipolitisch Zämmusetzig gseht äso üs:

Vam Grossu Rat ärlaani Ggsetz miässund vor d’Volchsabstimmig.

Ds Volch het ds Rächt, mit anar Volchsinitiativu sälbscht Värfassigs- und Ggsetzesändrige vorzschlaa; neetigi sind darfär 8'000 Unnerschrifte.

Ds Wallis bstejt üs 13 Bizirku. Schi sind üs du 13 Zändu antstandu, uf dum Kantonswappu sinsch durr 13 Stärna dargschtellti.

D Bizirka Weschtlich Raro und Öschtlich Raro sind Zämmuhaftig ejn Zändu. 





</doc>
<doc id="4028" url="https://als.wikipedia.org/wiki?curid=4028" title="Schweizerische Bundesbahnen">
Schweizerische Bundesbahnen

Die Schwiizerisch Bundesbahne AG, kurz SBB und im Volksmund au so gnennt, isch die gröscht Ysebahngsellschaft vor Schwiiz. In dr Wälschschwiiz heissts CFF und im Tessin FFS – das si die entsprechende Abchürzige uf Französisch (Chemins de fer Fédéraux Suisse) und Italienisch (Ferrovie Federali Svizzere). Däzue chunnt no di inoffizielli Abchürzig i Rumantsch VFS ().

Am 15. Juni 1844 het de erschti Schwiizer Bahnhof in Basel sin Betriib ufgno, nachdem die erscht Isebahnstrecki vom Elsass bis nach Basel cho isch. Am 7. August 1847 isch de ou die erschti rein schwiizerischi Strecki: Bade–Züri, besser bekannt under em Name «Spanisch-Brötli-Bahn» eröffnet worde.

I de folgende Johr isch es regelrechts Bahnfieber usbroche und s Schwiizer Schinenetz het sich rasch vergrösseret. D Bahne, wo i dere Pionierzit gündet worde sind, sind usschliesslich Privatbahne gsi. Wil die einzelne Firme chuum kooperiert hend, sind weder Liniefüerig no Fahrplän no Tarif koordiniert gsi, was es ständigs Ärgernis dargstellt het.

Als Folg vo dere Entwicklig isch es am 20. Februar 1898 zur Abstimmig über d Vorlag «Die Schweizer Bahnen dem Schweizer Volk» cho. Nach der Anahm vo dere Vorlag het me agfange die wichtigste Privatbahne z verstaatliche und die neu gründeti SBB het im Jahr 1902 ire Betrieb chönne ufnäh.

De jetztig CEO vo de SBB heisst Andreas Meyer ond esch früecher be de düütsche Bahn (DB) gsi. Är hed s Amt vom Benedikt Weibel öberno.

Ab 1999 hed mer us de SBB verschedeni Divisione gmacht. Hötzotags sends 4 Divisione: Cargo, Personevercher, Immobilie ond Infra. De gröschti Rangierbahnhof i de Schwiiz esch de Rangierbahnhof Limmattal (RBL) i de nöchi vo Dietikon ond Killwange-Spreitebach. Es get velli anderi Rangierbahnhöf i de Schwiiz, zom Biischpel Muttenz, Lausanne-Triage, Buchs SG oder s nöi Poschtverteilzentrum Züri-Müllige.

D Schwiiz hät so ziemli s dichtischti Schinennetz vo de Wält. D SBB s Netz aber mit verschidene Privatbahne teile, z. B. SOB (Südoschtbahn), BLS (Bern-Lötschberg-Simplon Bahn). S ganz Netz vo der SBB isch normalspuerig; d Brünigbahn, wo früener vo der SBB betribe worde isch, ghört jetz zur Zentralbahn (bildet us dr Brünigbahn und dr Luzern-Stans-Engelberg Bahn).

Will d SBB (wiä obe erwähnt) so nes dichts Netz hät und sii im Vergliich mit andere Bahne sehr pünktli isch, meine vili – vor allem ir Schwiiz –, d SBB seg die bescht Bahn uf de Wält. Ander Lüt teile die Meinig natürli überhaupt nid. So isch z. B. au s Bahnnetz vo Japan uff eme sehr hoche Stand.
D "SBB Infra" ischt d Divisiuu, wu für d Infrastruktur vu dr SBB zueschtändig ischt. Si isch im Äinenünzgi us dr Reorganisaziuu vu dr SBB entschtande. Sithäär vermiätät si ihri Aalaage a d SBB Cargo, an SBB Personävercheer und anderi Baangsellschafte.

"SBB Cargo" esch 1999 us de Divisionierig vo de «alte SBB» entstande. Chef esch bes im 2007 de Daniel Nordmann gsi, jetz esch de Nicolas Perrin de oberschti Chef vo Cargo.




</doc>
<doc id="4035" url="https://als.wikipedia.org/wiki?curid=4035" title="Bundespräsident">
Bundespräsident

De Bundespräsident bezeichnet



</doc>
<doc id="4043" url="https://als.wikipedia.org/wiki?curid=4043" title="Bundesratspartei">
Bundesratspartei

E Bundesratspartei isch i de Schwiiz e Partei, won vo 1959 bis hüt im Raame vo de sogenannte Zauberformle im Bundesraat verträtte isch oder gsi isch. Bundesraatspartei z sii bedütet gliich vil, wien e staatsträgendi Partei z sii.



</doc>
<doc id="4046" url="https://als.wikipedia.org/wiki?curid=4046" title="Zauberformel">
Zauberformel

Under em Name Zauberformle häd vo 1959 bis 2003 i de Schwiiz es ungschribnigs Gsetz gulte für d Waal vo Bundesräät. Wärend s am Aafang (ab 1848) nume freisinnigi Bundesräät gee häd, sind 1891 de erschti und 1919 de zweiti Konservativi, 1929 der erscht BGB und 1943 de erschti Linggi gwält worde. 1953 isch de Max Wäber vo de SP zruggträtte und di Lingge sind id Opposition. Mit de Bundesrotswaale im Dezember 1959 hät sich d Situazion wider gändered und d Zauberformle isch entstande.

Ab 1960 isch de Bundesrat eso zämegsetzt gsi:


Im 2003i isch d Ruth Metzler-Arnold (CVP) abgwält woorde. Das isch erscht s dritt Mal sit 1848, das en Bundesraat abgwält worden isch. Zur Abwaal isches cho, will d SVP öppe gliich vill Stimmeateil wie d SP gha hett und en 2. Sitz verlangt hett. Druffabe hetts Parlamänt unter starkem Protescht vo dr CVP und de Linke dr nid unumstritteni Christoph Blocher in Bundesroot gwählt. Ab denne hät e sogenannti neui Zauberformle gulte, nämli:

Noch de Abwahl vom Christoph Blocher im Joor 2007 und de Waal vo de Eveline Widmer-Schlumpf a sinere Stell het d SVP ere und em Samuel Schmid droht, si us de Partei uuszschlüüsse. Drufabe isches zunere Spaltig vo de SVP cho, und baid SVP-Bundesrööt sind zu de noije Bürgerlich-Demokratische Partei öbertrete, so as d SVP zu säbere Zit kai Bundesrot gha het. Somit isch es froogli worde, öb d Zauberformle i de moderne Politik öberhopt no Gültigkait wird ha. D Zämesetzig vom Bundesrot i dere Zit isch so gsi:

Wil Ende Dezember 2008 de Samuel Schmid zrugg träte isch, hät d Bundesversammlig nöi wähle müesse und hät de domols wääler-stärchschte Partai, de SVP, wider en Sitz im Bundesrot zuegstande. Sit em 1. Januar 2009 isch mit em Ueli Muurer wider en Verträter vo de SVP im Bundesrot und d Zämesetzig hät bis 2015 e so uusgsee:

Wil Ende Dezember 2015 d Eveline Widmer-Schlumpf zrugg träte isch, und d SVP, als immer no wääler-stärchschti Partai, en zwaite Sitz im Bundesrot gforderet hät, isch de Guy Parmelin vo de Bundesversammlig als zwaite SVP-Bundesrot gwählt worde. D Zämesetzig vom Bundesrot gseet sithär so us:



</doc>
<doc id="4047" url="https://als.wikipedia.org/wiki?curid=4047" title="Interlaken">
Interlaken

Inderlache (amtlech "Interlaken", bis 1891 "Aarmühle") isch e politischi Gmeind im Verwautigschreis Inderlache-Oberhasli im Kanton Bärn, Schwyz. Bis zum 31. Dezämber 2009 het d Gmeind zum Bezirk Inderlache ghört.

Inderlache ligt uf em Bödeli zwüschet em Thunersee und em Brienzersee. Es isch sozsäge z Tor zur Jungfrauregion, da me, wemme Richtig Grindelwald oder Luuterbrunne wot reise, dert dire mues.

D Gmeinde Inderlache, Maate un Unterseen si baulech zämmegwachse. D Gmeindsflächi vo Inderlache bsteit us 26,4 % langwirtschaftlecher Flächi, 21,6 % Waud, 45,2 % Sidligsflächi u 6,9 % süschtigi Flächi. D Nachburgmeinde si Matten, Unterseen, Ringgenberg u Bönige.

De Name Interlake (1133: "Interlacus") chunt vo sinnere Lag zwüsche de Seä (lat. "inter lacis"). De Name isch au i sinnere gallische Form erhalte im Flurname Interlappe (1228: "Inderlappa") und de Name vode Gmaind Unterseeä (1281: "Undersewen") isch e germanischi Öbersetzig vo dem.


Quäuue: Bundesamt für Statistik 2005

Dr Uusländeraateil isch 2010 bi 26,4 % gläge.

59,7 % vo de Ywohner si evangelisch-reformiert, 22,3 % si römisch-katholisch (Stang 2000).

Bi de Nationauraatswahle 2011 het s das Ergebnis ggää: BDP 16,4 %, CVP 1,9 %, EVP 4,7 %, FDP 11,9 %. GLP 4,8 %, GP 7,8 %, SP 20,6 %, SVP 25,8 %, Suschtigi 6,1 %.

Gmeindspresidänt vo Inderlache isch dr Urs Graf (Stang 2013).

D Arbetslosigkeit isch im Jahr 2011 bi 3,4 % gläge.

Bir Vouchszeuuig 2000 hei vo de 5119 Ywohner 83,4 % Dütsch aus Houptsprach aaggää, 1,3 % Französisch u 2,8 % Italienisch.

Dr Dialäkt vo Inderlache ghört zum Höchstalemannisch.





</doc>
<doc id="4051" url="https://als.wikipedia.org/wiki?curid=4051" title="Allgäuerisch">
Allgäuerisch

Allgairisch isch an Sammlbegriff fir die zahlriiche regionale Dialäkt im Allgai. Ma schpricht veruifacht vom "Allgairische Dialäkt", wil sich die uinzelne Regionaldialäkt doch reat schtark ähnled.

Allgairisch isch an Dialäkt, weeler zum schwäbisch-alemannische Schprochberiich gheert und zimle näh mit em Vorarlbergische und em Liechteschtuinische verwandt und gheert zum Bodeseealemannische. Mit em Vorarlbergische hot’s Allgairisch aber die greescht Ähnlichkoit, wil die siidliche Dtoil vum Allgai no bis ins Johr 1814 mit Vorarlberg veriint gsi isch.



</doc>
<doc id="4052" url="https://als.wikipedia.org/wiki?curid=4052" title="Schönheit">
Schönheit

Scheehoit isch an wertender und abschtrakter Begriff, wo schtark mit alle Aschpekt vum menschliche Dåsii verbunde isch. Mit dr Beditung vu deam Begriff beschäftigt sich houptsächlich d philosophische Disziplin vo dr Ästhetik. Wie a jede Wertung, isch dr emotional positiv belegte Begriff "Scheehoit" vo Wertvorschtellunga (Bewertungsmaßschtäb) und Bewertungsziel abhängig, die ou dur gsellschaftliche Konventiona prägt werred. Weele Wertmaßschtäb deam Begriff z Grund liiged, und wie die z Schtand kummed, isch ou an Untersuechungsgegeschtand vo de Natur- und Goischteswisseschafte.

Was im alltägliche Sinn als „schee“ bezoichnet wird, isch bis zu’ma gewisse Grad vo wechslende „Scheehoitsideal“ abhängig, weele sich bischpilswiis in Scheehoitswettbewerb äußred. So git as die Theese, dass in de Induschtriigsellschafte haitzdtag bloß desweage bsunders schlanke Mensche als schee gelted, wil as do Nahrung im Iberfluss git, während unter andere Umschtänd beloibte Mensche, die dur ihre Körperfülle a Wohlgnährthoit signalisiered, als schee bezoichnet werred.



</doc>
<doc id="4053" url="https://als.wikipedia.org/wiki?curid=4053" title="Speicherauszug">
Speicherauszug

Mit Schpoicheruszug bzw. Dump wird in dr Dateverarboitung a Kopie oder an Uszug vo ma Schpoicherinhalt bezoichnet.

Handled's sich um de Inhalt vo dr Regischter vo ma Prozessor, dann schwätzt ma vum "Regischterdump", handled`s sich um de Inhalt vum Houptschpoicher, isch vum "Schpoicherdump" d'Red. Analog dozue werred dr Uszug us ra Datebank als "Datebankdump" bezoichnet.

Unter Unix und Linux wird noch ma Abschturz de "coredump" erschtellt, wobii dr Kernel in a Datei gschriibe wird.

Unter Windows erzoigt 's Programm "DrWatson" noch ma Crash an Dump.

Bi dr Wikipedia werred all paar Wocha Datebankdumps (SQL-Dumps) erzoigt, wo ma sich unter http://download.wikimedia.org/ ou raalade ka.


</doc>
<doc id="4060" url="https://als.wikipedia.org/wiki?curid=4060" title="Magène">
Magène

Magène isch e Organisation in dr Normandi, wo sich drùm bemiet, di normännischi Sprooch z bewaare ùn z fördere, in de Hauptsach dur d Förderig vo musikalische Aktivitäte in de Sprooch. De Name "Magène" chùnt vùmene normännische Wort, wo öbe ‚no chlar, bstimmt‘ bedütet.

"Magène" isch 1987 z Coutances vùm Marcel Dalarun ùn em Daniel Bourdeles gründet worde. "Magène" isch ùff dr Halbinsel Cotentin aktiv ùn isch di einzigi verglychbari Organisation in dr ganze Normandi. D Organisation isch vorallem musikalisch aktiv ùn produziert normännischi Lieder im normännische Patois, im Gägesatz zue andre Grùppe ùn Produzänte, wo entweder ùff Französisch oder aber keltischi Musik produziere.

Andri Aktivitäte vo "Magène" sin kulturelli Veraastaltige ùn dr Versuech, d Sprooch au in dr Schuel z fördere. Ùff ihre Websyte duet die Organisation usserdäm e normännischs Wörterbuech, Biecher über die Sprooch, Teggscht ùn wyteri Informatione zum Normännische zuegängig mache.

S Zyyl vo "Magène" isch es, s Normännische vorem Usstärbe z rette ùn dur des e Deil vo de normännische Kultuur z erhalte. Usserdäm isch "Magène" defür, dass di verschiidne Langues d'oïl als Regionalsprooche anerkannt werde.




</doc>
<doc id="4061" url="https://als.wikipedia.org/wiki?curid=4061" title="Seegfrörni">
Seegfrörni

Von ere Seegfrörni redt me, wänn en ganze See so tick zuegfroren isch, das me ohni Gfaar druff chan umelaufe. Das chunt nu ganz sälte, i extrem chalte Winter vor. Seegfrörni isch en hochalemannische Begriff, wo in de Schwiz brucht wird. Desäb Usdruck isch erscht im Jahr 1963 in de Dude ufgnaa worde.

Im Süde vu Tüütschland und im Weschte vu Öschteriich nennet se dees uf bodeseealemannisch Seegfrörne.

De Zürisee isch sit 1223 föifezwänzg mal ganz zuegfrore: 1223, 1259, 1262, 1407, 1491, 1514, 1517, 1573, 1600, 1660, 1684, 1695, 1709, 1716, 1718, 1740, 1755, 1763, 1789, 1830, 1880, 1891, 1895, 1929 und 1963.

In ere Chronik us em 15. Jahrhundert wird prichtet, dass de Zürisee im Winter 1363/64 zuegfrore segi:
S Iis isch no bis am Karfriitig plibe, und isch dänn innerhalb von eim Tag vollständig gschmulze, so dass am Aabig vor Ostere nüt me devoo z gsee gsii segi.

Uf em zugefrorene Zürisee waret 1880 Masse vu Besuecher.

Die letschti Seegfrörni vo 1963 isch äs grosses Eräignis gsii. Am 1. Februar hät d NZZ gmäldet, me chön uf der Iistecki umelauffe, und scho am gliiche Namitag isch e Schuelklass us Rapperschwil druff go schliifschüendle. Bis zu 150'000 Lüüt sind am Sunntig druff uf em See underwägs gsii. D Iistecki hät no bis am 7. März aneghebet, nachane isch si z tünn worde und hät me hät nüme dörfe druffstaa.

Dass de Bodesee im Januar oder Februar ganz zuegfrüüre cha, mue scho de Herbst zimli chüel sii und ab em November mues es iis-chalt werde und d Biise mue biständig öber längeri Zit bloose, aber nie ase, as de See z starch ufgwüelt werd.
De Bodesee isch sit 1077 öppe achtzee mol zuegfroore; die letschtemol i de Joore 1795, 1830, 1880 (tailwiis) und 1963.

D Seegfrörne vu 1963 war onne vu de längschte am Bodesee. Am 15. Januar 1963 hot mer am Untersee d Ibberquerung gstattet, am 1. Februar 1963 d Schifffahrt uff em Überlinger See und am 6. Februar 1963 d Fährverbindung vu Merschburg uf Konstanz-Staad eigstellt.

As Festakt werd bin ere Bodeseegfrörne s Bild vom Hailige Johann öber de See trait. 1963 isch si i de fiirliche Iisprozession vom tütsche Hagnau is schwizerischi Münsterlinge trait wore, bi de nöchste Gfrörne goot s Bild wider zrugg uf Hagnau. De Bruuch isch z erstmool för s Joor 1573 bilait. Die baide Ortschafte liget acht Kilometer usenand.

Ebefalls im Joor 1573 isch de Elsässer Pöstler Andreas Egglisberger mit sim Ross öber de zuegfrorni See gritte, da het em schwöbische Dichter Gustav Schwab asen Iidrugg gmacht, as er d Ballade ""Der Reiter und der Bodensee"" tichtet het. 1963 isch en muetige junge Maa mit sim Töff uf d Iisdeggi, isch aber nie am anderen Uufer aachoo, sondern gelt sitt denn as verschole.



</doc>
<doc id="4064" url="https://als.wikipedia.org/wiki?curid=4064" title="Neue Zürcher Zeitung">
Neue Zürcher Zeitung

Di Neu Zürcher Ziitig (churz NZZ) oder, wie z Züri di Altiihäimische säged, d Züri-Ziitig isch die eltischt Zürcher Tagesziitig. Wäge demm und au will d Redaktion traditionell liberal-bürgerlich (em Zürcher Freisinn nööch) isch, seit men ere au die "alt Tante vo de Falkestraass".
D NZZ isch aber au e groosses Schwizer Medjeundernäme.

Hüt hät si än internationale Rueff als e seriösi und aaschpruchvolli Ziitig, und bsunders als Wirtschaftsblatt. Si gilt als die drittbescht Ziitig vo de Wält, nach de "New York Times" us de Staate und de "Financial Times" vo Ängland. D Tagesuusgab hät im Jaar 2014 en Uuflag vo ungfäär 108'000 Exemplar, wo s im Jaar 2004 no 166'000 gsi si. I Sache Ussland, Wirtschaft, Börse, Kultur und Biilage isch d NZZ i de Schwiz füerend und hät au z Tüütschland en sehr en guete Ruef. I Sache Schwiz und Züri isch si als liberali Ziitig partejisch, aber laat au di politische Gägner uusfüerlich z Wort cho.

D NZZ tuet lieber im Zämehäng prichte als «Njus» uselaa. Und das chan si psunders guet. Iri Redaktore sind in erschter Linje Fachlüüt uf dem Gebiet, wo si schriibed. Wüchentlichi Biilage gits zu de Theeme Mäntsch und Arbet, Forschig und Technik, Tourismus, Medje und Imformatik, Literatur, Kunscht, Ziitfraage, Architäktur und Disain, politischi Literatur, Luftfaart und Auto.

En wichtige Aschpäkt isch, das bi de NZZ de Metteur, also dä, wo de Siteumbruch macht, mues luege, wien er d Artikel uf d Site bringt und nöd wie bi fascht allne andere Ziitige, wo de Redakter sich em Layout mues aapasse. So chunts nöd vor, das plötzlich wichtigi Sache usegchürzt wärded. D Regle, wos rächts oder uf de nöchschte Siite witergaat, sind früener zimmli undurchsichtig gsii, aber sit de Layout-Renovazion im 2006i häts deetdure pesseret. Sither sind au fasch ali Bilder farbig, bis deet ane häts nu Farbbilder gge, wos en Gwünscht gsii isch.

D NZZ isch 1780 vom Salomon Gessner als Zürcher Ziitig ggründet worde. Wäge Problem isch si dänn nöd wie planet am 1., sondern erscht am 12. Jänner s erscht Maal usecho. Im 1821i hät si de Name gwächslet. Sit doo gheisst si «Neui Zürcher Ziitig». Sit 1868 isch si en Aktiegsellschaft. 

Bis am 6. Dezämber 1869 isch d NZZ einisch pro Tag usecho; vom 7. Dezämber 1869 bis am 2. Jänner 1894 zweimal; vom 3. Jänner 1894 bis am 28. Septämber 1969 sogar drüümal. Dänn vom 29. Septämber 1969 bis am 29. Septämber 1974 wider zweimal und sit em 30. Septämber 1974 gits wider ei Uusgaab pro Taag. De Grund isch de Wunsch nach Aktualitäät gsi. Wo dänn aber s Radio und spööter de Färnseh immer mee uufchoo sind, liferet d Ziitig hüt mee Hintergründ als nu die letschte Mäldige.

Vor 1780 häts zwee Vorläufer ggee: d Mäntig-Ziitig und d Dunschtig-Ziitig. Aber die zeled nöd fürs Alter. I der Eerschti häd d NZZ nu us em Ussland prichted, will z Züri no Zensur ggee häd. Us säbere Ziit häd si bis zum hütige Taag eis vo de grööschte Korreschpondäntenetz.

Sit 1995 wird d NZZ nöd nu i de Schwiiz truckt. D Schwiizer Uusgaab z Schliere bi Züri, di Internazional Uusgaab z Passau bi de Neue Passauer Press, z Offebach bi de Offebach-Poscht, und sit em 2002 au no z London. Di internazionali Uusgaab häd d Färnuusgaab abglööst, wos sit 1937 ggee häd und immer en Tag hinedrii gsi isch. I de internazionale Uusgaab sind die bede Bünd Inland und Züri imene Bund Schwiiz zämegfasst.

2018 häd d NZZ Gruppe en Teil vo de regionale Meedie i d Firma CH Media ineggää.

Di Neu Züri Ziitig ghöört ere Akzjegsellschaft. Vo den öppe 1400 Akzjonäär hät jede höchschtens eis Prozänt vo de Akzje. Bis vor e paar Jaar häd mer müesse Mitgliid vom Zürcher Freisinn sii. Hüt langets, wämmer e liberali Gsinig hät.

Schefredakter isch de Eric Gujer, Verwaltigsratspresidänt de Etienne Jornod.

De Name NZZ wird äna für anderi Produkt pruucht:


I de letschte Ziit hät d NZZ-Gruppe au verschidigi Regionalziitige und Heftli kauft:


Ano zu de NZZ-Gruppe ghöret:


D NZZ Druckerei "NZZ Print" z Schliere druckt au für Chunde.




</doc>
<doc id="4067" url="https://als.wikipedia.org/wiki?curid=4067" title="Bligg">
Bligg

Dä Bligg (* 30. Septämber 1976 z Züri als Marco Bliggensdorfer) isch eine vo dä erfolgrychschte Schwyzer Rapper und chunnt us Züri. 

Er hät imene Interview gseit, dass er gern Tracks würdi ufneh mit: LuL DXE, MORPH, und einige internationale Hip-Hop-Artiste wie zum Bispil mit em Lionel D, en Rapper us Frankriich.

De Bligg engagiert sich au in Zsämmenarbet mit em SFDRS für d Suizid-Prävention. 

Im Jahr 2009 isch dr Bligg für sii Album "0816" mit em "Swiss Music Award" in dr Kategorii "Best Album Urban National" uuszeichnet worde. Bi dr Priisverleihig z Züri isch dr Rapper au in dr Rubrik "Best Song National" nominiert gsi.






</doc>
<doc id="4069" url="https://als.wikipedia.org/wiki?curid=4069" title="Kirsche (Frucht)">
Kirsche (Frucht)

Grease (vu lat. "ceresia") sin roti un schwarzi Frücht. Si wachse uf Baim un wärä broche. Zum Greasebrache brücht mr a Greaseleidere un a Gradde. Dr Gradde het mr am Beschde ame Gurt um dr Büch.

Es wärde grudsätzlig zwei Sorte unterschiide: d'Siesskirsi und Suurkirsi. E Verträtterin vo de Suukirsi isch d'Schattemorelle.

Üsser dane hoche Greasebaim het mr au de niedere Süergreasebaim, wu mr kei Leidere brücht.

Grease wärded au uuspresst und de Saft denn brännt, das git de Kirsch. En bekannti Sorte isch de Zuger Kirsch.



</doc>
<doc id="4070" url="https://als.wikipedia.org/wiki?curid=4070" title="Funk (Musik)">
Funk (Musik)

Funk ("funky" chonnt us em Änglische: "schmöckt komisch", het mängisch ou met Sexualität z tue); Funk-Musig esch en Amerika Ändi 1960er entstande, s Wort esch scho vorhär em Jazz brucht worde.
Es get verschedeni schwarzi Worzle för die Musig, wo z. B. usem Soul ond Jazz chöme. Dr James Brown, Sly and Family Stone oder dr Herbie Hancock se velecht so die erschte Musiker gsy, wo s Wort funk(y) met ne e Verbendig brocht worde esch.

En Amerika hei Schwarzi denn grad för ehri Rächt kämpft. Dor das esch mee Ethno-Musig onder de Musiker glost worde. Es esch vöu "black power" e dere Musig drenn, wo ou no öbere Rhythmus ond s Tanze vermettlet werd. Die Musig het de Schwarze vöu Sälbstbewusstsy gää, "black is beautiful" ond "Afro-Look" esch denn grad modärn worde.

Z Europa esch zo dere Zyt meischtens chly s Lied met synere Botschaft em Vordergrond gstande; seg s bem Heino oder be de Led Zeppelin. Be dere nöie Funk-Musig esch s jetz mou nömm so ofs Lied drufacho, sondern ofe Rhythmus ond ofs Variiere vonere fascht belanglose Floskle: "make it funky" oder "sex-machine" het s tönt. D Botschaft esch of amächeligi Ufforderige zom Tanze reduziert worde, zogonschte vonere Musig wo ou der onder Teil vom Körper aaregt. 

Der schleppendi Rhythmus (met Synkope) ond d Basssequänze se be däm Schtyl massgäbend. Bem Schpele vom Elektrobass seit me dere Technik öbrigens "släppe". Meischtens se die alte Funk-Schtöck ou no tschässig vo Blöser (Sax) unterschtützt worde. Das het wederum vöune wo Jazz lose ou sehr gfalle. Us däm Funk use het sech denn ou no d Disco-Musig ond anders mee wyter entwecklet. 

"Funky" besch, wenn ergendwie sältsam aagleit besch aber trotzdäm e guete Idrock aus schrege Vogu henderlosch. E der Schwyz esch die Mode ond Musig öppe so ab 1978 ufcho ond esch blebe, bis hött.



</doc>
<doc id="4074" url="https://als.wikipedia.org/wiki?curid=4074" title="Cornelia Funke">
Cornelia Funke

D Cornelia Funke (* 10. Dezämber 1958 in Dorsten, Weschtfale, Tüütschland) isch e tüütschi Chinder- und Jugendbüechautori, won vor allem mit ihrne Büecher "De Härr vo de Dieb" und "Tintehärz" Erfolg hät. Bi chlinere Chind, vor alem Meitli, aber au Buebe, chömed "Di wilde Hüener" guet a.

Si häd Pädagogik und Buechillustration gstudiert. Zerscht hät si als Erzieeri uf eme Robinsonspiilplatz z Hamburg gschaffed. Dänn häd si Zeichnige für Bilderbüecher gmacht und hät dänn sälber aafange schriibe. Für iri Büecher häd si viel Priise z Tüütschland und im Usland übercho. S Buech "De Härr vo de Dieb" isch i 23 Spraache übersetzt worde. Näbebi hilft si mit, d Dräbüecher vo de Färnseserie "Sibestei" z schriibe.

Bis 2004 sind vo ire öppe drüü Millione Büecher trukt worde. D Cornelia Funke isch giraate gsii und häd zwei Chind (Anna *1989, Benjamin *1994). Si het mit ihre Familie bis im Mai 2005 i de Nöchi vo Hamburg gwohned un isch derna mit ene in d USA uf Los Angelos zoge. Am 5. März 2006 isch ihre Maa Rolf Funke, wo si 25 Jahr ghirate gsi isch mit, mit 58 Jahr z Los Angeles an Chräbs gstorbe.

Öppedie chamer ghöre, d Cornelia Funke segi di tüütschi Antwort uf Joanne K. Rowling (*1965). Wämmer aber gseet, das d Schriiberi vom Harry Potter sibe Jaar jünger isch, mues mer vermuete, das es umgekeert isch.













</doc>
<doc id="4081" url="https://als.wikipedia.org/wiki?curid=4081" title="Alemannisch (Begriffsklärung)">
Alemannisch (Begriffsklärung)

Alemannisch, bzw. alemannisch bezieht sich uf:

----
Wit vor 1900 hot ma teilwiis ou «» "(etymologisch vu "alle Mannen")" gschriibe (so z. B. Johann Peter Hebel: Allemannische Gedichte). Ugfähr sit dr Mitte vom 19. Johrhundert schribt ma aber «Alemannisch», was im Standardditsche hit d uinzig richtig Schriibung isch.


</doc>
<doc id="4082" url="https://als.wikipedia.org/wiki?curid=4082" title="Silsersee">
Silsersee

De Silsersee (Rätoromanisch: ; noch de Ortschaft Sils) isch de südöstlichscht vo de drü Seeè vo de Engadiner Seeèplatte.

Bsunders beliebt isch de See bi de Windsurfer, wil vom Malojapass her en zueverlässige Wind wäht. 

De dütsch Philosoph Friedrich Nietzsche isch im Juli 1881 s erschte Mol a de See cho und het bis 1888 im Ganze siibe Summer z Sils Maria verbrocht, wo er im Huus vo de Familiä Durisch im 1. Stock es Zimmer gmietet und vili vo sine Werk gschaffe het, au de 2. Teil vo sim Hauptwerk "Also sprach Zarathustra". Er hät dött en Ort gfunde, wo ihm d Möglichkeit zur Konzentration und Ruäh im beschte Klima bote het. Hüt isch sys damalige Wohnhuus als "Nietzsche-Huus" vermarktet und dött drin isch au es Museum, wo unter anderem Originalschrifte, Brief und Erschtuusgobe chönt aglueged werde. 



</doc>
<doc id="4084" url="https://als.wikipedia.org/wiki?curid=4084" title="Buddhismus">
Buddhismus

De Buddhismus ghört zude füüf wichtigschte Weltreligioone, wobi sich öppe 300 bis 450 Millione Mensche zum Buddhismus bekenned, voralem im ostasiatische Ruum. De Name Buddhismus laitet sich vom Gründer Siddharta Gautama ab, wo noch sinere Erlüchtig (skrt. bodhi) de Titel Buddha (skrt. "Erlüchtete") gfüert het. 

De Buddhismus isch hüt kai aihaitlichi Religioo me, sondern s hend sich verschidnigi Richtige uusbildet. Die wichtigschte sind Hīnayāna oder "De Chlii Wage", Mahāyāna oder "De Groos Wage" und Vajrayāna oder "De Diamante-Wage" (Tibetisch Buddhismus). Em bekanntischte im Weschte isch hüt wegem Dalai Lama de tibetisch Buddhismus, aber au die japanischi Usrichtig, de Zen-Buddhismus isch im Weste recht bekannt und denn no d Waldtradition, de Theravada. De Artikel befasst sich mitem ältischte Buddhismus (oder "Urbuddhismus"). 

De grössti Tail vo de buddhistische Schrifte isch uf Pali geschribe, zum Tail aber au uf Sanskrit.

As de Buddhismus e uusschliesslich fridlichi Religion isch, widerlait dütlich gnueg de Giftgasaschlag vode Aum-Sekte z Japan ide U-Baan vo Tokio am 20. März 1995.

De Begründer vode buddhischtische Weltaschauig isch de Siddhattha Gotama, e Königssohn, wo im 6. Jh. v. Chr. z Indie glebt het, a de Grenze zu Nepal. Nochdem er lang en asketisches Lebe gfüert het, isch er uf Bodhgaya cho und het dai underem Pippal-Baum (Ficus religiosa) noch langem Meditiere d Erlüchtig erlangt, im Alter vo 35 Joore. Er isch den uf Sarnath, en Ort ide nöchi vode indische Stadt Varanasi und het döt zerscht mol sini Lehr verchündet. Denn isch er mit sinene erschte Jünger i de Geget vom mittlere Ganges umgewanderet und het de Lüt prediget und schnell vill Aahänger gfunde. Es sind meriri Chlöschter gründet worde, mit strenge Regle, wobii all Mönch gliichrangig gsii sind. De Vorsteher isch jewills de Mönch gsii, wo em längste im Chloster glebt het. Mit achtzgi isch de Buddha denn gschtorbe. Churz noch sim Tod isch s erschti buddhistischi Konzil iberuefe worde, und me het aafange die erste Schrifte z verfasse.

De Buddhismus het sich denn öber Nordindie verbraitet. Won im 3. Jh. v. Chr. de indischi König Aschoka Buddhist worden isch, het er nöd nu i simm Riich die Lehr unterstützt, sondern het Missionare i ali Welt gschickt, bis uf Ägypte und Makedonie. Im Verlauf vode Gschicht het sich de Buddhismus über Sri Lanka, Thailand und Kambodscha verbraitet. Im Norde het de Buddhismus im Tibet Fuess gfasst und isch vo dött uf China und witers uf Japan choo. Abem 6. Johrhundert het de Buddhismus z Indie selber a Bedütig verloore.

De Buddhismus baut uf de "drai Juweele" (ti-ratana) uf, da sind de "Buddha", sini "Lehr" (Dhamma) und d "Gmainschaft" vode Mönch (Sangha). S Bekenntnis zu dene drai Juweele werd "Drüfachi Zueflucht" (ti-saraṇa) gnennt und werd drümol uf Pali gsunge:


Noch dem Bekenntnis werdet maistens no die füf Sitteregel (pañcasīla) gesunge:



Die füf Sitteregle geltet für ali Buddhiste. A bsundrige Täg, oder wemmer im Chloster als Laie wohnt, geltet acht oder zee Regle. Mönch mönd dagege 227 Regle befolge.

Die wichtigschte Grundzüüg vo de Lehr (dhamma) vom Buddha sind die "Vier Edle Woorete" (cattāri ariyasāccani) und de "Edli Achtfachi Pfaad" (ariya-aṭṭhaṅgika-magga) usem Liide. De Buddhismus isch kai theistischi Religioo, und stellt de Mensch und sini Entwicklig is Zentrum. Götter spilet numen e bedingti Role und sind em Gsetz vom Karma (kamma) unterworfe. Symbol vode Buddhalehr (dhammacakka) isch s Rad mit acht Spaiche, wo de Edli Achtfachi Weg darstelet. 

Die Vier Edle Woorete und de Achtfachi Weg


Wer die "Vier Edle Woorete" verstande het und de "Edli Achtfachi Weg" befolgt, erraicht am End s "Nibbāna" (Sanskrit: nirvāṇa "Verwaaje"). Wer de Zuestand eraicht het, blibt witer am Lebe und blibt au a de unagneme Sache vom weltliche Dosii usgsetzt, aber liidet nüm drunter. Bim Tod erraicht er denn "Parinibbāna" und isch denn befrait vo Widergeburt.
En anderi Schrift erklärt de Chraislauf vode Widergeburt: "Die Zwölfglidrigi Chetti vom Bedingte Entstoo" (paṭiccasamupppāda): S Nödwüsse (avijjā) isch Bedingig för s Entstoo vo Gstaltwerdig (saṅkhāra). Die isch Bedingig för s Bewusstsii (viññāṇa). Da isch Bedingig för Name und Form (nāmarūpa). Die sind Bedingig för die sechs Sinn (ṣaḍāyatana). Die sind Bedingig för d Berüerig (phassa) mit de üssere Objekt. Die sind Bedingig för s Emfpinde (vedanā). Da isch Bedingig för de Durscht (taṇhā). De isch Bedingig för s Ergriife (upādāna). Da isch Bedingig för s Werde (bhava). Da isch Bedinging för d Geburt (jāti). Die isch Bedingig för s Alter und de Tod (jarā-maraṇa).



</doc>
<doc id="4085" url="https://als.wikipedia.org/wiki?curid=4085" title="ASCII">
ASCII

ASCII (oft [] usgsproche) isch z Akronym vo "American Standard Code for Information Interchange" (uf Düütsch: "Amerikanischer Standard-Code für den Informationsaustausch"). Es isch es Schema zur Kodierig vom latinische Alphabet. En erschti Version, no ohni Chliibuechstabe, isch im 1963i entschtande. Die hüttigi Version gaht ufs Jahr 1967 zrugg. ASCII isch en 7-bit Code, das heisst, das 128 verschideni Zeiche chönd dargschtellt werde. Uf de Positione 0-31 sind nöd darschtellbari Stüür-Codes (z. B. "Bildschirm lösche"), so das 96 eigentlichi Zeiche übrigbliibet für s'Alphabet, d'Ziffere, Interpunktion usw. Umlut und anderi Diakritika chönd nöd codiert werde. D'ASCII Tabelle isch identisch mit de erschte 128 Positione vo Unicode.

Die vollschtändigi Tabelle vo de 95 darschtellbare Zeiche 32-126 (uf Position 32 ischs Leerzeiche):

 (__)

Um söttig Bilder mache z chönne, mues me en Schriftsatz neh wo alli Zeiche gliich lang (breit) sind. Courier New eignet sich guet. Wenn alli gliich gross sind, chann me luschtigi Zeichebildli mache.


</doc>
<doc id="4086" url="https://als.wikipedia.org/wiki?curid=4086" title="Kanton Basel-Landschaft">
Kanton Basel-Landschaft

Dr Kanton Basel-Landschaft, in dr Umgangssprooch Baselbiet, isch e Kanton i dr Schwyz. Si Hauptstadt isch Lieschtel. Er umfasst s dicht besidlete Gebiet im Bezirk Arlese, s obere Baselbiet mit de Bezirk Lieschtel, Sissech und Wolbrg und dr Bezirk Laufe, wo 1994 vom Kanton Bärn zum Baselbiet gwächslet het.


Dr Kanton ligt im Nordweschte vo dr Schwiiz i dr Umgäbig vo dr Stadt Basel, wo en eigete Kanton isch. Abgseh vo-n-es paar Usnahme umfasst er alli dütschsprochige Gmeinde a dr Birs (me seit däm Unterbaselbiet) und alli Gmeinde dr Ergolz nooch (das isch s Oberbaselbiet) mitsamt de Sytetäler bis ad Wasserscheidi vom Jura. Grossi Usnaame sin die soledurnische Bezirk Dorneck und Dierstai, wo au uf dr Nordsyte vom Jura ligge und fasch bis uf Basel abechöme und wo sogar Exklaafe a dr Gränze zu Frankrych hei. Die geografischi Form vom Kanton isch wäge dem zimli unregelmässig und verwinklet.

Zum Kanton ghört e Teil vo dr Agglomeration Basel.

Vo dr Flechi här gseh ghört er zu de chlainere Kantöön vo dr Schwiiz (Platz 18 vo 26). Will er aber zimmli dicht bevölkeret isch liggt er im Ywoonerrang uf Platz 10.

S Baselbiet gränzt im Oschte und Nordoschte an Kanton Aargau und an dr Rhy, wo d Landesgränze zu Dütschland bildet. Im Norde gränzt er an Kanton Basel-Stadt, im Weschte und Nordweschte an Frankryych, teilwys au an soledurnischi Exklave. Au im Süde gränzt dr Kanton Solodurn (dasmoll nid als Exklave) ans Baselbiet, und züsserscht im Südweschte schliesst sich dr Kanton Jura no a.

D Usdeehnig vom Kanton wird au thematisiert in siner inoffizielle Hymne, em Baselbieterlied "Vo Schönebuech bis Ammel".

S Gebiet vom hütige Kanton Basel-Lanschaft het vor de napoleonische Umwälzige zem Teil em Fürschtbischtum Basel, zem Teil als Untertanegebiet zu Basel ghört, wo 1501 as Stadtort dr Schwizerische Eidgenosseschaft biträtte isch. 1798/1803 sin Teil vom Fürschtbischtum Basel a d Stadt Basel gange (Birs-/Leimedal), anderi Teil sin 1815 bim Wiener Kongräss em Kanton Bärn zuegschlage worde (u. a. s Laufedal).

1832 hän sich d Landgmeinde (Ober- und Unterbaselbiet; ohni s Laufedal, wo zue Bärn ghört het) gege d Dominanz vo dr aristokratisch regierte Stadt Basel gwehrt. Gwehrt hän sich die meischte, aber nid alli Landgmeinde, denn nid wenigi Gmeinde sin wirtschaftlig sehr stark vo Basel abhängig gsi und/oder hän vo dr Stadt profitiert, so z. B. Sydebändelwäberei. So isch also au durs Baselbiet e Grabe gange, zem Teil au dur Nochbergmeinde. 1833 hett dr Uffstand zu bluetige Kämpf, u. a. z Lieschtel im Stedtli, gfüehrt. Am 3. Auguscht 1833 hän d Baselbieter Truppe d Basler Truppe bi dr Hülfteschanz zwüsche Fränkedorf und Brattele vernichtend und überus und unnötig brutal gschlage. Drno hett Basel und au d Schwizer Daagsatzig Basel-Land als eigene Kanton anerkannt mit allne Gmeinde links vom Rhy. D Basler Landgmeinde rächts vom Rhy – Bettige, Rieche und Glaihünige – sin mit dr Stadt Basel zum Kanton Basel-Stadt worde.

Die letscht Hiirichtig im Kanton Basel-Landschaft datiert vom 15. Oktober 1851, vollstreckt am Raubmörder Hyazinth Bayer.

Uffgrund vo innere Spannige het sich s Baselbiet im 19. Joorhundert mehreri Moll neui Verfassige ge, so wäge dr Beschränkig vo Kompetänzstrittereie 1838 und 1850, em Durchbruch vo dr demokratische Bewegig 1863 und em witere Usbau vo dr Demokratii und dr Erhebig vo Staatsstüüre 1892. Die hütig Verfassig vo 1984 – die sächsti überhaupt – hett e zuesätzligi Erwyterig vo de Volksrächt brocht und über zwei Dutzed Teilrevisione formal neu gfasst.

1994 isch s Laufedal vom Kanton Bärn zum Kanton Basel-Landschaft cho.

Versüech zunere Widervereinig mit Basel-Stadt sin hüfiger unternoo worde, zletscht sin si 2014 am Nai vo de Baselbieter Stimmbürger gschiteret.

S Wappe vom Kanton – entstande 1833 – zeigt en rote Stab vomene Hirt. Uff dr Biegig vom Stab befinde sich Usstülpige, au Krabbe gnennt. Die hän in de Versione vor 1948 dr Stab nony beriehrt, sin also Kugle gsy. E heraldischi Bsunderheit isch d Linkswändig vom Stab, also wäg vo dr Fahnestange. Die Linkswändig symbolisiert d Trennig/Abwändig vom Kanton Basel resp. dr Stadt Basel 1833 und unterstriicht d Unabhängigkeit.

S Wappe entspricht em alte Stadtwappe vo Lieschtel us em 14. Joorhundert. Um d Wappe besser kenne z’unterscheide isch die rot Umrandig entfärnt worde. 1921 hett Lieschtel sy Wappe dütlig gänderet drmit gar e kei Verwächslige meh möglig sin.

D Wohnbevölkerig het per 30. September 2012 277'614 Yywoner betrage. Näb 220'970 Schwiizer hän 56'644 Usländer im Kanton gwoont, was emene Ateil 20,4 % entspricht. Dodrvo sin 2011 19,5 % us Italie, 19,3 % us Dütschland, 9,5 % us der Türkei, 6,2 % us Serbie un Montenegro, 2,0 % us Öschtryych und 1,6 % aus Frankryych ko.

D Amtssproch isch Hochdütsch (schriftdütsch).

D Umgangssproch im Kanton isch Baselbieterdütsch. Anders als s Baseldyytsch, wo i dr Stadt Basel traditionell gschwätzt wird, isch s Baselbieterdütsch (wie die meischte andere schwiizerdütsche Dialäkt) e hochalemannische Dialäkt. Bsunders im Oberbaselbiet ischs Baselbieterdütsch no sehr eigeständig erhalte. Im Unterbaselbiet, grad rund um Basel umme, isch s Baselbieterdütsch weniger klar, es vermischt sich mit andere Schwiizer Dialäkt vo Zuezüger und bsunders mit em Baseldyytsch vo Stadtbasler, wo uffs Land zoge sin zum Woone.

Im Norde und Weschte ischs Baselbiet Sprochgränze zum Französische: Im Norde zum Elsass, wo s Französische als wie meh s Elsässisch verdrängt het, und im Weschte zum Kanton Jura, wo traditionell französischsprochig isch (Gränzgmeinde sin Roggeburg und Lieschbrg.

Baselbieter Mundartdichter:

Die traditionelli Konfession im Baselbiet (mit Usnahm vo Deil vom Bezirk Arlese und em Laufedal, wo erscht spoot zem Baselbiet cho isch) isch reformiert, susch katholisch (Laufedal, hinders Leimedal und Birseck – die hän friener zem Fürschtbischtum Basel ghört). Wäg dr modärne Migration und Agglomerationsbildig sin die Gränze aber stark verwüscht worde. E mänggi Gmeind im Bezirk Arlese hett unterdesse e refomierti Mehrheit, umgekehrt hett d Agglomeration Lieschtel e starggi katholischi Minderheit.

Am 31. Dezember 2011 sin 34,7 % evangelisch-reformiert, 27,9 % römisch-katholisch und 0,4 % christ-katholisch gsi. 37 % sin Mitgliider vo nid chrischtliche Religione oder konfessionslos.

S Kantonsparlament heisst "Landrot". Dä umfasst 90 Volksverträter (Landrööt). Dr Landroot wird all vier Joor gwählt noch em Proporzsyschtem. E vorzytigi Uflöösig isch nid möglich.

Wie die andere Schwizer Kanton kennt au s Baselbiet Initiative und Referendum. 1500 Wahlberächtigte kenne mit enere Initiative dr Erlass, d Änderig oder d Uffhebig vo dr Verfassig oder – anders als im Bund – au vomene Gsetz verlange. Änderige an dr Verfassig unterstöön enere obligatorische Volksabstimmig (Referendum), ebeso alli Gsetzesänderige, usser wenn mindeschtens 4/5 vom Landroot zuegstimmt hän, denn gitts nur e Volksabstimmig, wenn 1500 Stimmberächtigte das verlange.

D Regierig heisst "Regierigsrot". Si umfasst fünf Mitglieder "(Regierigsrööt)", wo noch em Marjorzsyschtem alli vier Joor diräkt vom Volk gwäält wärde. Vorsitz hett dr Regierigsbresidänt, wo jöörlig vom Landroot us de Mitgliider vom Regierigsrot gwählt wird. Im Momänt hetts Baselbiet e bürgerligi Regierig.

S höggschte kantonale Gricht isch s Kantonsgricht z Lieschtel, wo 2001 us em bishärige Obergricht, Verfassigsgricht, Verwaltigsgricht, Versicherigsgricht und Enteignisgricht bildet worde isch. Pro Bezirk gitts für Zivilsache no es Bezirksgricht, uff kommunaler Ebeni no Friidensrichter. E Grichtsreorganisation isch plant. Spezialgricht – alli mit Sitz in Lieschtel – exischtiere für Strofsache (Strofgricht), Stüüre (Stüürgricht) und Enteignige/Vorteilsabgoobe (Enteignigsgricht).

S Baselbiet entsändet – als Halbkanton – ei Ständerot und siibe Nationalröt uff Bärn ins nationale Parlament.

S Oberbasebiet isch politisch gsee konservativer ygstellt als dr under Kantonsteil, wie me bi vilne Abstimmige gseht.

S Baselbiet isch e stark induschtrialisiärts Buureland mit Milchwirtschaft und Obschtbau. D Industrii broduziert Textilie, Iise, Maschiine, Chemikalie, Elektronik, Don und Zemänt, im Jura wärde au Uhre härgschtellt. D Rhyhäfe Schwyzerhalle und Äu sy wichtig für en Import vo Flüssigdrybschtoff und Brennschtoff. Bekanni Firmene uss em Baselbiet sin u. a. Endress+Hauser, Ronda, Novartis, Hoffmann-La Roche, Ricola, Bombardier, Renata und Georg Fischer JRG AG.
D Arbetslosigkeit liggt normalerwyys knapp under em Schwizer Durchschnitt – im Novämber 2010 bi 3,4 % (Schwiz: 3,6 %).

S Baselbiet isch für sini molerischi Jura-Landschaft im Oberbaselbiet witume bekannt, e hüfigs Poschtkartesujet sin d Chirsiböim im Früehlig, wenn si blüeje. Zahlriichi Wanderwäg verbinde Bärg und Tal. Bsunders beliebt isch d Wasserfalle uff guet 1000 Meter über Meer, wo au e Gondelbahn uufe fahrt (die einzig wyt und breit).

Wyteri turischtische Attraktione

S Baselbiet liggt an zwei Hauptverkehrsaggse:

Dr wichtigschte Bahnhof – mit Halt vo Interregio, Intercity und einige Intercity-Expresszüg – isch Lieschtel.

D Gmeinde sin autonomi Sälbschtverwaltigseinheite uff lokaler Ebeni. Däre ire Bstand ka nume mit iirer Zuestimmig und mit dere vom Landrot gänderet wärde. D Normalform isch d Ywoonergmeind, drnäbe gitts no Bürgergmeinde, wo s Bürgerrächt verleihe und im kulturelle Beriich aktiv sin. Bi Bürgergmeinde sin nume Bürger stimm- und wahlberächtigt. Wos kei Bürgergmeind gitt, wärde d Uffgoobe vo dr Ywoonergmeind übernoo.

Uffglischtet sin Gmeinde mit meh als 10'000 Ywooner (Stand 31. Dezember 2011). Für e Lischte vo allne Gmeinde lueg do.
All die Gmeinde befinde sich im Bezirk Arlise (usser Lieschtel und Brattele, beidi im Bezirk Lieschtel) und usser Lieschtel sins alles Gmeinde vo dr Agglomeration Basel. Dr Bezirk Arlise isch drumm au mit Abstand dr bevölkerigsriichscht Bezirk. Lieschtel bildet e eigni chleini Agglomeration, wo mit de unmittelbare Nochberort uff knapp 40'000 Yywooner kunnt. Usser Lieschtel sin aber alli gressere Ort kei historischi Stedt, sondern frieneri Derfer. Näbe Lieschtel hän au no Wolbrg und Laufe s Stadträcht und sin friener Schtedt gsi, mit nume no guet 1'000 resp. 5'000 Ywooner sin die Ort hytte aber relativ chlei.

Die fünf Bezirk vom Kanton sin dezentrali Einheite vo dr Kantonsverwaltig und ohni inneri Autonomii. Ihri Bedütig wird immer chliiner.





</doc>
<doc id="4087" url="https://als.wikipedia.org/wiki?curid=4087" title="Blasmusik">
Blasmusik

Blõsmusig isch ä Obberbegriff für Musik, wo nur oder gröschdedeils Blosinstrument iigsetzt werde.

Dyrhörner, Muschlè un anderi eifachi Blõsinschtrumente sin vo Naturvölker bi religiösè Riit ygsetzt worrè. Fundschtugg uss de è Schteizit uff dè Schwòbischè Alb beinhaaltet au übber 35.000 Johr aalti Knochèflötè, diè als älteschti erhaalteni Musikinschtrument vo Europa geltè.
Im Aaltertum zeuget d Bosuunè vo Jericho odder d Fanfarè uss dè Römerzit vo spezièll hèrgschtelltè Inschtrument für rituelli Zwäck.

D Vorläufer vo dr Blosmusik, wie si sitt em 19. Johrhundert entstande sin, sin Bläsergruppe wie Harmonimusike am Änd vom 18. Johrhundert gsi. Hywys dô druff hèt mo zum Byschpil z Waldshuèt um 1753 odder z Stüèlingè 1785 gfundè. I dr glichè Zit hèn sich au d Inschtrument vo dè "Türkischi Musik" durrègsetzt, sell sinn vu allem d Großi Trummlè, d Beckè un dè Schellèbaum gsi, wo dört dezuè cho sin. Diè Türkischi Musik hèt sich no èm Türkechrièg vo allem z Öschtrych un z Süddütschland usèbildet, zerscht i dè Milidärmusik, spôter denn au im zivilè Berych.

D Musikè früèner sin vill chlyner gsi, wiè s hütt üblich isch. Uff aalte Bilder cha mo mengmoll nu zee odder zwölf Musiker zellè. Sit öppè dè 1970er Johr sin villfach Bsetzigè vo 30 bis 50 Musigger üblich.

I dè letschtè Johrè nennet sich zaalrychi Orcheschter au "„Sùmphonischè Blõsorcheschter“", "„Wind Symphony“", "„Symphonic Wind(s) (Orchestra)“" odder "„Wind Project“". Dõby handlet s sich villfach um Milidär- odder Profi-Orcheschter abaer au vo engagyrtè Laiè traiti Stadtmusigè odder Uuswaalorcheschter, wo sich Originalkompositionè odder qualifizyrti Bearbeitigè vo klassischè Wärk odder populärer Musig gwidmet hèn. È Merkmool vo dè "„Sùmphonischè Blõsorcheschter“" isch, dass villi Stimmè vo dè jewyls gschpilltè Stugg chorisch (=meefach) bsetzt sin (was bi Musigkapellè villfach nit dè Fall isch).

Well s innerhalb vo dè Blõsmusig unterschydlichschte Ensembles (Big Band, Brass Band, Bosuunèchor u.v. a.) git, isch es unmöglich, è allgemein gültigi, einheitlichi Bsetzig uffzfüürè.

Grundsätzlich unterdeilt mo d Inschtrumänt, welli i dè Blõsmusig vorkömmet, i:


Deilwys macht mo no è vofynereti Yteilig (luèg au Regischterfüürer) in 


Somit ergebet sich diè voschidnè Regischter , welli oft Inschtrumänt vo dè glycheè Stimmlaag (Stichwort: Sopraan, Alt, Tenor, Bass) zämmè fasset.

Je nõch Art vo dè Zämmèsetzig bzw. Musigrichtig könnet nu alli Stimmlaagè un Inschtrumäntètùpè (Regischter) vorhandè sy odder au nit. Dõdurrè lôt sich s tùpische Klangbild vo dè voschidnè Blasmusigrichtigè erreichè. So ergit sich bi nèrè Brass Band welli übber kei Holzblõser vofüègt, è ganz ander Klangbild wiè zum Byschpill bi nèm Spylmannszuug,odder è Big Band, welli uff Inschtrumänt wiè Tuba, Hörner odder Querflötè vozichtet.

È gmischti Art vo dè Bsetzig wörd au generèll als Harmonybsetzig bezeichnet. Dört sin Blèch- un Holzblôser glychermaßè votretè. 
Diè umfassendschti Bsetzig hèt s sognannti "Sinfonische Blõsorcheschter", wo d Holz- un Blèchregischter erwiterèt sin, um è äänlichs Klangbild un somit au è möglichs Musigrepertoire wiè nè klassischs Sinfonyorcheschter (welles uss Streicher un Blõser beschtòt) z erreichè. Tûpischi Erwiterungè sin Oboè, Fagott, Waldhörner un Euphoniè.
Mit wèniger Musiger chömmed Orcheschter uus, diè traditionelli Blòsmusig (Marsch, Polka, Walzer) spillèt. I dèrè Bsetzungsschtärki vo uugfäär 40 Musiger un in Harmonybsetzig sin au Formationè wiè Marching Bands odder Guggèmusigè z findè.

Nebbè dè gmischtè Formationè isch es je nõch Region üblich, Bsetzigè nu mit Blèch- odder Holzregischter uuszschtattè.

Für s Blèch sin Brass Bands, Marching Bands odder Guggèmusigè als ygschränkti Besetzig üblich. Brass Bands bschtônn nu uss Blèchblôser un Schlagwärk, iri Vobreitig konzentryrt sich uff Ängland un Frankrych, woby au i dè Benelux-Staatè, dè Schwiz un Dütschland söttigi Orcheschter exischtyrè. Marching Bands sin vorneemlich i dè USA üblich, findet abber è mässigi Vobreitig z Europa, Japan odder in Ozeaniè. Guggèmusigè sin Formationè, wo exklusiv für d Fasnet musizyrè duèn un hauptsächlich i dè Schwiz un Südbadè vobreitet sin.

Bim Holz gits Spylmannszüüg, welli nu übber Querflötè bzw. Piccolos un Trummlè (Schlaagwärk) vofüègè. Ußerdèmm gits chlyneri Formationè, diè uss Holzblôser un eventuell au Strycher bschtônn un sich mit Kammermusig beschäftigè düèn.



</doc>
<doc id="4088" url="https://als.wikipedia.org/wiki?curid=4088" title="Kappeler Milchsuppe">
Kappeler Milchsuppe

D Chappeler Milchsuppe isch d Suppe, wo im 1529i bim Fride vo Chappel luut de Legände d Zürcher und d Innerschwyzer Truppe gmäinsam gchochet händ. D Zürcher hegid Brot ghaa, und d Innerschwyzer Milch, und zäme händs drum an Topf uufgschtellt, genau uf de Gränze zwüsched de Kantön Züri und Zug, und det drus zäme die Suppe ggässe. Hüt schtaat bi Ebertschwil am Albis uf de Kantonsgränze de Milchsuppeschtäi, am Ort, wo de Topf söll gschtande sii.




</doc>
<doc id="4090" url="https://als.wikipedia.org/wiki?curid=4090" title="Hohenems">
Hohenems

Ems (amtlich "Hohenems") ischt a Stadt z Vorarlberg, dm weschtlichschta Bundesland vo Öschtriich, a dar Schwizar Grenz. Sie lit im Bezirk Dorabira und hot 15.143 Iiwohner. I dar Umgebig und ou z Hohenems seal set ma im Dialekt meischtens kurz "Ems".

Bekannt wora isch se i dar Vergangenheit bsundrigs wegs da Nibelungaliadar, vo deana ma im 18. Jahrhundert zwoa Handschrifta (A und C) im Palascht am Schloßplatz gfunda heat. Beachtig über d Grenza weag findet hüt ou däs Jüdische Museum Hohenems.

Ems lit uf 432 m Seehöhe ebba 16 km südlich vom Bodasee a dr schmälschta Schtell vom öschtrichischa Rhital. Däs kuht weil dr alte Rhi do an Boga noch Oschta macht und uf da andra Sita vo da Stadt d Berg mim vorglagerta Schloßberg liegend. S Gebiet vo dar ganza Gmoand erschtreckt sich über 5,5 km vo Nord noch Süd und über 8,2 km vo Oscht noch Wescht und hot a Fläche vo 29 km². Vo dr Fläche siand im Johr 1996 34,4 % Landwirtschaftsfläch, 42,6 % Wald, 6,6 % Alpa, 8,8 % Sidlungsfläche und 7,6 % sunschtige Fläche gsi. 

Ems toalt ma i sechs Ortstöal i: Markt (Zentrum), Oberklien und Unterklien (Nord), Emsrütte (Oscht, am Berg), Schwöafl (Süd) und Herrariad (Wescht). Rund um Ems ligend sechs Nochburgmoanda, däs sind Luschnou und Dorabira im Bezirk Dorabira; Fraxra, Götzis und Alta im Bezirk Fealdkirch und Diepoldsau im Schwizer Kanton St. Galla.

Ma woass nit gnau, wenn dia erschta Lüt z Hohenems gsiedlat hond. Sit am Ende vom 12. Johrhundert hot d Burg Alt-Ems uf am Schloßberg zu da mächtigschta und gröschta Burga im süddütscha Gebiat kört. Obwohl as o a Burg Neu-Ems git, hot da Nama Alt-Ems nüt mim Alter zum tua, sondern kuht vo "Alta-Embs" (lat. "altus" = hoch) und hoaßt soviel wia „Hohe Ems“. Vo deam kuht o da hütig Nama vo dar Stadt Hohenems.

Ems ischt zum erschte Mol gnennt worra im Johr 1180 als "Amides". Scho im Johr 1333 hot Ems däs Stadtreacht übrkoh, abr weil's dozmol für däs a Stadtmur brucht hett und d'Emser hinta und vorn kua Geald für da Bau ka hond, isch däs Stadtrecht nit verwürklicht wora.

Kaiser Ferdinand I. hot Ems 1560 zu na Reichsgrofschaft gmacht, 1765 hot s habsburgische Öschtrich dia Grafschaft Hohenems koft. Vo 1805 bis 1814 hot Hohenems zu Bayern khört, abr nochdeam vier Johr gschtritta wora isch, weams jetzt würkli kört, isch s zruck uf Öschtriich ko. Zum öschtrichischa Bundesland Vorarlberg körts sit sinara Gründig 1861, und isch 1945 bis 1955 unter französischa Bsatzig gschtanda. 1983, zum 650-Johr-Jubiläum vom alta Stadtreacht, hot Hohenems denn vom Land Vorarlberg s moderne Schtadtrecht übrkoh und isch dia jüngschte Schtadt z Vorarlberg.

1617 hot da Reichsgrof Kaspar vo Hohenems mit am Schutzbriaf dia reachtlicha Grundlag für a jüdische Gmoand glet. Mit deam hot er würtschaftliche Impuls für sin Markt setza wella. Im 17. Johrhundat hots Vatreibiga gea, aba nochdeam dia Familia zruckko hond dürfa, hot dia klenne Gmoand floriert: Es ischt a Synagoge baut wora, a Ritualbad (Mikwe), a Armahus und an Friedhof. O dia erschte Bank und däs erschte Kaffehus z Vorarlberg sind a Ergebnis vo da jüdischa witschaftlicha Tätigkeita z Ems gsi.

Bis ins 19. Johrhundat isch dia Gmoand all größer wora. 1867 hond dia Staatsgrundgsetz zum erschta Mol Juda erlaubt, frei z wähla, wo se wohna wend, und denn sind doch einige wieder weagzoga. 1935 hot dia jüdische Gmoand z Hohenems blös no 35 Mitglieder kha. Bim Anschluss 1938 hot dia Gmoand Hohenems, untar Bürgarmoaschtar Wolfgang, des jüdische Eigentum beschlagnahmt, dia Kultusgmoand ufglöst und dia jüdischa Gmoandsmitglieder, wo nit vorher scho gfloha sind, ins Konzentrations- und Vernichtigslager deportiert. Dia Synagog hot ma i da Reichskristallnacht aber nit azünt, wil sus des ganze Viertl abbrennt wär. Spötar, noch am Kriag hot ma döt denn`s Fürwehrhus drih gmacht. Hüt ischt döt dinna da "Salomon Sulzer Saal".

Quella: Statistik Austria: "Bevölkerung seit 1869 für Gemeinden." STATcube

Hohenems heat drü Volksschuala, zwoa Mittelschuala, oa Sonderschual und a Bäuerliches Schul- und Bildungszentrum.
Denn gits no a Musigschual und an huufa Kindergärta.

Dr Dialekt vo Ems khört zum Bodeseealemannisch.




</doc>
<doc id="4091" url="https://als.wikipedia.org/wiki?curid=4091" title="Eiffelturm">
Eiffelturm

De Eiffelturm (frz. "La Tour Eiffel") isch s Wohrzeiche und eini vo de beliebteste Sehenswürdigkeite vo Paris.

De Name chunnt vom Erbauer, em Gustave Alexandre Eiffel. Säller hät en zur Weltusstellig 1889 baue lo, wo s Hundert-Johr-Jubiläum vo de Französische Revolution gsi isch. Bis s Chrysler Building z New York fertig gstellt worre isch, isch de Eiffelturm s höchste Bauwerk gsi, wo vo Mänsche gmacht worde isch.

Eigetlig isch de Eiffelturm nit defür denkt gsi, stoh z blybe. De Eiffel hätt en Èndi 1909 widder mieße abriße, well diè 20-jöhrigi Konzession dört abglaufè gsi isch. D Bevölkerig vo Paris hät nit bsunders viil Gfalle am Turm gfunde. Wyl de Turm aber (wäge siner Höchi) vor allem zimli nützlig für diè milidärischi Kommunikation gsi isch, hät mer en doch stoh lo, idèmm d Konzession wèg dè strategisch-milidärischè Bedütig um 70 Johr volängerèt worrè isch. Wôrend dè èrschtè Konzessionsphasè hèt dè Ingenieur Eiffel s alleinige Nutzigsrächt für dè Turm ghaa. Well d Baukoschtè schu rächt schnèll amortisyrt gsi sin, isch dè Eiffel i sellènè 20 Johr zum Multimillionär worrè. 

Hütt isch de Eiffelturm s Wohrzeiche und eini vo de wichtigste Sehenswürdigkeite vo Paris.

De Eiffelturm isch uss 18.038 Metallteil mithilf vo 2.500.000 Niete vom 26. Januar 1987 bis 31. März 1989 zämmegsetzt worre. Er wiegt 10.010 Tonne, dodevo mache d Metalldeil etwa 7.300 Tonne us. Mit de Antenne isch er 324 Meter hoch und befindet sich uff de Koordninate 48º 51' 32<nowiki>"</nowiki>N 2º 17' 45<nowiki>"</nowiki>E.
Bis uff diè zweit Etagè gits Stègè, i jedem vo dè vir Pfyler. D Stègè im Südpfyler vofüègt übber 669 Schtufè, welli uèzuès gluèget rächts unnè alli zee Stufè aagschribbè sin. Selli Stègè am Südpfyler isch au diè einzig, wo de Bsuècher vo unnè uè beschtygè cha. S git au è Stègè vo dè zweitè Etagè bis i d Spitzè, sebbi isch abber nimmi für Öffentlichkeit zuègänglich. Für diè Fuèßlaamè gits au Uffzüüg im Nord-, Oscht- un Weschtpfyler, welli abber ebbèfalls nu bis zu dè zweitè Etagè gönn.
Ab dè zweitè Etagè uèzuès gits für dè Publikumsvokeer nu no èn Lift zentràl i dè Mitti bis zum "Gipfel" (frz. "sommet") odder dè drittè Etagè, also dè obberschtè Blattform, wo für Tourischtè zuèglõ isch. Diè dritt Etagè lyt uff èrè Höchi vo 276 m, diè zweit Etagè lyt uff 116 m, diè èrscht Etagè uff 58 m. Die oberscht Uussichtsblattform lyt also übber doppelt so hoch wiè diè zweit Etagè.
D Spitzè vom Eiffelturm wörd vo meerèrè Antennè bildet. Mit dè Uusstraalig vom èrschtè öffentlichè Radiobrogram z Europa im Johr 1921 un èm èrschtè französischè Fernseebrogramm 1935 hèt s Bauwärch als Sendeturm èn wichtigè Bydraag für d Hörfunkgschichtè un d Fernsee-Gschichtè gliferèt. Dè Fèrnseeturm isch diè wichtigschti Sendeaalaag im Großraum Paris.

De Eiffelturm wird immer meh züe-n-re Touristeattraktion. So hät er 2006 über 6,5 Millione Bsüecher gha und d Tendänz stigt. Sit em Bau sin bis 2006 genau 236.445.812 Lüt uffegstyge.

Au im alemannische Sprochruum hät s mindestens ei Bauwerch vom Gustave Eiffel: d Ysebahnbruck über de Rhy zwüsche Etzwile (Kanton Thurgau) und Hemishofe (Kanton Schaffuuse). Hüt fahre dört allerdings keini Personezüg meh dure, sondern numme no Gieterzüg.



</doc>
<doc id="4096" url="https://als.wikipedia.org/wiki?curid=4096" title="Thunersee">
Thunersee

Dr Thunersee isch e Aupesee im Bärner Oberland am nördleche Alperand. Dr See isch 17,5 km lang u max. 3,5 km breit. Syni Flächi betreit 48,3 km², die maximali Tiefi 217 m. Dr Inhaut isch rund 6,5 km³. Di grösste Zueflüss sy d Aare u d Chander. A syne nördlechee Usfluss, dr Aare, isch d'namensgäbendi Stadt Thun z'finde.

Nach dr letschte Yszyt het sech dört, wo hütt die zwöi See liege, der so genannti "Wendelsee" biudet. Dür Ablagerige vo Gschiebe vo de verschiedeni Bergbäche het sech ungefähr ir Mitti vom See e Äbeni, ds "Bödeli", wo hütt d'Gmeinde Interlache, Matte u Untersee druf lige, biudet. Die Schwämmebeni tuet dr See i de Thuner- u Brienzersee teile.

By Normauwasserstand ligt dr Seespiegu uf 558 m. ü. NN. Dr Thunersee het es Yzugsgebiet vo 2500 km². By längere, starke Niederschläg cha är deshaub über d'Uefer träte, wöu d'Abflusskapazität vor Aare nume beschränkt isch. Die wichtigi Stoufunktion vom Thunersee erspart dagege ir tieferglägener Stadt Bärn einigi Überschwemmige, bringt ir Stadt Thun hingäge bsongeri Problem mit sech. Dr maximali Abfluss betreit 345 m³ pro Sekunde, dr mittleri Abfluss ligt by 110 m³/s. Sy Houptzuefluss, d'Aare, wird im Südoschten vom 6 Meter höcherglägener Brienzersee gspyse.

Vo dr Fischerei im Thunersee läbe mehreri Bruefsfischer. Im Jahr 2001 het ihre Gsamtertrag 53.048 kg Fisch betreit.

Syt 1835 gits uf em See e Passagierschifffahrt. Hütt betrybt d'BLS Lötschbergbahn AG eine Flotte von 10 Schiffe.



</doc>
<doc id="4097" url="https://als.wikipedia.org/wiki?curid=4097" title="Genfersee">
Genfersee

Dr Gämfersee (fr: "Lac Léman" ou: "Lac de Genève", en: "Lake Geneva" oder "Lake of Geneva") isch dr gröschti Schwyzer See u ligt im Südweschte vor Schwyz a dr Gränze zu Frankrych. Är isch nach em Plattesee z Ungarn dr zwöitgröschti See vo Mittueuropa. Dr Gämfersee ligt , isch 582 km² gross u ar tiefschte Steu 310 m tief. Sy durchschnittlech Wasserihaut ligt by öppe 89 km³.

Agränzendi Schwyzer Kantön sy Gämf "(Genève)", d Waadt "(Vaud)" u ds Wallis "(Valais)". Sys Südufer ghört zu Frankrych und isch im Département Haute-Savoie.

Grad zwöi Schwyzer Grossstedt lige am Ufer vom Gämfersee: Am Südwestspitz ligt d Kantonshouptstadt Gämf, am Nordufer Lausanne, d Houptstadt vom Kanton Waadt. Wyteri internationau bekannti Städt sy Montreux u Vevey, wo am nordöschtleche Seeufer lige. Di gröschti französischi Stadt am "Lac Léman" isch Thonon-les-Bains, di bekannteschti isch Evian.

D Bezeichnig «Léman» chunt vom früechere latynische Name vor Landschaft: "Lemanus" oder ou "Lemannus", dr Kanton Waadt het afangs vom 19. Jahrhundert zur Ziit vo dr Helvetische Republik äbefaus "Léman" gheisse.



</doc>
<doc id="4098" url="https://als.wikipedia.org/wiki?curid=4098" title="Walensee">
Walensee

Dr Walesee isch e See i de Kantön St. Galle u Glarus. 

Dr Name bedütet eigentlech ""See vo de Welsche"", wöu im Früemittuauter dr Walesee während langer Zyt d'Sprachgränze zwischen de im Weschte läbende Alemanne u de Rätoromane im Oschten biudet het. ("Lueg ou: Walestadt".)

Dr See ligt uf 419 m.ü.M. u het e Oberflächi vo 24 km². Syni Tiefi betreit 151 m. Dür syni bsungeri Lag (inmitte emene Tau u uf beide Syte bis zu 1000 Meter höchi Steilhängine) isch d'Wassertemperatur am Walesee um nes paar Grad chäuter aus a benachbarte See. Är wird im Summer säute über 20 °C warm.

Dr Houptzuefluss isch d'Seez gsy. Syt dr Linthkorrektur i de Jahre 1807 bis 1811 isch d'Linth dr Houptzuefluss. D'Linth het vorhär de Walensee gar nid tangiert u isch vom Glarnerland us direkt i Richtig Zürisee gflosse.
Wichtigi Ortschafte am Walesee sy Walestadt, Weese, Quarte, Murg. By Tourischte am beliebteschte isch die nördlech vom Walesee glägeni outofreii Ortschaft Quinte, weli nume dür Schiff oder dür e mehrstündigi Wanderig z'erreiche isch u nes Mittumeerklima bietet. Nördlech vom Walesee befindet sech d'Sonneterrasse Amde u d'Bärgchetti Churfirschte. Südlech vom See befindet sech d'Winter- u Summer-Tourismusregione Flumserbärg u Kerenzerbärg.

Verkehrstechnisch isch dr Walesee e grossi Herusforderig gsy, wöus dört chuum Äbine git. So trassiere Ysenbahn wie ou Outobahn de Walesee dür Galerie u Tunnäus.




</doc>
<doc id="4100" url="https://als.wikipedia.org/wiki?curid=4100" title="Malaysia">
Malaysia

Malaysia isch es Land z Südoschtasie und Mitgliid vo dr Schtaatevereinigung ASEAN. D Hauptschtadt heisst Kuala Lumpur.

S Schtaatsgebiet vo Malaysia erschtreckt sich vo dr Malayische Halbinsle bis zur Insle Borneo. "Malaysia" wird im Norde vo Thailand begränzt, im Süde vo Singapur und Indonesie. Drei (bis vier) Völker sin eigentlichi Schtaatsvölker: D Malaye, d Chinese, d Inder und d "Orang Asli" (das sin die Iigeborene/Uriiwohner).

Malaysia isch en Bundesstaat, wo us nüün Monarchye (acht Sultanaat und ein Staat mit eme Raja) und vier Staate ooni Herrscherfamilie zämegsetzt isch. Denäbed gits na drüü Bundesteritoorie, drunder d Hauptstadt. S Staatsoberhaupt vo Malaysia isch en König, wo all föif Jaar us de nüün Herrscher use gwäält wird.



</doc>
<doc id="4103" url="https://als.wikipedia.org/wiki?curid=4103" title="Rätoromanisch (Begriffsklärung)">
Rätoromanisch (Begriffsklärung)

Mit Rätoromanisch meint mer:



</doc>
<doc id="4104" url="https://als.wikipedia.org/wiki?curid=4104" title="Ladinische Sprache">
Ladinische Sprache

S Ladinisch oder au Dolomiteladinisch isch e romanischi Sprach, won im Norde vo Italie gredt wird.

S Dolomiteromanisch isch äng mit em Püntnerromanisch und mee oder weniger au mit dem Furlanische (Friaulische) verwandt. Die drüü Sprache gänd zäme en Undergruppe vo de romanische Sprache, won rätoromanischi Sprache gheisst. Im Einzelne isch aber die gmeinsame Sprachgschicht no zwenig bekannt. 

Ladinisch wird vo öppe 30 000 Lüüt als Muetersprach gredt. Es ghört drum zu de chlinschte Sprache vo Europa, wien au Färöisch und Samisch.

D Gägend, wo me Ladinisch redt, verteilt sich z Italie über drü Verwaltigsregione. Das verstercht d Isolierig vo de Talschafte unterenand. Bsunders under em Faschismus isch die Trennig sit 1927 forciert worde. 

Ladinisch redt mer i Teil vom Südtirol; vor allem im Grödnertal ("Gherdëina") und em Gadertal "(Badia)" i de Provinz Bozen und em Fassatal "(Fassa)" i de Provinz Trient.

Aber au i de Provinz Belluno i de Region Venetie redt mer ladinisch: im Tal vo Buechestei "(Fodom)" und öppe 40 Prozänt vo de Bevölkerig vom wältberüemte Skiort Cortina d’Ampezzo "(Anpëz)".

Ladinisch isch in e paar Gmeinde mit ladinische Iiwoner als regionali Behörde- und Schuelsprach anerkännt. Und zwar i dene Gmeinde: Wulchestei "(Sëlva)," Abtei "(Badia)," Kurfar "(Corvara)," St. Ulrich "(Urtijëi)," St. Christina in Gröden "(Santa Cristina)," Enneberg "(Maréo)", Canazei "(Cianacei)," Vigo di Fassa "(Vich)" und Pozza di Fassa, won ali i de Region Trentino-Südtirol sind.

Bis hüt sind d Ladiner i de Region Venetie nöd anerchännt.

D Ladiner sind e anerkännti sprachlichi Minderheit i de EU und "sötted" drum in Gnuss vom europäische Minderheiteschutz cho, bsonders de „Förderig vo Minderheitesprache i de Schule, i de Verwaltig, vor Gricht und i de Medie“.

S Ladinische isch en Räschte vo de romanische Sprache us em Alperuum, won früener wiit verbreitet gsi sind. Öb das en einheitlichi rätoromanischi Ursprach gsi seg, da wird under de Romanischte drüber gstritte. Die Diskussion under em Name Questione Ladina het scho im 19. Jahrhundert agfange; dr Graziadio Ascoli isch bi dene Sprochforscher gsi, wo für e noch Zämehang vo dene Sprache gsi sind.

Sit em 6. Jahrhundert sin d Bajuware us em Norde cho und händ di romanisch Sprach zruggdrängt. S Eisacktal isch vom Brenner obe bis wyt über Bozen abe düütschsproochig worde, und drum isch sider s rätoromanische Sproochgebiet i d Region vom hütige Ladinisch im Oschten und em Romanisch vom Vinschgau im Bischtum Chur trännt. S Bärgland, wo me Ladinisch redt, isch d Gränzregion vo Tirol und dr Republik Venedig gsi. 1363 isch s Land Tirol und 1797 dr venezianisch Teil an Öschtriich cho.

Mit de Vereinigung vo Italie sind nadisna ali Gebiet, wo mer Ladinisch gredt hät, vo Öschtriich a Italie cho. D Italiener händ im 19. Jahrhundert und au im 20. Jahrhundert fascht immer behauptet, Ladinisch seg en italienische Dialäkt. D Ladiner händ aber immer gseid, das stimmi nöd. Au im "Gruber-De Gasperi-Abkomme" vo 1946 isch kän Schutz vo de Ladiner vorgse gsi.

Erscht dur s "2. Autonomiestatut" für s Südtirol vo 1972 händ d Ladinier i dem Gebiet Minderheitsrächt übercho.

1988 händ di ladinische Kulturinstitut „Micurá de Rü“ und „Majon di Fascegn“ de Zürcher Universitätsprofässor Heiri Schmid bätte, für si e gmeinsami Schriftsprach z schaffe. Im Summer 1998 isch dänn di lang erwarteti „Wägleitig für de Ufbou von ere gmeinsame Schriftsprach vo de Dolomiteladiner“ usecho, und sit dänn gits s Ladin Dolomitan, e moderni Standardsprach für s Ladinische.

S hütige Ladinisch chame i föif Idiom ufteile:

Als Sprachbispil sind da es paar Värs vom Vaterunser i de verschidnige ladinische Idiom und au uf Tüütsch und Italienisch ufgschribe.






</doc>
<doc id="4113" url="https://als.wikipedia.org/wiki?curid=4113" title="Bad Säckingen">
Bad Säckingen

Bad Säckinge isch e Stadt im Landchreis Waldshuet in Bade-Württebärg.

Bad Säckinge litt am Hochrhy, wo d Gränze zu de Schwiz darstellt. D Stadt isch ungfähr 40 Kilometer flussufwärts vo Basel glege und am südlige Rand vom Hotzewald, wo de südlig Usläufer vom Schwarzwald isch.


D Stadt bstoht uss de ehemolige Gmeinde Harplinge, Ripplinge, Säckinge und Wallbach; si sin emol selbständig gsi. Zu de ehemolige Gmeind Harplinge ghöre s glychnamig Dorf, d Höf Lochmiehli und Rüttehof und d Hüser Holdmatt. Zu de ehemolige Gmeind Ripplinge ghöre s glychnamig Dorf, s Ghöft Flüet und d Hüser Santihof. Zu de ehemolige Stadt Säckinge ghöre di glychnamigi Stadt, de Stadtdeil Obersäckinge und d Hüser "Am Bergsee". Zu de ehemolig Gmeind Wallbach ghört numme s glychnamig Dorf.

Vom Wort här hät me früenr glaubt, Säckinge sig d Gründig vom Alamann Secco. De Name isch aber wohrschints ender urch d Ydütschig vo me römische Name entstande. Im latynische Tekscht vo de Fridolinsvita (970) wird Säckinge als "Secanis" und "Seconis" gnännt; e urkundligi Erwähnig als "Seconia" git’s uss em Johr 1207. Seconis isch e Ortskasus vo Seconia, wo sich vo "Sequaniacum" (= de Sequana ihr Heiligdum) ableitet. Noch de Kälte ihrem Glaube hät sich d Göttin vo de Quälle, de Heilkunscht und de Gsundheit in de sumpfige Ärde vo de Kochsalztherme vo Säckinge zeigt (seik = in Dropfe fließe; Sequana = Dochter vo de Quälle).

De Verfasser vo de Fridolinsvita hät sich an e Konzäpt ghalte, wo's wohrschints scho sit em 8. Johrhundert git und de voralamannisch Ortsname bevorzugt gha hät. De Stürkataster vo de Franke, wo am entstoh gsi isch, hät aber nit chönne uff Säckinga verzichte.

In de Dokumänt uss em 13. Johrhundert isch deno de keltorömisch Ortsname no mol verwändet worre: "Sigillum Civium Seconiensium" = Sigel vo de Bürger vo de Stadt Seconis ("bim Seconia-Tämpel"; 1275).

D Stadt Säckinge isch um s Chlooster mit em glyche Name entstande; säll isch vom heilige Fridolin gründet worre. D Heiligevita vom Fridolin, wo allerdings als unsicheri Quälle ygschätzt wird, berichtet, dass s Chloster under em Schutz vom Franke-Chönig Chlodwig I. stoht. Dass es eso frieh entstande isch, zwyfelt mer aber mittlerwyli a; vylmeh nimmt mer a, dass es im 7. Johrhundert, also under em Chlodwig II. entstande isch. Es isch im 9. Johrhundert erstunlig noch zu de Karolinger gsi; sällemols sin dört e Dochter vom Ludwig em Dütsche, d Berta, und d Frau vom Karl III. gsi. Usserdem hät's e entfärnti Verbindig zum Ottone-Gschlächt gee. Im 10. Johrhundert isch d Reglind, d Großmüeter vo de Adelheid vo Burgund, Äbtissin vom Chloster gsi. Noch de Zerstörige vo me Großdeil vo de Stadt (yschließlig der Stifts-Chirch) vo me Brand hät mer um 1300 s gotisch Fridolinsmünschter agfange baue.
Bevor mer de rächt Arm vom Rhy 1830 züegschüttet hät, isch d Stadt uff re Rhyinsle gläge und mit Brucke mit de Umgebig verbunde gsi. Hütt git s zwei Brucke vo de dütsche Site uff d Schwizer Site (Stei): d Holzbruck vo Säckinge isch mit 203,7 Meter di längsti deckti Holzbruck vo Europa. Di moderni Sankt-Fridolins-Bruck für de Chraftfahrzügverchehr isch sit em Johr 1979 befahrbar. Uff säller Bruck stoht e Fridolinsstatue vom Schwizer Bildhauer Rolf Brem.

D Wasserchraft wird z Bad Säckinge mit me Flusschraftwärk im Rhy, wo 1966 ygweiht worre isch, intensiv gnutzt; usserdem git's e Bumpspeicherchraftwärk, wo i-n-re Kavärne mit me Speicherbäcke z Egg ygrichtet und 1967 ygweiht worre isch.

1973 isch de Landchreis Säckinge (SÄK) uffglöst; sither ghört d Stadt zum Landchreis Waldshüet. Der Nameszuesatz «Bad» isch der Stadt Bad Säckinge 1978 verlihe worre.

1997 sin z Bad Säckinge und in sinem Nochberort Wehr d Heimetdäg Bade-Württebärg gsi.

Durch de europawit Wättbewärb "Entente Florale" isch Bad Säckinge am 19. Septämber 2003 als eini vo de fümf schönste Städt uszeichnet worre. Di internationali Jury hät säll vor allem mit de Lag am Rhy, de Parkalage (z. B. de Schlosspark), de restaurierte Gebäude, de renaturierte Wasserläuf und de Revitalisierig vom Bergseeufer begründet.


Gemeinderootswahl 2019:

Ergebnis vo dr Landdagswahle sit 2006: 





</doc>
<doc id="4116" url="https://als.wikipedia.org/wiki?curid=4116" title="Tengwar">
Tengwar

D Tengwar sy nes Schriftsyschtem, wo der J. R. R. Tolkien het erfunde. Si chöi wi nes Alphabet im ängere Sinn bbruucht wärde, aber ou wi ne Konsonanteschrift.

I de Wärch vom Tolkien sy si vom Feanor erfunde worde uf der Grundlag vo de Sarati vom Rúmil. E Reihe vo Sprachen us der Wält vom Tolkien wärde mit ne gschribe, z. B. Quenya u Sindarin. Si chöi aber ou zum Schrybe vo anderne Sprache bbruucht wärde (tatsächlech sy di meischte bekannte Tengwar-Tekschte vom Tolkien uf Änglisch gschribe).

Ds Wort "tengwar" bedütet 'Buechstabe' oder 'Zeiche' uf Quenya.

Für ne spezifischi Sprach z schrybe, bruuchts bi de Tengwar - genau wi bi allnen andere Schrifte - e spezifischi Orthografy, wo sech nach der Phonology vo dere Sprach richtet. Bi de Tengwar heiße söttigi Orthografye normalerwys "Modi".

I teil Modi, de "Tehtar-Modi", wärde d Vokale mit Diakritika (uf Quenya: "tehtar") gschribe; i anderne Modi, de "Vollschrift-Modi", mit normale Buechstabe. I teil Modi stö di erschte vier Buechstabe für /t/, /p/, /k/ u /kʷ/, i anderne für /t/, /p/, u /k/. Teil Modi richte sech ehnder nach der Ussprach, anderi ehnder nach der traditionellen Orthografy.

Syt di erschti offizielli Beschrybig vo de Tengwar im Buech vom Ringchrieg isch publiziert worde, hei anderi Lüt e Huuffe Tengwar-Modi erfunde für Sprache wi ds Spanische, ds Dütsche, ds Esperanto oder ou ds Bärndütsch (lueg Weblinks).

Was d Tengwar uszeichnet, isch di gägesytigi Entsprächig vo Formmerkmal einersyts u Merkmal vo de bezeichnete Luten anderersyts.

D Primärbuechstabe bestöh us ere Kombination vo zwo verschidnige Forme: us emne Stamm (normal, verlengeret oder verchürzt) und us emne Boge (linggs oder rächts vom Stamm, eifach oder verdopplet, offen oder gschlosse).

Me ordnet d Primärbuechstaben i vier Spalte ("téma" uf Quenya), wo de wichtigschten Artikulationsorten entspräche, und i sächs Zyle ("tyelle" uf Quenya), wo de wichtigschten Artikulationsarten entspräche. Beid variiere je nach Modus.

Di erschte vier Buechstabe, d. h., di oberschten us jedere Spalte, bestöh us emne normale Stamm (gäg unte verlengeret) und us emnen eifache Boge. Si bezeichne di stimmlose Verschlusslute us der jewylige Spalte. Im klassische Quenya-Modus sy das T, P, C u QU. Drum heiße di vier Spalte "tincotéma", "parmtéma", "calmatéma" u "quessetéma"

I de Spalte vom 'general-use'-Modus entspräche sech Form- u Lutmerkmal uf di folgendi Art u Wys:

Hie isch es Bispil us der "parmatéma" im 'general use':


Näbe de Primärbuechstabe git's di zuesätzleche Buechstabe, wo ke regelhafti Forme hei. Si bezeichne z. B. d Lute /r/, /l/ u /h/. Si variiere starch je nach Modus.

Füre Computer sy verschidnigi Tengwar-Schriftarte gschaffe worde. Ussertäm git's e Vorschlag, d Tengwar i Unicode-Standard ufznäh.



</doc>
<doc id="4117" url="https://als.wikipedia.org/wiki?curid=4117" title="Ägerisee">
Ägerisee

Dr Ägerisee isch e 7,3 km² grosser See ir Schwyz, Kanton Zug, wo dür Gletscherschurf entstange isch. Sy Houptzuefluss isch dr Hüribach, Houptabfluss isch d'Lorze. Dr Ägerisee wird syt 1992 aus Trinkwasserreservoir brucht.
Hier het 1315 d'Schlacht am Morgarten statt gfunge. 


</doc>
<doc id="4119" url="https://als.wikipedia.org/wiki?curid=4119" title="Ureinwohner">
Ureinwohner

Uriiwohner nennt me die Bewohner vom ene Land wo früehner als alli andere in däm Land gläbt hän, wo aber us verschidene Gründ hend müessen andre Völker wiiche odr suscht kulturell an Rand drängt worde sin. Im Dütsche git's ou die Bezeichnung "indigeni Völker".

Im Fall vom alemannische Schproochruum cha me wohrschinlich sage, dass d "Uriiwohner" vom Ruum um e Bodesee d Räter gsi sin. Das wird au in antike Tekscht so erwähnt. Uf d Räter sin d Vindeliker gfolgt, d Kelte, d Römer und schliesslich d Alemanne. D Räter si vor allem im öschtliche Rùùm gsi. I de hütige Weschtschwiz, hi zwüsche Saane u Aare (auso im dütsche Teil vo de Weschtschwiz) d Helvetier gläbt. Si chä vor allem vom Julius Cäsar i sim "De bello Gallico" erwähnt. Um 58 v. Chr. hi si ines Hüser abbrennt u si gäge Jura gwanderet. De Cäsar het si bi Bibracte gstoppt u inera Schlacht vernichtend gschlage. Vo de Helvetier chunt o de latinisch Name vo de schwizerische Eidgenossenschaft: "Confederatio Helvetica".


</doc>
<doc id="4120" url="https://als.wikipedia.org/wiki?curid=4120" title="Olten">
Olten

Oute (amtlich "Olten") esch e Schtadt ond e politeschi Gmeind im Kanton Soledurn, Schwiiz. Si esch ou dr Houptort vom gliichnamige Bezerk.

D Schtadt lyt geografisch am Jurasüdfuess, a dr Aare, em Kanton Soledurn. Oute het zwöi Stadtteil wo dor ne auti Houzbrogg verbonde se, die Brogg met der Fassade vom mettelalterleche Zilemp ond em Ildefons-Torm präge s Schtadtböud vo Oute.

S Schtadtgebiet esch scho set Urzyte (5000 v. Chr.) besedlet, wöus e günstigi Lag het. Die erschte Sedler se wahrschinlech wäg de Füürschtei (Silex, Flint) blebe, wo me e de Wälder rond om d Schtadt höt no fendt.

D Pass-Verbendig öbere Houeschtei esch scho vo de Römer pruucht worde ond ou z Oute hei sy darom Spure henderlo («Ollodunum»). Dr Name Oute isch zum erschte Mou gnennt worde im Johr 1201 aus "Oltun". Im Mettelalter, wo dr Gotthard-Pass meh pruucht worde esch, het s Schtedtli Oute vom Nord-Süd-Vercher chönne profitiere, wöus a dr Linie zom Houestei-Pass lyt. Zor Zyt vo de erschte Ysebahne esch dr Vercher no wechtiger worde för Oute, ond der Kilometerschtei 0 (Null) vo der damalige Central-Bahn, esch e Oltner Bahnhof ine gleit worde. Set denn esch Oute e Verchers-Chnote-Ponkt vo der Schwiiz, nomeh wäg de Outobahne, wo sech sett de sebzger Johr ganz e der Nöchi be Egerkinge chrüze. Das het set jehär vöu Gwärb ond Induschtrie aazoge. Veli Träffe ond Meetings fende wäg der Vercherslag z Oute schtatt. Vöu Outner pändle innerhalb vo dr Schwiiz ond wäge dämm het Oute es Zytli der Ruef gha, e "Schlofstadt" z sy.

Quälle: Bundesamt für Statistik 2005

De Uusländeraateil isch 2010 bi 27,9 % gläge.

27,3 % vo dr Iiwooner si im Johr 2000 evangelisch-reformiert gsii, 40,6 % römisch-katholisch.

Bi dr Nationalrootswaale 2011 hät s das Ergebnis gää: BDP 2,9 %, CVP 12,9 %, EDU 0,4 %, EVP 2,9 %, FDP 15,6 %, GLP 6,5 %, GP 11,5 %, SP 27,8 %, SVP 17,6 %, Suschtigi 2,0 %.

Gmeindspresidänt isch dr Martin Wey (Stand 2017).

D Arbetslosigkeit esch im Johr 2011 bi 3,0 % gläge.

Dr Stadtazeiger Oute isch s amtleche Publikationsorgan vo dr Stadt Oute und di uflageschterkschti Zitig vo dr Region.

Bi dr Voukszellig 2000 hei vo dr 16757 Iiwohner 82,7 % Dütsch aus Hauptsproch aagää, 1 % Französisch, 5 % Italienisch und 11,3 % angeri Sproche.

Dr hochalemannisch Dialäkt vo Oute ghört zue dr Dialäkt vo dr Region Oute, wo ähnlech si zue dr Aargauer Dialäkt.

A get au Johr e grossi Fasnacht met vel Guggemusig ond emene Omzog am Fasnachts-Sonntig. Z Oute fende jedes Johr Kabarett- ond Tanz-Täg statt. Ändi Sommerferie esch die grossi Outner-Chilbi ond vor de Herbschtferie esch d MIO (Messe In Olten). Am erschte Mäntig em Monet fendet meischtens e Waremäret e dr Autschtadt statt.

Z Oute het s höt nümm so villi Beize und Spontene, derför git s höt e rychhaltigs Agebot a Reschtorants (Kebab-Hüüser, Pizzerie, ...). Osserdäm het s e grosses Agebott a Chleiderläde.

D Pfarrchile St. Martin isch es Kulturguet vo regionaler Bedütig.

Am Ändi vom 19. Johrhondert hets mehreri berüemti Outner gä: dr Moler Martin Disteli, dr Bondesrot Munzinger, dr Ingenieur Niklaus Riggenbach ond anderi. Schpöter het d Maria Felchlin do gwörkt, se esch e Vorryterin för d Frouebewegig e der Schwyz gsy ond het dr Maria-Felchlin-Platz gstiftet. E dr Schwyzer Literatur het sech mou e Gruppe nach dr Schtadt bnennt. Dr Otto F. Walter († 1994) esch e namhafte Outner Schreftstöuer gsy. Der Kabarettescht Franz Hohler esch e witere berüemte Outner, är esch e Schwiizer Schriftsteller, Kabarettischt und Liedermacher. Dr Mischa Wyss esch e Mondart-Chansonnier ond Kabarettischt, wo z Oute sini Chindheit verbrocht het.



</doc>
<doc id="4123" url="https://als.wikipedia.org/wiki?curid=4123" title="Alemannen">
Alemannen

D Alemanne oder Alamanne (; ahd. Alaman) sin e antiki un friemittelalterligi Stammesgruppe us em germanische Kulturchreis gsi.

Alemannischi Bevelkerigsgruppe cha mer dur archäologischi Quälle idäntifiziere, wie Begräbnissitte, un au dur historischi (schriftligi) Zyygnis. Noch dr Velkerwanderig hän si vor allem ihri Sidligs- un Herrschaftsbiete, d "Alemannia", vor allem im hitige Sidweschtdytschland, im Elsass, im öschterrichischa Vorarlberg, im Förschtatum Liachtaschtaa un in dr Schwyz gha, wu si vilmol zämme mit galloremische un rätische Bevelkerigsgruppe gläbt hän. Zwische em 6. un 9. Johrhundert isch d "Alemannia" bolitisch un kulturäll im Oschtfrankerryych ufgange.

D Sprooch vo de Alemanne ghert zuem Weschtgermanisch.

Diä Volksmasse sin vu dr antike Gschichtsschriiber "Alamanni" gnännt wore, des latiinisch Lehnwort üs em Germanische kennt "alli Manne" beditte – gmeint isch do drmit, noch em Bruno Boesch, "Mänsche oder Männer alli zämme". Des isch hit e verbreiteti Dittig, wil scho de griechisch Historiker Agathias im 6. Johrhundert de Name als "zsammegspielts und vermischts Volk" ibersetzt hot. E anderi Dittig vu "ala-" isch "Voll-", "Ganz-", also "Vollmänsche" oder "Ganzmänsche" (Wolfgang Haubrich).

Wie d Sälbschtbezeichnig vu dr Alemanne gsi isch (und obs iberhaupt one ggäe hot) isch uusicher. De reemische Dichter Ausonius nennt i me Gedicht si Sklavin Bissula vu de Donauquelle e Suebin. Dees kännt e Indiz defir si, das de Name "Suebe" bi de Alemanne vorhande war . Des isch aber bis is 5. Johrhundert s onzig Aazeiche defir. No im 5. Johrhundert wered d Alemanne und d Suebe a de mittlere Donau, allewil als verschidene Stämm ufgfiehrt. Im Johr 470 solled se Verbindete gsi si. Zu dere Zit sind d Suebe i de Kämpf mit de Gote schwer gschlage wore, und 477 wered se s letst Mool as oegeständige Stamm gnennt. Etz wered aber grad us em dritte Viertel vum 5. Johrhundert bi de Alemanne all emool Funde gmacht, wo vu de mittlere Donau stamme kännted. Historiker und Archäologe nemmed drum aa, das zwische 470 und 480 Donausuebe sich de Alemanne aagschlosse hond und de alte Name vu de Suebe ibernumme hond. Erst sit em Aafang vum 6. Johrhundert wird denn de Name "Suebe" als Synonym zu "Alemanne" verwendet.

Vu dem Name uus isch i vil Nochbersprooche, zerscht uf Franzeesisch, de Name uf ganz Ditschland iberggange (frz. "Allemagne" = Ditschland). Im frie Mittelaalter hot de Name Suebe (ahd. "Suâpa", > Schwoobe) de Alemannename ganz verdrängt, Alamanne (ahd. "Alaman") isch numme e Wort vu dr Sproch vu dr Gebildete gsii. Erst i de Romantik im 19. Johrhundert hot de Johann Peter Hebel anne 1803 de Begriff im Titel un im Vorwort zu sinene "Allemannische Gedichte" wider bekannt gmacht un het do drmit e Art Grundstei fir e neij alemannisch Bewusstsii glegt.

Vor allem Archäologe z Dütschland bezeichne d Alemanne vum 1. Johrdoisert nach Chrischtus as "Alamanne" mit a. Des lehnt sich a dr antik latinisch Begriff aa. Historiker und Schwiizer Wisseschaftler benutze durchwegs eher d Form "Alemanne". Im 17. un 18. Johrhundert isch dr Begriff Alamanne zimli in Vergässeheit grote gsii. D Wortform mit e goht uf dr Johann Peter Hebel zurück.

Frier isch me devu uusggange, das d Alemanne sich im Vorfeld vom Limes scho vor 250 zsammegschlosse hond und dänn d remische Grenzaalaage, de Limes, durchbroche, d Reemer vertribe und s Land bsetzt hond. D Forschung i de letste Johrzehnt isch zu andere Ergebnis gkumme.

Zum Johr 213 sind große germanische Iberfäll uf s reemisch Land im hitige Bade-Wirtteberg, de Decumates agri iberliiferet. Später hot me die "Alamanni" gnennt, aber zu dere Zit giits der Name schints no noit. Me hot vor em Limes z Mainfranke, um Wirzburg rum, tatsächlich archäologische Spure vu elbgermanische Iiwanderer gfunde, wo sich zwische de iigsessene Germane niderglo hond und vu dert uus uf Plinderunge i s reemisch Riich zoge sind . D Germane hond dert vor allem Metall (Edelmetall, aber au Bronze und Iise as Rohmatreal) graubt. Si hond aber au Mensche graubt. En guete Iidruck vu dene Ziite giit en Altoor, wo me 1992 z Augschburg gfunde hot. Do stoht druf, das reemische Soldate und Birgermiliz en Trupp vu germanische Juthunge uf em Ruckwäeg vu Italie ufghaalte, dene d Beite abgnumme und Gfangene befreit häb. D Juthunge wered später en Toel vu de Alemanne.

Um 260 rum hond d Reemer no de Limes z Obergermanie ufggäe. Grund wared sicher au d germanische Iberfäll und de wirtschaftlich Nidergang vu de Provinz, aber au en Birgerkrieg im reemische Riich. Me hot oefach nimme gnue Soldate ghet zum die Gränz bsetze. De Rhii isch d nei Gränze wore.

Ab em Johr 289 nenned d Reemer d Germane wisawii vum Oberrhii "Alemanne". Woher die Lit gkumme sind, saged d reemische Historiker it. D archäologische Fund zoeged, das es sich hauptsächlich um Elbgermane handlet, also us em Gebiit zwische Elbe un Oder. Die Stämm dert hond wohl greestetoels zu de Suebe ghert. D Suebe sin e germanische Stammesverband, wu noch em Tacitus d Semnone dr Haüptstamm drvu sin. S giit aber au Fund, wo meh us em Norde kummed, oder us de hitige Tschechei. Drum nimmt me aa, das au kleinere andere Gruppe sich mit de Elbgermane im hitige Bade-Wirtteberg niderglo hond. S siht also ganz so us, wi wenn di iigwandrete Lit erst im frier reemische Land "Alemanne" gnennt wore sind.

D galloromanisch Bevelkerig (romanisiärti Kelte) vum Dekumatland isch zum Deil vorhär scho abgwanderet, erst mit dr remische Besatzig abzoge oder in dr Alamanne ufgange. Im Südschwarzwald hot me offesichtlich no bis is frie Mittelalter romanisch gschwätzt, wel vil Flurnäme ditlich romanische Ursprung hond.

D friäh alamannisch Kültür isch durch Schriftquälle wennig griffbar, und s giit aü im 4. Johrhundert nume wänig archäologischi Fund. Meistens sind s oenzelne Greber oder klaine Grebergruppe. D Alemanne hond zerst irne Toote no meistens verbrennt, aber au de Bruuch, das me d ganz Liich beärdigt, breitet sich uus. Sidlunge hot me no wenig untersueche känne. De Runde Berg bi Urach z Wirtteberg isch usfierlich usgrabe wore und fir die Zit de wichtigst Fundplatz.

Bis is 4. Johrhundert hän d Alamanne viil Griäg mit dr Remer ka, meischtens verursacht durch alamannischi Eroberigs- oder Raübzig in Galliä. Zitewiss hets Handel un Üsdüsch mit Galliä gää un aü, ass Alamanne in remischi Seldnerdiänscht iidrätte sin. Vor allem a de neie Gränze hond sich Alemanne als vorgschobene Grenzverteidiger aawerbe lo, zum Bischpiil d Brisigavi. Iber d Zueständ im 4. Johrhundert wisse mer vor allem dur de reemisch Historiker Ammianus Marcellinus. S giit zu dere Zit demnoo e ganze Roie onzelne Gau-Kenigriich: d Briisgauer (Brisigavi), d Linzgauer (Lentienses), d Bukinobante und Raetobarii. Au d Juthunge wered etz als en Toel vu de Alemanne bezeichnet. De Ammianus nennt luter "reguli", "Kenigle" wo jeweils iren Gau beherrsched. Die tond sich mol zsamme gege d Reemer, mol it. I de zwote Hälft vum 4. Johrhundert hond Alemanne mit de Burgunder, wo domols am Main gsesse sind, um Salzquelle gkämpft. S hot demnoo kon Kenig vu allene Alemanne ggäe, sondern d Alemanne hond sich i vil verschidene Toelstämm untertoelt.


Um d Mitte vum 5. Johrhundert hot sich bi de ganze Westgermane e wichtige Änderung im Grabbruuch durgsetzt: Au d Alemanne fanged etz große Fridheef aa, wo d Toote it verbrennt wered, sondern west-estlich usgrichtet i Roihe nebednand glegt wered. Des isch deshalb so wichtig, wel die Roiegreberfelder e grooße Quell fir archäologische Fund und s Lebe vu de Leit sind. Ab dere Zit wisse mer archäologisch vil meh iber d Alamanne, irne Sachkultur, Handwerk, Krankete und Sozialstruktur. Dur d Biigabe i de Greber hot me au festgstellt, das im 5. Johrhundert wider neie elbgermanische Zuewanderer, vor allem us em Behmische dezuekumme sind.

Zu dere Zit breitet sich d Alemanne i s Elsass und a de Mittelrhii uus. Am Rhii stoßed se mit de Franke zsammed, und liefered sich immer wider Schlachte mit dene. Am End verliered d Alemanne, und d Grenz zu de Franke isch e Wiile zwische Worms und Mainz. Um 500 erobered d Franke de Norde vum alemannische Gebiit. De Süde stoht no unterem Schutz vum ostgotische Kenig Theoderich. Vu de alemannische Oberschicht flied mänge gi Italie zu de Ostgote, oder gi Thüringe. Aber au s Goteriich kaa sich nimme lang hebe und muss im Johr 537 de Rest vu Alemannie de Franke iberlo.


Noch em fränkische Herrschergschlächt Merowinger heisst me s 6. und 7. Johrhundert d Merowingerzit. Vu 537 bis 746 isch Alemannia e Herzogtum im Frankeriich gsi. Dr Karl Martell het d Macht vo de Herzög sehr beschränggt und si Nochfolger, dr Karlmann, het ihre Ufstand noch em Dod vom Karl Martell zsämmegschlage und er heig bim Bluetgricht z Cannstatt, so wird verzelt, e Deil vo de alemannische Adlige lo hirichte. Er het Alemannia in zwei Piet deilt und d Franke Warin und Ruthard iigsetzt as Verwalter.

D fränkische Herrscher hond ire Macht gsicheret dur fränkische oder alemannische Adlige, wo se a wichtige Verkehrswäeg aagsidlet hond. Au us andere Toel vum fränkische Riich hot me Lit gholet.
Scho im 5. hän d Alamanne aagfange zum id dr Schwiz siidle, im 6. un 7. hän se unter dr fränkische Herrschaft aü s Alpevorland vu dr Schwiz un bayrisch Schwabe bsiidlet. In mänke Gebiit vu dr Alpe, wu hit alemannisch sin, sin romanischi Bevelkerigsräscht sitze bliibe un erscht im Mittelalter alemannisiärt wore.


Anne 915 isch s Herzogtum Schwaben entstande. Zu däm Herzogtum Schwaben hän aü s Elsass, Südbade, dr Zürichgau, dr Thurgau un Rätiä drzue ghert. Großi schwebischi Herrschergschlächter sin d Zähringer, d Staufer un d Habsburger gsii. Mit em Untergang vum staufische Kenigtum 1268 isch aü s Herzogtum Schwabe untergange.






</doc>
<doc id="4124" url="https://als.wikipedia.org/wiki?curid=4124" title="Alemanne">
Alemanne

Alemanne bezeichnet



</doc>
<doc id="4126" url="https://als.wikipedia.org/wiki?curid=4126" title="Raetia">
Raetia

Raetia (au "Rhätia", im Dütscha: "Rätien", alemannisch: "Räzie") isch a römische Provinz gsi, zwüschat am "Lacus Raetiae Brigantinus" (da Bodasee) und "Aenus" (da Inn), und isch sitm 4. Johrhundart toalt gsi in d "Raetia prima" im Süda und d "Raetia secunda" im Norda. 

Da "Danuvius" (d Donau) isch zwüscha Kelheim und Boiotro bi Passau Schtaatsgrenze vom Römischa Riich und gliichzitig Verteidigungslinie gegs d Germana gsi. 

Der römische Kaiser Auguschtus hot 15 v. Chr. sine Adoptivsöhn Drusus und Tiberius losgschickt, dass se d Räter, wo als bsundrigs bluetrünschtig und aggressiv golta hond, unterwerfend. Als erschta hot der Drusus mit nam Heer da Brenner und da Reschenpass überquert und nördlich vo da Alpa in da Tridentiner Berg d Streitmacht vo da Räter gschlaga. Im glicha Johr hot sin Brüeder Tiberius, wo schpöter römischer Kaiser wora isch, s Gebiet im Weschta erobert und isch em "Rhenus" (Rhii) no zum Bodasee ku, wo d Vindeliker gsidlt hond. Däne hot er in ner Seeschlacht, wo d Römer oane vo da Bodaseeinsla als Basis gno hond, unterworfa.

Im Gegasatz zu Noricum isch Raetia unter großa Verluschte uf boadna Sita erobart wora – dr Drusus und dr Tiberius sind in Rom als Bezwinger vo Raetia mit Triumph gfiirat wora.

Vo 16 bis 14 v. Chr. hond d Römer s Gebiet zwüscha Graubünde, Voradelbärg, Nordtirol, Südbayre und Oberschwobe zur Provinz "Raetia" zämgfasst und an Schtatthalter igsetzt. Will unterm Mark Aurel (eppa 180 n.Chr.) a Legion in "Raetia" stationiert wora isch "(Legio III Italica)," hot vo döt aweg der Schtatthalter "(legatus Augusti pro praetore)" an Senator si hot müassa.

Im 4. Jahrhundert hot der Kaiser Dioklezian s Römische Rich neuorganisiert und dobi isch die Provinz "Raetia" in drü Töl uftoalt wora: der Süda isch zur Diözese "Italia" ku, da Rescht isch ufgschpalta wora in d "Raetia prima" "(Curiensis)" und d "Raetia secunda" "(Vindelica)". Dia zwoa Teilprovinza sind zäm oanam "Dux" (Militärgouverneur) unterschtellt und vo Schatthalter mit nidrigerem Rang "(praesides)" verwaltet wora mit "Curia" (Chur) und "Augusta Vindelicorum" (Augschburg) als Amtssitz. 

In der nördlichera "Raetia secunda" hond d Archäologa zwoa Entwicklunge nachvollzieha künna: Zum oana sind vom Weschta hera zwoa große Wälla mit Allemanna zersch bis zur Iller und schpöter bis zum Lech igwandert und hond dia keltisch-römische Bevölkerung übern Fluß umme verdrängt. Zum andra moane Historiker und Archäologa, dass öschtlich vom Lech sich dia keltischa Vindeliker und d römische Bevölkerung mit Gruppena vo andra germanischa Schtämm vermischt und an neua germanischa Schtamm bildet hond, die Bajuware. Es git nämlich koa Azoacha, dass Bajuwara igwandert si söllen, wiil d Bevölkerung noch m Zämabruch vom Römischa Rich glich bliba isch. Damit isch der politische Ifluß vo da Römer zruckganga und glichzitig hot d romanische Schproch und Kultur d Bedeutung verlora. Trotzdem git‘s keltische und römische Begriff und Ortsnama, wo sich bis hüt ghebt hond.

Dia südlichere "Raetia prima" dergegs isch politisch und kulturell länga an Italien bunda bliba, drum isch d romanische Schproch und Kultur trotz Völkerwanderung erhalta bliba (Rätoromanisch). Drum isch mit der Zit da Begriff "Raetia" bloss no fürs Gebiet vo da Raetia prima verwendet wora.

Geographisch hot mer da Begriff „Räzie“ im ganza Mittelalter und nocher wider im 18. und 19. Joorhundart fürn Freistaat der drei Bünde verwendet. Wo der am 21. April 1799 als oaganer Kanton in d Helvetische Republik ufgno wora isch, hot er am Afang echt „Rätie“ ghoassa, ersch schpöter hot mer eam Graubünde gseet. Bis hüt seet mer für „graubündnerisch“ bzw. „-bündner“ ab und a no „rhätisch“ bzw. „rätisch“ – epper für dia Rhätische Bahn oder o no im Wort Rätoromane.

Dia wichtigschta Schtädt in der römischa Provinz "Raetia" sind gsi: "Augusta Vindelicorum" (Augschburg), "Castra Batava" (Passau), "Castra Regina" (Regeschburg), "Parthanum" (Partenkirche), "Gamundia Romana" (Schwäbisch Gmünd), "Alae" (Oole), "Foetes" (Fiesse), "Cambodunum" (Kempte im Allgai), "Brigantium" (Bregez), "Arbor Felix" (Arbe), "Clunia" (wohrschinli Fealdkirch oder Balzers), "Curia" (Chur).

D Römer hond in der Provinz grossi Milidärstroosse baut: eppa über de Julierpass in Graubünde. Me findt d Stroosse in der Peutinger-Tafle.

Der Nama "Riess" (ahd. "Riezi") für d Landschaft um Nördlinge umme kunt no vo "Raetia".





</doc>
<doc id="4128" url="https://als.wikipedia.org/wiki?curid=4128" title="Opfingen">
Opfingen

Obfige (; amdli "Freiburg-Opfingen") isch e Schdaddail vù Fryybeg (; Freiburg im Breisgau) ùn lyd im Weschde vù dr Schdad am Oschdrand vùm Dunibäärg. 

Zöe Obfige ghèèrd dr Oordsdail "Sandichlaus" (; St. Nikolaus) ùn dr eemaalig Oord "Wyberds-Chilch" (; Wippertskirch). D Noochberdèèrfer sin Määrdige, Walderschhoofe, Dienge, Rimschige, Sand Jèèrge ùn Haasle.

Ùf em Baan vù Obfige sin Schäärbe ùn Siidligsräschd vù verschiidene uur- ùn friezydlige Kulduure gfùnde woore:

D Oordsnäme, wù mid –inge ùfhèère ghèère zöe dr eldeschde alemanische Siedligsschichd zyder em 5. Jh. E Graab vùn eme alamanische Chrieger us dr zwaide Helfdi vùm 5. Jh., wù ane 1990/91 im Gwaan Chazeschdaig gfùnde wooren isch ùn waarschyyns e Dail vùm e greesere Greeberfäld isch, zaigd di lang Bsiedligsgschiichd.

Zem èèrschde Mool gnänd wooren isch Obfige in ere Uurkùnd vù ane 1005, wù s no zwai Abschrifde us em 14. ùn em 15. Joorhùnderd gid. Dr Cheenig Heinrich II hed dèrdemool e Göed z „Ophinga“ an s Doomschdif Baasel iberdraid. 

Um 1100 wird zem èèrschde Mool s eedelfrèi Gschläächd vù dr "Hèère vù Obfige" gnänd: in ere Uurkùnd fir s Chlooschder Allerheilige z Schafuuse wird e "Chrafth de Upphingen" gnänd. Ane 1152 gid e "Kuno de Opfingen" em Chlooschder St. Peter e Göed z Bickesohl, doderbyy wird er "de domo ducis" gnänd, d. h. är isch e Minischtriale vù dr Zääriger. In däm Joor wird au e Bùùrg gnänd, wù d Hèère vù Obfige drùf woone. Dr ledschd us em Gschläächd vù dr Hèère vù Obfige isch dr "Nicolaus von Opfingen", wù 1337 e Jooresgült vù Gieder im Obfiger Baan verchaufd. D Bùùrg vù dr Hèère vù Obfige isch waarschyyns im Gwaan "Biirgele" zwische Obfige ùn Sandichlaus glääge. 

Wù d Zääriger ane 1218 uusgschdoorbe sin, isch iire Èèrb an d Groofe vù Urach ùn d Groofe vù Kyburg chùù. Obfige isch zäme mid Fryybeg ùn em Bryysgau an dr Groof Egino IV. vù Urach gange. Däm syy Sùùn isch derno as Egino I. dr èèrschd Groof vù Fryybeg woore. Wel s almee Schdryd gee hed ùm d Finanze, hed sich d Fryybeger Bùùrgerschafd ane 1368 fir 20.000 March Silber vù dr Groofe vù Fryybeg losgchaufd ùn sich ùnder dr Schùz vùm Huus Habsburg gschdeld. As Endschäädigùng fir d Groofe hed d Schdad d Hèèrschafd Badewyyler gchaufd. Obfige hed ab doo mid Schalsched, Wolfewyyler, Lyderschbärg, Diengen ùn Mänge zöe dr Ùndere Vogdèie vù dr Hèèrschafd Baadewyyler ghèèrd. 

Im Lauf vùm 14. ùn 15. Jh. isch d Hèèrschafd Badewyyler e baarmol verbfänded woore, wel d Groofe vù Fryybeg in finanziälli Schwiirigkaide chùù sin. Ane 1444 hed dr Johann, dr ledschd Groof vù Fryybeg, syyni Hèèrschafd Badewyyler an d Siin vù syym Näfe, em Maarggroof Wilhelm vù Hachberg-Suusebärg vermachd, dr Rudolf ùn dr Hugo. 

Noch em Dood vùm Philipp vù Hachbärg-Suusebärg 1503 isch d Hèèrschafd Badewyyler, ùn doodermid au Obfige, an Maarggroofe vù Baade chùù. Ane 1535 isch d Maarggroofschafd Baade ùfdaild wooren in di boode Linie Baade-Baade ùn Baade-Durlach. D Hèèrschafd Baadewyyler hed zöe Baade-Durlach ghèèrd. Ane 1771 sin di baide Linie wider verainigd woore. 

D Maarggroofschafd Baade isch ane 1803 zùm Khuurfiirschdedùùm ghoobe woore, us dr Ùndere Vogdèie isch s Schdaabsamd Wolfewyyler in dr Landvogdèi Suusebärg im Landesdail Baadischi Maarggroofschafd woore. Wù ane 1806 dr ganz Bryysgau mid Fryybeg baadisch woore isch, isch s Schdaabsamd Wolfewyyler im Beziirk Fryybeg ùfgange un ab 1807 hed s zùm Ooberamd Fryybeg in dr Brovinz vùm Ooberryy ghèèrd.

Im Lauf vù dr negschde 170 Joor isch d Verwaldigsgliiderig vù Baade e baarmool gändered woore: Ab 1809 hed Obfige zùm 1. Landamd Fryybeg im Draisemchrais (ab 1832: Ooberyychrais) ghèèrd, 1819 sin s 1. ùn s 2. Landamd Fryybeg zùm Landamd Fryybeg verainigd woore, 1864 sin di bishäärige Chrais ufgleesd woore, Obfige hed jez zùm Beziirksamd Fryybeg im Chrais Fryybeg (ab 1939: Landchrais Fryybeg) ghèèrd. 

Im Èèrschde Wäldchrieg isch ùf em Blanggebäärg zydwyys e Schyywäärferbatteri as Ùnderschdizig vù dr Lùfdabwèèr vù Fryybeg stationiert gsii. D Chilchegloge ùn d Bfyfe vù dr Oorgele sin yyzooge woore go s Metall drus z gine.

Am 1. Dezämber an 1971 isch Obfige in der Verwaldigsreform noch ere Volgsabschdimig zöe der Schdad Fryybeg yygmainded woore.

"Sandichlaus" lyd nèèrdlig vùm Haubddoorf ùn isch s èèrschd Mool ane 1328 as "ze Ste. Niclawese" gnänd. Bis zöe dr Reformation hed Sandichlaus e aigeni Kabäle ghaa, wù em hl. St. Nikolaus gwèid ùn ab 1360 e aigeni Filale vù dr Bfaarèi Wyberdschilch gsii isch. Syd dr Reformation isch si schyyns nimi bruuchd woore ùn schliesli ane 1768 abgrise woore. Ane 1986 isch z Sandichlaus wider e kadoolischi Kabäle böue woore, d "St. Bartholomä-Kapelle". Di ald "St. Bartholomä-Kabäle", wù in dr Bardlimees gschdanden isch, isch im Joor 1454 s ledschd Mool gnänd woore.
Z Sandichlaus gid s e chlai Wèierschlos, s "Baad", wù im 14. Jh böue woore isch. Vilichd hed di Fryybeger Familie Geben des Schlesli böue loo, ùf ali Fäl sin si ùm 1340 z Sandichlaus gnänd ùn iir Wabe hangd iber ere Diire vùm Baad. Im Lauf vù dr Zyd hed des Schlesli vilmool dr Bsizer gwägsled, vor 1399 isch s an dr Rudolf von Statz gange, schbeeder an d Hèère von Keppenbach, 1432 an dr Hermann von Lichtenfels, 1461 isch dr Hans von Bolsenheim Bsizer vùm Sandichlaus Wèierschlos. Ane 1554 isch s Èèrblääche vù dr Maarggroofe vù Bade-Durlach. S Lääche chùnd 1588 an dr Hans Jakob Mosung von Schafftolsheim vù Schdroosbeg, 1640 an dr Johann Dietrich von Zillenhardt. Ane 1655 hed dr Jakob Nessel, wù e Doochder vùm Zillenhardt ghyroode ghaa hed, s Schlesli vùm Maarggroof gchaufd. 1659 isch s an Baron Händel von Breitenbruck verchaufd woore, 1663 an dr Baron Wolfgang von Hohenfeld, schbeeder an dr Chaarlsröejer Foorschdmaischder Ernst Friedrich von Rüppur. 1735 schliesli hed s dr Maarggroof noch em Dood vùm Rüppur wider gchaufd ùn verschdaigere loo. D Gmai Obfige hed s derno ùfgchaufd ùn ane 1754 wider verchaufd. Hide isch s in Privatbsiz. S Gäld, wù d Gmai us em Verchauf yygnùù hed, isch in eme bsùndere Kapitalfond aaglaid woore, in dr "Schleslirächnig". Des isch langi Zyd (bis ane 1818) e sälbschdändige Kreditfond fir Obfige gsii, wù Obfiger Bùùrger hän chene ne Kredit iberchùù. Au d Gmai hed sich doo chene Gäld leene, z. B. fir dr Böu vù dr nèie Chilche ane 1778 oder vùm nèie Schöel- ùn Roodhuus 1788–1795.

Noch ere lokale Saag sol s au emol Hyyser gee haa zwische Obfige ùn Sandichlaus, wù im Dryysgjèèrige Chrieg niiderbränd woore sèie.

"Wyberdschilch" isch s èèrschd Mool in ere pääbschdlige Uurkùnd us em Joor 1136 as "Wipreskircha" gnänd. Dèrdemol isch s aigeschdändigi Bfaarèi gsii, wù au zöeschdändig gsii isch fir Obfige ùn Sandichlaus. Zöe dr Bfaarèi Wyberdschilch hän die Filiale ghèèrd: St. Magarete z Walderschhoofe, St. Wolfgang z Harthuuse (e Wieschdig bi Märdige), St. Batholomäus (hid gid s no e Gwaan zwische Obfige ùn Sandichlaus, wù "Bardlimees" haisd) ún St. Katharina (waarschyns do wù di hidig Obfiger Chilche schdood).

Dr Bischof Rudolf von Konstanz hed d Bfaarèi Wyberdschilch ane 1276 em Chlooschder Schùdere gschänggd. 50 Joor schbeeder hed dr Groof Graf Konrad vù Fryybeg em Chlooschder dr ganz Baan gschänggd. Wyberdschilch isch zöen eme Priorat vù dr Benediktiner vùm Chlooschder Schùdere woore. 

1802 isch s Chlooschder Schùdere mid alne Bsizige an dr Ercole III. d’Este, dr Herzog vù Modena, gfale, 1803 an d Johanniter, 1806 schliesli an dr Groosherzoog vù Baade. Doodermid isch s Chlooschder ùfghoobe woore.

Wyberdschilch hed syyni Bedydig derno schnäl verloore. Im Joor 1816 sin nùme no d Chilche, s Schlos ùn drèi Heef mid 18 Bewooner gschdande. Wù d Chilche abbroche wooren isch, isch us dääne Schdai di nèi Chilche z Walderschhoofe böue woore. 1822 isch s Schlos abgrise woore. 1885 isch vùm eemoolige Doorf nùme no ai Hoof gschdande, dr Chlooschderhoof (dt. Wipperskircher Hof), wù hid no schdood an dr Schdroos zwische Walderschhoofe ùn Määrdige. Dr Bsizer vù däm Hoof haisd im Obfiger Dialägd "dr Wyberds".

1891 hän d Gmaine Obfige, Walderschhoofe ùn Määrdige dr Baan vù Wyberdschilch ùnderenander ùfdaild, dr Chlooschderhoof isch zöe Obfige chùù, wel d Yywooner vùn em evangeelisch gsii sin ùn sich eender zöe Obfige zöeghèèrig gfield ghaa hän. E Woobe, wù in d Fassad vùm Chlooschderhoof yygloo isch, draid d Inschrifd "Abt Franziskus, der erste seines Namens verwaltete treu dieses Gebäude; 1733".

Syd dr Midi vùm 20. Joorhùnderd sin z Wyberdschilch nèii Uussiidlerheef böue woore.

In der groose Uuswanderigswäle im 18. ùn im 19. Joorhùnderd sin au vyyl Obfiger fùùrd gange, v. a. vù 1833 – 1854 hän vyyl Familie iir Glig z Amerika gsöechd. Schbeeder sin vyyl Lyd ùf Fryybeg zooge. Ane 1939 hed Bevelgerigszaal e Diefschdand vù 870 ghaa (1852: 1311). Noch em 2. Wäldchrieg isch d Yywoonerzaal wider langsaam aagschdiige, wel Flichdling ùn Verdriibeni zöezooge sin. Syder as Obfige zöe der Schdad Fryybeg yygmainded wooren isch, hed sich d Yywoohnerzaal mee wie verdrèifachd.

Dr Ordschafdsrood vù Obfige hed 14 Siz. D Verdailig vù dr Siz bi dr Ordschafdsroodswaale syter 1994 zaigd die Tabäle:

Bis zöe dr Yyfierig vù dr nèie baadische Gmainoornig ane 1831 isch s hegschd Gmaiamd z Obfige dr Voogd gsii, derno isch er abgleesd woore dùr dr Bùùrgermaischder. Zyder as Obfige zöe dr Schdad Fryybeg yygmainded isch, hed Obfige ne Ortsvorsteher. Im Obfiger Dialägd said mer zem Ortsvorsteher au hid alno „Bùùrgemaischder“.
Vor em Dryysgjèèrige Chrieg sin d Näme vù dr Obfige Veegd nùme lùgehafd iberliifered.

Dr Woobe vù Obfige zaigd 

Dää Woobe hed d Gmai Obfige noch em Zweede Wäldchrieg iberchùù. Dr guldi Bfool mid dr schwaarze Schbaare maand an dr Woobe vù Baade-Durlach, s Höefyyse ùn dr Schdäärn schdame vùm Obfiger Gmaisiigel us em 18. Joorhùnderd.

Chilchlig hed Obfige uurschbringli zöe dr Propstei Wyberdschilch ghèèrd, e aigeni Chilche hed Obfige zèèrschd ane 1525 griegd. Wù dr Maarchgroof Karl II. vù Baade zem evanggeelische Glaube iiberdräde isch, sin Obfige ùn Sandichlaus ane 1555 evanggeelisch woore, Wyberdschilch isch kadoolisch bliibe. 

Di hidig evanggeelisch Chilche isch ane 1778 böud woore. D Chilcheoorgle schdamd vùm Georg Marcus Stein (1738 - 1794), eme Oorgleböuer vù Waldchilch us dr Silbermann-Schöel.

Derwyylschd Obfige in dr Midi vùm 20. Joorhùnderd no zöe zu 98% evangeelisch gsii isch, isch dr Aadail vù dr Kadolige nooch em Zwaide Waäldchrieg ùn vor alem syd dr Yygmaindig zöe Fryybeg al mee aagschdiige. Zem Byyschbel sin ane 1976 nùme no 63 % vu dr Obfiger evanggeelisch gsii, 31 % kadoolisch. Wäge däm isch derno ane 1985 e kadoolische Chilche böue woore. 

Im Joor 2004 sin 37,4 % vù dr Yywooner evanggeelisch gsii ùn 38,3 % kadoolisch.
Di evanggeelisch Gmai z Obfige bilded hid mid Dienge zäme di "Evangelische Pfarrgemeinde Tuniberg".

D Kadolige ghèère zäme mid Dienge, Mùnzige, Walschderschoofe un Mänge zue dr "Seelsorgeeinheit Tuniberg". Vù 2004 bìs 2014 isch dr Siegfried Flaig Bfaarer am Dunibärg gsii, syterhär isch s dr Andreas Mair.

Bis in d 1970er Joor isch Obfige schdaarg bräägd gsii vù dr Landwiirschafd. Uurschbringli hän gmischdi Bedriib voorghèèrschd mid Rääbe, Vii- ùn Milchwiirdschafd, mid Made ùn Waide, Obsd (Ebfel, Biire, Chriese, Zwädschge, Bfluume, Bfiirschig, Hansisdriibeli), Agerfälder mid Frùùchd (Waise, Roge, Gäärschde, Haaber), Wälschchoorn, Chrud, Flags, Hambf, Röebe. Syd dr Midi vùm 20. Joorhùnderd hed s au z Obfige e groosi Ùmstrukturierig in dr Landwiirschafd gee. In dr 60er Joor isch Obfige ais vù dr Mùschderdèèrfer vù dr baade-wiirdebäärgische Dorfsanierig gsii

Im Joor 1957 hed dr doomoolig Chrais Fryybeg z Obfige ne Versöechsgaarde fir Obsdböu yygriichded, hide wiird er vùm Landchrais Bryysgau-Hoochschwaarzwald bedriibe.

In dr Rääbfluurberainigùnge sin groosi Beede aaglaid woore. S ald Landschafdsbild mid dr Chinzge isch zem groose Dail verloore gange, doodermid au viil Fluurnäme. Hid läbd nùme no ne chlaine Dail vù dr Obfiger vùm Buure. In dr Haubdsach hed s Rääbe, derzöe Schbaarglefälder ùn wie iiberaal in dr Ooberryyeebeni groosi Wälschchornägere. Syd Ändi vù dr 1990er Joor gid s z Obfige kai Viihaldig mee.

Viil Obfiger schafe hid as Beröefspändler in dr Schdad Fryybeg

Dr "Gwäärbverain Obfige" (Gewerbeverein Opfingen e. V.) isch am 13 Augschde 1959 in dr „Blöeme“ grinded woore, as Oordsverband im "Oberrheinischen Gewerbeverband". Ab 1980 isch dr Verain nimi aktiv gsii, aber ane 1985 isch er nèi grinded woore as Obfiger Oordsverband im "Bund der Selbständigen". Hide (Schdand: 2009) hed dr Verain 59 Midgliider ùn veraaschdalded al Joor d „Tuniberger Jobbörse“ zäme mid dr Schöel.

Regional bekand isch Obfige dùr dr Schbaargleaaböu woore, vor alem dùr s Gaschdhuus „Tanne“, wù noch ere Obfiger Saag scho dr Napoleon sol ibernaachded haa. E reegelmääsige Gaschd in dr Schbaarglezyd in dr „Tanne“ isch langi Zyd dr eemoolig dydsch Bùndesbresidänd Walter Scheel gsii, wù syder ane 2009 z Chrozige woond.


Derzöe gid syder e baar Joor e Hotel, s „Hotel Blume“.

Di èèrschd Schöel isch z Obfige ane 1690 böue woore. Wel die z chlai woore isch, isch zwische 1788 ùn 1795 e nèi Schöelhuus böue woore, s hidig Roodhuus. Wel aber au doo schliesli kai Blaz me gsii isch, isch ane 1963 e aige Schöelhuus böue woore, wù nääbe dr Obfiger Grùndschöel au d Haubschöel fir d Fyybeger Schdaddail am Dunibäärg din isch. D Realschieler ùn d Gimnasiaschte pändle ùf Fryybeg.

"lueg au": "Obfiger Wèèrderböech", "", "", "Obfiger Bflanzenäme", "Obfiger Diernäme", "Wenker-Säz"

Dr Dialägd vù Obfige (Obfigerdydsch) ghèèrd zöe dr Dialägd vùm Ùndere Marggreeflerland, ùn doodermid zöe dr siidalemanische Dialägd (Hoochalemanisch). S Haubdchänzaiche isch d K-Verschiebig im Aalud (Chind "Kind", Chobf "Kopf", Chrod "Kröte", nèèrdliger said mer Kind, Kobf, Grod). Die Kind/Chind-Linie lyd doo ùnggfäär ùf dr alde Gränze zwische dr Ùndere Vogdèie ùn em Bryysgau, wù zöe Voordereeschdryych ghèèrd hed. Dienge, Obfige mid Sandichlaus, Wolfewyyler mid Lyderschbärg, Mänge ùn Oberrimschige liige im Siide vù dääre Gränze, Mùnzige, Ùnderrimschige, Märdige, Walderschhoofe ùn Sand Jèèrge im Noorde. Die Kind/Chind-Gränze isch aini vù dr wichdigschde Gränze zwischen em Siidalemannisch ùn em Oberryy-Alemanisch. Im Bryysgau hed s e baar Gränze, wù soonigi Ùnderschiid zwische dääne Dialägdraim margiere. In dr maischde Fäl hed s z Obfige di siidlige Foorme.

Au Wèèrder wie mälche, Wäärchdig zaige die Verschiebig, nid dergeege Biirge oder schdaarg (siidliger: Birche, starch).

E wiichdige Ùnderschiid zöe andere siidalemanische Dialäkt, vor alem in dr Schwyz, isch, as im Obfigerdydsch wie im Oberryyalemanisch ùn im Schweebisch "ali Konsonate" gschwèchd sin zöe aifache, schdimloose Lenes: Boschd, schwime ("Post", "schwimmen") (siidlig: Poscht, schwimme).

Derwyylschd d Lyd, wù diräkt nooch em Zwaide Waädchrieg ùf Obfige zöezooge sin, au schbroochlig no integriert woore sin (d Chinder vùn ene hän schnäl aafange Obfigerdydsch schwäze), lèère d Chinder vù dr Lyd, wù syder dr 70er Joor zöezooge sin, im Reegelfal kai Obfigerdydsch me. Au d Chinder vù dr sùnschdige Obfiger Familie schwäze hid zmaischd kai Obfigerdydsch, sùndern wie iberhaubd dr Groosdail vù dr hidige Obfiger Bevelgerig d Fryybeger Ùmgangsschbrooch.

E arg ùffälige Ùnderschiid vù dr Obfiger Ùmgangsschbrooch zem Obfigerdydsch isch, as d k-Verschiebig nimi realisierd wird, d. h. hid saage di maischde Obfiger Ghind, globfe ùn nimi Chind, chlobfe.

Au di nèihoochdydsch Diphthongierig isch in dr modäärne Ùmgangsschbrooch wyder fùùrdgschride wie im eldere Dialäkt. Dooderbyy wird aber au in dr Ùmgangsschbrooch no ùnderschiide zwische mhd.î ùn ei, iu ùn öu, û ùn ou. Die Ùnderschaidig isch im regionaale Substandard derno wie in dr Standardschbrooch ùfghoobe:

D Fraue hän z Obfige bi Feschd ùn in d Chilche friejer (bis Aafangs 1950er Joor) d Maarggreefler Draachd draid (v. a. in dr Chilche) mid dr Maarggreefler Hèèrnerchabe ùn eme Fiirdöech, wù bi dr leedige Maidli wys gsii isch ùn bi dr ghyroodene Fraue schwaarz. Die Draachd isch au bi dr Hochzyd vù dr Brud draid woore, zem Dail au e schwaarz Chlaid mid eme wyse Schlèier. Wysi Hochzydschlaider sin èèrschd in dr zwoode Joorhùnderdhelfdi ùfchùù. E aigeni Manedraachd isch nid iberliifered, si hän e schwaarze Aazùùg draid. 

Au bi dr Komfermazioon hän d Maidli bis in d 1960er Joor schwaarzi Chlaider draid, d Böebe schwaarzi Aaziig.

Wel Obfige friejer evangeelisch gsii isch, isch d Faasned - as e kadoolisch Feschd - z Obfige bis in d Midi vùm 20. Joorhùnderd nid gfyyrd woore. Derfiir isch d Holzschdaigerig, wù aljoor im Winder abghalde wird, friejer "„d Obfiger Faasned“" gnänd woore. Wel syd dr 1950er Joor almee Kadolige ùf Obfige zuezooge sin ùn Bryych hidigsdaags au nimi eso schdräng no Konfession verdaild sin, wird midlerwyyli au z Obfige d Faasned gfyyrd, scho syd dr 1960er Joor vùm Schboordverain ùn dr Landfraue, ane 1998 isch schliesli ne Faasnedszùmbfd grinded woore, d "„Miilibachhägse“", wù an dr Faasned e "Hämglùnggiùmzùùg" mache, s Roodhuus schdiirme, e Narebaum ùfschdele ùn am Änd d Faasned verbräne, derzöe veraaschdalde si als e Hog am Vaderdaag. Im Joor 2009 isch e zwoodi Obfiger Faasnedzùmbfd grinded woore, d "„Räbdèifel“".

Syd dr 1970er Joor sin an dr Faasned Chinder dùr s Doorf zooge ùn hän ùm Goobe ghaischd, zmaischd mid em Schbrùch: 

D Chinderschöel machd syd aafangs 1970er Joor e Ladäärneùmzùùg am Maardinsdaag (11. Novämber), d Chinder singe derzöe di gängige dydsche Lieder „Ich gehe mit meiner Laterne“ oder „Laterne, Laterne, Sonne, Mond und Sterne“.

S dradizionäl Zoobeäse am Hailigoobe isch friejer Schyyfeli, Härdebfelsalaad ùn Sùnewiirbelisalaad gsii. D Gschängg am Hailigoobe hed s Chrischdchind broochd.



Friejeri:

S Schdaufemer Bùbemuseeum isch ane 1993 z Obfige grinded woore ùn hed in dr èèrschde Joor d Samlig in dr Raiffyyseschdroos uusgschdeld ghaa. Schbeeder isch s ùf Fryybeg ùn ane 2010 ùf Schdaufe verlaid woore.


D Chardierig vù dr alde Buureheeffoorme hed in dr 1960er die Verdailig gee:


Dr Schboordverain (SV Obfige) schbiild syder ane 2005 in dr Föesbal-Landesliga.

Dr Raadglub hed vù 2001 bis 2009 d "Opfinger Sonnenbergschleife" veraaschdalded, e Raadräne, wù iber rùnd 140 km ùf eme 6,75 km lange Rùndkùùrs dùr dr Dùnibärg fierd. S Räne isch in dr Noowùgsklasse Dail vùm "Badenpokal" ùn isch glyychzydig d Chraismaischderschafd. 2009 isch d "Sonnenbergschleife" s ledschd Räne vùm "Gonso-Cup Baden-Württemberg" gsii. S hed verschiideni Räne mid verschiidene Lengine gee, je no Alder. 

Siiger bi dr Mane in dr ledschde Joor (s Räne 2010 isch abgsaid woore):






</doc>
<doc id="4138" url="https://als.wikipedia.org/wiki?curid=4138" title="Langes s">
Langes s

S lange s (ſ, änglisch "long s" oder "medial s") isch e typografischi Variante vom Buechstabe s.

Es wird im Aaluut oder im Mitluut vonere Silbe gschribe, wäred im Uusluut vo de Silbe s rundi (Schluss-) s gschribe wird. I de prochne Schrifte, mues mer s ſ, won wien es f ooni Quärstrich usgset, bruuche; i de latinische oder Antiqua-Schrifte "cha" mers bruuche.

S ſ cha mer i mänge Schrifte liecht mit em f verwächsle, wil de Underschiid nume us em rächte Teil vom Quärstrich isch.

Wil's im Änglisch syt Jahrhunderte nümm bbruucht wird, hei vil modärni Schriftsätz gar kes ſ.

Es git Fäll, wo ds langen ſ bi der Erchennig vo Wörter cha hälffe. Es handlet sech derby immer um zämegsetzti Wörter:


Es git sogar es Wortpaar, wo sech numen im Merkmal längs ſ vs. runds s unterscheidet, nämlech Wachſtube (Wach-Stube) vs. Wachstube (Wachs-Tube).

Mit der Yfüerig vom Buechdruck ändi 15. Jaarhundert hei sech d Regle vo der Unterscheidig zwüsche längem ſ u churzem s nahdisnah i allne europäische Sprache duregsetzt. Uf französisch isch es mit de Revolution schlagartig verschwunde. In änglische Tegscht isch es im Louf vom 18. Jaarhundert us em Antiqua-Satz verschwunde, und ändi 19. Jaarhundert sogar us de bbrochne Schrifte. Wil mer tüütsch z Tüütschland bis 1941 hüüffig no mit Fraktur gschribe häd, isch mer sich s langi ſ gwonet gsi und drum au nach em Zwöite Wältchrieg no Tekschte mit emne längen ſ ddruckt worde.

Ds dütsche ß het sech us ere Ligatur us ſ und z i de bbrochnige Schriften entwicklet.
Für d Form vom Antiqua-ß häd s vier verschideni typografische Aasätze gee:

Hüt sind di meischte "ß" entweder nach 2. oder nach 4. gformt, doch mängisch findt mer au eis wie bim 3. (hüt no uf de Straßenametafle z. B. i de tüütsche Stedt Bärlin und Bonn). Nume d Variante 1. bruucht me selte.

ſ wird im Unicode dur de Hex-Wärt U+017F dargstellt, i HTML als ſ.

Regle wie mer s langi ſ gnau bruucht, stönd im Dude vo 1895.

I de Schwiiz hät d Ärzieigsdirekzion vom Kanton Züri beschlosse, das mer s ß ab em 1. Jänner 1938 i de Schuel nüme leert. Siit 1974 wirds au i de Neue Züri-Ziitig nüme gschribe. Z Tüütschland hät mer die alte gwachsnige ß-Regle 1996 dur verschideni neui ersetzt.


</doc>
<doc id="4139" url="https://als.wikipedia.org/wiki?curid=4139" title="Roland Zoss">
Roland Zoss

Dr Roland Zoss (* 2. August 1951 z`Bärn) isch e Schwiizer Schriftsteller u Liedermacher. Är het i de Jahr von 1975-2018 hunderti vo Lieder u Hörspiel gschaffe uf 26 CDs. Teil uf Hochdütsch, teil uf Bärndütsch. Er isch o als Schriftsteller bekannt u als Chinderbilderbuechoutor und Hörspielregissör vo typische Schwiizer Kulturorte.

Syni bekanntischte Wärch si:

Schliesslech gyts es ganzes Chinderparadiis, nämlech der «Güschiwäg» uf em Gurte z Bärn mit de Figure us dere typisch Schwiizerische Gschicht vom Güschi, em Fründ u vo de Tier, wo dert läbt. Dä Wäg uf em «Güsche» isch leider über Nacht vo de Händy-Männli ufglöst worde im Jahr 2014.
Der Roland Zoss het mit syne grundlegende Musigwärch u syre Poesii in Bärner Mundart (zum Bispil; Xenegugeli, Liedermärli, Schlummerland und Muku-Tiki-Mu) mänge Chinderliedermacher beyflusst.





</doc>
<doc id="4143" url="https://als.wikipedia.org/wiki?curid=4143" title="Café Irrlicht">
Café Irrlicht

S' Cafi Irrlicht isch e autonoms Jugendzentrum, wo sich selli Jugendliche uus Schopfe träffe, wo kai Luschd hän, ins Hurlibaus oder in`d Nachtschicht z'goh oder deheige vorrem Ferseh umenader z'hocke. S'isch aber nid nur für'd Schopfemer e wichtige Treffpunkt. Au us de Schwyz und us em Breisgau sind dört oft Lüüt aaztreffe. Bim Irrlicht git's z. B. Pankkonzärtli und 3 Mol i de Wuche e Café, wo me Musik hööre, öbbis trinke und sich mit nette Lüüt unterhalte cha.

Trotz etliche Probleme gits des Irrlicht jetz scho sit 1993. Sither hätt au d'Polizei vo Schopfe hin und wieder uf Aaordnung vom Bürgermeischter in d'Bahnhofstraß cho müesse. Eimol im Johr voanstaltet s'Irrlicht au e großes Open-Air im Sängele, s'Holzrock. Dört spiile nid nur Bands us de Region, sondern au bekannti Musikante us de ganze Welt. S'git dört au immer e schönes Programm für d'Kinder.

Unter sellerem Link isch'es Programm und alles was ma sonscht wisse will:

Unter sellem Link chamme sich über s'Holzrock Open-Air informiere:


</doc>
<doc id="4144" url="https://als.wikipedia.org/wiki?curid=4144" title="Nationalfeiertag">
Nationalfeiertag

E Nationalfirtag isch i der Regul der gsetzlicher Firtag van äru Nation, wa a dem Tag us wichtigs Ereignis basiiert ischt.
Vili Staate firund a dem Tag dr Gründigstag va der Nation oder der Unabhängigkeitstag.

"Lueg au:" Lischt vu dr unabhangige Staate
Januar - Februar - März - April - Mai - Juni - Juli - August - September - Oktober - November - Dezember


Januar - Februar - März - April - Mai - Juni - Juli - August - September - Oktober - November - Dezember


Januar - Februar - März - April - Mai - Juni - Juli - August - September - Oktober - November - Dezember


Januar - Februar - März - April - Mai - Juni - Juli - August - September - Oktober - November - Dezember



Januar - Februar - März - April - Mai - Juni - Juli - August - September - Oktober - November - Dezember



Januar - Februar - März - April - Mai - Juni - Juli - August - September - Oktober - November - Dezember



Januar - Februar - März - April - Mai - Juni - Juli - August - September - Oktober - November - Dezember


Januar - Februar - März - April - Mai - Juni - Juli - August - September - Oktober - November - Dezember


Januar - Februar - März - April - Mai - Juni - Juli - August - September - Oktober - November - Dezember


Januar - Februar - März - April - Mai - Juni - Juli - August - September - Oktober - November - Dezember


Januar - Februar - März - April - Mai - Juni - Juli - August - September - Oktober - November - Dezember


Januar - Februar - März - April - Mai - Juni - Juli - August - September - Oktober - November - Dezember


Januar - Februar - März - April - Mai - Juni - Juli - August - September - Oktober - November - Dezember


</doc>
<doc id="4145" url="https://als.wikipedia.org/wiki?curid=4145" title="Dezember">
Dezember

De Dezämber () isch de zwölfti un letschte Monet vom Johr im Gregorianische Kalender.

Er het 31 Däg.

Am 21. odr 22. Dezämber isch de Dag vo dr Sunnewendi - d' Sunne schtoht dann gnau über em Wendekreis vom Schteibock am südliche Breitegrad vo 23°26'. Sälle Dag isch de chürzeschti im Johr, d' Nacht isch di längschti.

De alte dütsche Name vom Dezämber isch "Julmond". De Name chunnt vo Julfescht, de skandinavischi Fier vo dr Winntersunnewendi.

Anderi Näme für Dezämber sin "Chrischtmonet", will Wiehnachte, 's so gnannti Chrischtfescht, im Dezämber gfiert wird, oder au "Heilmond", will "Christus es Heil bringt". Letschteri Näme sin natürlich erscht noch de Umwidmig vom Julfescht im Zug vo dr Christianisierig entschtande.

Im römische Kalender war de Dezämber ursprünglich de zähnti Monet (lat "decem" = zäh) vom 304-dägige Mondkalender.

Im Johr 153 v. Chr. isch de Johresafang allerdings um zwei Mönet füre verlegt worde, so dass d' Namens- un Zählbeziehig entfalle isch.

Was 's Chilchejohr betrifft, so fangts, anderscht wie di weltlichi Kalenderzählig, mit Sunndig, em 1. Advent a. Sälle cha scho im Novämber odr au im Dezämber liege, je nochdäm, an welem Wuchendag Wiehnachte liegt.

De Dezämber fangt mit em sälbe Wuchdag a wie de Septämber.

Isch de 29., 30. odr 31. Dezämber e Mändig, so werde d' Dag ab Mäntig de erschte Kalenderwuche vom Folgejohr zuegrechnet. In sällem Fall hört die letschte Kalenderwoche vom Johres noch de DIN-Norm mit em letschte Sunndig vom Dezämber uff. E solchs Johr hat denn immer 52 Kalenderwuche.




</doc>
<doc id="4146" url="https://als.wikipedia.org/wiki?curid=4146" title="Simplonpass">
Simplonpass

Der Simplonpass oder churz der "Simplon" (it. "Passo del Sempione") isch un Strassupass in dä Wallisär Alpä. Är verbindut i s Rottutal im Kanton Wallis mit dum Eschental i der italjenischu Provinz Verbano-Cusio-Ossola und dum Langesee.

Der Pass het schini überregionali Bediutig ersch berchu, nachdem der Napoleon I. 1801–1805 en befeschtigti Passschtrass dur d Gondoschlucht bi Zwüschbärge gibuwu la het.

Der 1898–1902 und 1913–1922 fir d Ysebaan erbuwt Simplon-Basisdunnel isch lang mit schinu 19,8 Kilometer der längscht Gebirgstunnel vu der Welt gsii. Bekannt isch der Tunnel au durch du Simplon-Orient-Express, wa bis 1977 gfaaren isch, gsi.




</doc>
<doc id="4147" url="https://als.wikipedia.org/wiki?curid=4147" title="Simplon VS">
Simplon VS

Simplù oder Simpilù isch en politischi Gmeind vam Bezirk Brig im ditschsprachigu Teil vam Kanton Wallis i der Schwiz.

Simplù ligt süüdlich vom Simplonpass und vo de Wasserschaide. Drumm fliesst de Chrummbach und schini Näbubäch uber d Riiss in Langesee. D Gmeind glidert schich in d Frakzione Simplu-Dorf, Egga, Gabi und Simplu-Pass. S Dorf Simplu isch appa niin Kilometer süüdlich va dr Passhechi. Nachbergmeinde sind Brig-Glis, Ried-Brig, Zwischbergen, Saas-Almagell, Saas-Grund, Saas-Balen, Eisten und Visperterminen. Vannr Ggmeindsflechi sint 21,5 % landwirtschaftlechi Flechi, 12,3 % Wald, 1 % Sidligsflechi und 65,2 % süschtigi Flechi.

D Pfarrii arschiint 1267 zem eerschta Maal in anar Urkunda als "Simpilion" (1285 "Xeinplon"). Dr hl. Gotthard ischt schine Schutzheiligo.

Quella: Bundesamt für Statistik 2005

Dr Üsländeraateil ischt 2010 bi 1,2 % glägu.

95,8 % vannu Iwonru sint im Jaar 2000 remisch-katholischi gsii, 2,1 % evangelisch-reformierti.

Dr Ggmeindspresident va Simpilù ischt dr Sebastian Arnold (Stant Oktober 2017).

Bi dr Volchszellig 2000 heint vannu 333 Iwonru 96,7 % Titsch als Höiptspraach aagigää, 1,2 % Franzeesisch, 0,9 % Talienisch und 1,2 % anneri Spraache.

Dr heggschtalemannisch Tialäkt va Simpilù gcheert zen weschtlichu Tialäktu vam Wallisertiitsch.

Hie isch der spätär Bundesrat Josef Escher geboru gsii.



</doc>
<doc id="4154" url="https://als.wikipedia.org/wiki?curid=4154" title="Evanescence">
Evanescence

Evanescence (uf Ditsch: "Dahinschwinden") isch e Band us Little Rock, Arkansas.

D Evanescence schbile Musik, wo mer im Gothic Rock züeordne kha. D Text vonene handle meischd vo schmerzhafe Erfahrige, wo d Amy gmacht hät. So zum Bischbil "Call me when you're sober", wo si vo ihrem Ex-Fründ singt, wo vom Alkohol abhängig gsi isch.

Bsunderes Merkmal vo d Evanescence isch d unverwechselbari Schdimm vo de Sängeri. D Amy cha über 3 Okdave singe und hört sich live fasch genau glich a wie uff de Platte

Zu de Amy: Sie heisst etz nümme Amy Lee sondern Amy Hartzler, sie hed nämlech am 6.Mai ghürate.
Usserdem sind de John und de Rocky nüm debi bi Evanescence, wil d Amy de John usegrüert hed, und de Rocky isch druffabe au gange. Si wänd sich etz ganz ihrer Band Machina widme.







</doc>
<doc id="4155" url="https://als.wikipedia.org/wiki?curid=4155" title="Simplon">
Simplon

Simplon cha si:


</doc>
<doc id="4157" url="https://als.wikipedia.org/wiki?curid=4157" title="Kanton Glarus">
Kanton Glarus

Dr Kantuu Glaris isch än Kantuu im Oschte vu dr Schwyyz mit’m Hauptort Glaris. Mit ere Flächi vu 685 km² isch Glaris dr 17-gröscht Kantu vu de Schwyz und zellt 39'217 Iiwoner. Biitrette zur Eidgenosseschaft isch Glaris im Jahr 1352.

Im Kantuu Glaris gits grossi Höhenunderschid: Vum flache Talbode uf 414 Meter Höchi stygt das Gländ bis uf über 3600 Meter i de Glarner Alpe. Die Gegegsätz gseht me au am Klima ah: Es wächslet innerhalb vu wenige Kilometer vu mild am Walesee mit sinre südländische Pflanzewelt zu hochalpine, verschnyte Berggipfel, wia dr Glärnisch und dr Tödi. Drzue blast en Füü durs Tal, so dass me Temperaturrekord cha messe. Ds Tal isch nur uf dr Nord-Syte zur Linthebeni hii offe.

Dr sichtbarscht Iigriff vum Mensch i de Natur isch ds imposant Linthwerk, wo 1807 als eerschts Nationalwäärch vu de Schwyz gillt. D Linth wird in de Walesee gleitet und ire Lauf in Zürisee kanalisiert. Vor de Korrektur händ sich d Linth und d Maag (hüt Linthkanal, Walesee–Zürisee) chrüzt, so dass es dur Ablagerige zu sumpfige Zueständ chu isch.

Dä gröscht See im Kantuu Glaris isch dä Chlöntalersee, er isch im Chlöntl hine und dadrmit uf em Gebiet vu dr hütige Gmäind Glaris.

Verschideni Fund us dr Bronzezyt zeiget, dass es Mensche zwüschet em 13. und 9. Jahrhundert vor Chrischti Geburt ggii hät. Bodefund und Ortsnäme wysed naa, dass es e Besidlig im 3. Jahrhundert vor Chrischti Geburt vu de Kelte ggii hett. Dr Name vu dr Linth chunnt vum keltische «lindu-», was "Wasser" bedüütet. Uf em Chirenzer und am Walesee hät me spääter Buute vu de Römer gfunde. Um Chrischti Geburt hät ds hütig Glarnerland zur Provinz Raetia gchöhrt.

Die eerscht Talchilche isch im 6. Jahrhundert im Glaris buue worde. Au wänn d Alemanne schu 700 nach Chrischti Geburt is Taal iigwandert sind, hät sich dere iri Sprach eerscht im 11. Jahrhundert duregsetzt. Zu dere Zyt gchöhrt ds Glarnerland am Kloster vu Säckinge, wo vum Sant Fridli gründet worden isch.

Im 13. Jahrhundert isch Glaris a d Habsburger gfalle, und d Glarner, won ä gwüssi Eigeständikeit gha händ, wie mä us Urkunde vu 1282 cha lehre, wo vu dr "Gmeinschaft vu de Manne vom ganze Taal Glaris" brichtet, händ welle si loswärde. Im Jahr 1351 händ si sich vu de Zürcher und Innerschwyzer la erobere.

1352 händ si än eerschte Rückeroberigsversuch vu Habsburg zrugggschlage und dänn händ si ä Bund mit de Eidgenosse abgschlosse und händ unterhalb vu Näfels ä Letzimuure puue, wo mä Überräscht drvu hüt no cha gseh. Noch der Schlacht bi Sämpach am 9. Juli 1386 händ si s Stedtli Weese im Sangallische eroberet, wo aber im Februar 1388 wider verlore guut.

An der eerschte Landsgemeinde, wo usfüehrlich dokumentiert worden isch, händ si sich 1387 eigeni Satzige ggii und händ dadrmit dr Grundstei zur hütige demokratische Verfassig gleit.

Am 9. April 1388 händ si in der Schlacht bi Näfels ä habsburgischi Armee gschlage, wo vil grösser gsi isch as iri eigeni, und händ sich mit däm Siig vu der habsburgische Herrschaft chänne fry mache. Sit däm git s jedes Jahr am eerschte Dunnstig im April d «Näfelser Fahrt» zum Aadänke an das Ereignis.

1395 händ sich d Glarner vu Säckinge loskauft, zaled aber em Frauechloster nuch bis zum Umsturz am Ändi vom 18. Johrhundert än «eebige» Jahresziis.

Schu vor 1530 isch d Mehrheit vu de Glarner und Glarnerinne reformiert. Dr Uelrich Zwingli het zeche Jahr lang z Glaris as Pfarrer gschaffet und si Reformationsschrift 1523 em "Ammann, Rat und Gmeind des Lands Glaris" gwidmet.
Nu Näfels und Oberurne si bim alte Glaube plibe, und ä paar Gmeinde wäärded konfessionell paritetisch. Di eerschte Grundsetz vu Religionsfreiheit chännd aber d Spannige zwüsched de Konfessiune nüt verhindere.

S Simultanverhältnis a der Chilche vu Glaris het bis zur Iiwychig vu der katholische St.-Fridolins-Chilche 1964 ggulte und beed Konfessiune händ die glych Chilche pruucht; nüt emal dr Brand vu Glaris im Jahr 1861 het das chänne ändere.
D Staatsgwalt aber hät sich teilt. Es het drei Landsgmeinde ggii: eini für die Reformierte, eini für d Katholike und ä gmeinsami. Au d Gricht, s Militär- und Postwäse und der Salzhandel händ sech trännt. Ä Zytlang hät s sogar zwee Kaländer ggii, wil di Reformierte dr Gregorianisch Kaländer ä Jahrhundertlang abglehnt händ. 1836 hät die nüü Kantuunsverfassig die konfessionell Landesteilig ufghobe.

Der Kantuu Glaris isch nit immer sehr fortschrittlig gsi. Er isch i d Rächtsgschicht iiggange, wo do im Jahr 1782 die letscht Häx z Mitteleuropa hiigrichtet worden isch, wo d Anna Göldi gchöpft worden isch. Und au d Folterig as Mittel für zum d Waret vor Gricht z finde, isch im Glarnerland eerscht im Jahr 1851 offiziell abgschaffet worde.

Schu ab em 18. Jahrhundert isch Glaris starch (früeh-)induschtrialisiert gsy. Im 19. Jaarhundert isch es dänn zum furtschrttliche Muschterland woorde, wo e Räie vu Bistimmige vom Schutz vom Arbäiter erlaa hät: 1846 isch d Aarbet für Chind verbotte woorde, 1858 d Sunntigsaarbet, 1864 isch de Zwölfstundetaag iigfüert und d Nachtaarbet verbotte woorde, und 1872 hät me der Elfstundetaag bschlosse.

Vu 1939 bis 2003 häts im Kantu Glaris 29 Gmeinde ggii. Uf de 1. Januar 2004 hät Hätzige und Diesbach mit Luchsige fusioniert. Und zwäi Jahr spääter händ sich Leuggelbach und Nidfure mit Hasle zämmegschlosse. Dademit sinds immer nuch 25 Gmeinde im Kantuu gsii.

Sit äm 1. Jänner 2011 hät Glaris nu no drei Gmeinde, Glaris Nord, Glaris und Glaris Süd. 

Vorher häts im Kantuu Glaris ekei Gmeind ggii, wo gnueg Iiwoner gha hett für e Stadt z si, das heisst mindestens 10'000. Gmeinde mit über 1000 Iiwohner sind die gsi:

Bekannti Näme im Glarnerland sind: Gallati, Hefti, Hösli, Jenny, Landolt (nöd z verwächsle mit de Züri-Landolte), Marti, Schiesser, Stüssi, Trümpy und Tschudi.



</doc>
<doc id="4158" url="https://als.wikipedia.org/wiki?curid=4158" title="Langensee">
Langensee

Dr Langesee, lombardisch Lagh Maggior, italiänisch Lago Maggiore oder Verbano, gurinerdütsch "Liggåårnarsee" (Locarnersee), isch en grosse See in dr Südschwiz und in Norditalie. Am See liged berüehmti Turismus-Ort wie Ascona, Locarno und Stresa, aber au Verbania un Luino, wo bekannt sin für iri Märit. Vill bsuecht sind drüberuus di Borromäische Insle und d Brissago-Insle.

De Langesee isch inere geologische Ziit vo hunderdtuusige vo Joore dur d Erosion vo de iszittliche Gletscher entschtande.

De See isch 216 km² groß un isch de zweitgröschdi oberitalienisch See nach em Gardasee. Er litt uff ere middlere Meereshöchi vo 195 m, isch 65 km lang un an der breideschde Schdell 12 km, an der schmälschde bi Arona 2 km breit. Drumumme sin es 166 km. Zwüsche Ghiffa un Porto Valtravaglia isch die diefschdi Schdell vom See mit 372 m. Das isch also wiit under dr Höchi vo dr Meeresoberflechi.

De Hauptzuefluss un de Abfluss isch de Fluss Tessin. Dem sini Mündig im Norde bi Magadino lit im Tessin, un de Abfluss im Süde bi Sesto Calende ghört zu Italie. Det wo der Fluss Toce in de See mündet, lit 1,5 Kilometer näbedra de Lago Mergozzo, wo friejer e Verbindig zum Langesee cha hett, jedoch durch d Gschdeinsablagerige im Delta vom Toce sini Verbindig mid em See verlore hett. Ebeso fließe no mehreri Wasserläuf in de See, so de Bach Erno, de Cannobino un de S. Bernardino im Weschde, d Maggia und d Verzasca im Norde und d Tresa im Oschde. S Zueflussgebiet isch riesig, s goot vo de Penninische un de Lepontinische Alpe im Norde bis i d Gäged vo Varese im Süde.

De Wasserschpiegel hett vieli uffs un abs, de Högschtschdand isch im Frielig un im Herbschd.

Im See liged die Borromäische Insle, wo die gröschde sin. S git dänn noh die beide Insle bi Cannero un die vo Brissago. Zuedäm hets no e Inseli, wo Partegora heisst.

Wie bi allene Voralpesee underlitt s Klima em milde Ifluss vo de große Wasserflächene.

Die middlere Temperadure im Summer sin höcher, so um die 22 °C ume, die im Winder nidriger, so um 6 °C ume, als die vo de benachbarde Ebene.

Wind hetts vil, am Daag bloost di Inverna us de Ebeni in d Däler uufe, am morge in umgchehrder Richdig nennt me ne Tramontana.

Dank de klimatische Bedingige gitt es rund ums Seeufer mediterani Arde, un in pflägde Gärde findet me sogar subdrobischi Flora mit exodische un säldene Exemplare.

Uff de Hügel folgt d Bewaldig de normale Arde.

Zahlrichi Fund wiese noh, daß me in dr Geged um de Langesee scho in vorgschichdlicher Zitt gwohnt het. D Fund uss de Bronze- un de Isezitt sin z Varese, Lagozza, Golasecca un Locarno gfunde worde. Im nördliche Teil hend Lepontier gwont und im südlich Teil Insubrer.

Friejer hänn dört d Gallier gsidlet, ums dritti vorchrischdlichi Johrhundert hänn d Römer des Gebied erobered. Duurt het des aber e ganzes Johrhundert, bis die aasässig werde hänn chönne. D Römer hänn Ordschafde gründet, s Land urbar gmacht un hänn Schdroose baut. De Name "Verbanus" schdammt us dere Zitt. Angera un Locarno ware wichdigi milidärischi Zändre. Im dritte Johrhundert sin übber d Römerschdroos (Poebeni bis ans Ossolatal) d Chrischde igwandered.

Ändi vom füfte Johrhundert sin d Burgunder duurezooge, im Joohr 569 d Langobarde. 774 sin au nooh d Franke choo, wo dann s Land in Grafschade uffdeilt hänn. Nach dere karolingische Dynaschdie cham die Zitt vo de Feudalherrschaft. Otto I. vo Sachse hett 963 übber d Söhn vom Berengars II. gwunne un es isch in kaiserliche Bsitz üübergange.

1277 hett de Erzbischof Ottone Visconti d Hand ussgschdereckt nach däm Fläckli Erde un es au übernooh.

1439 hett dann die Familie Visconti e große Deil vo ihrem Bsitz an Vitaliano Borromeo abdrädde.

De Julius II., wo vo de Schwizzer nach Idalie gruefe worde isch, het sitt 1513 die ganzi Küschde vo Cannobio un Maccagno bsetzt un bhalde.

1535 fallt dann de ganze Bsitz an die schpanische Habsburger, die neue Herre vom Herzogtum Mailand. Erschd 1743 drädde die duch de Wormser Verdrag s Weschdufer an s Huus Savoye ab.

1797 wirds durch d napoleonische Neuordnig die Cisalpinische Republik, 1802 iibürgered in d Republik Italie.

1815 gooht s Weschdufer widder ans Huus Savoye, un s Oschdufer gooht an d Öschdriicher.

1848 hänn d Litt vom Garibaldi sich mit de Öschdriecher aagleggt, und 1859, under anderem nach ere Seeschlacht bi Cannobio, isch die Region im neugründete Königriech Italie uffgange.

Rund um de See, wo kurvige Schdroose e mängi Abzwiigig baradhaldet, liige malerischi Blätz zum Wandere un Flaniere. Au Bärgschdiige lohnt sich, hett me doch super Ussichde uff de See. Böötle, Schwimme, Wasserschi, Fische un Segle biede sich aa, wil me vom Wasser us d Landschaft am beschde aaschduune chaa. S gitt au Tennisblätz un bi Intra sogar e Golfblatz.

Sid em Joor 1827 isch s Dampfschiff "Verbano" uf em Langesee gfaare und sid 1933 gits uf em See Autofäärine. De öffentlech Vercheer mit Schiff leischtet sid 1957 di iteliänischi Schiffgsellschaft "Gestione Governativa Navigazione Laghi", wo i dr Schwiiz es Büro z Ascona het. D Schwiiz und Italie händ 2016 mit em ene Staatsvertrag dr Betriib vo de Schifflinie neu greglet. Am 26. Juni 2017 isch s Schwiizer Personal vo dr Schifffaartsgsellschaft in en Streik trätte, wil ne d Firma uf Ändi vom Joor 2017 gchündt het, und d Schiffverbindige im Tessiner Deil vom See sind zytewys ygstellt worde. Sit 2018 wird de Lokalvercheer uf Schwiizer Gebiet vo de Schifffaartsgsellschaft vom Luganersee duregfüert.

Im Hügelland rund um de See findt me Acherbau un Viehzucht und au Induschtrii. S git chemischi und Maschinebaubedriib z Intra, z Pallanza un z Luino, Texdilinduschdrii im südliche Seegebiet, z Laveno Keramikherschdellig; z Baveno wärde au Bodeschätz z Daag gholt. Schdei un Rubin werde zur Uhreherschdellig charakderisdisch z Arona hergschdellt, Huetbänder in den Ord am obere See, Hiet z Ghiffa, Obschdbau z Lesa, un Blueme dued me im middlere Seegebiet zum Verchauf aapflanze.



</doc>
<doc id="4159" url="https://als.wikipedia.org/wiki?curid=4159" title="Liste unabhängiger Staaten">
Liste unabhängiger Staaten

Insgesamt wärdund i der Wikipedia 194 unabhängige Schtaate gliischtut.

Da sind alli 191 Mitglieder va der UNO (Stand: Juni 2004) sowie der Schtaat der Vatikanstadt (192.). Als 193. Staat wärdund die Cookinseln erkannt, die uner anderem va Dytschland als souveräner Staat erkannt wärdund und dene ou diplomatische Beziehunge git. Taiwan wird international zwar nur va relativ wenige Staate erkannt, das ligt aber meischt am politische Druck va der Volksrepublik China. Taiwan wird darum als 194. Staat gwertet.

Dischi Lischta isch nit exakt will alli Länder hend un anderi Lischta va Länder und isch nid uberall so aktepziert.

Lander oder Gebier wa nid internazional erkannt sind, sind in Kursivschrift gschribu.


Bahamas - Bahrain - Bangladesch - Barbados - (Belarus, lueg Wiissrussland) - (Belau, lueg Palau) - Belgie - Belize - Benin - Bhutan - Bolivie - Bosnie und Herzegowina - Botswana - Brasilie - Brunei - Bulgarie - Burkina Faso - (Birma/Burma, lueg Myanmar) - Burundi

Chile - (Republik China, lueg Taiwan) - Volksrepublik China - Cookinsle - Costa Rica - Côte d'Ivoire (Elfebeiküschte)

Dänemark - Dütschland - Dominica - Dominikanischi Republik - Dschibuti

Ecuador - Elfebeiküschte - El Salvador - Eritrea - Estland

Fidschi - Finnland - Frankriich

Gabun - Gambia - Georgie - Ghana - Grenada - Griecheland - Grossbritannie und Nordirland - Guatemala - Guinea - Guinea-Bissau - Guyana

Haiti - ("Dr Heilig Schduehl") - Honduras

Indie - Indonesie - Irak - Iran - Republik Irland (Eire) - Island - Israel - Italie

Jamaika - Japan - Jemen - Jordanie

Kambodscha - Kamerun - Kanada - Kap Verde - Kasachstan - Katar - Kenia - Kirgisistan - Kiribati - Kolumbie - Komore - Demokratischi Republik Kongo (frühner Zaire) - Republik Kongo - (Korea, lueg Nordkorea und Südkorea) - Kroatie - Kuba - Kuwait

Laos - Lesotho - Lettland - Libanon - Liberia - Libye - Liechdeschdei - Litaue - Luxemburg

Madagaskar - Malawi - Malaysia - Maledive - Mali - Malta - Marokko - Marshallinsle - Mauretanie - Mauritius - Mexiko - Mikronesie - Moldawien - Monaco - Mongolei - Montenegro - Mosambik - Myanmar (frühner Birma/Burma)

Namibia - Nauru - Nepal - Neuseeland - Nicaragua - Holland - Niger - Nigeria - ("Niue") - Nordkorea (Demokratischi Volksrepublik Korea) - Nordmazedonie - "Nordzypern, lueg Türkischi Republik Nordzypere") - Norwäge

Oman (Ouissam) - Öschdriich - (Oschttimor, lueg Timor-Leste)

Pakistan - Palau - ("Paleschtina, lueg Paleschtinensischi Autonomiigebiet") - Panama - Papua-Neuguinea - Paraguay - Peru - Philippine - Pole - Portugal - ("Puntland", lueg Somalia)

Rumänie - Russland - Ruanda

("Sahara bzw. Westsahara") - Salomone - Sambia - Samoa (frühner Weschtsamoa) - San Marino - São Tomé und Príncipe - Saudi-Arabie - Schwede - Schwiiz - Senegal - Serbie - Seychelle - Sierra Leone - Singapur - Simbabwe - Slowakei - Slowenie - Somalia - ("Somaliland", lueg Somalia) - Schbanie - Sri Lanka - St. Kitts und Nevis - St. Lucia - St. Vincent und d Grenadine - Südafrika - Sudan - Südkorea (Republik Korea) - Südsudan - Suriname - Swasiland - Syrie

Tadschikistan - Taiwan (Republik China) - Tansania - Thailand - Timor-Leste (Oschttimor) - Togo - Tonga - Trinidad und Tobago - Tschad - Tschechie - Tunesie - Türkei - ("Türkischi Republik Nordzypere") - Turkmenistan - Tuvalu

Uganda - Ukraine - Ungarn - (USA, lueg Vereinigti Staate vo Amerika) - Uruguay - Usbekistan

Vanuatu - Vatikanstadt - Venezuela - Vereinigti Arabischi Emirat - Vereinigts Königriich - Vereinigti Staate - Vietnam

Wiissrussland (Belarus) - (Westsahara, lueg Sahara) - (Westsamoa, lueg Samoa)

(Zaire lueg Demokratischi Republik Kongo) – Zentralafrikanischi Republik – Zypere



</doc>
<doc id="4160" url="https://als.wikipedia.org/wiki?curid=4160" title="Myanmar">
Myanmar

Myanmar isch es Land in Südoschtasie und Mitgliid vo dr Schtaatevereinigung ASEAN.
Früehner het me das Land "Burma" gnennt, en Name wo aber au hüt no üblich isch. D Hauptschtadt und Regierigssitz isch sit 2005 d Planstadt Naypyidaw. Di gröscht Stadt, bis 2005 d Hauptschtadt vo Burma, heisst "Yangon" (früehner: Rangun) und ligt im Deltagebiet vom Irawaddy-Fluss. "Myanmar" wird vo vilne Völker bewohnt, wobi s Schtaatsvolk d Burmese sin. Es git aber au "Shan", "Lolo", "Rakhine", "Karen" und vili anderi.

D "Rohingya", di wältwit gröschti staatelosi Volksgruppe, sind e muslimeschi Minderheit z Burma. Im 2017 sind en grosse Teil vo däre Volksgruppe is Nochberland Bangladesch gflüchted.

E bekannti Politikeri und Fridesnobälpriisträgeri z Burma isch d Aung San Suu Kyi.



</doc>
<doc id="4163" url="https://als.wikipedia.org/wiki?curid=4163" title="Ladinisch (Begriffsklärung)">
Ladinisch (Begriffsklärung)

Mit Ladinisch bezeichnet ma:

1. D` Ladinische Schproch (hochdytsch: Ladinisch). Des isch dia Variante vo Rätoromanisch, wa in Südtirol und im Trentino und in der Venezianischa Provinz Belluno gschprocha wird. Es git ungefähr 30.000 Lütt, wa den Dialekt redand.

2. S Ladinisch (Lati) (hochdytsch: Lateinisch). Des isch d Schprooch vo den alte Latiner gsi.

3. Ladinisch oder Ladino, d Sproch vu dr Jude z Spanie


</doc>
<doc id="4164" url="https://als.wikipedia.org/wiki?curid=4164" title="Orgetorix">
Orgetorix

De Orgetorix (gall. "Totschläger-König") isch e yflussriche vornähme Helvetier gsi, wo si Volk anno 61 v.Chr. uf d Wanderschaft vo dr hütige Schwiiz use richtig Gallie überredet het. Er isch denn zu de benochburte Sequaner graist, um mit em Casticus, em Soo vom Sequanerkönig, z verhandle, wohl wege de Wanderroute vom plante Uszug. Sini Tochter het er em Dumnorix as Frau ggee, emene Fürst vode Häduer. De seb het defür bi de Sequaner zugunste vode Helvetier vermittlet. De Orgetorix söll de Dumnorix ufgforderet ha, sin Brüeder, de römerfründlichi Divitiacus z stürze. De Cäsar git i sinene Bricht aa, as de Orgetorix, de Dumnorix und de Casticus heget wöle ganz Gallie unterwerfe.

Well offebar nöd ali Helvetier glücklich gsii sind, mit de Plän vom Orgetorix, isch er 60 v.Chr. vor s Stammgricht glade worde, sini zahlrichi Gfolgschaft het aber verhinderet, as er verurtailt worden isch. Drufabe sind Uuruehe usbroche und s schint, as de Orgetorix denn Selbstmord gmacht het.

D Helvetier hend denn im Johr 58 v.Chr. ihri Haimet verloo und sind richtig Gallie zoge, wohl aber mee us Druck vo germanische Völker, wo dozmol underem Ariovist über de Rhii drunge sind.

Hüt werd allerdings agnoo, as de Cäsar i sim Bricht über de Orgetorix und dem sini Verbündete nöd wenig übertribe het, damit er sich selber und sini Machtplän is bessiri Liecht het stelle chöne. Villmee hend de Dumnorix und de Orgetorix e romfindlichis Bündnis gschlosse, wa natürli em Cäsar gär nöd passt het; er isch nämli de gsii, wo widerrechtlich ganz Gallie unterworfe het.

Nochdem d Aidgenosse d Helvetier as iri Vorfahre entdeckt hend, isch de Orgetorix im Gegesatz zum Divico zunere Art "Unheld" erkore worde. De sangallischi Politiker Karl Müller von Friedberg het 1782 e Drama usegee, mitem Titel Die Helvetier. I dem ""Staats-Trauerspiel in fünf Aufzügen"" het de "Orgeotrix oder Hordrich" e zimli unrühmlichi Rolle übercho. S Zil vo dem Drama isch die politisch Erzüchig vo de Juged gsii. Witiri Drame um de Orgetorix hend de Josef Voktor Widmann und d Edith Gräfin Salburg gschribe.




</doc>
<doc id="4166" url="https://als.wikipedia.org/wiki?curid=4166" title="Romanische Sprachen">
Romanische Sprachen

Di romanischa Sprocha sind an Zwiig vo da indoeuropäischa bzw. indogermanischa Sprocha. Im Gegensatz zu da meischta andara Sprochgruppena kennt ma d Urschproch vo da romanischa Sprocha no zimli guat: Latein (Volkslatein oder Vulgärlatein) isch im Römischa Riich üba ganz Europa vabreitet wora. Latein säl isch koa romanische Sproch, sondern zält als italische Sproch.

Die Romanischa Sprocha toalt ma in folgende Gruppana i:





Dia romanische Schproch mit da meischta Muattaschprochla isch Schpanisch, denn kummen Portugisisch, Französisch, Italienisch, Rumänisch und Katalanisch. Dia erschta füf Schprocha sind alls Amtsschprocha in mindeschtens oanam Land. A paar andere romanische Schprocha hond no an meh oda weniga offiziella Schtatus uf nam regional oda sunsch limitiertem Level, zum Biischpil Sardisch oda Okzitanisch in Italia, Rumantsch in da Schwyz oda Katalanisch und Galicisch in Spania.

Alle andara rumänischa Schprocha übaläbend eigentlich bloss no informel, als sogenannte „gesprochene Sprache“. Lange Zit hond nationale Regierunga sprachliche Viilfalt als Bedrohung gsähna, als potentielle Quelle für Separatismus, und hond se drum mit allna Mittel bekämpft, indäm se dia offiziella Landesschprocha gschtützt und dia Vawendung vo regionala Schprocha vabota hond und se als „Dialekte“ diffamiert.

Ersch am Ende vom 20. Johrhundat hot ma im Zuge vo da Sensibilisierung vo Rechte vo Minderheita probiert, eana Eigenschtändigkeit und eana Kultur zum erhalta. Ob des aba langt, zum dia nicht-offiziella Schprocha zum retta, wird sich ersch zoaga. 


Manche Sprachwissenschaftla (Linguischta) zählend o dia romanisch-basierta Pidgins und Kreolschprocha zu da romanischa Schprocha.
Däne "neuromanischa Schprocha" "(Romania nova)" hot ma itoalt in:

"Lueg o:" Lischte vo da Kreolschprocha

Vor allem uf Basis vo Latein und romanischem Ifluss sind oagane Schprocha entwickelt wora, z. B. Occidental oder Interlingua. Au Esperanto het e starka romanischa Ischlag.





</doc>
<doc id="4167" url="https://als.wikipedia.org/wiki?curid=4167" title="Kelten">
Kelten

D Kelte () sin ä antikes Volk z Mitteleuropa gsi. Si sin vorallem durch ihri gmeinsami Schprôch un Chultur geint gsi. D Kelte sin d'Träger vur Latène-Chultur gsi un hän vum 5te Jôhrhundert v.Chr bis zur römische Erobrig im 1te Jôhrhundert v.Chr in wyte Teil vo Europa gsydelt. Zue de Antike Keltischi Schprôche hän s'Gallischi, s'Galatischi, s Keltiiberischi, s Lepontischi un s Brythonischi ghört. D hütigi Keltischi Schprôche sin s Bretonischi, s Walisischi, s Kornischi, s Manx un s Irisch un Schottisch Gälisch.

Über d Kelte händ mir e gueti Beschriibig vom Poseidonios, imene Griech. Noch ihm sind d'Kelte hoch gwachseni, blondi Recke, mit struppige Mähne gsi. Die Mähne sige dick mit Seifi i'gstriche und in lange Strähne noch hindere gstrählt gsi. E lange, hängende Schnurrbart heige si gha. Si händ gmuschtereti, langi Hose treit und e karierte Mantel. Derzue hend sie viel Ring und Halskette (de goldigi Halsring het torques gheisse) gha. Sehr schlau sind sie gsi und mit Wort und Waffe schlagfertig.

Sie sölle ewig durschtig und rächt schtriit-süchtig gsi si. Im Kampf händ sie mannshochi Schilder gha, langi Schwärter und Lanze. Ihri Helm sind mit Hörner, Vogelflügl, oder Tierfigure gschmückt gsi.

Hüt nu gsen sich d Franzose als Nachkomme vo de Kelte. "Nos ancetres sont les Gaulois" schtoht in französische Schuelbüecher!

Zitwiis isch an großa Toal vo Europa vo da Kelta besidlt gsi, und also o prägt wora vo da keltischa Kultur: Kelta hot's gä z'Irland, z'Südoschtengland, im Norda voSpanien und z'Frankriich; Im Oschta bis Weschtungarn umme, vo Oberitalien im Süda bis zum nördlicha Rand vom Mittlgebirge. 
Denn hot‘s no dia Galater gä, wo in Anatolien (in da hütiga Türkei) gläbt hond und in manchna Quälla o als Kelta zällt weren, wobei des aba ussa dass ma döt oanzelne Latène-Fibeln gfunda hot, gnau gno koa Kelta im Sinn vo da Latène-Kultur gsi sin; dazua zällt weren se bloss, wil da Dialekt döt däm glicha haa sött, wo in da Gegend um Trier gredet wora isch, und wil antike Quella belege, dass keltische und thrakische Schtämm noch Anatolien igwandrat sin. Mängmol weren dia Galater in Kleinasien mit da Gallier in Frankreich glichgsetzt.







</doc>
<doc id="4168" url="https://als.wikipedia.org/wiki?curid=4168" title="Unruhen in Belize (2005)">
Unruhen in Belize (2005)

Mitti Jänner 2005 sin z'Belize Unruehe i dr Hauptschtadt Belmopan usbrôche. D'Unruehe sin usglösst wôre durch d'Veröffentlichig vomene nöji Budget, wo ä massivi Schtüürerhöig vorgsehe hät. Usserdem hät d'Wuet uf d'regierendi Partei ä Roll gschpilt.

Am 13. Jänner 2005 hät d'Regierig vo Said Musa s'Budget für 2005-2005 verchündet. S'Budget hät ä deftigi Schtüürerhöig für verschideni Gschäft un Ware beinhaltet: ä 11% Erhöig vu dr Grunderwerbschtüür, ä 5% Erhöig für finanzieli Inschtitutione, ä 8% Erhöig vu dr Tabakschtüür un ä 100% Erhöig uf Rum. D'Regierig hät gsait, dass sälli Erhöige mit denne verglychbar sin, wo 1998 vur letschti Regierig bschlosse wôre sin. Nôch Jôhre vo angeblichem Missmanagement un Korruption hät s'Budget aber Protescht usglösst. Am 15. Jänner sin d'Demonschtrante un d'Polizei vorem Parlament annenandergrote. 

Am 20. Jänner hän d'Wirtschaft un d Gwerkschafte zuemene Schtreik für zwee Tag ufgruefe. D'Regierig hät als Gegemassnahm s'Wasser abgschtällt. Am 21. Jänner hän di lokale Medie über vereinzelnti Demonschtratione z'Belmopan berichtet, unter anderm au über Brandschtiftig an manche Regieriggebäud un Barikade. Minischter sin mit Fläsche un Schtei beworfe wôre, d'Polizei un s'Militär sin wege dem gege d Demonschtrante vorgange. 

Ä grössri Demonschtration hät am 21. Jänner schtattgfunde. D'Demonschtration vorem Parlament isch gwaltätig usgange. D'Demonschtrante hän d'Polizei mit Schtei beworfe un d'Polizei hät mit Gummigschoss un Gas reagiert. Ä grössrer Chlepf isch au ghört wôre un mehreri Demonschtrante sin verhaftet wôre. Nôchdem d'Demonschtrante de gnehmigt Ablauf vu dr Demonschtration ignoriert gha hän, hät d'Polizei d'Demonschtration ufglösst. D'Polizei isch dä ganz Tag lang relativ ruehig blibe, manchi Kadete solle aber Gwalt ygsetzt ha. S'wird behauptet, dass d'Demonschtrante erscht Schtei gwôrfe hän, nôchdem ä Demonschtrant vomene Kadet am Grind troffe wôre isch. 

S'isch erscht s'dritti Môl, dass sonigi Unruehe z'Belize usbräche, zum letschti Môl 1980, wo ä Teil vum Land an Guatemala hät solle abträte wäre.


</doc>
<doc id="4171" url="https://als.wikipedia.org/wiki?curid=4171" title="Manama">
Manama

Manama (Arabisch: المنامة Al-Manāmah) isch 'd Hauptschtadt vo Bahrain. 'S leit äm Persischi Golf, im Nordôschte vo Bahrain. 'S isch 'd grösschti Schtadt vo Bahrain mitenere Bevölkrig vo 150.000. 

Manama isch 1345 in Islamischi Chronike erwähnt worde. S'isch 1521 vo de Portugyse ygnomme wôre un 1602 vo de Perser. Syt 1783 ghört's mit churzi Unterbrechige zur herrschendi Al-Chalifa-Dünaschti. Manama isch 1958 zum Freihafe erchlärt wôre un isch syt 1971 'd Hauptschdadt vo Bahrain.

'D ökonomischi Basis vo Manama isch 'd selbi wie vo ganz Bahrain: Petroleum, Öl-Rafinerie, Schiffbau, Fischerei un Perltauche. Manama isch mitem Bahrain International Airport verbunde. Z Manama isch au 'd Universität vo Bahrain wo 1986 gründet wôre isch.


</doc>
<doc id="4173" url="https://als.wikipedia.org/wiki?curid=4173" title="Funkenfeuer">
Funkenfeuer

Dr Funka isch an alta Fürbruch, wo hüt no im schwäbisch-alemannischa Raum (Vorarlberg, Schwiz, Allgäu, Schwobaland), und im Tirolr Obrland und Vinschgau, aber au z Ostfrankriich und bis gi Aache verbreitat isch.

Jeds Johr am Funkasunntig (hützutag oh teilweise am Samstig davor) wörand die sognannta Funka abbrennt. Dr Funka isch an um a Funkatanna kunstvoll ufgschichtata Holzturm, wo uf em Spitz a Hexapuppa (Funkahex) hängt, wo mit Schüßpulver gfüllt isch. Mit dr Obaddämmerung wörand d'Funka untr dr Oga vo dr Dorfbevölkerung azunda. Alle wartan denn uf d'Explosion vo dr Funkahex. Noch dr Explosion vo dr Funkahex würd meistens a Fürwerk abbrennt. Die größta Funka könnan a Höhe vo bis zu 30 Meter erreicha. Obwohl s'Funkafür und d'Hexaverbrennung im Mittlalter ziemli ähnliche Bilder sind, hond se nix mitanandr zum toa.

Bis dr Funka azündat wöra kann, sind einige Vorbereitiga z' treffa. Vor am Zweita Weltkriag sin dia Vorbereitiga meistens vo da Junga us am Dorf gmacht worra. Mittlerwil wörran dia Ufgaba abr immr meh durch guat organisierte Funkazünft gmacht. Traditionell würd am Fasnachtszischtig d'Funkatanna gschlaga. I dr glicha Wocha würd i dr Bevölkerig Brennmaterial gsammlat. Für an Funkabau wörran meistens alte Christböm, Paletta odr andrs Abfallholz gno.

Am Samstig vor am Funkasunntig würd mit am Ufbau vom Funka agfanga. I dr Nacht uf Sunntig passt a Funkawach uf, damit dr Funka net früahzitig vo dr "Konkurrenz" us am Nochburdorf azündat würd. Die wirtschaftlicha Interessa, wo hüt vielerorts mit deam Bruch zemmahängan, hond abr dazua gführt, dass der altherbrochte Streich hüt strofbar isch. I mänge Regione isch friher im Funke au en Raum fir e Wirtschaft iigricht gsi, wo me gwirtet hot, bis de Funke aazunde woren isch (hüt wege de Sicherheit aber meistens i me klaine Feschtzelt nebem Funke). 

Am Funkasunntig zühan d'Dorfbewohner und Zuschauer bim Ibruch vo dr Dämmerig mit Fackla zum Funkaplatz. Dr Zug würd oftmols vo dr Dorfmusik, anama Gsangsverein od vo Fackelschwinger begleitat. Wenn sich alle umman Funka vrsammlat hond und d'Dunkelheit ibrocha isch, würd dr Funka unter am Beifall vo dr Zuaschauer azündat.

Bim Funka giits i mänge Gegende, zum Bispil am nerdliche Bodesee, no de Bruuch vum Schiibeschlage, wo brennende Holzschiibe i d Luft gschleideret wered.

D erst Erwähnung vum Funkefüür stammt us em Johr 1090, wil bim Schiibeschlage oane vu de brennende Schiibe en Brand im Kloster Lorsch verursacht hot. Des zoagt au, das domols s Verbreitungsgebiet vu dem Bruuch greßer war.

De Funkebruuch isch also noochwiislich scho aalt, aber sin Ursprung isch it ganz klar. Es git dazua zahlreiche Thesa, wo die Herkunft vom Funkabruch z'beschrieba vrsuchan. Vielfach wörrand dabei eigene (zeitgenössische) Ideologia und Interessa inneinterpretiert. D'landlöfige Moanig, dass as Funkaabrrenna an altherbrochta Bruch zur Vertreibung vom Winter isch, isch wissenschaftlich net haltbar. Dia Dütung isch oh bim Landeshistoriker und Priester Josef Thaler z'finda, wo inam Gedichtle mit am Titel "Lertha" us am Johr 1798 d'Funkafür im christlicha Sinn interpretiert hot. Er hot dr Bruch als Rest us am Heidatum gseha, wo vo dr gegawärtiga "Enkel" jedoch zum Lob Gottes und zur sittlicha Hebung durchgführt worra isch. Am Gedicht hot dr Thaler a historische Dütung beigfügt:

Die heidnische Interpretation isch im 19. und frihe 20. Johrhundert au vu de Wisseschaft stark verbreitet wore, lot abr Übrlieferung und Termin völlig ussr Acht. S'Abbrenna vom Funka stoht vielmeh im enga Zusammahang mit am Fasching. Sicher isch, dass s Funkefür mit sim Termin am Suntig noch em Äschermigde uf de frihere Aafang vu de Fasteziit zruckgoht (deshalb au d regionale Bezeichnung "Alte Fasnet"). Scho uf de Synod vu Benevent im Johr 1091 isch der Termin uf de Äschermigde verlegt wore, de Funkebruuch mus also elter si. D neiere volkskundliche Forschung moant, dass er letschtlich uf hüt no z Oberitalie erhaltene Füür zum römische Johresaafang am 1. März zruckgoht, wo no im frihe Mittelalter i de christlich Kalender integriert wore seied.

Ußerdem diant dr Funka zur Verbrennung vo Unrat und hot so a übrus profane Funktion, wo in Vrbindung mit am Frühjohrsputz vom Hus und Bünd stoht. Wenn des au hüt verboten isch, wörrand aber vielerorts no die alta Christböm im Funka vrbrennt.

Z Wien giits de Bruuch au, er isch dert aber erst vor eme klaine Wiile durch Vorarlberger i de Hauptstadt iigfüeuhrt wore.



</doc>
<doc id="4180" url="https://als.wikipedia.org/wiki?curid=4180" title="Münsterkäse">
Münsterkäse

Münschterkäs isch en berüehmte Käs üs Minschter im Minschterdaal, in de elsassische Vogeese. Es handlet sich um e Weichkäs, wo us Rohmilch härgschtellt wird un ziemli stàrik schmeckt. Er wird während dr Produktion mit ere Salzlösig iigrybe, wo'n em zäme mit em Rotschimmel ("Brevibacterium linens") dr typischi Gschmack verleiht. Die kleinere Format ryfe öbbe 5 Wuche in fiechte Käller, die grössere bis zu 2 bis 3 Monet.

Syt 1962 git's für die Sorte Käs au e AOC.

Noch ere alte Legände söll s'Rezäpt für d'Härstellig im 9. JH vomene irische Mönch, wo uff dr Durchreis gsy isch, hinterloh worde sii.

Am beschte me isst de Chäs indem men in vorem Konsum e baar Minute uff d Haizig legt.

Im Elsass wird er hüffig mit Kümmi und eme Glas Wysswy serviert.


</doc>
<doc id="4184" url="https://als.wikipedia.org/wiki?curid=4184" title="Funken">
Funken

Funken chan folgendes bedüte:
Funken isch de Familiename vo folgende Persone:
Lueg au:


</doc>
<doc id="4190" url="https://als.wikipedia.org/wiki?curid=4190" title="Wandalen">
Wandalen

Wandale sin e grosse germanische Volksschtamm gsi, wo zur Völkerwandrigszyt qweer dur Europa zoge sin, bevor si sich in Südschpanie und Nordafrika nidergloh hän.

As Urhaimet vode Wandale nint mer s nördliche Dänemark aa, wo e Landschaft "Vendsyssel" haisst. Historisch und archäologisch nochwiisbar sind d Wandale sitem 1. Joorhundert im westliche Poole (Schlesie). Vo dai uus sind si immer mee gege Südoste drängt und sind sogär bis a d Donau gstoosse, wo d Römer si besigt hend und iri baide Könige "Raos" und "Raptos" gfangegnoo hend.

Im Joor 406 sind d Wandale mit villne andere Völker, Alane, Gote, Burgunder, Suebe, s Maintal durab zoge und hend bi Mainz de Rii öberquert, wobi de Wandalekönig "Godigisel" gfalen isch.

Drufabe sind die verschidnige Stämm ziillos in Gallie umezoge, wos grossi Verwüestige agrichtet hend. Schliessli sind all die germanische Stämm öber d Pyrenäe zoge und hend di Iberischi Halbinsle uuftailt. D Vandale und d Alane hend Andalusie öberchoo, d Westgoote Katalonie und d Suebe Galizie. Aber d Vandale sind nöd lang blibe sondern si sind bi Gibraltar öber s Meer uf Afrika und sind den ostwärts zoge bis zum hütige Tunesie.

Under em König Geiserich hän d Wandaale in Nordafrika denn es Riich gründet mit dr Hauptschtadt Karthago (Tunis). Vo dert uss sinn si dr Seeräuberey nochegange un hän 455 Rom plünderet.

S Vandaleriich isch de erscht uabhängig Staat uffem Territorium vum Römische Riich gsi. Alli andere Germanestaate sin formal Föderate gsi, wo zuemindist zum Schin noch ihr Gebiit im Uftrag vum Kaiser verwaltet hän un au römischi Titel gha hän. D Vandale nit. S Vandaleriich isch 534 vum oströmische Riich im e churze Feldzug zruckeroberet worre. D Vandale hän sich bal nooch dr Gründig vu ihrem Riich mit dr iheimische Bevölcherig vermischt un sin spätistens mit dr arabische Eroberig vu Nordafrika gege 700 als Volch ganz verschwunde.

Nu hütte dreit d Provinz "Andalusie" in Schpanie ihre Namme.

D König vo de Wandale hend sich sitem Gunderich offiziell ""Rex Vandlorum et Alanorum"" (König vo de Wandale und Alane) gnennt.

D Wandale sin fälschelicherwys für ihri sinnlosi Zerschtörigswuet berüchtigt. I Würklichkeit hän sich d Wandale nüt andersch wie alli andri verhalte, ihri Plündrig vo Rom isch sogar üsserscht "fridlich" abglôffe. D Redensart: "Die hen ghuset wie d Wandale" isch uf d Französischi Revolution zrugg z führe.


</doc>
<doc id="4198" url="https://als.wikipedia.org/wiki?curid=4198" title="FC Basel">
FC Basel

Dr FC Basel isch e Verein vom schwizerische Fuessballverband SFV, wo z Basel dehei isch. Är schpylt momentan in dr Raiffeisen Super League, dr högschte Schwyzer Liga. S Johresbudget beträit öbbe 60 Millione Schwyzer Frangge.

Dr Verein isch am 15. Novämber 1893 als "Footballclub Basel" gründet worde.

Dr Veräin, wo vo de Fans "Eff Cee Bee" gnennt wird, het im 20. Joorhundert syni stärchschti Zyt in de 1960er und 1970er Johr gha mit im Ganze sibe Mäischtertitel und drei Pokalsig. In de 1980er Johr aber isch der FCB zymlig erfolglos gsi und het 1988 sogar müesse us dr Nationalliga A, dr ehemolige erschte Fuessball-Liga vo dr Schwyz, abstyge. Erscht 1994 isch er ins Oberhuus zruggkehrt. 

Unter em Präsident René C. Jäggi isch dr gross Erfolg ins Schtadion "St.-Jakob-Park" zruggkho: 2002 het de Basler Verein s'Double mit Maischterschaft und Pokalsig gfyret. Druffabe isch em FCB als dr zwäite Schwyzer Fuessballmannschaft nach de Grasshoppers Züri, wo 1995 und 1996 an dr Champions League teilgno hän, d'Qualifikation zu de Champions League glunge. D'Basler hän drby überraschend d Zwüscherundi, wo unterdesse abgschafft worden isch, erräicht und hän unter anderem Celtic Glasgow und de FC Liverpool us em Wettbewärb gworfe.

2004 het dr FC Basel unter em Christian Gross dr 10. Maischtertitel scho vier Runde vor em Schluss gholt. In 36 Rundene hän si nur 3 Schpyl verlore. 2008 het er sin 12. Maischtertitel erscht im letschte Schpyl gholt. Doner 2008 au dr Cup gwunne hett, hett är s sogenannte "Double" gholt. 2010 het s mit em Trainer Thorsten Fink non emol e Double ge, wo dr FCB im Cupfinal gege Lausanne gwunne het und d Ligaspyl mit drei Pünggt Vorsprung vor YB Bärn beändet het. 2011 het dr FCB dr Maistertitel chöne verteidige.

Im August 2011 het d Bresidäntin Gisela Oeri iire Rückdritt zum Ändi vom Joor 2011 bekannt gee. Am 13. Oktober 2011 het dr Thorsten Fink si Verdraag mit em FC Basel glööst und isch zum Hamburger SV gange. Dr Assistänzdrääner Heiko Vogel het dr Dräänerdschob übernoo und dr FCB isch in dr Grubberunde vo dr Champions League Grubbezwäite worde mit eme Siig über Manchester United.

Am 15. Oktober 2012 isch dr Murat Yakin, wo sälber vo 2000 bis 2006 für e FCB gspiilt het, Drääner worde. Im April 2013 het sich dr FCB im Viertelfinal vom Europacup gege Tottenham Hotspur duuregsetzt, het denn aber im Halbfinal gege dr FC Chelsea bäidi Spiil verloore (1:2, 1:3), drfür aber churz druf wider d Schwizer Mäisterschaft gwunne.

In dr Säson 2013-14 het dr FC Baasel in dr UEFA Europa League 2013/14 gspiilt, gege e FC Salzburg gwunne und isch in Viertelfinal choo. Er het s Häimspiil gegen e FC Valencia 3:0 gwunne, uswärts aber 0:5 verloore und isch usgschiide. Dr Schwizer Göpfinal het dr FCB gegen e FC Züri 0:2 verloore, aber d Mäisterschaft mit siibe Pünkt vor em FC Grasshoppers gwunne. Am Ändi vo dr Seson isch dr Murat Yakin as Dreener entloo und dr Bordugiis Paulo Sousa aagstellt worde.

D Seson 2014-2015 isch für en FC Basel wider e groose Erfolg gsi. Er het d Mäisterschaft scho in dr drittletschte Runde gnoo und isch in dr Champions League bis in Achtelfinal cho, aber dr Göpfinal het er 0:3 gege Sion verloore. Dr Dreener Paulo Sousa het am Ändi vo dr Seson zum AC Floränz welle und dorum het d Clubläitig am 17. Juni 2015 bekannt gee, ass er wurd goo. Zu sim Noochfolger isch dr Urs Fischer ernennt worde.

Dr FC Basel schpylt sini Häimschpyl im "St. Jakob Park", wo vo de Lüt "Joggeli" gnennt wird. Es het e Fassigsvermöge vo guet 38'512 Sitzplätz, woby e Täil vo dr Oschtkurve ("Muttänzerkurve") by nationale Schpyl us Schtandplätz beschtoht. S'Schtadion isch zwüsche 1999 und 2001 vo de wältbekannte Architekte Herzog & de Meuron neu baut worde und isch momäntan s'gröschte Fuessballschtadion vo dr Schwyz. In dä Joohre 2006/2007 isch d'Kapazidät vom Joggeli vo 32'000 uf 38'512 erhöht worde, wobi me über em C-Sektor no än nöiä Sektor, dr Sektor G, anäbaut het.






</doc>
<doc id="4200" url="https://als.wikipedia.org/wiki?curid=4200" title="Lana">
Lana

D Lana isch e Flüssli wo durch d albanische Hauptstadt Tirana dure fliesst. D Lana entspringt ufem Dajti-Berg un fliesst vo dört us durch s Zentrum vo Tirana. Im Zentrum fliesst d Lana durch e Kanal dure. Vo Tirana us fliesst si i nnordweschtlichi Richtig un mündet i de Fluss Tirana.

Früener het mer i dr Lana sogar chönne bade, syt 1990 isch si aber verschmutzt un wild verbaut worre. Illegali Hüüser (vorallem Beitze) sin am Ufer baut worre un d meischte vo dänne Hüüser hen ihre Müll direkt in de Fluss entsorgt. Usserdem sin au no Abwässer ygleitet worre un d Lana isch zunere Müllkippe verchomme. 

Wo dr Edi Rama zum Bürgermeischter gwäält worre isch, sin d illegale Hüüser abgrisse worre, d Lana isch gsüübert worre, e nöier Kanal un Brugge sin baut worre, un d Grüenflächi isch wider hergrichtet worre.


</doc>
<doc id="4204" url="https://als.wikipedia.org/wiki?curid=4204" title="Egnach">
Egnach

Egnach isch e Munizipalgmeind im Bezirk Arbon vom Kanton Thurgau i de Schwyz. Si ghört zum Oberthurgau.

D Munizipalgmeind Egnach lit am Ufer vom Bodesee, zwüsched Arbe und Romeshorn. Si umfasst 18,50 km², do devo sind 16,4 km² Kulturland, 0,75 km² Wald und 2,8 km² Seeaastoss.

Egnach isch e typischi Landgmeind und het kei eigetlichs Zentrum. Die gröschte Ortschafte sind Egnach selber, Nöikirch, Steinebrunn und Winde. Die meiste Wonquartier und Gwerbsbetriib sind i dene Ört z finde. D Landwirtschaftsbetriib mit de aghengte Wonhüser bildet d Wyler und d Höf. Im ganze het Egnach 68 Örtlichkeite, Wyler und Höf.

In Egnach wooned 4'229 Iwooner, dodrunder 125 selbständigi Buure, 1500 Arbeitnäämer und 189 übrigi Selbständigi.

Unmittelbar am Ufer vom Bodesee isch en Campingplatz. Wyter bestoot d Möglichkeit für Ferie uf em Buurehof.

De Verkehrs- und Verschönerigsverein Egnach (VVE) häts sich zum Ziil gsetzt, Verchehr, Landschaft und Kultur in Egnach z waare und z fördere.

Im 8./9. Jahrhundert händ d Alemanne de Egnacher Teil vom Arboner Forst grodet. Es paar Ortsnäme lönd vermuete, dass das Gebiet scho früener dur d Kelte und d Römer bewont gsi isch. De Egnacher Urwald isch vo de römische Heerstross durzoge gsi, wo vo "Arbor Felix" (Arbe) uf "Ad Fines" (Pfyy) gfüert het.

Bis 1798 het s Gmeindsgebiet em Bistum Konstanz ghört. D Egnacher sind Liibeigene gsi und händ em Obervogt Grundzins uf de Bode sowie de Zeent müese abgee. Für d Uusüebig vo sim Gschäft het de Obervogt ziitewiis im Schlössli Luxburg gwont.

1460 hät d Eidgnosseschaft de Thurgau eroberet. Ab do sind d Egnacher nöd nume em Bistum Konstanz Ghorsam schuldig gsi sondern au em Landvogt z Frauefeld.

Am Aafang vom 16. Joorhundert hend sich d Egnacher reformiere loo. 1727 hät Egnach e eigni Chirche übercho und hät sich so vo Arbon löse chöne.

1798 isch de Thurgau en glichberechtigte Kanton vo de Eidgenossenschaft worde. Dodemit sind d Egnacher selbständiger worde. 1803 hät Egnach zum erste Mol es kantonales Gmeindsorganisationsgsetz übercho. Di hütige Grenze gönd auf 1857 zrugg.

1869 isch di Isebahnstrecki Romeshorn-Rorschach baut worde; Egnach hät en Baanhof übercho. 1910 isch de Bau vo de Linie vo de Bodensee-Toggenburg-Bahn gfolgt, mit eme witere Bahnhof in Nöikirch.

Füf Primarschuele in Egnach, Neukirch, Ringezeiche, Hegi und Steinebrunn erlaubet de Schüler en dezentrale Unterricht. D Oberstufe mit Primar- und Sekundarschuel isch z Nöikirch.



</doc>
<doc id="4214" url="https://als.wikipedia.org/wiki?curid=4214" title="Ziger">
Ziger

Ziger (i gwüsse Dialäkt "Ziiger") isch en Frisch-Chääs und d Schwyzer Bezeichnig für e Ricotta oni Nidel. Er wird us Schotte gmacht und beschtaht usem Eiwyss, wo dört no dinne isch. 

Mä nimmt Schotte, git früschi oder entrahmti Chuemilch oder Ankemilch drzue, erhitzt s uf öbbe 90 °C und duet Süüri dri. Vilmol brucht mä Essigsüüri drfür. Ziger wird nit glaageret, sondern sofort früsch oder gräucheret verchauft. Er hebt öbbe zää Dääg.

Ziger losst sich au dehäi recht eifach mache. Mer stellt Milch in em e offene Hafe zwei, drei Tag am ä warme, dunkle Ort uff. Wenn denn d Milch grunne isch, schüttet mer die ganzi Sach in ä Siib un loßt des ä paar Stunde abtropfe. Würze, wenn me wot, öbbe mit Chümmi, un gniese (Wiesetäler Methode). Ziger passt beschdens zu gschwellde Grumbiere.


J. L. Stein et al.: "Milch und Milchprodukte." In: "Ullmanns Encyklopädie der technischen Chemie." Band 16, 4. Auflage, Verlag Chemie, Weinheim, New York 1978, S. 702.


</doc>
<doc id="4218" url="https://als.wikipedia.org/wiki?curid=4218" title="Port BE">
Port BE

Poort (amtlech "Port") isch e politischi Gmeind im Verwautigschreis Biel/Bienne im Kanton Bärn, Schwyz.

Poort ligt am Nidou-Büüre-Kanal am Jäissberg. D Gmeind ghört zur Agglomeration vor bilingue Stadt (Düütsch - Französisch) Bieu "(frz. Bienne)". D Gmeindsflächi bsteit us 29,2 % langwirtschaftlecher Flächi, 30,5 % Waud, 36,6 % Sidligsflächi u 3,7 % süschtigi Flächi. Port isch ä lebändigi Gmeind mit sehr schönä Wohnquartier, viu idyllischi Winklä u landschaftlechi Schönheiteä. Z Port hets ou ä risiigi Mehrzwäckhaue u ä grossä Schuttiplatz.

Poort isch zum erschte Mal gnennt worde im Jahr 1228 aus "Port". Bis zum 31. Dezämber 2009 het d Gmeind zum Bezirk Nidou ghört.

Quäuue: Bundesamt für Statistik 2005

Dr Uusländeraateil isch 2010 bi 9,9 % gläge.

67,5 % vo de Ywohner si evangelisch-reformiert, 17 % si römisch-katholisch (Stang 2000).

Bi de Nationauraatswahle 2011 het s das Ergebnis ggää: BDP 14,6 %, CVP 1,8 %, EVP 3,0 %, FDP 13,5 %. GLP 4,9 %, GP 6,3 %, SP 20,0 %, SVP 31,0 %, Suschtigi 4,9 %.

Gmeindspresidänt vo Poort isch dr Beat Mühlethaler (Stang 2013).

D Arbetslosigkeit isch im Jahr 2011 bi 2,6 % gläge.

Port isch mitem Bus mit Bieu und Nidou verbunde und mitem Schiff mit Bieu und Soledurn.

Bir Vouchszeuuig 2000 hei vo de 2799 Ywohner 83,9 % Dütsch aus Houptsprach aaggää, 10,9 % Französisch u 1,6 % Italienisch.

Dr bärndütsch Dialäkt vo Poort ghört zum Hochalemannisch.



</doc>
<doc id="4223" url="https://als.wikipedia.org/wiki?curid=4223" title="Munster">
Munster

Munster isch:

Lueg ou:


</doc>
<doc id="4224" url="https://als.wikipedia.org/wiki?curid=4224" title="Bundesversammlung">
Bundesversammlung

Bundesversammlung nännt mer:


</doc>
<doc id="4230" url="https://als.wikipedia.org/wiki?curid=4230" title="Arlbergpass">
Arlbergpass

Dr Arlbergpass oder oafach Arlbearg ligt uf 1793 m ü.A. und bildat d Grenz zwischa Tirol und Vorarlberg.

Dött befindat sich di Wasserscheide zwischam Schwarza Meer (Donau) und dr Nordsee (Rhein). Dr Arlbearg bildat grob gsäit di Grenz zwischam Alemannischa und dem Bairischa. Ma könnt nämli no St. Anton, des jo zu Tirol köhrt, no zum Alemannischa zähla.

Ufm Arlbearg isch der klenne Ort St. Christoph, der zur Gmeind St. Anton köhrt.


</doc>
<doc id="4236" url="https://als.wikipedia.org/wiki?curid=4236" title="Egg">
Egg

Egg haissed folgendi Gmeinde:
Egg haissed folgendi Gmaindstail i de Schwiz:
Egg haisst folgende geografisch Ort:


</doc>
<doc id="4247" url="https://als.wikipedia.org/wiki?curid=4247" title="Morgestraich">
Morgestraich

Dr Morgestraich isch dr offizielli Aafang vo dr Basler Fasnacht. Punggt vieri am Morge gehn in dr ganzen Innerstadt d'Liechter us und alli Clique fehn mit em gliiche Marsch, eben em "Morgestraich" aa. Dä Marsch wird während dr ganze Fasnacht nur ei einzigs Mol gspiilt. 

Zum Morgestraich het me tradizioneller Wys e Kopfladärne aa, d'Vorträbler hänn sogenannti Stäggeladärne und so lauft me dur d'Innerstadt und musiziert debii. Ab und zue macht me Pause und kehrt in ere Baiz oder eme Käller ii und isst e Mählsuppe oder e Ziibelewaie.
Dr Morgestraich hett e langi Tradition, wo aber, was nid mängge weiss, bi wytem nid eso lang isch wie d Gschicht vor Basler Fasnacht sälbr.

Aigentlig isch dr Morgestraich e Drummelsignal vom Militär gsi, mit däm me am Morge die uffbotene Truppe zämmegrieft hett. Drum hetts Signal au Sammlig ghaisse. Bekannt isch dr Morgestraich scho in dr Mitti vom 18. Joorhundert bim bärnische Militär gsi. 1808 wird dr Morgestraich z'Basel s'erschti Moll in Verbindig mit dr Fasnacht erwäähnt. Ghandlet hetts sich dozmoll aber immer no um e militärischs Signal, wo vo und fyr Soldate gsi isch.

In de alte Zyte ischs Drummle innerhalb vo de Stadtmuure vorem siibni am Morge (Tagwach) sträng verbotte gsi (s Verbot isch ab 1773 belait). Speeter hett me scho ab de säggse derfe drummle. Fyrs Joor 1797 isch belait, ass d Fasnacht am vieri am Morge mit e Huffe Krach – Drummle und Schiesse – agfange hett. Das hett sich aber nid duregsetzt, au wenn me 1804 usnaamswyys zem Ufftaggt vor Fasnacht scho ob de fynfi hett deerfe drummle. Tradition isch au das nid worde. 

D Stund Null vom Morgestraich isch dr 27. Februar 1833, öppe am drei am Morge. S wird brichtet, dass zer säle Zyt guet und gärn e Gros Mensche oder mee, ver allem jungi Lyt, mit em und uff Aregig vom Samuel Bell, emene stadtbekannte Metzger und Baizer, wo bi de Beheerde als renitänt verschriie gsi isch, luut dur d Gasse vor Stadt zoge sin und mit lutem Drummle d Fasnacht vor allne andere ereffnet hän. Z'bedänke isch, dass dozmoll d Fasnacht vill stränger greglet gsi isch als hytte. Will Basel 1833 de facto im Krieg mit de uffständische Untertane im Baselbiet gstande isch, isch die Fasnacht bsunders stargg igschränggt worde. Wie au immer, obwool me em Bell sin Morgestraich aigentli verbotte gha hett, het ers gmacht, und me hett en loo gwääre. Schliesslig hett me sich weder kenne no welle laischte, ar Fasnacht mit aigne Truppe gege aigny Lyt vorzgoo.

Will Basel am 3. Auguscht 1833 vo de Baselbieter Freischärler vernichtend gschlage worde isch, was zer Deilig vom Kanton Basel und zer Gryndig vom Kanton Basel-Landschaft gfiehrt hett, isch 1834 die ganz Stroossefasnacht sträng verbotte worde - und dodrmit isch au e Wiiderholig vom „Bellsche Morgestraich“ vrhindret worde.

Uffs Joor 1835 hi hett me e liberaleri Fasnachtsordnig erloo. Das isch woohl au uff d Ärläbnis mit em Bell 1833 und die „verbotteni“ Fasnacht 1834 zruggzfiehre gsi. Mit dr neye Ordnig hett me s'erschti Moll mit em Säge vo dr Obrigkeit am vieri am Morge en offizielle Morgestraich durefiehre kenne. Dä Zytpunggt gilt vilne Fasnächtler no hytte als magisch. Vili luege au dä Morgestraich als dr erscht a – und nid dä vom Bell zwai Joor vorhär.

Dodrby darf me sich dr Morgestraich aber nit eso vorstelle wie hytte. 1835 sin Platzmacher in pittoreske Uniforme in zaggigem Schritt mit Staischlossgweer und züggtem Säbel in dr Hand dur d Nacht gschritte. Ihne hindedri sin Tambuureclique gfolgt. Dä Zug isch vo Pierrots und Blätzlibajasse begleitet worde, wo intrigiert (intrigiere: s Publikum mit fräche Sprüch hänsle) und d Zueschauer au mit Geschte e bizz versegglet hän.

Au d Stimmig isch e anderi gsi als hytzuedaags: Keni Lyt vo uswärts und drumm vill meh Platz und d Stadt isch nur schwach vo Pächfaggle erlyychtet gsi. Ladäärne hetts noni ghee.

Ab 1845 sin statt Faggle alls wie mee Ladäärne uffkoo. Am Afang sins vor allem Stäggeladäärne gsi. Zem Dail hetts au Ruggeladäärne ghee, wo me wienen Ruggsagg trait hett. Die gitts hytte nymmi. Die grosse Zugsladäärne sin, wie au d Kopfladäärne, erscht speeter uffkoo. 1857 wird aber vonere grosse lychtende Pickelhuube brichtet und fyr 1858 isch e Käppelijoch-Ladäärne belait.

Erscht syt eppe hundert Joor findet dr Morgestraich usschliesslig am Mäntigmorge statt. Fyr s Joor 1900 isch e zwaite Morgestraich am Mittwuch sicher nochgwiise. Spetischtens 1912 isch dr zwait Morgestraich abgschafft worde. Dass es friener hyffiger zwai Morgestraich ghee hett, isch durchus meeglig. Scho fyrs Joor 1833 – s Joor vom inoffizielle Morgestraich vom Bell – wird brichtet, dass d Binggis am Mäntig am Morge mit Klapperinschtrumänt glärmt hän, ums Drummelverbot z'umgoo. Am Mittwuch denn aber hege si „wie allewyl“ dr Morgestraich gschlage.

Bis hytte isch d Druggede am Morgestraich legendär und bi villne Zueschauer und Aggtive verhasst. Friener isch es allerdings hyffig no schlimmer gsi.

Wieschti Szene hetts im 19. Joorhundert ghee, wo sich verfiindeti Clique bi zwenig Platz ibere Wäg gloffe sin. In de 1870er Joor sig e Clique vonere andere eso brutal uff dr mittlere Brugg abdrängt worde, dass d Ladäärne in Rhy gheit isch.

In vilne Kepf vo de ältere Generation isch no dr 11. März 1946: Dr erscht Morgestraich nochem Zweite Wältkrieg. Nie isch d Druggedde greesser gsi: Ändlig Friide isch vilne Lyt zem Fiire gsi, und so sin sii vo iberall här koo: Uss dr halbe Schwiiz, aber au us em Elsass und em Badische. Grad sälli hän fyr e kurze Momänt in dr wohlbehaltene Schwyyz d Zersteerig vo ihrne Hyyser dihai und die viile Doote welle vergässe. Dodrzue sin no vili amerikanischi Soldate ko. Das hett drzue gfiehrt, dass d Clique fascht bis gar nymmi dur dr Märtplatz ko sin und ihri Drummle iber de Kepf vo de Zueschauer hän miesse balanciere.

D Informatione iber d Gschicht vom Morgestraich stamme vom ene hochdytsche Teggscht, wo uff altbasel.ch publiziert isch.



</doc>
<doc id="4250" url="https://als.wikipedia.org/wiki?curid=4250" title="Fastenwähe">
Fastenwähe

E Faschtewaie (au Faschtewaije gschriibe) isch e Spezialität us der Gägend vo Basel.

Me waiss nid viil über d'Gschicht vo däm Gebägg. Ei Erwähnig stammt us em 17. Johrhundert. Es heisst dert, dass me die Faschtewaie nur am Sunntig darf bagge. Hett me sich nid an das Gsetz g'halte, isch me sträng bestroft worde.

Der Daig isch e Hefedaig mit Malzexdraggt, Milch, Angge und e weni Salz. S'Typische isch d'Form, wo entfärnt an e Bräzel erinneret, und dr Kümmi, wo kurz vor em Bagge drüber gschtreut wird. D'Form entstoot, wemme dr Daigbolle mit em sogenennte "Yseli" iischniide duet. Es sin vier Schnitt, wo in Daig gmacht wärde und denn zieht me s'Ganzi vorsichtig usenand (e bitz wien e Ziehharmonika). 

Es git au en Abwandlig vo däm Rezäpt, wo statt Weizemähl Urdinggel bruucht.

D'Faschtewaie wärde um d'Fasnachtszyt verspiise.

Inere Basler Beggerei gits au en Abwandlig vo de Faschtewaie names Sunnereedli. Si sin glainer, trogge und hän e feine Anggegschmagg. Si wärden au mit Kümmi und grobem Salz bestreut.
"Lueg au:" Waie



</doc>
<doc id="4251" url="https://als.wikipedia.org/wiki?curid=4251" title="Präger Gletscherkessel">
Präger Gletscherkessel

Dr Präger Gletscherchessel isch es Naturschutzpiet, wo sit 1994 bestoot. Es het 2800 Hektaare und goht an des Naturschutzgebiet vom Feldberg ane. Es isch s zweitgröschti vo Bade-Württeberg. Es isch öschtlich vom Wiisedal uf dem Gebiet von den Städt Schönau un Todtnau (Präg).

D Usdehnig isch 7 Kilometer in Nord-Süd un 5 Kilometer in Oscht-Wescht-Richdig. De Höchiunterschied het vom tiefschte Punkt mit 570 Meter bi Gschwend und dem höchschte Punkt mit 1309 Meter uf em Blößling dobe öpe 700 Meter.

Des Präger Dal isch durch d Iiszitt schtark geprägt worre. Vor öppe zee bis zwenzg Tuusig Joor sin sechs einzelni Gletscher im Dal zemmecho, henn aber nitt ins Wiesedal ablaufe chenne. Drum isch des Iis vo de Gletscher bis uff 500 Meter uffgstaut gsi. So sin einigi interessanti Talforme uftrette, wo de Gletscher abghoblet hätt. S hät hütt no 3 Präger See, des sinn mit Wasser gfüllti Iiserosionskolke und anderi idrucksvolli Züge vo de iiszittliche Landschaft. 

S Piet lebt vo einere Vielfalt, so gitts Arnika, Silberdischtle und Chatzepfötli, aber au seltini Vögel wie d Zippammmere oder de Schwarzspecht.

In de Felse gits seltini Farne oder es wachse Fingerhuet.

In de Blockhald z Präg gits ganz seltini Chäfer, wo in de Halde läbet.


</doc>
<doc id="4252" url="https://als.wikipedia.org/wiki?curid=4252" title="Sursee">
Sursee

Soorsi esch e Stadt im Kanton Lozärn.

Si het rond 9160 Iiwohner (Ändi 2013) ond esch der Houptort vom Waauchreis Soorsi (früecher s Amt). Soorsi hed e historeschi Autstadt met eme berüehmte spotgotische Roothuus. 

Soorsi liid a dr Suure am nordweschtlechen Änd vom Sämpechersee. Es chlyses Stück vom See ghört zum Gmeindbann vo der Stadt. Uf der Gletschermoräne isch der alt Ortsteil Mariazäll, und noch derby s Kantonsspital. Uf der Halbsinsle "Zällmoos" isch d Ruyne vo der uralte Chile, wo öpen im elfte Joorhundert bout worden isch. Bi Soorsi chunt der Chommlibach ad Suuren abe. Und uf der Nordweschtsyte vo der Stadt isch der gross Soorsiwald.

Vo dr Gmeindsflechi send 30,7 Prozänt Puureland, 21,8 Prozänt Waud, 46,8 Prozänt Sidligsflechi ond 0,7 Prozänt süschtigi Flechi.

D Nachbergmeinde vo Soorsi send Göiesee, Chnuutu, Mouesee, Oberchöuch ond Schänke.

Soorsi esch zom erschte Mou gnamsed worde im Jahr 1036 aus "Surse". Im Santurbehoof, em Huus vom Chlooschter Santurbe, isch am Voroobe vor de Schlacht bi Sämpech de Herzog Leopoud der Dritt vo Öschtrich ygcheert. Be de Schlacht hend denn d Eidgnosse s öschtrichisch Heer z Bode grecht.

Quälle: Bundesamt für Statistik 2005
Dr Uusländeraateil esch 2014 bi 15 Prozänt gläge.

74,5 Prozänt vo de Iiwooner send im Jahr 2000 römisch-katholisch gsii, 9,8 Prozänt evangelisch-reformiert.

Bi de Nationaurootswahle 2015 hed s das Ergebnis ggää: BDP 1,2 Prozänt, CVP 24,7 Prozänt, FDP 17,5 Prozänt, GLP 5,9 Prozänt, GP 8,8 Prozänt, SP 15,8 Prozänt, SVP 19,6 Prozänt, Süschtigi 6,5 Prozänt.

Dr Stadtpräsident vo Soorsi esch dr Beat Leu (Stand Februar 2016).

Soorsi het sid em Middelalter s Märeträcht. Hüt isch es e Zäntralort für d Region im Suuretal, und es het en Autobaanaschluss und lyt a der Ysebaan vo Basel zum Gottert.

Zwüsche der Altstadt und der Autobaan und der Ysebaan und ännet der Autobann i der Allmänd isch es grosses Gwärbkwartier. Bim Gwärbverein vo Soorsi mache öpe drüühundert Firmene mit, bi der Induschtry- und Handelsvereinigung Soorsi-Willisau meh as hundertdryssg.

Z Soorsi sind vier Woonbaugnosseschafte aktiv.

Bi dr Vouchszellig 2000 hend vo de 8059 Iiwohner 86,9 Prozänt Tüütsch aus Houptsprooch aaggää, 0,3 Prozänt Französisch, 2,5 Prozänt Italienisch ond 10,3 Prozänt anderi Sprooche.

Z Soorsi redt me s hochalemannisch Lozärntütsch.

Alljoor am 11. Novämber, em Martinstag, git’s z Soorsi der traditionell "Gansabhouet," wo vilech a Martinizeistaag vo de Buure ad Grundheere chönt erennere, wie teil Lüüt säge. Be dem Vouchsfäscht werd e toti Gans über der Gass amene Droht ufghänkt ond moss met eme Sabu blend abegschlage wärde. De Schleger leid do derför e traditionelli Sonnemasgen aa. – Dä Bruuch stoot i der Schwiizer Lischte vo de «Läbige Tradizioone».

För bsonderi Verdienscht oms Ortsböud hed d Stadt Soorsi vom Schwiizer Heimatschotz anne 2003 de Wakkerpriis öbercho.




</doc>
<doc id="4253" url="https://als.wikipedia.org/wiki?curid=4253" title="Oberaargau">
Oberaargau

Oberaargou heisst dr nordöschtlech Zipfu vom Kanton Bärn.

Zum bärnische Oberaargou ghört s Gebiet vo Wynige und Wange im Weschte bis uf Wynou im Nordoschte und vo Wiedlischbach und Niderbibb im Norde, änet dr Aare, bis uf Rohrbach, Huttu und Wyssachä im Süde. Je nach däm tuet me glägetlech ou no angeri Ortschafte zum Oberaargou zelle: öpe Eriswyu im Ämmitau, Santurbe im luzärnische Pfaffnou oder s aargauische Murgete bi dr Mündig vo dr Murg id Aare.

S Zäntrum vom Oberaargou isch d Stadt Langetu, wo öpe 15'000 Iwohner het. Dr ganz Oberaargou het nit ganz 75'000 Ywooner.

Dr Oberaargou het im Süüde vil Hügel, und derzwüsche Tääler und Chrache, grad wie s Ämmitau näbedra. D Bärge bestönd us Sandsteischichte und bilde d Uusläufer vom Napf-Massyv. Im Norde het’s im Gebiet a dr Aare weniger Hügu, und am nördleche Rand chunt de d Bärgchötti vom Jura. Das isch dr Jurasüdfuess. Die grössere Ortschafte im Oberaargou si: d Stadt Langetu, Buchsi, Aarwange und d Stedtli Wange und Wiedlischbach. Vo Bärn us tuet me dr Oberaargou chly aus Randregion aluege.

Di grössere Gwässer vom Oberaargou sy näbe dr Aare d Langete, wo au Langetu dra ligt, d Root, d Önz und a dr Gränze zu Soledurn dr Äschisee und dr Inkwilersee. Die politische Gränze vom Oberaargou uf dr Südsyte hei sech mit dr bärnische Verwautigsreform gäge Norde verschobe. Drum git’s ehemalegi Oberaargouer Gmeinde, wo hüt zum Ämmitau ghöre.

Dure Oberaargou chöme d Ysebaanlinie vo Bärn uf Züri und vo Langetu uf Biel, und d Regionallinie vo Langetu uf Huttu, die vo Langetu uf Oftrige und de no d Baan vo Langetu uf Bibb und Soledurn, wo hüt dr «Aare Seeland mobil» isch. Vo Wange bis Bibb chunt d Autobaan A 1 nomol dur s Bärnbiet.

Berüehmt isch de Oberaargou ir Vergangeheit für syni Rüebene gsi.

Dr Dialäkt vom Oberaargouer wird mängisch vo de räschtleche Bärner aus Soledurnisch u vo de Soledurner aus Bärndütsch ufgno. So seit de Oberaargouer zum Bischpiu ou "goo" u nit wie di mehrheitlech räschtleche Bärner "gaa". Im Gägesätz zu de Soledurner seit de Oberaargouer aber "är geit" u nit "är got". Das als het dermit z tue, ass innerhalb vom Oberaargou verschideni Dialäktregione z underscheide sind.

Als Oberaargouer Schriftsteller, wo deils i dr Mundart gschribe hend, sind dr Cuno Amiet und d Maria Waser z erwääne.

Es git es Gedicht, wo dr Mundartdichtr Jakob Käser dermit sys Land churz beschrybt:

<poem>
«Jez, we’s is freut, göh mir es Mal
uf Wange, Buchsi, Langethal
u öppeneinisch cherium
ou i di Dörfer zringsetum,
wo do so heimelig u gfreut
im Oberaargau sy verstreut.»
</poem>

Wie s dr Name seit, isch dr Oberaargou früener eifach dä Deil vom uralte Aargou gsi, wo dr Aare no wyter obe gsi isch, öpe vo dr Murg aa bis is Oberland ufe. Dr under Deil isch ebe dr Underaargou gsi; hüt seit me däm aber scho lang nümme so; es isch eifach dr Aargou.

Dr ganz Aargou isch am Afang der Aare no bis ganz ufe id Alpe ggange. Derzue het basst, ass glych wyt in Weschte abe au s Gebiet vom alemannische Bischtum Choschtez ggangen isch. Scho im Middelalter het me vom «Oberaargou» gredt, wo den viu grössr gsi isch als dr hütig bärnisch Verwaltigsberych; in ere Kwelle vom Joor 861 het er "superior pagus Aragauginsis" gheisse. S weschtleche Middelland vo dr Schwiiz het mit em Oberaargou zum Königrych Burgund ghört. Um d Gränze zwüsche Burgund und em Herzogtum Schwoobe, wo sech kwer dure alt Aargou zoge het, isch es imer wider zu Strit cho. Ane 1033 isch Burgund und drmit dr Oberaargou as Römisch-düütsche Rych cho.

D Archeolooge und d Volchskundler rede vo dem Gränzgebiet, wo sech weschtlech und öschtlech dervo anderi kulturelli Fenomeen i dr tradizionelle Volchskultur zeige.

Spöter im Middelalter si d Zähringer, d Frohburger, d Langesteiner, d Grüenebärger und de d Kyburger d Herre im Land a dr Aare gsi. Dr letscht Graf vo Kyburg im Oberaargou isch dr Berchtold I. gsi.

Im 15. Joorhundert sind dr Oberaargou mit dr «Landgrafschaft Burgund» und gly ou dr Underaargou zu dr Stadt Bärn cho. S Gebiet uf dr Südoschtsyte bi Pfaffnou und Willisau isch au scho im 15. Joorhundert vo de Luzärner übernoo worde, wo do d Landfogtei Willisau ygrichtet hend. Sid 1798 isch dr Kanton Aargou sälbständig, und sider isch d Kantonsgränze zwüsche Bärn und em Argou i dr Root und dr Murg zwüsche Wynou und Murgete. Bi Roggu und em ehemolige Chlooschter Santurbe träffe sech d Gränze vo Bärn, Aargou und Luzärn a dr Brugg über d Root.

Politisch gseh het dr Oberaargou d Bezyrke Aarwange und Wange gha, bis dr Kanton Bärn bi dr grosse Bezyrksreform vo ane 2010 drus dr Verwautigschreis Oberaargou gmacht het, wo zäme mit em Ämmitau d Verwautigsregion Ämmitau-Oberaargou biudet. Im Oberaargou und ou im Amtsbezirk Trachsuwaud het me sech bi dr Abschtimmig vergäbe gäge die Refform gwehrt gha.

Politisch isches einisch fasch zure Eskalation cho, wo de Kanton Bärn ke Gäud für wichtegi Projekt – öpe füre Outobahnzuebringer – het wöue gäh. Druf abe hei sech sämtlechi politeschi Persönlechkeite u wichtegi Parteie zure Krysesitzig droffe. Unger angerem het me beschlosse, das me «à la Jura» wöui uf Bärn go demonstriere u dört d Schtrossene blockiere. Es het sogar Lüüt gäh, wo vomene Ustritt usem Kanton Bärn gredt hei. Je nach dr Region vom Oberaargou hät me sech denn lieber em Kanton Soledurn oder em Kanton Aargou agschlosse. Dr Kanton het aber schpöter nochegä, so das es gar nie zu dere Demonstrazion z Bärn cho isch. Usserhaub vom Oberaargou het me dä Konflikt nit gross zur Kentnis gno.

D Stadt Langetu giut ou für es baar Sache aus schwyzerischi «Durchschnittsstadt»; so isch es früeners Glischee gsi. D Stadt het s Imidsch gha, es würde dert durchschnittlech viu Lüüt wohne, wo durchschnittlech viu verdiene, u dr Usländeraatöu sig äbefaus gnau im Schnitt vor Schwyz. Wäge däm tüege z Langetu viu Grossverteiler nöji Waare oder angers teschte oder überproportinau viu inveschtiere.




</doc>
<doc id="4264" url="https://als.wikipedia.org/wiki?curid=4264" title="Lingala">
Lingala

Lingála (oder Ngala) isch en afrikanischi Vercheers- und Handelsspraach. Me redt si vor alem i de bede Kongo.

Sprachlich ghört Lingála zu de Bantuspraache, wo z Ost- und z Zentralafrika - aber au im süüdliche Afrika gredt wärded. Lingála isch em Kongo (Fluss) entlang i de Provinz Equateur im damalige Belgisch-Kongo entstande. Zerscht häd Lingála Lobangi gheisse und isch d Spraach vo de Bangala gsi, eme Stamm wo det im Gebiet, i de Region Ngala, uf halbem Wääg zwüsched Lépoldville (hüt Kinshasa) und Stanleyville (hüt Kisangani) woned. Det isch eini vo de erschte Handelsstation vom Kongo-Freistaat, de Hafe "Nouvelle Anvers" (hüt Makanza) pouet worde. Us Lobangi, gmischt mit andere Bantusprachen, isch im XIX. Jahrhundert e überregionali Vercheers- und Handelsspraach entstande. Die drü Pöschte händ zu de erschte ghört, won im undere Kongobecken ab 1899 katholischi Missionsstatione worde sind.

Us em französische und us Kiswahili händ d Missionar Lehnwörter uufgna, wäns nötig gsi isch. Es git au e paar Wort, won us em tüütsche Spraachruum chömed, vermuetli übers Flämische (Holländisch) vo de belgische Kolonialhäre (lueg i de Tabäle). Lingála ghört zu de Lusengo-Spraache und isch mit Bangala und Bobangi äng verwandt. Öppe en Drittel vom Wortschatz isch mit "Bobangi" similar, das gheisst gliich, was ja nöd verwunderet, wil Lingála us "Bobangi" entstande isch.

Eyebani ndenge nini ngenge ya sida epesamaka. Eyebani ndenge nini moto akoki komikebisa. Eyebani ndenge ya boluki ngenge ya sida na nzoto ya moto. Eyebani ndenge ya kokitisa mpasi ya moto oyo abeli sida, ndenge ya kosalisa ya mpe kobakisa bomoyi bwa ye. (Eyebani ndenge = mer weiss; ngenge ya sida = Aids-Virus (HIV); us ere Gsundheitsbroschüre)

Tata wa biso, ... (Pater Noster; lueg uf em Bild; tata = Papa, Vater)

I de Demokratische Republik Kongo isch Lingála trotz de grosse Verbreitig a de Schuele nöd Unterrichtsspraach. Uf privater Basis wärden aber sehr erfolgrichi Alphabetisierigs-Kürs vo lokale Bevölkerungskomitees mit de Unterstützig vo de UNESCO im Landesinnere duregefüert. Es git Wörterbüecher is Spanische, Französische oder Änglische. Sit 1970 isch d Bible vollständig uf Lingála übersetzt. Vom Neue Testamänt und de Psalme gits unterschidlichi Usgaben. De Dr. Adolphe Dzokanga vom "Institut National des langues et Civilisations Orientales de Paris" häd Wörterbüecher, Grammatike und Spraachwüsseschaftlichi Büecher über Lingála verfasst.

Lingála redt me i groose Teil vo de Demokratische Republik Kongo und de Republik Kongo, aber au i de Zäntralafrikanische Republik und im Norde vo Angola. Über 10 Millione Lüüt reded Lingála. I de Medien, de Armee, offiziele Asprache und de Musig isch es starch verbreitet, was dazue gfüert häd, dass noch de Entkolonialisierig d Bedüütig vo Lingála starch zuegnaa häd. I de DR Kongo gits näbed deAmtsspraach französisch au vier Nationalspraache: Kikongo, Swahili, Tshiluba und Lingála. I de Hauptstadt Kinshasa reded hüt mee Lüüt Lingála wie Kikongo, de Spraach, wo me äigetli i däre Region rede täti. 

Es git verschidnigi Dialäkt. Bokamba und Bokamba underscheided eso:


Zwar gits sit 1976 verbindlichi Regle vo de Orthographische Gsellschaft vo Zaïre, aber die mäischte schriibed wies wänd. Im Kongo-Brazzaville leent mer sich gärn a di französisch Orthographii aa und schriibt zum Biispil <ou> wäm mer [] seit. Im Kongo-Kinshasa schriibt mer ender <nowiki></nowiki> für [u]. Di ofnige Vokal [],[] wärded hüffig <e>, <o> gschribe, mängisch au <é>, <ó>. Das füert zu Verwächslige, wil d Akzänt äigetli für d Betonig vorgsee sind (zum Bischpil "malámu" = guet).

Mer brucht drü Akzänt: De Akut [´] zeigt en höche Ton, s Zirkumflex [^] en stiigende und de Antiflex [ˇ] en sinkende Ton a. Di bäide letschte wärded aber oft nöd gschribe. Vili Lüüt schriibed de Akut a Stell vo de offnige Vokal. Das chan aber hüfig zu Verwächslige füere.


Lingála hät 39 Buechstabe, Digraph und Trigraph:
A - B - C - D - E - Ɛ - F - G - Gb - H - I - K - Kp - L - M - Mb - Mf -Mp - Mv -N - Nd - Ng - Ngb -Nk - Ns - Nt - Ny - Nz - O - Ɔ - P - R - S - T - Ts -U - V - W - Y - Z. <Mf> und <Mv> sind zimli rar; <H> und <R> gits nume i Främdwörter.

Niger-Kongo, Atlantik-Kongo, Volta-Congo, Benué-Kongo-Sprachen|Benué-Kongo, Bantoid, Südlichi Bantuspraache, Narrow Bantu, Nordwest, C, Bangi-Ntomba (C 40), Lusengo. 

Lingala, Sprachcod LIN, isch eini vo de acht Lusengo-Spraache.




E kompletti Bibliographii isch im Internet bi da Adrässe https://web.archive.org/web/20090113190010/http://info-langues-congo.1sd.org/Bibliographie_lingala z finde.




</doc>
<doc id="4271" url="https://als.wikipedia.org/wiki?curid=4271" title="Schweizerische Rettungsflugwacht">
Schweizerische Rettungsflugwacht

Bi dr Schwizerische Rettigsflugwacht (d Kurzbezaichnig isch Rega) handlet’s sich um e sälbschtändigi und gemeinnützigi privati Stiftig für d Luftrettig i de Schwiiz, wo 1952 vo de Mitgliider vo dr Schwiizerische Läbensrettigs-Gsellschaft gründet worde isch und ihre Sitz am Fluughafe Züri-Klote het.

Si het sech zum Ziil gsetzt, mit irne Mittel, Helikopter und Ambulanzjets, Mänsche in Not im In- und Usland z’hälfe. I dr Schwiiz ka d Hilf vo dr Rega über d Alarmnummere 1414 agforderet wärde.

Finanziere duet si sich einersyts dur Iiname us Iisetz und anderersyts dur d Gönnerbiiträg. D Understützig vo dr Schwizer Bevölkerig isch sehr gross, sin doch über 2 Millione Iiwohner derbii.























E "Rega"-Rettigshelikopter befindet sich fünf Minute noch em Alarm in der Luft; zur Standard-Bsatzig ghört en Arzt und e Rettigssanitäter und natürlig au e Pilot. D Köschte für d Ysätz werde vo de Unfall- oder Krankeversicherige trait. Für ihri Gönner übernimmt d Rega dä Ateil vo de Köschte, wo nit dur e Versicherig deckt sin. 

D' "Rega" transportiert nit nur verletzti Mensche, sondern im Rahme vo dr Bärgbuurehilf hüfig au verletzti oder toti Kieh und au Tier, wo zum Byschpyl wäge Schneefall ihri Alp nümme sälber verloh könne.

By medizinische Problem im Usland cha jedi Privatperson d "Rega" um Hilf bitte. In dr Ysatzzentrale vo dr "Rega" macht sich denn en Arzt ufgrund vo den Aangobe vor Ort e möglichscht gnaues Bild und entscheidet denn, ob und wie dr Patient in d' Schwiiz zrugg gfloge wird. Schlechti oder ungniegendi medizinischi Versorgig vor Ort oder e vorussichtlig längere Sitalafenthalt sin do wichtigi Entscheidigskriterie.

Die eigetligi Repatriierig findet denn je nach Entscheidig mit eme Ambulanzjet vo dr "Rega" oder mit eme Linie- oder Charterflugzüg unter medizinischer Begleitig statt. D Flotte vo de Ambulanzjets bestoht us 3 Challenger 604.

2005 het d' "Rega" insgesamt 10.197 Iisätz duuregfiert. 657 drvo by Bergunfäll, 1.356 by Wintersportunfäll, 1.044 by Verkehrsunfäll, 59 by Lawinenunfäll, 791 Repatriierige und 378 Rückfierige mit Linieflüg. D' Zuenahm vo de Zahle isch by de Helikopteriisätz dur s' besseri Wätter verursacht. By de Repatriierige zelle e Dail vo de Patiente, wo noch em Tsunami in d'Haimat g'floge worde sin, aber au die bymene Busunglück in dr Südtürkei Verletzte hän zur Zuenahm bytrait. D' Aazahl vo de Gönner isch um 5.4% uf 1.947 Mio g'schtiige.

2006 het d' "Rega" insgesamt 10.761 Iisätz duuregfiert. 716 drvo by Bergunfäll (9%), 1.514 (+11.7%) by Wintersportunfäll, 1.050 by Verkehrsunfäll, 60 by Lawinenunfäll, 791 Repatriierige mit Ambulanzjets und 362 Rückfierige mit Linieflüg. 

D' Aazahl vo de Gönner isch um 1.4% uf 1.975 Mio g'schtiige.

Am nordöstlige Rand vom Zürcher Flughafe befindet sich s' "Rega"-Center, dr Hauptsitz vo dr "Schweizerische Rettigsflugwacht" (LSZH). Dr Hauptsitz umfasst e Hangar für d'Ambulanzflugzüg, d'Wärkstatt für dr Unterhalt, d' Iisatzzentrale, d'Verwaltig (z. B. d'Gönnerverwaltig und d'Iisatzverrächnig), Infrastruktur für d'Usbildig, e zentrals Materiallager und vieles meh; am Hauptsitz sin rund 150 "Rega"-Mitarbeiter beschäftigt.

Sit 1975 betribt d "Rega" uf em Flughafe Basel-Milhüse-Friburg e Basis. Meh als d Hälfti vo de Iisätz beträffed Südbade (Dütschland), rund foif Prozänt s Elsass. In de Schwiz deckt d Basler Basis d Nordweschtschwiz, de Jurasüdfuess und de Kanton Jura ab.

In Bärn isch d "Rega" sit 1976 uf em Flughafen Bärn-Belpmoos stationiert. Bärn isch e so genannti Flachlandbasis; ihri Aktivitäte bestönd primär in Iisätz bi Verchehrsunfäll sowie sekundär Verlegige vo Spital zu Spital.

D "Rega" isch sit 1966 im Kanton Uri tätig, sit 1978 mit ere eigene Basis in Erschtfäld. Erschtfäld isch e so genannti Gebirgsbasis; im Summer stönd drum Bergunfäll im Vordergrund, im Winter Iinsätz für verunfallti Wintersportler. Dezue chunt na d Tierrettig im Rahme vo de summerliche Alpbewirtschaftig.

Im Berner Oberland isch d "Rega" sit 1971 aktiv, urschprünglich am Flugplatz Interlake und sit 1982 mit ere eigene Basis uf em Heliport Gsteigwiler. "Rega" 10 isch e Gebirgsbasis und under anderem uf aschpruchsvolli Rettigsisätz im Hochgebirge spezialisiert.

Syt 1981 fliegt d' "Rega" ihri Iisätz im Gänferseegebiet von ere Basis uff em Flugplatz "Blecherette" in Lausanne us. Pro Johr finden ab Lausanne rund 1.000 Iinsätz statt, dodervo öppen e Drittel mindeschtens teilwiis in dr Nacht.

In dr Magadinoebeni im Zentrum vom Kanton Tessin isch d"'Rega" sit em 1980 präsent. S' Iisatzgebiet umfasst dr ganzi Kanton Tessin wie au Teil vom Kanton Graubünde und s' Misox. Drzue kömme immer wieder au Iisätz im gränznohe Italie. 

Im Engadin fliegt d' "Rega" syt 1957 Iisätz, syt 1977 mit eren eigenen Infrastruktur uff em Flugplatz Samedan. "Rega" 9 isch e sogenannti Hochlandbasis mit eme grosse Spektrum an Iisätz, hauptsächlig haldet sichs um Primäriisätz, wo dr Notarzt und dr Rettungssanitäter zur Erstversorgig an en Unfallstell gfloge wärde.

Für Iinsätz im Kanton St. Gallen, im Kanton Thurgau undin de beide Appenzell und im Fürstentum Liechtenstein verfiegt d' "Rega" syt em 1984 über e Basis in Winkeln zwüsche Gossau und St. Galle. Hüfig finden au Iisätz in Dütschland und Öschtrych statt.

In Untervaz im Norde vom Kanton Graubünde befindet sich syt 1992 eini vo de jüngere "Rega"-Base, friener hetz d' "Rega" der Flugplatz Bad Ragaz gnutzt. Ab Untervaz fliegt d "Rega" pro Joihr öppe 900 Iisätz, dodrvo rund 300 für Opfer vo Wintersportunfäll.

Im Ruum Züri befindet sich d' "Rega" 1, die älteschti Basis vo dr "Rega". Ab em Joohr 1968 het d "Rega" Iisätz von ere Basis uff em Flughafe Züri LSZH, ab em 1972 provisorisch vomene Standort uff em Kinderspital in dr Stadt Züri gfloge. Syt em Frielig 2003 verfiegt d' "Rega" 1 über e moderni Basis uff em Gländ vom ehemolige Militärflugplatz Dübedorf. Pro Johr fliegt d Zürcher Basis rund 1'000 Iisätz.




</doc>
<doc id="4272" url="https://als.wikipedia.org/wiki?curid=4272" title="Rega">
Rega

Rega chan folgendes bedüte:




</doc>
<doc id="4274" url="https://als.wikipedia.org/wiki?curid=4274" title="Mehlsuppe">
Mehlsuppe

D Mählsuppe isch e tradizionelli Spiis, wo z Basel in der Fasnachtszyt gässe wird.

S typischen Aroma entstoht, wemme s'Mähl in Brootbutter z'erscht goldbruun röschte duet. Die wytere Zuetate si unter anderem Rootwy, Schalotte, Knoblauch und Bouillon. Vor em Serviere kha me no griibene Kääs drüber streue.

Es wird behauptet, dass d Mählsuppe am beschte schmeggt, wemme si am Vordaag zuebereitet und iber d Nacht im Kielschrangg uffbewahrt.
D Mählsuppe isch e sehr eifachi Spiis, wo friehner in arme Huushalt zum Zmorgenässe gässe worden isch. D Zuedate gheere zum Billigste, wo s gee het: Mähl (meistens Weize- oder Roggemähl, bi dr französische "Gaude" Maismähl), Wasser oder mänggisch Milch und anders wie Räschte, Salz oder Zucker, Brotmeggeli u.s.w. 
Bi dr brennte Mählsuppe oder Brennsuppe reestet mä s Mähl in der Pfanne goldigbruun und kocht s denn im Wasser und verbesseret eso s Aroma. 




</doc>
<doc id="4275" url="https://als.wikipedia.org/wiki?curid=4275" title="Primärgruppe">
Primärgruppe

Under Primärgruppe verstoht dr Soziolog Charles H. Cooley e Gruppe vo Lüt, wo dur intimi Verbindige mit diräktem Kontakt und Kooperation charakterisiert isch.

E Primärgruppe isch in mehrere Hiisichte "primär"; aber hauptsächlig in däm Sinn, ass si e fundamentali Bedütig het für d Bildig vo dr soziale Natur und vo de Ideal vo de Individue. S psychologische Resultat vo dr initime Verbindig isch s Verschmelze vo de Individualidäte im ene gmeinsame Ganze, so dass grad s einzelne Sälbst, in e Hufe Hiisichte wenigstens, im gmeinsame Läbe und de Zwäck vo dr Gruppe ufgoht. Am eifachste cha mä das as "mir" beschriibe. Es bringt mit sich die Art vo sozialem Gfüehl und wächselsitiger identifikation, wo "mir" dr natürligi Usdruck drfür isch. Mä läbt im Gfüehl vom Ganze und findet d Hauptziil vo siim Wille in däm Gfüehl.

Im Hindergrund vo däm Begriff stoht im Cooley si bsundrigi Uffassig vo dr soziale Natur vom Mensch. D Gsellschaft isch für e Cooley e mentali Organisationswiis vo Individue; er lähnt es as künstlig ab, s Individuum und d Gsellschaft begrifflig enander gegenüberzstelle.


</doc>
<doc id="4290" url="https://als.wikipedia.org/wiki?curid=4290" title="Arni AG">
Arni AG

Aarni (amtlich "Arni") isch en politischi Gmäind vom Kanton Aargau.

D Gmeind lyt im öschtliche Chälleramt im Bezirk Brämgarte. Si isch am Holzbirlibärg.

Aarni hed öppe anderthalbtuusig Iiwoner; es hed en Schuel, en Tornhalle, zwee Dorflääde, drü Reschtorand ond en äigeni ökumenischi Chile, wo-n-aber (katholischersits) zor Pfarrei Lunkhofe kört.

Aarni isch früener es Puuredorf gsi, die eltischte schriftliche Quälle isch öppe 750-jööhrig, det het Dorf no "Arne" ghäisse. Dä Name het z tue mit em Baumname "Ahorn".

1803 isch Aarni zum Kanton Aargau cho, und es isch dänn mit em Nochberdorf Ischlisbärg zämegleit worde. Die nöji Gmeind het "Arni-Ischlisbärg" gheisse. 1983 isch die Dopelgmeind wider ufglöst worde.



</doc>
<doc id="4292" url="https://als.wikipedia.org/wiki?curid=4292" title="Clique">
Clique

Clique stoht für:



</doc>
<doc id="4293" url="https://als.wikipedia.org/wiki?curid=4293" title="Arni">
Arni

Arni cha sii:
Arni ghaissed folgendi Gmeinde:

Gmeindstail, wo Arni ghaissed:
Arni, Arno oder Arn isch au:


</doc>
<doc id="4297" url="https://als.wikipedia.org/wiki?curid=4297" title="Rems-Murr-Kreis">
Rems-Murr-Kreis

Dr Rems-Murr-Kreis isch an Landkreis em Bundesland Baden-Württemberg en Deutschland. D'Hauptstadt vom "Rems-Murr-Kreis" isch Woiblenga. Er ghört zur Region Stuagert im Regierungsbzirk Stuagert. Er hädd soin Noma von selle zwoi Fliss, dia en em Norda ond Siada von Oschda nach Weschda durchfliassat, dr Rems ond dr Murr.

S Remsdal zwischa Weischdadt ond Fellbach isch a beriahmde Weiabaugegend, wobei die Wei wega dem Gips-Keuper-Boda recht drogga send.

S Königshaus Württaberg hott sein Schdammsitz in Beitelsbach, ema Schdadtdoil von Weischadt.




</doc>
<doc id="4299" url="https://als.wikipedia.org/wiki?curid=4299" title="Freiburg im Breisgau">
Freiburg im Breisgau

Friburg im Brisgau (; dytsch: "Freiburg im Breisgau", frz.: "Fribourg-en-Brisgau"), südlichsti Grossstadt vu Dytschland, isch nooch Sturget, Manne un Karlsrue die virtgröscht Stadt in Bade-Württeberg. Die kreisfrei Stadt im glichnammige Regierigsbezirk isch Sitz vum Regionalverband Südlicher Oberrhi un vum Landkreis Brisgau-Hochschwarzwald, wo si nohzue ganz umgä isch drvu. Die Grossstädt, wo am nägschde liige, sin Mülhuse (Frankriich) guet 50 km südweschtlich, Basel (Schwyz) guet 60 km südlich un Züri (Schwiz) guet 90 km südöschtlich, Strossburg (Frankrich) guet 85 km und Charlsrue guet 140 km nördlich sowie Stueget, guet 140 km Luftlinie nordöschtlich vu Friburg.

D'Iwohnerzahl vu dr Stadt Friburg im Brisgau het am Afang vu dr 1930er Johre d'Grenze vu 100.000 yberschritte. Dur des isch si zu ere Grossstadt worre. Hit läbe guet 220.000 Mensche in dr Stadt, dorunter eppe 30.000 Studänte vu dr Albert-Ludwigs-Universität, dr evangelisch Fachhochschuel z`Friburg, dr andere Fachhochschuele und dr Pädagogische Hochschuel.

Friburg lit an dr Grenze zwische Schwarzwald un Oberrhigrabe. D Verwerfig verlauft midde durs Stadtgebit. Die östliche Stadtdeiler lige ime Verbindigsdal zum Zartener Becke beziehigswis scho im Schwarzwald selber (Kappel, Günterschdal). Die westliche Stadtdeiler lige hauptsächlich uf eme Schwemmkegel, wo während dr letzte Iszit entstande isch. Im Süde lit dr Schimberg, wo zue dr Vorbergzone zellt, eme Deil vum e alde Gebirg, wo bim Ibräche vum Oberrhigrabe nur deilwis abgrutscht isch. Dur Friburg fliesst d Dreiseme.

D Stadt lit im "Verdichtigsrüm Friburg", wo nebe dr Stadt Friburg im Brisgau d Gmeinde Au, Betzige, Gundelfinge, Kilchzarte, March, Merzhuse un Umkilche im Landkreis Brisgau-Hochschwarzwald sowie d Städt un Gemeinde Emmedinge, Denzlinge un Waldkilche im Landkreis Emmedinge umfasst.

Fer d Region Südlicher Oberrhi bildet Friburg s Oberzentrum. S Oberzentrum Friburg übernimmt fer d Gmeinde Au, Betzige, Buechebach, Ebringe, Eichstett, Glotterdal, Gottene, Gundelfinge, Haiwiler, Horbe, Kilchzarte, March, Merzhuse, Oberried, St. Märge, St. Peter, Schallsched, Sailede, Stäge, Umkilche un Wittnau d Funktion vume Mittelberiich.

Friburg isch klimatisch gsähne die wärmscht Grossstadt in Dytschland.

Folgendi Städt un Gmeinde grenze an d Stadt Friburg im Brisgau. Si werre agfange im Norde im Uhrzeigersinn ufzellt un lige alli, usser Vörstette, wo zum Landchreis Emmedinge ghert, im Landchreis Brisgau-Hochschwarzwald:

Vörstette, Gundelfinge, Glotterdal, Stäge, Kilchzarte, Oberried, Münschterdal (Schwarzwald), Bollschwil, Horbe, Au, Merzhuse, Ebringe, Schallsched, Bad Chrozige, Brisach am Rhi, Märdinge, Gottene, Umkilche un March.

S Stadtgebit vu Friburg isch in 42 Stadtbezirke glideret. Sälli Ideilig dient zuenächst bloss statistische Zwecke. In dr Stadtdeil Ebnet, Hochdorf, Kappel, Lehe, Munzige, Obfige, Dienge un Walderschhoufe, wo erscht bi dr Gmeireform 1971–75 igliderte worre sin, isch d Ortschaftsverfassig igfüehrt worre. Dodemit hänn e jeede vo dääne Orte e Ortschaftsrot, wo vo dr Iwohner glichzitig mit em Gmeirot gwählt wird, mit eme Ortsvorsteher an dr Spitz sowie e örtlichi Verwaltig. D Ortschaftsrät mien zue allene wichtige Aglägeheite, wo d Ortschaft betreffe, aghert werre. Die endgültig Entscheidig yber e Massnahm oblit aber im Gmeirot vu dr Gsamtstadt Friburg. Im Stadtdeil Sant Jerge git's e "Gmeisekretariat", wo fer verschidini Verwaltigsufgabe zueständig isch.

"Lueg au:" Freiburg (glichnamigi Städt) -- Zähringerstadt

Uffem Friburger Stadtgebit liige elf grösseri Seä un etlichi kleineri Weiher. Dr grösst See isch dr Obfiger See mit öppe 41 ha Flächi. Alli grössere Seä sin künstlich aglegt un bis uf dr Waldsee, wo ime östliche Stadtdeil dr Namme gä het, alli as Baggerseä entstande.

S'Ruckgrat vum innerstädtische Nohverchehr bildet s'Stadtbahnnetz, wo am 29. April 2006 mit dr Inbetriibnahm vu dr Stadtbahnlinie ins Quartier Vauban e Erwitterig erfahre het. Insgesamt viir Linie, wo alli yber s'Stadtzentrum am Bertoldsbrunne füehre, ybernämme d'Hauptlast vum innerstädtische ÖPNV.

Am Hauptbahnhoft erfolgt d'Verknüpfig mit em regionale Schineverchehr, mit em Fernverchehr (ICE) un em regionale Busverchehr. An dr städtische Peripheri git's witteri Verchnüpfige mit Regionalbuslinie.

D'Stadtverchehr Friburg isch im Tarifverbund vum Regio Verchehrsverbund Friburg, zämme mit dr Noochberlandchreise Brisgau-Hochschwarzwald un Emmedinge.

S "Friburger Minschter" (oder au "Münster Unserer Lieben Frau") isch im romanische und bsunders im gotische Stil baut worre. Es isch d römisch-katholische Stadtkilche vu Friburg im Brisgau.

Dr Turm vum Münschter het a Höchi vun 116 Meter und isch anno 1330 fertig worre. Zue sällere Zit isch es dr höchscht Kilchturm nördlich vu dr Alpe gsi. Uff de Münschterturm kaa mer nuffkraxele, dees sind 331 Steckele und vo obbe hot mer e guete Ussicht uff de Märt und s Dächergwirr. Selli Kilche hett e ganz alti Glocke, dees isch d "Hosanna" usm Johr 1258. Die wigt so um die 5 Tonne und isch onne vu de älteschte Glocke wo's no gitt vu derre Gröss in Deutschland. (Die meischte Kilcheglocke, au vum Münschter, sin am End vum Zweite Wektkrieg igschmolze worre, wil mer im Volkssturm Stahl brucht het). Bsunders isch se onne vu de älteschte Angelusglocke vu Deutschland. Zsamme hott es Münschter 18 Glocke, wo lite.

S "Historische Kaufhus" isch us dr Renaissancezit und vu 1520 bis 1532 errichtet worre. D Vordersit isch ganz rot wie mit Ochsebluet aagmolt.
D zwei "Stadttore" sind ibrig bliibe vu dr Stadtmuure. S ältere Martinstor isch 1901 ums Dreifache uf 60 Meter ufgstockt worre und mit em Dachufbau wie im 15. Johrhundert. S Schwobbedor isch im Johr 1901 uf fascht dr doppelte Höchi usbaut worre. Im Johr 1954 isches umgstaltet worre mit enem Pyramidedach und em Glocketürmli.

S "Alte und Neue Roothuus".

Z' Friburg gits scheni Strossebächli un d'Männer, wo si buzze, heisse Bächlibutzer. D'Friburger Bächli hän e Gsamtlängi vu 15,5 km, vu dene verlaufe 6,4 km underirdisch. D'Legände sait, dass jeder, wo inidabbt, e Friburger hirote wird.


D'Sprochgrenz zwische niideralemannisch und hochalemannisch goht mitte durch dr Südweschte vu Friburg. Im alemannische heisst es "Friburg" grad eso wie bi dr Stadtgründig. D Umgangssproch hit isch e meh oder wäniger niideralemannisch un oberrhifränkisch beeiflussts Hochditsch. D'Umgangsproch diphthongiert greeschtedeils wie s Fränkisch oder s Schwäbisch un het demit e wesetliche Charakterzug vum Nideralemannische verlore.

Im friejer katholisch-konservative Friburg isch anne 1962 mit em Eugen Keidel zum erschte mol e Sozialdemokrat zum Owerburgermeischter gwehlt wore. Ihm isch im Johr 1982 sii Barteikolleg Rolf Böhme im Amt gfolgt, wu anne 2002 uusgschide isch. Mittlerwiili giltet d Stadt als Hochburg vu de Griene, nit nur weg de Wahl vum erschte griene Owerburgermeischter vun ere ditsche Großstadt, sundern au weg de iwerdurschnittlige Wahlergebnis. Bi de Bundesdagswahle 2002 un 2005 isch de Wahlkreis Friburg mit 25,0 beziehigswiis 22,8 Prozent vu de Zweitstimme de bundeswitt beschte Wahlkreis vu dere Bartei. Nodem di Griene bi de Europawahl 2004 im Stadtkreis 36,8 Prozent bikumme hän, het sich bi de Landtagswahl im März 2006 wider d CDU mit 30,3 Prozent als sterkschti bolitischi Kraft duregsetzt. Bei der Landdagswahl vu 2011 isch de Stimmeaadeil vu de Griene awer uf 34,5 (Friburg I) bzw. 39,9 Prozent (Friburg II) gstige.

S Direktmandat im Ditsche Bundesdag fir de Wahlkreis Friburg het vu 2008 bis 2013 de Sozialdemokrat Gernot Erler gha, bi de Bundesdagswahl 2013un 2018 het de CDU-Bolitiker Matern Marschall von Bieberstein s Direktmandat gwunne. Iwer d Landeslischt isch au d Kerstin Andreae (Bindnis 90/Di Griene) sitt 2002 als Verdretteri vu de Stadt im Bundesdag. Im 15. Landdag vu Bade-Wirtteberg isch Friburg mit drei Abgordnetenverdrette: fir de Wahlkreis Friburg-Oscht de Reinhold Pix (Bindnis 90/Di Griene, Direktmandat) un fir de Wahlkreis Friburg-Wescht d Edith Sitzmann (Bindnis 90/Di Griene n, Direktmandat) un d Gabi Rolland (SPD).

An de Spitz vu de Stadtverwaltig isch vor 1806 de Schulthess als Vorsitzer vum Gricht gstande. Mit em Iwergang vum Brisgau an Bade isch s Friburger Stadtrecht vu 1520 usser Kraft gsetzt un di badisch Gmeindsverfassig mit eme direkt gwehlte Burgermeischter an de Spitz vu de Verwaltig iigfiert wore. De Johann Josef Adrians – no vu de Zimft als Stadtowerhaupt gwehlt – isch 1806 in sinem Amt bstetigt un mit em Titel Owerburgermeischter gehrt wore, doch di badisch Gmeindsornig het di kommunaleSelbschtverwaltig vu Friburg zimli iigschränkt. S Sage het e vu de Regierig iigsetzte Stadtdirketor ghaa. Ab 1832 hän d Friburger Stadtowerhaipter de Titel Burgermaischter drait un hän sich erscht am 1875 wider Owerburgermeischter gnennt.

De Friburger Owerburgermeischter isch glichzittig stimmberechtigte Vorsitzer vum Gemeindsrot. Wäge eme Wahlispruch isch dr nej OB Martin Horn am 1. Juli 2018 erscht emol numme Amtsverweser un sällewäg ohni Stimmrächt im Gmeindrsot.

D Owerburgermeischter sitt 1806:

De Gmeindsrot bstoht us 48 gwehlte Mitglider. De Vorsitz mit Stimmrecht het als zuesätzlig Mitglid de Owerburgermeischter.

D Wahl zum Gmeindsrot am 7. Juni 2009 het zue dem Ergebnis gfiert:








</doc>
<doc id="4307" url="https://als.wikipedia.org/wiki?curid=4307" title="Freiburg">
Freiburg

Freiburg isch dr Name vu däne

Ortschafte:

Verwaltigseinheite:

Schiff:

Verein:

Lueg au:


</doc>
<doc id="4313" url="https://als.wikipedia.org/wiki?curid=4313" title="Schnüriger">
Schnüriger

D' Schnüriger sind e alts Gschlächt vo freie Landlüüt us em Steinerviertel z'Schwyz. S'erscht Mal dokumentiert im zwölfte Jahrhundert. Ursprüngli Schnüerliger, wie im Flurname "Schnüerle" (gliichbedütend wie klini Rüfe Mure, Murgang) i de Gmeind Sattel (Schwyz).

Über vili Hundert Jahr immer wider tüchtigi Kärli i de Politik und im Militär (Schwyzer Landvögt und Tagsatzigsdelegierti in de alte Eidgenosseschaft): 


</doc>
<doc id="4315" url="https://als.wikipedia.org/wiki?curid=4315" title="Santiago de Compostela">
Santiago de Compostela

Santiago de Compostela isch d Hauptstadt vo Galizie im Nordweste vo Spanie, wo knapp 92'300 Ywoner hätt .

D Kathedrale (e romanische Bau mit ere Barockfassade) isch s Ändziel für d Pilger, wo sich us ganz Europa uf dr Jakobswäg mache zum s Grab vom Heilige Jakobus go psueche. In de sogenannte "Heilige Joor" 1999 und 2004 sin über 150.000 bzw. knapp 180.000 Pilger unterwägs gsi.

D Altstadt und dr Jakobswäg ghöre zum Wältkulturerb vo dr UNESCO.

Onne vun de Strecke us em Gwirr vu Jakobswäg uf Santiago de Compostela hosst "Oberschwäbischer Jakobspilgerweg" und goht vo Ulm ibber Oberdischinge, Bad Schusseried, Biberach an der Riß, un Wiigarte. Denn wiiter durch Meerschburg zum Konschdanzer Münster. Vum Konschdanzer Münster gohts uff de Wessenbergstroß lang bis zur Schweizer Gränz. Von Chrüzlinge us hosst der Jakobsweg denn Schwobeweg und führt in de Thurgau und über Äisidle, Flüeli-Ranft, Thun, Friiburg im Üechtland und Gämf.

(de) Joan Fiol Boada: "Der Jakobsweg. Von Montserrat und von Saint Jean Pied de Port." Hampp Verlag, 168 Seiten. ISBN 978-3-936682-10-6



</doc>
<doc id="4321" url="https://als.wikipedia.org/wiki?curid=4321" title="Swahili (Sprache)">
Swahili (Sprache)

"Über d`Lüüt "Swahili" stönd d`Sache im Artikel Swahili (Gesellschaft). I dem Artikel gaats nur um d`Spraach."

Kiswahili (uf Tüütsch au: "Swahili") isch e Bantuspraach z Ostafrika.

De Begriff "Kiswahili" isch es arabischs Leenwort, abgleitet vo السواحلي (As-Sawahili). Das bedüütet Küstebewoner. Das chunt vo de lange historische Bezieige zwüsched de arabische Händler, won übers Meer cho sind, mit de Bewoner vo de ostafrikanische Küste.

S'Präfix "ki" (Nominaalkchlass 7) weert i vele Bantuschpròòche pruucht zom Schpròòchbezäichnige wedrgèh, äso z. Bsp. Kikongo (dasch è wechtigi Schpròòch ide dèmokchraatische Rèbublikch fom Kchònggo òdr Kiswisi (das bedüttet "Schwizrdütsch")).

Näbem Araabischen esch Kiswahili di wechtigscht Schpròòch z'Afrikcha. Es hèt sogaar Frsüèch gèh, Kiswahili zor Schpròòch fom ganze Kchòntinänt z'mache. Pruucht weert Kiswahili abr haupzächli z'Oschtafrikcha (Tansaniia, Keenia, Uganda, Ruanda, Burundi, ond Oscht-Kchònggo). Z'Tansaniia chöne's öppe 70-80% fode Befölkchèrig, z'Keenia 60-70%, ide Pròwenz "Shaba" (Kchònggo) nò öppe t'Höufti foden Iiwònr, in Uganda, Ruanda ond Burundi chas nòn è Drettu fode Lütt.

Di äigèntlèche Muètrschpròòchlr chöme fodr Ensle Sansibar. Aui andère Lütt, wo Kiswahili ä nò flüüssnd rède, händ i dr Règu en andèri Muètrschpròòch. Eläi z'Tansaniia chöne's öppe 5 Milioone Lütt. Insgesamt gez 30-50 Milioone Schprächr lingua franca.

Kiswahili esch sitt 1961 t'Amzschpròòch fo Tansania. Z'Keenia ond in Uganda hèz de Schtaatuss fonère Nazionaalschpròòch.

Im Juli 2004 isch am Gipfelträffe vo de Afrikanische Union beschlosse worde, das Kiswahili Amtsspraach segi.

Wien au anderi Bantuspraache, tuet d Grammatik vo Kiswahili d Substantiv i verschideni Kategorie (Nominalklassen) iiteile. Nach em Meinhof-System gits 22 Kategorie, 10 devo findt mer i allne Bantuspraache; Kiswahili häd 15.

Kchlassen 1 ond 2:
Wöörtr, wo mit "m-" aafangen im Singgulaar (Kchlass 1), ändere s'Präfix im Pluraau of "w(a)-" (fòr Wòkaau ghèjz "a" wägg). Biischpeeli: m-toto (ès Chend) -> wa-toto (mehrèri Chend). Wèl i dère Kchlass fòr auèm Wöörtr för mönschlèchi Wäse send, häisst t'Kchlass 1 ond 2 au "Mönschekchlass".

Kchlasse 3 ond 4:
Dene zwo Kchlasse säipmen ä "Baumkchlass", wèl fell Näme fo Böim so fongkchziònière. Im Singgulaar esch ès "m-", im Pluraau "mi-". Biischpeeli: m-ti (èn Baum) -> mi-ti (mehrèri Böim).

Kchlasse 5 ond 6:
Dò hèz im Singgulaar fòr de Woortwoorzle nüüt, oder "j(i)-". Im Pluraau gez ès "ma-"Prèfix. Biischpeeli: 0-duka (Laade, Gschäft) -> ma-duka (Lääde, Gschäftr), ji-we (èn Schtäi) -> ma-we (mehrèri Schtäi).
I de Kchlass 5 send au alli Vergrösserixfòrme.

Kchlasse 7 ond 8:
T'Kchlass 7 hèt im Singgulaar "ki-" odr "ch-", im Pluraau dènn "vi-" odr "vy-" (s'zwöitèn ame fòr Wòkchaau).
Frömdwöörtr, wo zuèfèlligrwiis met "ki" aafönd, wäärde fode Kiswahili-Schprächr mäischtens so intèrprètièrt, das das "ki" es Klasse-Prèfix sig. Biischpeeli: S'Woort "kitabu" chomt fòm araabische "kitāb" (Buèch). Im Pluraau mache t'Swahili-Schprächr, wi be aune ere ki-Wöörtr, "vi-tabu" druus. Im Araabische gièch de Pluraau ganz andersch.
I de Kchlass 7 send au alli Verchliinerixfòrme Diminutiv ond aui Schpròòchenäme (z. Bsp. ki-swahili, ki-rusi (= rossisch)).

Kchlasse 9 ond 10:
Dene Kchlasse säipme zämegnòh ä t'Nasaaukchlass, wèl si sèch dor ès Nasaauprèfix "(m-, n-, ny-, ng-)" uuszäichne. Das Prèfix esch im Singgulaar ond im Pluraau gliich. I dère Kchlass send abr ä feu Frömdwoort, wo kchè Nasaau foore händ, z. Bsp. "shule" (= Schuèu, usm Tütsche), "picha" (= Beud, usm Änglische).

Wöörtr, wo met "u-" aafange (Kchlass 14), bezäichne hüüffig abschtrakchti Begreff und händ èke Pluraau, z. Bsp. "u-toto" (Chendhäit).

D'Wèèrbe händ im Imfinitiif s'Prèfix "ku-" (Kchlass 15), z. Bsp. "ku-soma" (lääse).

Adjèkchtiif, Zaalwöörtr ond Wèèrbe münd mette Kchlass fom Noomen öberiischtemme. Oft (abr lèngschtns ned emmr) chöme si di gliiche Foorseuben wi die öbr.

Sit de Kolonialziit, öppe vo 1870 bis 1960, isch Kiunguja, de Dialäkt vo Sansibar d Basis vom Standard-Kiswahili für ganz Ostafrika. Trotzdem cha mer 15 Dialäktgruppe underscheide:




</doc>
<doc id="4322" url="https://als.wikipedia.org/wiki?curid=4322" title="Swahili">
Swahili

Swahili esch d'Kchorzfòòrm vo de Spròòch "Kiswahili" (uf tütsch ä "Suaheli"), de mäischt gschpròchnen afrikchaanische Schpròòch öbrhaupt. Mänggisch säipmèn ä de Muètrschpròòchlr "Swahili". Abr sii säge seech säubr "Mswahili" (im Singgulaar) ond "Waswahili" (im Pluraal).



</doc>
<doc id="4325" url="https://als.wikipedia.org/wiki?curid=4325" title="École Polytechnique Fédérale de Lausanne">
École Polytechnique Fédérale de Lausanne

D` École polytechnique fédérale de Lausanne isch d` Eidgenössischi Technischi Hochschuel vo Losànn, churz EPFL. Si lyt in Eclubens ir Nöchi vo Losànn im Kanton Wâdt.
D EPFL isch 1853 gründet worde und isch eini vo de renommiertiste europäische Hochschuele. Im Shanghai-Ranking 2008 (Academic Ranking of World Universities (ARWU) in the field “Engineering/Technology and Computer Sciences”) beleit si wältwiit dr 18. Platz und dr zweit innerhalb vo Europa. 

D EPFL ghört zu de eidgenössische technische Hochschuele (ETH), wo au d ETH Züri und vier Forschigsastalte (PSI, WSL, Empa und Eawag) drzue ghöre.



</doc>
<doc id="4326" url="https://als.wikipedia.org/wiki?curid=4326" title="Schattenmorelle">
Schattenmorelle

D Schattemorelle (wüsseschaftliche Name:" Prunus cerasus ssp. acida") isch en Art Suurkirsi. Si ghört in d Familie vo de Rosegwächs (Rosaceae) un isch di am meischte aapflanzti Sorte mit hoche Erträg. De Bomm isch recht aaspruchslos und trait vil Frücht. Bschribe worde isch si s erscht Mol im Joor 1598. Me sait, dr Name käm vom "Château de Moreille" z Frankriich. 

D Frucht isch mittelgross, glänzig, dunkelrot, au s Fruchtflaisch isch rot un recht saftig. Si het e feine süürliche Gschmagg un wird gärn zue Gomfi odr zue Kompott gmacht.


</doc>
<doc id="4329" url="https://als.wikipedia.org/wiki?curid=4329" title="Witikon">
Witikon

Witike (amtl. "Witikon") isch es Schtadtviertel vo dr Schtadt Züri. Es lyt im Chräis 7 und isch s öschtlichste Quartier vo de Schtadt. Es het 9'503 Ywohner.

Witike isch 1934 im Rahme vo de zwäite Ygmäindig i d Schtadt Züri ygmäindet worde. Wichtigi Gründ sind d Verschuldig und schlechti Infraschtruktur, wie Verchersmittel und Schuele, gsy.

Die erst Ufzäichnig isch die: Dur d Uftäilig bim Chilezähnt vo de Chilegmäinde Sankt Peter und Grossmöischter isch Witike scho am 28. April 946 erwähnt worde als "Vuitinchova". Dä alemannisch Name laht erchennä, das das Dörfli im 7. Jaarhundert gründet worde isch.

Vorher händ, de archeologische Usgrabige na, warschindli au d Kellte und d Römer i dem Gebiet gwohnt. 



</doc>
<doc id="4335" url="https://als.wikipedia.org/wiki?curid=4335" title="ETH">
ETH

D'Abchürzig ETH bezeichnet

S Wort Eth bezeichnet


</doc>
<doc id="4342" url="https://als.wikipedia.org/wiki?curid=4342" title="Alfred Nobel">
Alfred Nobel

Dr Alfred "Bernhard" Nobel (* 21. Oktober 1833 in Schtokholm; † 10. Dezember 1896 in San Remo) isch an Chemiker und Erfinder gsi. Bis zu sim Tod hot`er it wäniger as 355 Patente erroicht.

1837 isch dr Nobel no Sankt Petersburg, wo sin Vadter Immanuel Nobel mit Hilf vo dr russische Regiirung a paar Hüttewerk gründet hot. 1859 isch er mit sim Vadter no Schtokholm zruck`gheert. Det hot er Chemie schtudiert, und sit 1862 versuecht s Nitroglyzerin als Schprengschtoff in d Technik iizführe. 1864 isch em denn si Labor in d Luft gflooge und dr Nobel hot doruf versuecht d Handhabbarkeit vum Schprengschtoff bi gliichbliibender Schprengkraft z verbessre. 1867 isch em des dur d Erfindung vum Dynamit glunge.

Dr Nobel isch dr Stifter vum no ihm gnännte Nobelpriis.



</doc>
<doc id="4347" url="https://als.wikipedia.org/wiki?curid=4347" title="Bregenz">
Bregenz

Breagaz (latinisch: "Brigantium", us em Keltische "Brigantion"), des am Bodasee liat, isch d Hauptschtadt vum Bezirk Breagaz und d Landeshauptschtadt vo Vorarlberg. As heat  Iwohner. As git di Schtadttoal Breagaz-Schtadt, Breagaz-Vorkloschta, Schendlingen, Rieda, Weidach u. Fluh. Dr Husberg vo Breagaz isch dr Pfänder mit anara Höhe vo Vu deam da Südtoal git da Gebhardsberg. Sit 1927 git as a Soalbahn uf an Pfänder. Breagaz hot da gröschte Bodaseehafa und isch a Schport- und Kulturzentrum. Boda bekannt sind d Breagazer Festspiile die jeds Joor im Summer uf dr Seebühne schtadtfindand.

A wyteri Attraktion isch s "Kunschthuus Breagaz" (KUB), wo vom schwyzer Architekt Peter Zumthor entworfa wora ischt.

Breagaz lit am Oschtufer vom Bodesee. Vom Gmuandsgbiet siand im Johr 1996 17,8 % Landwirtschaftsfläch, 19,5 % Wald, 0,2 % Alpa, 9,2 % Sidlungsfläche und 53,3 % sunschtige Fläche gsi. 

Die erschta Siedlunga hots ca. 1500 v. Chr. gea. Zur Keltazit isch Breagaz an schtark befeschtigta Ort gsi. Dozumol hot da Schtamm vu da Brigantier, en Schtamm vo de Vindeliker, um Breagaz gleabt.

Ca. 15 v. Chr. hond d Römer Voradelberg erobert und Brigantium ignoo. Vu dera Zit git as vile archäologische Rescht, wia Mosaike und Grundmura. Brigantium isch schneall a grosse Schtadt worra und hots römische Schtadtreacht krieagt. O isch döt da Sitz vu da Präfekta vu da römischa Bodaseeflotte gsi. A Schtros hot Breagaz üba Cambodunum mit Augusta Vindelicorum vabunda. Da römisch Kaiser Gratian hot Breagaz 377 bsuacht. 

259/260 n. Chr. isch Brigantium in da Völkerwanderung kaputt gmacht und vu da Römer wida ufbout worra. Ab ca. 450 n. Chr. sind d Alemanna in d Region zoga. Zwüschad 610 und 612 sind d irische Missionare Kolumban und Gallus in Breagaz gsi. Noch deana hot ma d Schtadtpfarrkirche St. Gallus und d Kircha St. Kolumban gnennt.

Im elfte Joorhundert isch bi Bregenz s Chlooschter Mehrereau "Augia maior" gründet worde.

1451 hot s Fürschtahuus Habsburg d Hälfte vu da Grafschaft Breagaz mit Breagaz koft. Nochdeam da Breagazar Zwieg vu da Montforter usgschtorba gsi isch, isch Breagaz an toal vu Vorderöschterrich im Herzogtum Öschterrich worra. Schpätar isch Breagaz habsburgische Landstadt worra.

1805–1814 hot Breagaz zum Königreich Baiern ghört. Da Graf Montgelas, an Franzos, hot da Schtadt a moderne Verwaltungsstruktur gea.
1815 hot Baiern uf am Wiener Kongress Vorderöschterrich abgea und Voradelberg isch zum Kaiserreich Öschtarrich kumma. 1861 hot Voradelberg an Landtag kriagt, wo in Breagaz gleaga isch.

Bis zum erschta Weltkrieg isch Breagaz a Garnison vum K.u.K. öschtarrichisch-ungarischa Heer gsi. 

1918 hot sich Voradelberg vu Tirol abgschpalta und isch a oaganes Bundesland mit Landesregierung in Breagaz worra. 1938, während da Besetzung durch Dütschland, isch Voradelberg wida mit Tirol zemmadgleit worra. Vu 1945 bis 1955 isch Voradelberg an Toal vu da französischa Besatzungszone gsi.

Im 19. und 20. Jahrhundert hot Breagaz an gewaltiga Wirtschaftsufschwung bi da Nahrungsmittel-, Feinmechanik- und Textilinduschtrii khet.
Wichtig isch ou da Tourismus worra.

Quella: Statistik Austria: "Bevölkerung seit 1869 für Gemeinden." STATcube
D Börgermoaschta vu Breagaz sit 1945:


D Schtadtvertretung (36) isch so vatoalt (Schtand 2015):


Z Breagaz gits 14 Kindagärta und 9.175 Schüla, vu deana 2.125 a allgemeinbildenden höheren Schulen (AHS) und 4.645 an berufsbildenden höheren Schulen (BHS) (Schtand: Januar 2003).

Höhere Schuala z Breagaz:

Breagaz hot 3 Blosmuasikkappella, a paar Chör, Tanz- und Trachtagruppa. Da älteschte Musikverii isch d Schtadtmusik Breagaz, die meh als 200 Johr alt isch.

Dr Dialekt vo Breagaz khört zum Bodeseealemannisch.





</doc>
<doc id="4349" url="https://als.wikipedia.org/wiki?curid=4349" title="Kinderwagen">
Kinderwagen

Schesäwage isch en nöd so übliche schwyzer Dialektbegriff für en alte Chinderwage. Und im Badische isch des a Kindersches. Wenn er nu im Huus inne bruucht wörd, so isch es en Stubewage.

D Kinderchais het sich us r Zain wu ma Räder drô gmacht het, entwickelt. 

D Märgdschees isch ä uralds Gfährd un hedd friea s Dorf- uns Schdadtbild vollens beherrschd. Im Dialegd, bi de Lidd, haisd si so, will des didsche Word für „Markt“ bi uns "Märgd" haisd un will bi uns vieli franzesische Usdrigg däzu ghehre: „Chaise“ haisd soviel wie Karre. So ä Märgdschees kamma für alles megliche bruche: ob ma d Sach zum Märgd, odda ob ma vun därd Ziegs eimschaffe mues. Als Schees für d klaini Kinder, zum umänander kudschiere, zum Abschdidze wämma nimmi rächd laufe kaa, odda wämma midd de Wesch zum Bleiche uff d Wies nuss mues, odda wämma Wassa in de Schabf zum Garde schbridze schaffe sodd. Wämma abba Krudd zum Kruddschnieder fahre sodd, dann haisd die Märgdschees nimmi Märgdschees, sondern „Kruddschees“. D Märgdschees hedd ä Konschdrugdzion, di isch so ald wie commood. Dä Laderaum isch ä gflochdena Korb midd ämä Holzrähmle uf m Iisegschdell midd Bladdfäderä. De Rahme hedd zwei Aggse un vier Rädle us Blech midd Gummibrofiel drumrum un isch rood aagschdriche. Obbe isch noch ä Handgriff zum Schalde vun de Schees. In d Kurv gehds durch Drugge uff d Sidd in di Richdung, wo ma hinfahre mechd. Hidd noch kamma uff m Lond Lidd, maischd aldi Wieber (Scheese), midd Märgdscheese durch s Dorf dabbe sähn. D Märgdschees hedd mehr wie hunderd Johr überduhrd un ma sodderi irgendwänn ämol ä Denkmol setze.



</doc>
<doc id="4350" url="https://als.wikipedia.org/wiki?curid=4350" title="Weisswein">
Weisswein

Wysswy isch e alkoholisches Getränk, wo durch alkoholischi Vergärig vo (meischtens wysse) Truube entstoht. Es git au Wysswy, wo us rote Truube härgschtellt wird. D'Farb vom Wysswy isch je nach Härkunft und Ryffy etc. vo hällgääl, mit teils griene Refläx, über stohgääl bis zu goldgääl.

In der Nase sin vor allem bluemigi und fruchtigi Düft z'erkenne, im Gaume sin früschi und lycht süürlichi Note vorhande.

Wysswy wird gärn kielt serviert und eignet sich guet für Fisch- und Kruschtetier-Grycht aber au zu Spargle wird är gärn trungge.

Ne ganz bsunderi Schbezialidät fir Äuidofahrer, wu uff ihrene Spiegel luege mien, isch "Wysswyschorli süür" oder "gschprützde Wysse" wie'n'er in andere Gegende au g'nennt wird.




In Öschtrych wird im alemannische Teil kei Wy in nennenswärtem Umfang härgschtellt.

Neueri gentechnischi Analyse hänn zeigt, dass es sich bym Riesling x Sylvaner bzw. bym Müller-Thurgau um e Krüzig zwüsche "Riesling" und "Guetedel (Chasselas)" handelt.

E Sonderstellig hänn Wysswy mit ere hoche Räschtsiessi (also noch dr Gärig immer no viel Zucker enthaltend): Si wärden als Dessertwy (au Siesswy gnennt) serviert. Byschpyl: "Trockenbeerenauslese, Vendange tardive, Sélection de Grains Nobles, Eiswein" etc.


</doc>
<doc id="4353" url="https://als.wikipedia.org/wiki?curid=4353" title="Vogesen">
Vogesen

D Vogese ( "les Vosges", au "Wasgenwald", "Vosegus Mons") sin e Gebiri, grad wie de Schwàrzwald, awer uff de andere Sit vom Rhin, z Frànkrich. Se g‘heere züe de Regione Elsass, Lothringe (frz.: Lorraine) un Freigrafschàft (frz.: Franche Comté).
De heechscht Beri ésch de Gross Belche mét .

M´r teilt de Vogese – geologisch – uff en zwei Teili:
De Norde, vum Pfälzer Wàld um de Zawerer Bucht bis züem Brischtàl isch z´meischt üss Buntsàndstein (frz.: grés rose), de Siade, üss Granit – b´sundersch én d´Hochvogese. De Beri én d´Nordvogese han meischtens tàfelàrtigi Forme. De Nordvogese sin én d´Iszit nit vill vun de Gletscher àbg´schliffe wore, so ésch de Buntsandsteinschicht druff gebliwe. En de Südvogese han de Beri de charakteristischi Form vun Rundkuppe (frz.:"Ballons des Vosges"), wie m´r durich Erosion und V´rgletscherung erkläre kann.
Entstànde sin de zwei Gebiri bim große Owerrhin-Grawebruech, bi dem sich e Tàl zwésche de Hochplateaus gebild´t het, wo noochher de Rhin, wo bis do durich de Burgundisch Pfort noch´m Rhonetàl un én´s Mittelmeer àbg´flosse ésch, genumme un widdersch üssgegrawe het. De Erosion durich´s Wass´r, wo de Beri züem Grawe nàbg´flosse ésch, het mét d´r Zit de pittoreski, un steili Gebirislàndschaft g´schaffe, wo m´r hit vum Owerrhintàl sehn kann.

De Nordvogese han am Donon (1009 m) ihr´r heechscht Punkt. D´r Beri ésch öi Treffpunkt vun drei Départements: Bas-Rhin, Moselle un Meurthe-et-Moselle. So ésch ém Süde de Elsasser Belche (frz.: Ballon d'Alsace) selbsch de Treffpunkt vun drei Regione: Haut Rhin (Elsass), Vosges (Lorraine), Territoire de Belfort un Haute-Saône (Franche Comté). Nit wit vun-nem ésch de Quell vun de Mosel.
D´r Elsasser Belche g´heert mét siner Heehe vun 1247 m züem Teil vun de Südvogese wo àlli heechschti Erhebunge vum Gebiri bisamme sin: d´Hochvogese. Ànderi Gipfel do sin de Markstein (1265 m) un de Klei Belche od´r Kahla Wase (frz. Petit Ballon) mét 1267 m. E b´sundersch spektakuläri, fascht alpini Üssicht biet d´r Hohneck mét 1362, m mét sinem Doppelmassiv un d´r Schlucht vum "Schlucht-Pass" (frz.: Col de la Schlucht).

S gibt öi zwei Natürparke em Gebiri: de "Parc naturel régional des Ballons des Vosges" un de "Parc naturel régional des Vosges du Nord".

De mittleri (nördlichi Süd-) Vogese han ihri Kulminationspunkt uff´m Champs du Feu (urspringli wohrschins "welsch": "Champs du veh" = Vieh-Fald = Beriskritt, Hochweid, Chaumes).
Beri, wo vun d´r elsasser Ebeni, vum Rhintàl noch b´sundersch uffalle sin (v.N.n.S.): de Schneeberi, s Odilieberi- (frz.: Mont St. Odile) -Maennelstein-Massiv, d´r Ungersberi un de Taennchel.

Gràd Maennelstein un Taennchel wiese mét ihri Heidemüre (frz.: mur payen) uff´s mystischi Element vum Gebiri wo bis in keltischi un Völlikerwànderungszitte z´rickgeht. Öi d´r àlt ditsch Nàmme Wasgenwald, wo sich aww´r zeerscht numme f´r de Sàndsteinberi gànz ém Norde un ém Süde vum Pfälzer Wàld gilt, esch v´rbunde mét de Nibelunge-Helde um de Burgunder-Künni Gunther, wo do noch de Sage z´r Jagd gange sin.



</doc>
<doc id="4355" url="https://als.wikipedia.org/wiki?curid=4355" title="Peter Zumthor">
Peter Zumthor

Dr Peter Zumthor (* 26. April 1943 z Basel) isch e international bekannte Schwyzer Architekt.

Er het zerscht e Leer als Möbelschryner gmacht und denn d'Schuel fir Gschtaltig z Basel absolviert. 1966 isch er am Pratt Institute z'Neu York in de Staate als Gaschtstudänt für Architektur und Design gsii. Zrugg in dr Schwyz, isch er denn 1968 zum Architekt vo dr Bündner Dängmoolpfläg worde und het im 1978 e Lehrufftrag an dr Universität Züri bikoo. Im Joor 1979 het är en eiges Architekturbüro im Bündner Haldeschtai uffgmacht. Dr Zumthor hett divärsi Gastprofessore-Stelle innegha, so z. B. am SCI-ARC z Santa-Monica in de Staate, an dr Technische Universität z Münche. Syt em 1996 isch är an dr Architektur Akkademie im Tessin ebefalls Professor.








</doc>
<doc id="4362" url="https://als.wikipedia.org/wiki?curid=4362" title="Kanada">
Kanada

Kanada isch e Bundesstaat z Nordamerika. Mit ere Fläche vo fascht 10.000.000 Quadratkilometer isch es s zweitgröschte Land uf dr Welt. D Bevölkerungszahl isch aber nit so groß, Kanada hätt rund 32.000.000 Iiwohner. Kanada isch langi Zit britischi Kolonii gsii und isch au hüt no Teil vom Commonwealth. Kanada isch e sognennts Commonwealth Realm, also e Monarchii mit dr britische Königi Elisabeth II. als Staatsoberhaupt, verträtte dur e Generalgouverneur.

Amtssproch vu Kanada sind Änglisch und Französisch. I de Provinz Québec isch numme Französisch amtlich, d Provinz Neu-Braunschweig isch offiziell zwöisprachig (Französisch und Englisch). Québec het sehr rigorosi Sprochgsetz zum Schutz vu dr französische Sproch. So werre dert au englischi Firmenämme ybersetzt: „PFK“ stoht z. B. fer „Poulet Frit Kentucky“, was im Rest vu dr Welt „KFC (Kentucky Fried Chicken)“ heisst.

Kanada bistaat us zää «Provinze» (Gliidstaate) und drüü «Territorie».

Provinze:

Territorie:



</doc>
<doc id="4364" url="https://als.wikipedia.org/wiki?curid=4364" title="Konolfingen">
Konolfingen

Chonufinge oder Chnoflige (dütsch: Konolfingen) isch ä Gmeind im Kanton Bärn.

D Gmeind Chonufinge hät em Amt Chonufinge sy Name gää, isch aber nid di Gmeind mit em Amtssitz. Si ligt im Chisetau am westliche Rand vom Ämmitau. Us däm Grund wirds o aus 'Tor zum Ämmitau' bezeichnet.

Chonufinge besteit us de Ortschafte Chonufinge, Chonufinge Dorf, Staude i.E., Ursälle und Gysenstein. Zudäm ghöre d Wiler Herolfinge, Hötschige, Cher und Liimgruebe o derzue.

D Nachbergmeindä vo Chonufinge si Häutlige, Freimettige, Niderhünige, Mirchu, Grosshöchstette, Schlosswiu u Münsige. Vor de Fusion mit Münsige si ou no Tägertschi u Trimstei Nochbergmeinda gsii.

Im grosse Massstab gluegt ligt Chonufinge ir Mitti zwüsche Bärn, Burgdorf, Langnou i.E. u Thun.

D Gmeind isch 1933 entstange dur d Fusion vo de Gmeinde Gysestei ("Gysenstein") u Stalde ("Stalden im Emmental"). Bis zum 31. Dezämber 2009 het d Gmeind zum Bezirk Chonufinge ghört.

S Dorf Chonoufinge isch zum erschte Mal gnennt worde im Jahr 1148 aus "Chonolfingen", Gysestei 1226 aus "Gisenstein", Stalde 1258 aus "Stalden".

Quäuue: Bundesamt für Statistik 2005

Dr Uusländeraateil isch 2010 bi 8 % gläge.

78,9 % vo de Ywohner si evangelisch-reformiert, 9,9 % si römisch-katholisch (Stang 2000).

Bi de Nationauraatswahle 2011 het s das Ergebnis ggää: BDP 17,0 %, CVP 1,8 %, EVP 6,9 %, FDP 7,1 %. GLP 4,1 %, GP 6,6 %, SP 16,2 %, SVP 32,0 %, Suschtigi 8,3 %.

Gmeindspresidänt vo Chonoufinge isch dr Peter Moser (Stang 2013).

D Arbetslosigkeit isch im Jahr 2011 bi 1,3 % gläge.

Bir Vouchszeuuig 2000 hei vo de 4606 Ywohner 92,9 % Dütsch aus Houptsprach aaggää, 0,5 % Französisch u 1,3 % Italienisch.

Dr Dialäkt vo Chonoufinge ghört zum Hochalemannisch.



</doc>
<doc id="4365" url="https://als.wikipedia.org/wiki?curid=4365" title="Sissa (Limonade)">
Sissa (Limonade)

Sissa isch e Limonade gsii, wo 1929 s erscht Mol abgfüllt worden isch. Dennzmol isch si unter em Name Sissa-Citro vertriibe worde. Dr Name kunnt vom damalige Abfüllort Sissach im Baselbiet.

Sit 1936 hett's au e "Sissa-Orange" gäh, wo denn in "Toco-Orange" umbenennt worden isch. 1938 isch "Sissa-Grape" iigfiehrt worde, wo kurz druf wäge dr Zuckerrationierig währed em Zweite Wältkrieg ufgä worden isch. 1942 chunnts under em Name "Sissa Grapfruit" wider uf e Määrt. 1950 (1949) isch s vom bekannte "Pepita" abglest worde, wo hit au z Ditschland bi Bad Dürrheimer in Lizänz broduziert wird. Ab em Johr 1989 wird s Sissa vo dr Mineralquelle Eptige AG z Eptige abgfüllt. 1994 wird Produkzion vom "Sissa Citro" wäg de Konkurränz "Sprite" iigstellt und ab 2003 under em Name "Pepita Citro" witer gfüert.


</doc>
<doc id="4366" url="https://als.wikipedia.org/wiki?curid=4366" title="Zugersee">
Zugersee

Dr Zugersee isch e See ir Zentrauschwyz.

Er het e Flächi vo 38,3 Kwadratkilometer u e maximali Töifi vo 198 Meter.

Kantön am See sy Zug (er isch der gröscht Kanton am See), Schwyz u Luzärn. Am Nordufer vom See ligt d Kantonshouptstadt Zug. Luzärn het am See nume der Hoger "Chieme" mit em Wyler "Böscherot".

Der gröscht Zue- und Abfluss isch d Lorze im Kanton Zug, wo d Mündig vom Oberlouf u der Afang vom undere Deil nöch bynenander am Nordändi vom See lige. Bi Arth mündet d "Rigiaa" in See, vom stotzige Schatthang vo der Rigi loufe zwölf wildi Bärgbech zum See abe, vom Zugerbärg und em Wälchwilerbärg uf der Oschtsyte vom See chöme öppe zwänzg chlyneri Bech der Bärghang zdurabb, und zwüsche Risch und Itelfinge mündet der Erlibach vo der Weschtsyte in See.

Ufem See fahre d Schiff vo der Schiffahrtsgsellschaft vom Zugersee. Im See chame fische, wemme es Patänt vo Zug oder Schwyz het oder wemmes vom Ufer uus mit liechtem Ggrät macht. E Pruefsfischer ufem See isch der Hürlimaa vo Walchwiu. Es het früener fasch 30 Arte vo Fisch im See gha. Bi nöiere Undersuechige het me 18 gfunde.

Rund ume See loufe wichtegi Vercheerswääg: d Baanlinie vo Züri und Zug und die vo Basel und Luzärn, wo z Arth zämechöme und zum Gottert gönd, d Autobaan A 4 uf der Weschtsyte und d Kantonsstroosse.


</doc>
<doc id="4369" url="https://als.wikipedia.org/wiki?curid=4369" title="Englische Sprache">
Englische Sprache

Di änglischi Sprooch (änglisch: "English") isch e Sprooch, wo us England kunnt, un hüt als Muettersprooch unter andrem z Großbritannie, Nordamerika, Südafrika, Irland, Auschtralie und Neuseeland gschwätzt wird.

Si isch eini vo de Sprooche mit de meischt Muettersprööchler uf de Wält, un di Sprooch wo am meischte als Zweitsprooch gredt wird. S Änglisch wird i vile Länder als erschti Fremdsprooch i de Schuele gleert, si isch au di offiziell Sprooch vo de meischte internationale Organisatione un d meischt verbreiteti Sprooch i der internationale Kommunikation un i der Wüsseschaft. S Änglisch gilt als Wältsprooch.

D Sprooch ghört zu de germanische Sprooche, und zwor zält si wie s Holländische und au s Dütsche zu dr Westgermanische Gruppe. Dr änglisch Wortschatz hät allerdings vill Lehnwörter uss andri Sprooche überno, vorallem ussem Französische, Latiinische un Griechische.

Mer deilt d Gschicht vum Änglische in vier Periode y: s Altänglisch, vo dr Bsiidlig vo England durch d Angelsaggse bis zirka zur Erobrig durch d Normanne (500–1100), s Mittelänglisch, bis zum Früenaiänglische Vokalwandel (1100–1500), s Früenaiänglisch (1500–1650), un s Naiänglisch. 

S Änglische ghört zu de germanische Sprooche, wo e Deil vo dr indo-europäische Sproochfamilie sin. Es ghört innerhalb vo de germanische Sprooche zur Gruppe vo de weschtgermanische Sprooche, wo unter andrem au Alemannisch, Dütsch, Niiderländisch, Plattdütsch un Friesisch dezueghöre.

Die indogermanische Sprooche hen ursprüngli en starch synthetische Sproochbau, hen aber all mee en analytischs Sproochsystem entwigglet. Unter de indogermanische Sprooche isch die Entwigglig bim Änglische bsunders wyt fortgschritte. So isch zum Byspil d grammatische Rolle vumene Wort numme durch d Position vum Wort inerhalb vum Satz z erkenne, un nit öbe durch Falländige.

Die Sprooch wo am meischte Gmeinsamkeite mit Änglische het, isch s Friesisch. Beidi Sprooche werde mangmool als e anglofriesischi Untergruppe vo de weschtgermanische Sprooche aagluegt, was aber umstritte isch. Falls mer s Scots, d traditionelle Dialäkt vo Schottland, als e eigni Sprooch aaluegt, gits näbem Änglische no e wytri "anglische" Sprooch.

Im Lauf vo synrer Gschicht het d änglischi Sprooch allerdings au Yflüss uss andri Sprooche ufgno, vorallem uss dr nordgermanische Sprooch vo de Skandinavier zur Zit vo de Wikinger, un ussem Französische. Enewäg isch s Änglisch trotz denne Yflüss in dr Struktur un im Grundwortschatz nöcher bi de andre weschtgermanische Sprooche.

Änglisch wird vo über 380 Millione Mänsche als Muettersproch gsproche. Es konkurriert mit em Spanische um de zweite Platz nooch em Mandarin-Chinesische als meischtgsprocheni Muettersproch (über 860 Millione).

Wenn allerdings näbe Muetter- au Fremdspröchler zählt werre (vo 470 Millione bis über e Milliard Sprächer; je nooch däm was für e Kompetenz gmesse wird), no isch Änglisch warschynts uf Platz 1 vor Mandarin-Chinesisch. Falls mer d zahlrychi Variante vum Chinesische als ei Sproch betrachtet het Chinesisch allerdings trotzdäm no meh Sprächer.

S Änglisch het ufwärts vo 380 Millione Muetterspröchler, wo uf alli Erdeil verdeilt sin. In denne sibe Länder het Änglisch über 1 Million Muetterspröchler:
Usserdäm finde sich i Länder wie Jamaika oder Nigeria Millione vo Sprächer vo Kreolesproche, wo ufem Änglische basiere.

Änglisch isch i de folgende Staate d einzigi oder eini vo de offizielle Amtsproche. Imene Deil vo denne Länder isch es d Sproch vo dr Mehrheit, vor allem i dr Karibik, i andri e Minderheitssproch (z. B. Singapur). Imene grosse Deil isch es als Muettersproch numme unternere chlyne Gruppe verbreitet, dominiert aber als Verchehrsproch (z. B. Indie). Usserdäm isch Änglisch zum Byspiil i de USA numme "de facto" d Amtssproch vum Bund, un nüt offiziel.

Usserdäm isch es i diversi Überseeterritorie vo Grossbritanie un de USA d Amtssproch; z Hong Kong isch es ebefalls e Amtssproch.

Englisch isch au no Amtsschproch vo dr Europäischa Union, da Afrikanischa Union, da Organisation vo Amerikanische Staate und vo da Vereinta Nationa. 

De Status un d Ussbreitig vum Änglisch uff de Wält wird hüt mit däm Schema vo „"Concentric circles"“ illustriert. Des Schema isch am Änd vo de 80er vum indische Linguist Braj Kachru entwigglet worde, un gilt hüt als eis vo de wichtigschte Modell, wo de Status vum Änglisch als Wältsprooch zeige. Er deilt di änglischsproochigi Wält in drüü Chreis yy:

D Ussbreitig vum Änglische als Wältsprooch wird nit glych bewertet. Die beide Positione falle in zwei Kategorie: die eine bewerte d Ussbreitig vum Änglische als s Resultat vo Sproochimperialismus ("linguistic imperialism"), di andre als sproochliche Pragmatismus ("Language Pragmatics" oder "econocultural model"). Luut de Perspektiv vum Sproochimperialismus isch d Ussbreitig vum Änglische aktiv dur Institutione un Massnahme vo änglischsproochige Länder betrybe worde, un es wird durch Institutione wie s British Council oder TESOL e Norm duregsetzt wird, wo allei durch bstimmti Länder festgsetzt wird. Nooch dere Perspektiv isch s Änglisch e Instrument vo de Mächtige, ihri politischi un kulturelli Vormachtstellig z bhaupte, un e Fortfierig vum Kolonialismus. S Änglisch isch in däm Model yyheimische Kulturnorm fremd un in de Hand vunere priviligierte Schicht. Die Theori isch zerscht vum Linguist Robert Phillipson im Joor 1992 formuliert worde. Nooch sonige kritische Meinige befinde sich vili Völcher inere Zwickmühli: si bruuche s Änglisch für de Zuegang zur Wält, hen aber sälber kei Kontroll über des Medium, wo kulturell un ideologisch nit neutral isch.

Di zweiti Position goot devo uss, dass d Industrialisierig, wältwyter Handel un Politik zunere Situation gfiert hen, wo ei Sprooch sich het miesse als wältwyti Vercheerssprooch duresetze. Wyl Grossbritanie un d USA zue däm Zitpunkt s Zentrum vo de wältwyte Wirtschaft gsi wäre, wär au d Sprooch vo dänne Länder zur Wältsprooch worde. D Aahänger vum Model vum sproochliche Pragmatismus wyyse vilmool druff hy, dass d Norm, was Änglisch isch, scho lang nümm numme in de traditionell änglischsproochige Länder festgsetzt wird, sundern dass s Änglisch überall uff de Wält unabhängig aa lokali Bedürfniss, Kulture un Gwohnete aapasst wird ("World Englishes"). E Byspil defür isch s Änglisch vo Indie, wo sich scho lang eigeständig aa di lokali Bedürfniss un kulturelli Gepflogeheite aapasst hät, un nit uff de Input vo Muettersproochler ussem „innere Chreis“ aagwyyse wär. Die "World Englishes" däte eso au immer mee Funktione erfülle, wo bis jetz no de Varietäten ussem innere Chreis vorbhalte sin. S Änglisch dät so allene Mänsche uff de Wält de Zuegang zur wältwyti Kommunikation un Wirtschaft ermögliche.

S Änglische het 24 bis 25 Konsonante. Zwüsche de änglische Dialäkt gits relativ wenig Unterschid bi de Konsonante.

S Änglische het mit 11 bis 14 Monophthong un 3 bis 7 Diphthong en relativ grosses Vokalinventar. 

D Vokal vum Änglische falle in zwei Gruppe: sognannti „gspannti“ un „entspannti“ ("tense and lax") Vokal. D gspannte Vokal sin //, //, //, //, //, // un //; d entspannte //, //, //, //, // un //. Phonologisch isch de Hauptunterschid dass d entspannte Vokal nie inere offnige Silbe chönne vorcho. Was de artikulatorisch Unterschid gnau isch, isch bis jetz nonit ganz sicher gchlärt wore.

D Vokal // un // sin im Änglische meischt Diphthong. S Änglisch Wort "boat" un s Alemannisch "Boot" sin wege dem nit ganz identisch. Vorallem im nordamerikanische Änglisch gilt s glych für // un //, wo de Unterschid aber so gring isch dass er meischt nit transkribiert wird.

D Unterschid zwüsche de verschidne Dialäkt zeige sich bsunders bi de Vokal. Mer unterscheidet bsunders en „englische“ Typ (britischs, australischs, neuseeländischs un südafrikanischs Änglisch) vum „nordamerikanische“ Typ (amerikanischs un kanadischs Änglisch). S irisch un schottisch Änglisch nämme e Mittelstellig y. D gnaui Ussprooch vo de Vokal cha aber au innerhalb vo denne Type arg verschide sy. So het s australisch Änglisch zwar alli Vokal wo s Änglisch vo England au het, aber si were arg andersch ussgsproche.

D Hauptunterscheidigsmerchmool zwüschem „englische“ un „nordamerikanische“ Typ sin:

In allene Variante vum Änglische gits d drüü Diphthong: , un .

S nordamerikanischi Änglisch un s irisch oder schottisch Änglisch sin meischt rhotisch. Des heisst, dass s /r/ in Wörter wie "farm", "pair", "poor", "fur" ussgsproche wird. In nit-rhotische Dialäkt wie em britische Änglisch wird stattdesse en Schwa oder gar nüüt ussgsproche.

In nit-rhotische Dialäkt, wie em englische oder australische Änglisch, gits näbe denne drüü Diphthong deswege usserdäm 2 bis 4 wytri, wo durch de Abfall vum /r/ entstande sin. Des sin , , un . D beide letschte were hüt numme no vo wenigi Lüt so ussgsproche. D meischte Sprecher hen stattdesse de Vokal //, so dass "paw" - "pore" - "poor" glych ussgsproche were.

D Silbebetonig isch im Änglische phonemisch, wie zum Byspil au im Russische, aber im Gägesatz zum Französische oder Alemannische wo d Betonig in dr Regel ällewell uf dr letschte bzw. dr erschte Silbe lait. So isch bi "desert" (Wüeschti) d Betonig uf dr erschte Silbe un bi "dessert" (Nachtisch) hygäge uf dr zweite .

Bsunders oft were Subschtantiv un Verbe durch d Betonig unterschide. Bi Subschtantiv isch d Betonig meischt uf dr erschte Silbe, bi de Verbe uf dr zweite. Byspil defür sin "insult" (erschti Silbe: Beleidigig, zweiti Silbe: beleidige), "record" (Ufnaam bzw. ufnääme), oder "protest" (Protescht bzw. proteschtiere). Die Unterscheidig het sich allerdings nonit bi allene Verb-Subschtantiv Paare duregsetzt, uugfäär tuusig wie "report" un "support" hen ällewell d Betonig uf dr zweite Silbe.

Mängisch gits Unterschid zwüschem amerikanische un britische Änglisch bi dr Betonig. So wird z. B. "garage" im amerikanische Änglisch uf dr letschte, un im britische Änglisch uf dr erschte Silbe betont. Bi "controversy" het s amerikanische Änglisch d Hauptbetonig uf dr erschte, s britische hygäge uf dr zweite Silbe.

S Änglische het, wie au s Französisch, en extrem starch historisch-etymologischi Schribig un e gringi Übereistimmig vo Phonem-Graphem. Mer weiss also bin eme gschribene Wort nit gli, wie mer's schwätze sott. So cha ei Phonem vo verschidnigi Buechstabe doogställt were, zum Byspil // durch <ea> ("each"), <ee> ("free"), <ei> ("deceive"), <nowiki></nowiki> ("machine"), <eo> ("people") un wytri. Glychzitig cha de glych Buechstab für verschidnigi Luut stoo, wie zum Byspil s Graphem <oo> wo für // ("mood"), // ("good") oder // ("blood"). Usserdäm cha e Buechstab au stumm sy wie z. B. s <nowiki></nowiki> in "lamb".

De Luut // cha sogar mit mindeschtens 11 verschidnigi Graphem gschribe were: <sh> in "share", <nowiki><ce></nowiki> in "ocean", <ch> in "Chicago", <ci> in "special", <nowiki></nowiki> in "sure", <sci> in "conscience", <sch> in "schnapps", <se> in "nauseous", <si> in "tension", '<ss> in "tissue" un <ti> in "nation".

Die notorisch gringi Übereistimmig vo Luut un Buechstab het mehreri Gründ. Zum eine isch doo de interne Sproochwandel wo stattgfunde het wo d Orthographi sich scho gfeschtigt gha het. So isch s <k> in Wörter wie "knife" oder "knee", oder s <l> in "would" un "could" früener ussgsproche wore, het hüt aber kei Funktion meh. Uf der andre Syte hen sich Luut wo früener numme Allophon gsi sin zue Phonem entwigglet. So sin d beide „th-Luut“ // un // im Alt- un Mittelänglische beidi mit <nowiki><th></nowiki> gschribe wore wyl mer automatisch het gwüsst weller vo beide wo usgsproche wird. Hüt allerdings loot sich des nümmi vorussänne, un mer muess wisse dass "thin" mit // un "then" mit // usgsproche wird. D meischt Uugreimtheite in der Schrybig allerdings gönn uf de Früenöiänglische Vokalwandel ("Great Vowel Shift") zrugg, wo d Vokal vum Änglische radikal verändret het. Wyl d Schrybig vo de Vokal allerdings nit aapasst wore isch, bruucht mer Buechstabe wie <nowiki></nowiki> oder <e> für ganz andri Luut als in de meischte andre Sprooche. S Wort "tide" zum Byspil isch vorem Vokalwandel usgsproche wore, was sich in der Schrybig erhalte het, au wenn es scho syt über 500 Joor wird ussgsproche.

En andre Hauptgrund isch dass s Änglisch über d Hälfti vo sym Wortschatz us andri Sprooche het überno un wyter übernimmt. D ursprünglichi Schrybig vo denne Wörter wird meischt bybhalte, was bsunders bim Fachwortschatz ussem Latiinische un Griechische dezue gfüert het dass d Schrybig oft wyt vo der Ussprooch entfernt isch. So errinret bim Wort "psychology" d Ussprooch numme entfernt aa d Schrybig vum Wort. 

Imene Deil Wörter hen übereifrigi Glehrte sogar Wörter welle de latiinische oder griechische Schrybige aapasse. So isch s Wort "debt" ursprüngli ussem Französische als "dette" cho, worum bis hüt s <nowiki></nowiki> au nit ussgsproche wird. S <nowiki></nowiki> isch nämli ersch noochträgli ygfüegt wore um es ethymologisch aa latiinisch "debitum" aazpasse.

Säll het dr gross Vordeil, dass mer bispilswis als Franzos oder als Dytscher e Text in ere änglische Fachsproch rächt schnell läse un versto cha, wil d'Fachwörter fast glich gschribe werre (un d'Ussproch fers Verständnis vum Text zweitrangig isch). Im Gegesatz dezue isch d'Schribig z. B. vu Polnisch oder Italienisch starch an dr Ussproch orientiert. Des macht's im e Fremdsprochler praktisch umöglich, gmeinsami Fremdwörter als sonigi z'erchenne un dr Text dur eifachs Yberfliege in sinem Sinn z'erfasse.

Der grossi Noochdeil vo derre Orthographi isch, dass s Erlehre vo der änglischi Rächtschrybig au für Muettersprööchler nummi durch Uswändiglehre vo praktisch jedem Wort möglich isch. So schrybt dr Mario Pei vo dr Universität vo Colombia: 

Us däm Grund wird scho lang über e Rächtschrybreform vum Änglische grüblet. Der Benjamin Franklin het z. B. e radikal vereifachti Schrybig vorgschloo, gnau wie dr Noah Webster, wo aber numme winzigi Ändrige het chönne duresetze, wie z. B. dass im amerikanische Änglisch s "u" vo Wörter wie "colour" abgschafft worre isch.

E Reform un Vereifachig isch allerdings us mehreri Gründ nüt ohni wytres durchzfüere:

Us denne Gründ gilt d Durchfüerig vunere Rächtschrybreform im Änglische als usgschlosse.

Dr Wortschatz vum Änglische zeichnet sich durch e grossi Aazaal vo Lehnwörter us andri Sprooche us. Wege dem wird vo Laie mängmool in Froog gstellt, ob s Änglische überhaupt e germanischi Sprooch isch; stattdesse chunt es aageblich vum Latiinische. Dass die Vermuetig falsch isch, zeigt sich allerdings doodurch, dass de Grundwortschatz sälber germanisch prägt isch. Doodezue ghöre näbe alltäglichi Wörter wie "mother", "father", "daughter", "house", "water", "rain", "storm", "winter" oder "food" un Grundverbe wie "be", "live", "drink", "eat", "make", "speak", "walk", "sleep " au d gsamte Strukturwörter vo dr Grammatik wie "the", "it", "me", "you", "he", "she", "and", "to", "who", "what" usw.

So hen vo de hundert hüfigschte Wörter alli ihre Ursprung im germanische Altänglisch, un vo de tuusig hüüfigschte immerhy noo über 80%. Unter de 2000 hüüfigschte Wörter het allerdings numme noo uugfäär es Drittel syn Ursprung im Altänglische, fascht d Hälfti sin doo Wörter, wo ussem Französische in s Änglische cho sin. 

Scho bevor d Angelsaggse uf dr Insel aacho sin, hen si Wörter usem Latiinische übernoo gha, d meischte vo denne Wörter finde sich deswege in äänlicher Form au in de andre germanische Sprooche. Doodezue ghöre "street" (vo lat. "strada"), "cheese" (lat. "caseus") oder "wine" (lat. "vinum").

Mit dr Chrischtianisierig vo de Angelsaggse sin uugfäär 400 neui Wörter ussem Latiinische in s Änglisch cho, wo allerdings numme noo en Deil devo hüt noo bruucht wird. Dezue ghöre "candle", "church", "devil" oder "priest".

Im 10. Joorhundert sin durch d Glehrte in de Chlöschter wytri latiinischi Wörter in d Sprooch ygange, so z. B. "plant", "purple", "radish", "history", "paper", "school", "fever", "polite", un Verbe wie "describe", "discuss" oder "translate".

De erschti grossi Yfluss uf de änglische Wortschatz isch allerdings de vum Altnordische gsi, wo vo de Wikinger gsproche wore isch. Bi de skandinavische Lehnwörter fällt uf, dass es meischt Alltagswörter sin. Verbe wie "ill", "take", "hit" oder "die", Grundnahrigsmittel wie "eggs" un sogar d Pronome "they", "them" un "their" chömme ussem Skandinavische.

Mit dr Erobrig vo England durch de normännischi Herzog Wilhelm de Eroberer im Joor 1066 isch s Französisch bis zum Änd vum 13. Joorhundert d Sprooch vo dr gsellschaftliche Elite wore. Doodurch het sich de Wortschatz vum Änglische grundlegend verändret: er isch vumene homogene, germanische Wortschatz zumene gmischt germanisch-romanische Wortschatz wore.

De Yfluss vum Französische het mehreri Themeberych erfasst. So findet mer französischi Wörter im Wortschatz für d Verwaltig: "court", "people", "country", "parliament", "tax", em religiöse: "baptism", "prayer", "religion", "virgin", em Militär: "battle", "defend", "enemy", "soldier", dr Chleidig: "button", "boots", "coat", "dress", dr Kunscht: "art", "dance", "paint", dr Bildig: "anatomy", "medicine", un em Heim: "blanket", "ceiling", "curtain", "towel".

Oft isch e französischs Wort übernoo wore un s germanische Wort, wo e äänlichi Bedütig gha het, isch bybhalte wore. In so Fäll wird s französisch Wort in dr Regel in formeleri Stilebene bruucht, d germanische Wörter sin degäge alltäglicher un heimeliger:

Durch de Yfluss vo dr Renaissance isch de änglisch Wortschatz noemool starch aagwaggse. Statt französischi Wörter sin jetz ab em 16. Joorhundert meh un meh latiinischi un altgriechischi Wörter in de Wortschatz ufgno wore. S Französisch het trotzdäm en grosse Yfluss bhalte, vorallem im Militärische un dr Medizin ("anatomy", "muscle"), aber au Alltagswörter wie "invite" oder "enter" sin zu dere Zit übernoo wore.

Bi vilene Wörter isch freili nüt ganz sicher, ob si ussem Französische, diräkt ussem Griechische oder ussem Latiinische entlehnt wore sin, wyl viili latiinischi Wörter sälber ussem Griechische stamme.

Usser latiinischi un griechischi Wörter sin aber au Wörter us andri Sprooche in s Änglisch cho. Ussem Holländische sin vorallem Alltagswörter wie "pickle", "yacht", "rant", "trigger", "bully", "cookie", "crap", "gin", "kid", "booze", "scoop" oder "track" cho. Ussem Italienische sin Wörter ussem kulturelle Berych cho, vorallem uss dr Musik, wie "piano", "duet" oder "opera", aber au Wörter wie "architecture" oder "balcony".

Durch d Erkundig un Kolonialisierig vo Amerika durch d Europäer sin noo emool bsunders vili Wörter in s Änglische cho. En Grossdeil devo chömme ussem Spanische oder Portugiesische, sin aber vo denne Sprooche zum Deil sälber us Sprooche vo de Urywohner übernoo wore. Doo dezue ghöre zum Byspil Wörter wie "tomato" (vo Spanisch "tomate", ursprüngli Nahuatl "xitomatl"), "cigar" (span. "cigarro", ursprüngli Maya "sicar"), "hurricane" (span. "haracán", vo Taino "hurákan") oder "ranch" (vo span. "rancho" = Hütte).

Andri Wörter sin vum Änglische diräkt übernoo wore, so zum Byspil "skunk" oder "squash" us de Algonkinsprooche. 

Andri Byspil sin Wörter ussem Hindi ("karma", "thug", "loot", "shampoo") oder australischi Urywohnersprooche wie em Wort "kangaroo" uss dr Guugu-Yimithirr-Sprooch. 

Über de Umweg vum Spanische sin au vili arabischi Wörter entlehnt wore, wie zum Byspil "admiral" (أميرالبحار, "amīr al-bihār", Kommandant vo de See) oder "mattress" (مطرح "matrah").

In dr neiere Zit were Wörter uss allene möglichi Sprooche in d Alltagssprooch übernoo. Ussem Dütsche zum Byspil Wörter wie "kindergarten", "edelweiss", "gesundheit", "rucksack", "streusel" oder "schnapps".

Vili Wörter bezeichne kulturelli Gegeständ wie kulinarischi Bsunderheite wie "sushi" ussem Japanische oder "quesadilla" ussem Spanische.

Ussem Alemannische schliessli isch s Wort Müesli (als "muesli" ( oder ussgsproche) übernoo wore.

Näbe Entlehnige bildet s Änglische uf verschidnigi Weg eigni Wörter. Durch Komposition wird zum Byspil us alti Wörter e neis bildet. Aktueli Byspil defür sin z. B. "software" oder "skyscraper". In neischter Zit isch au s Verschmelze vo Wörter hüüfig; so "smog" us "smoke" un "fog", "blog" vo "web log" oder "brunch" vo "breakfast" un "lunch".

Durch d Volchsetymologi were mangi Wörter nei analysiert. So goot s Wort "hamburger" zwar uf d Stadt Hamburg zrugg, isch aber in dr Zwüschezit als "ham" (Schinke) + "burger" nei analysiert wore. Doodurch isch e neis Wort burger entstande, wo jetz als produktivs Morphem neii Wörter mit bildet were: "cheeseburger", "fishburger" usw.

S Änglisch un s Alemannisch wiise bstimmti Paralelle uf, des soll am Oberrhiinalemannische ufzeigt wäre.




Die Paralelle sin wahrschiints zuefellig – si hänke drmit zämme, ass s Änglisch wies Alemannisch wennig reglementiert wore isch un sich Tendenze vu spontanem Sprochbrüch hän kenne durchsetze.

Dr Wendelinus Wurth, Lehrer, Dichter un Lueginsland-Autor üs dr Ortenau, verdrittet, ass d Paralelle vum Alemannische zum Änglische e starki Hilf im Änglischunterricht sii kennte, aber d Vorurteil, wu d Lehrer gege dr Dialäkt hebe, diege ne de Wäg versperre. Er sälber nutzt Alemannisch in sinem Änglisch-Unterricht.

Dr Paul Adolf vu Owernah im Elsass het mehreri wisseschaftligi Publikatione zum Thema „Elsässisch as Hilf bim Änglisch lehre“ gmacht. Do drzue ghert "Mer lehre Ënglisch", e Lehrbuech mit 780 Sitte, wu d Grammatik uf Franzesisch erklärt wird, d Biispiil aber Elsässisch sin. In sinem "dictionnaire comparatif multilingue" (mehrsprochigs Verglichswerterbuech) wird dr germanisch un romanisch Wortschatz im Änglische vum Elsässische, Ditsche un vum Franzesische här erschlosse.

Im Änglische wird zwüsche Traditionele Dialäkt un Moderne- oder Mehrheitsdialäkt unterschiede (Änglisch: "Traditional Dialects" un "Modern-" oder "Mainstream Dialects"). 

Moderni Dialäkt finde sich im ganze änglische Sprochruum, traditioneli drgege numme i denne Biet, wo s Änglisch syt mindeschtens 500 Joor verbreitet isch; näbe sämtlichi änglischsprochigi Gegende usserhalb vo Grossbrittanie schliesst des au Irland (bis uf en Deil vo Nordirland, wo diräkt vo Schottland us bsidlet worre isch), fascht ganz Wales, Weschtcornwall un s Schottische Hochland us. Usnaame sin zum Deil d Appalache im Oschte vo de USA un Neuschottland, wo sich ältri Dialäkt erhalte hen.

D traditionele Dialäkt lönn sich am beschte mit däm verglyche, was im alemannische Sprochruum untereme urige Dialäkt verstande wird, wäärend d moderne Dialäkt sich mitem Français régional z Frankriich oder de Umgangssproche im dütsche Sproochruum verglyche lönn em Standardänglisch un syni Dialäkt nöcher stönn. 

D moderne Dialäkt vum Änglische gliidre sich nooch em Peter Trudgill in zwoo Hauptgruppe. Zum eine isch doo de „änglisch“ Typ, wo umgangssproochlich eifach „Britisch Änglisch“ gnennt wird. Zu däm Typ ghöre s Änglisch vo England ("English English"), s walisisch Änglisch ("Welsh English"), s australischi Änglisch ("Australian English"), naiseeländischs Änglisch ("New Zealand English") un s südafrikanisch Änglisch ("South African English").

Uf dr andre Syte stoot de zweit Haupttyp vum Änglische: s nordamerikanisch Änglisch ("North American English"). De Typ bstoot vorallem uss zwee Standarddialekt: em "General American English" un em kanadische Änglisch ("Canadian English").

D Unterscheidig zwüsche dem „änglische” un „nordamerikanische“ Typ, zeigt sich am beschte bi de Unterschid im Wortschatz un in chlynrem Umfang in dr Grammatik. Bi dr Ussprooch dergege hen mangi regionali Dialäkt vo de USA grossi Äänlichkeite mitem britische Änglisch, un mangi Dialäkt vum Weschte vo England hen sehr grossi Äänlichkeite mitem "General American". 

D Variante vum Änglische wo in Irland ("Irish"- oder "Hiberno English") un Schottland ("Scottish English") gsproche were, nämme e Sonderstellig zwüschem „änglische“ un „nordamerikanische“ Änglisch y.

Näbe denne Dialäkt were vorallem in früeneri Kolonie vo Grossbritanie, Variante vum Änglische bruucht, wo hauptsächli vo nit-Müettersprööchler bruucht were, aber enewell e eigni Dynamtik entwigglet hen. Die Forme vum Änglisch were in dr Sproochwüsseschaft immer meh als glychberechtigti Forme vumene plurizentrische Änglisch aagsänne und als "World Englisches" bezeichnet. Byspil defür sin zum Byspil s Indisch Änglisch oder s Änglisch vo Singapur. Durch de Prozess löst sich d änglischi Sprooch vum ursprüngliche weschtlich-christliche Kulturkreis un wird Deil vum normale Sproochbruuch vo andri Kulture.

De Phonetiker Henry Rogers zäält mehreri Eigeschafte uf, wo mer d änglische Dialäkt cha demit yordne. Dezue ghöre:

S nordamerikanischi Änglisch bstoot vorallem ussem Änglisch vo de USA un vo Kanada. 

Des Änglisch wo allgemein mit „US-Änglisch“ in verbindet brocht wird, isch en Akzent wo mer „"General American"“ dezue sait. Des isch e Ussprooch wo als frei vo regionali Erkennigsmerchmool gilt, un des Änglisch wo am meischte in de amerikanische Medie bruucht wird un im Änglischunterricht glehrt wird. Es wird oft am meischte mitem Mittlere Weschte vo de USA in Verbindig brocht. 

S kanadischi Änglisch unterscheidet sich bi de Ussprooch numme lycht vum "General American" un isch, mit Usnaam vo de Oschtküschte vo Kanada, regional arg homogen. Es het allerdings bim Wortschatz un de Orthografi zum Deil Äänlichkeite mitem britische Änglisch.

D Haupterkennigsmerchmool vum General American un kanadische Änglisch sin, dass es rhotischi Akzent sin, s /r/ in "farm" oder "hear" also ussgsproche wird, dass de Vokal // nit vorchunt un "father" un "bother" deswege de glych Vokal hen, un dass d Wörter "pat", "path", "half" oder "banana" alli de Vokal // hen. Usserdäm wird s // in Wörter wie "city" oder "better" als en Tap [] ussgsproche.

Bstimmti Merchmool finde sich bi vileni, aber nit allene Sprecher vum General American. 

Andri Luutwandel sin im ganze nordamerikanische Änglisch verbreitet:

Näbe de Standardussproch vum "General American", wo als möglichscht frei vo regionali Merchmool giltet, gits in Nordamerika e Vilzaal vo Dialekt. Näbe regionali Dialäkt existiere au mehreri Dialäkt vo ethnische Gruppe; de bekanntescht devo isch s "African American Vernacular English", wo vo vile Schwarze gredt wird.

Trotz de Mobilität un de Massemedie, tendiere d änglische Dialäkt vo Nordamerika dezue sich ussenander z entwiggle, statt dass d Mensche däte aafange glych schwätze. So sait dr Dialäktforscher William Labov: 

Übersetzig: 

D erschte umfangrychi Untersuechige vo de nordamerikanische Dialäkt stamme uss de 1920er un basiere vorallem uff Wortschatzerhebige. D Erhebige sin äänlich wie in dr Dialektologi z Europa gsi: mer het vorallem ältri Manne wo in dr Landwirtschaft oder andri traditioneli Beruef gschafft hen, nooch Wörter gfroogt. Im "Atlas of North American English" vum William Labov un em Charles Boberg, wo 2006 erschiene isch un uff aktuele Erhebige basiert, sin vili vo denne Dialäktregione no z erkenne gsi, au wenn mangi Dialäktunterschid inzwüsche verschwunde sin. 

D Klassifizierig vum "Atlas of North American English" beruet uff „"Sound Changes in Progress"“, also ob inere bstimmte Region en Luutwandel im Gang isch, un wie wyt dass de Luutwandel fortgschritte isch.

E wichtigi Unterscheidig vo de nordamerikanische Dialäkt isch, ob en Luutwandel wo mer "caught-cot merger" dezue sait, duregfiert isch. Ursprüngli sin Wörter wie "caught/cot", "dawn/don" oder "caller/collar" verschide ussgsproche worde, wie au im Britische Änglisch hüt no. "Caught" het de Vokal // gha, un "cot" de Vokal //. Imene grosse Deil vo Nordamerika werde die Wörter hüt aber glych ussgsproche, e git in denne Dialäkt bloss no eine vo denne Vokal. Im "Atlas of North American English" wird unterschide zwüsche Dialäkt wo de Wandel duregfiert isch, un dene wo die Vokal hüt no verschide ussgsproche werde ("areas of resistance to the low-back merger").

Die Gegende wo "caught" un "cot" hüt no verschide ussgsproche werde, sin vorallem:

Kei Unterscheidig zwüsche "caught" un "cot" (de Luutwandel isch duregfiert) mache drgege:

Die Gegende wo de "caught-cot merger" duregfiert oder nit duregfiert isch, cha mer rächt dütlich vonenand dränne. Innerhalb vo denne Regione sin deno andri Luutwandel im Gang, wo zur Zit no am sich ussbreite sin. Des heisst, dass d Dialäktregione no debi sin sich z feschtige.

De "Inland North"
Im "Inland North" Dialäkt isch en Vokalwandel am wirke, wo mer "Northern Cities Shift" sait. De Wandel betrifft en Biet wo uugfäär vum Weschte vum Staat New York, de Grosse See lang, Michigan, bis uff Minnesota un Illinois un imene schmale Streife bis uff St. Louis in de Süde goot. Wie de Name scho sait, isch des e Region wo vo vile grosse Städt wie Buffalo, Detroit oder Chicago, prägt isch. Aa dr kanadische Gränz chunnt die Verändrig abrupt zum stoo, un durch des entstoot aa däm Deil vo dr Gränz zwüsche de USA un Kanada e sehr scharfi Dialäktgränz. Des het schynts de Grund dass de Vokalwandel, vo Kanadier als öbis typisch amerikanischs aagluegt wird. Un wyl d Kanadier nit mit Amerikaner wenn verwäggselt werde, imitiere si die Ussprooch nit. Andri amerikanschi Yflüss, vorallem bim Wortschatz, wo statt als „amerikanisch“ als jugendlich un cool aagluegt werde, werde drgege vil überno.. 

Durch de Luutwandel wird d Ussprooch vo bstimmti Vokal vum Änglische komplet verändret. S bsundri vo däm Wandel isch, dass d Vokal nooch un nooch d Plätz vertuusche. Er bestoot uss säggs Stufe, wo aber no nit alli bi allene Sprecher vo däm Dialäkt duregfiert sin. In dr Regel isch de Luutwandel bi jüngri Fraue uss dr Mittelschicht in urbane Gegende am wyteschte fortgschritte. Feschtgstellt worde isch die Verändrig zum erschte Mool in de 1960er, mer vermuetet aber dass des scho 100 Joor devor, mit de massive Ywandrig bim Bau vum Erie Kanal, aagfange het.

Aagfange het de Luutwandel mit dr Diphtongierig vum Vokal vo Wörter wie "bat" oder "hat". Statt [] wird de Vokal zue [], [] oder sogar []. Durch des döne "bat" un "hat" deno für andri Amerikaner wie "bait" un "hate". Im zweite Schritt wird de Vokal vo "hot" zumene Vordervokal [], wo deno wie "hat" dönt. Wyl de Luutwandel zum Byspil in Kanada nit stattfindet, isch es emool passiert dass amerikanischi Schüeler d Uffordrig vunere kanadische Lehreri, si sötte am näggschte Dag en „"sack with your favourite toy"“ (en Sack mit eurem Lieblingsspiilzüüg) mitbringe, als „bringet en Socke“, verstande hen. In de näägschte Schritt verschiebt sich de Vokal [] vo "caught" zum Vokal [], so wie devor de Vokal in "hot" ussgsproche worde isch. Deno verschiebt sich de Vokal [] vo "bet" zue [] un dönt deno wie "but", de Vokal vo "but" wird zue [] un dönt deno wie "bought", un de Vokal [] vo "bit" nimmt d alti Ussprooch vo "bet", [], aa. 

Trotz dass mer chönnt meine, dass durch all des, de Dialäkt für andri Sprecher vum Änglische nümmi guet verständli wär, isch des (mit Ussnaame wie dere Anektode obe), nit de Fall:

S'australischi Änglisch unterscheidet sich bi de Vokäl starch vum reschtliche Änglisch. Zwar sin d'Aazahl vo de Vokäl un d'Wörter wo si vorchömme meischtens glych, aber d'gnaui Ussproch isch zum Deil radikal verschide:

Vergliche mitem reschtliche Änglisch zeige sich mehreri Unterschiid:
Diphthong

Es Biischpiil vom ne moderne Dialäkt isch e Variation vom Änglisch, wo z Singapùùr gredet wird. Es wird au Singlish gnännt (vo singapore und english). Was dä Dialäkt uuszaichnet, isch t Absänz vo Grammatik und d Verwändig vo Abchürzige vo vil pruuchte Sätz und Bedüütige i es Wort oder e paar Wort.
Biischpiil: "Can you come or can you not come?"(Chasch cho oder chasch nüd cho?) wird zu "Can or not?"(wörtlich: Cha oder nüd?). 
Es anders Märkmaal isch t Mischig mit anderne Spraache, wo au z Singapùùr gredet wärdet, wiä Malei, Kantoniis, Hokien oder Tamil.

D traditionele Dialäkt gälte hüt als fascht ussgstorbe, dr Peter Trudgill het 1990 vunere „Minderheit, wo warschynts schrumpflet“ ("a probably shrinking minority") gschribe wo no traditioneli Dialäkt spricht. Dr John Wells schrybt scho 1982, dass „traditioneler Dialäkt am zruggwiche isch, überall do wonner überhaupt no present isch. Syni Sprecher [...] sin e Minderheit, wo ständig schwinded“ ("traditional-dialect is recessive everywhere that it persists at all. Its speakers [...] are a steadily decreasing minority"). Traditioneler Dialäkt isch nooch ihm oft numme noo e „Errinnrig aa des wo d Grosseltre vo denne, wo i de 1940er uf d Wält cho sin, gsproche hen“. Vorallem i ländlichi un abglägeni Gegende vo Grossbrittanie un zum Deil au no städtischi Zentre vo Nord- un Weschtengland, usserdäm au Schottland, sin allerdings no Dialäktsprächer z finde.

Au wenn bi jedere Sproch d regionale Unterschiid fliessend sin, lönn sich mehreri Isoglossebündel feschtstelle, wo e Ydeilig zuelönn. D wichtigschti Unterscheidig bi de Änglische Dialäkt isch zwüsche de Nordänglische un Südänglische (wo sich in e Zentrale un en Südlichere drännt) Dialäkt. Dr nördlichi Dialäkt het im Allgemaine ältri Forme, dr Süde isch innovativer. S Nordänglische setzt sich uf dr schottische Syte vo dr Gränz als Scots furt, wo allerdings no konservativer wie s Nordänglisch isch.

D wichtigschti Isogloss, wo s Nordänglisch vum Südänglisch dränt, isch die zwüsche dr Ussproch vum altänglische /a/ i Wörter wie "long" un "stone". Im Norde wird "long" miteme helle, churze usgsproche ("lang"), im Süde degäge als churzes . S langi /a/ vum Altänglische i Wörter wie "stān" het sich entlang dr glyche Linie im Norde zumene entwicklet, so dass "stone" dört als "stane" usgsproche wird, mitem glyche Vokal wie "name". Im Süde het sich de Vokal hygäge zumene entwicklet: "stone".

Die Linie, wo die Ussproche dränt, verlauft entlang vum Fluss Humber.

D Sprochgschicht vum Änglischi loot sich i drei Periode yteile. D'erschti Phas goht vo 500 bis circa 1100 (normännischi Erobrig) un wird als Altänglisch oder Angelsäggsisch bezeichnet. D sprochlichi Period noochem Altänglisch wird als Mittelänglisch bezeichnet un goht bis zur Grosse Vokalverschiibig im 15. Johrhundert. Druf gfolgt isch s Früehnoiänglisch, wo sich vum hütigi Änglisch nüt bsunders unterschyde het.

D'änglischi Sproch goht uf d'Bsiidlig vo England durch Angle, Saxe un Jüte im 6te Johrhundert zrugg. Als Aafang vum Änglisch wird s'Johr 500 aagsetzt, allerdings het sich d'Sproch am Aafang sicher nüt vo de germanischi Dialäkt ufem Feschtland unterschide. Bsunders nah verwandt gsi isch Altänglisch mit dr altfriisische Sproch un d'beidi Sproche hen zum Teil sogar d'glyche Luutverschiebige durchgmacht. Au hüt isch Friesisch die Sproch, wo mitem Änglisch am engschte verwandt isch. D'Grundlag vum Altänglisch isch no vor allem s'Germanisch gsi, ersch in dr Periode vum Mittelänglisch isch s'starki französischi Element dezuecho. Öber 80-85% vum altänglischi Vokabular wird hüt nümm bruucht.

D'keltischi Bvölkrig vo Britannie isch zum Teil vertrybe worre, zum allergröschte Teil aber assimiliirt worre; numme in abglegeni Regione hen sich keltischi Sproche chönne halte. In dr änglischi Sproch finde sich allerdings absolut überhaupt e kei keltischi Wörter (bis uf spöteri Entlehnige usem Walisischi un Gälischi), au Flurname, wo uf d'Kelte zruggönn, sin üsserscht selte. Des bedütet allerdings nüt, dass d'Britannier alli vo de Germane totgschlage worre sin, aber s Keltischi het als Sproch vo de Unterworfeni kei bsunders Prestige mehr gha. Des stoht im starke Gegesatz zum alemannische Sprochruum, wo vo keltischi un romanischi Flurname regelrächt übersäht isch.

Durch de Status vum Latiin als Kultursproch un Lingua Franca het s Altänglisch e Aazahl vo latiinischi Lehnwörter überno. D'latiinischi Lehnwörter lönn sich i drei Schichte yteile: d'erschti stammt no us dr Zit vor dr Bsiidlig vo England, d'zweite us dr Zit nooch dr Chrischtianiisirig vo de Engländer, d'dritti schliesslich usem Mittelänglisch nooch dr normännischi Erobrig.

De gröschti Yfluss im Altänglisch isch de vo de skandinavischi Sproche vo de Wikinger, vorallem vo de Däne. Bsundrigs im 9te un 10te Johrhunder sin viili altäglichi Wörter usem Altnordisch entlehnt worre. D'skandinavischi Lehnwörter werre vo de meischt Änglischsprochigi nüd als Fremd erchannt, so zum Byspiil "sky" (Himmel), "leg" (Bei), "cake" (Chueche), "husband" (Ehemaa), oder au s'Pronom "they".
S'git au e Theori, wonooch dr Verluscht vum Kasussyschtem durch d'Däne usglösst worre isch, möglicherwys durch d'Bildig vonere Mischsproch us Änglisch un Dänisch. D'Theori stützt sich zum Byspiil do druf, dass d'Fäll z'erscht im dänisch bsetzte Norde verschwunde sin, un ersch spöter im unabhänigi Süüde.

Dodurch dass s Änglisch domols so stark inflektiirt gsi isch, het au d'Satzstellig chönne freier sy. Theoretisch sin alli säggs Stellige vo Subjekt, Objekt un Verb möglich gsi; zum Byschpiil um ei Teil vum Satz als bsunders wichtig z'markiire. In Würklichkeit sin aber mangi Satzstellige trotzdem hüüfiger wie andri gsi. Am hüüfigschte isch s'Verb in zweiter Position, wie im Dütsche, oder am Schluss gsi, mit freier Position vo Subjekt un Objekt.
In Sätz ohni bsunderi Ufmerksamkeit uf ei Satzteil isch d'Satzstellig also entweder SVO ...
... oder SOV gsi:

Wenn e Teil vum Satz bsunders wichtig gsi isch, het mer s chönne aa de Aafang stelle:

Au miteme Adverb het e Satz chönne aafange:

Dodurch, dass es s Hilfsverb "do" ("tue") nonüt ggee het, sin Froge durch s'Vertuusche vo Subjekt un Objekt gformt worre, gnau wie im Alemannisch:
Usserdem isch d'doppelti Verneinig, wo hüt vo änglischi Sprochpuriste als grottefalsch aagsehe wird, im Altenglisch d Regel gsi:

Im hütige Änglisch isch d'Satzstellig uf Grund vum Verluscht vo de Fäll feschtgleit (Subjekt-Verb-Objekt).

S Altänglisch het e Viilfalt vo Dialäkt gha. D'viir wichtiggschti sin s Merzisch, s Northumbrisch, s Kentisch un s Weschtsäggsisch gsi. Die viir Dialäkt hen mit de verschiidni änglischi Chönigrych überiigstimmt un sin durchus verschriftet gsi. Im Gägesatz zu de althochdütschi Dialäkt isch s Altänglisch zimli guet überliifert; s Latiinisch isch nämli nüt gar so oft als Amts- un Schriftsproch bnutzt worre wie im althochdütsche Sprochruum. Zwei vo denne Chönigrych, Mercia un Northumbria, sin spöter vo de Wikinger underworfe worre, während Kent un e Teil vo Mercia erfolgrych verteidigt worre sin. 
Nochdäm d angelsäggsischi Chönigrycher 878 vum Alfred em Grosse vereinigt worre sin, hen d regionali Dialäkt uf Choschte vum Weschtsäggsischi Dialäkt aa Bedütig verlore. Zwar isch immer no in andri Dialäkt gschribe worre, dr Grossteil vo de schriftlichi Quelle isch aber im Dialäkt vo Wessex gschribe. Des loht sich vor allem uf d'politischi Zentraliisirig zruggführe, wo de Dialäkt vo Wessex zur Amtssproch erhobe het. Usserdem sin jetz viili früeher numme mündlich überliiferti Teggscht uf Änglisch übersetzt worre, allerdings vor allem vo Lüt us Wessex. Noii Schriftdialäkt usserhalb vo Wessex sin nooch dr Zentraliisrig nümm entstande.

S Vaterunser (imene Weschtsäggsische Schriftdialäkt)

" Fæder ure þu þe eart on heofonum,"

"Si þin nama gehalgod."

"To becume þin rice,"

"gewurþe ðin willa, on eorðan swa swa on heofonum."

"urne gedæghwamlican hlaf syle us todæg,"

"and forgyf us ure gyltas, swa swa we forgyfað urum gyltendum."

"and ne gelæd þu us on costnunge, ac alys us of yfele. soþlice."



</doc>
<doc id="4375" url="https://als.wikipedia.org/wiki?curid=4375" title="Bregenzerwald">
Bregenzerwald

Dor Breogozarwold ischt a Region z Voralbearg (Öschtriich), gnauor i anama gebirgigo Woldgebiet südöschtlich vo Breogoz, in dor Nöhe vom Bodasee.

Dor Breogozarwold grenzt im Weschto a d Region Bodasee, dio im Rhytal ischt, im Südo a d Alperegion um Bludez, im Südoschto a s Arlberggebiet und im Nordoschto a s Kleinwalsertal. Dor Breogozarwold grenzt ou an Bayern (Dütschland); s Oberallgäu ischt im Nordoschto, s Westallgäu (Landkreis Lindau) im Nordo.

Da Hoptfluss im Breogozarwold isch d Bräagazer Aach.

"Bregenzerwald" ischt z Österreich dio gängige Schribwaise. Im Dütscho wird zum Tol ou dio Schribwaise Bregenzer Wald vorwendot. Im Dialekt, der allerdings schriftsprochlich nüd oft vorwendot wird hoßt as "Breogozarwold".

D Haupteinnahmequeollo vom Breogozarwold ischt dor Tourismus. D Lanwirtschaft und do Dienschtleischtungssektor sand allerdings ou wichtige Wirtschaftszweige.

Weil im Nordo und im Nordoschto Töl vom Allgäu no bis 1814 zu Vorarlberg gehört händ, und in dor hütigo Grenzregion, wego dor Besidlung durch d Alemanne, s Niederalemannische vorgherrscht hat, und ou allad no an gwiossa sprachlicha Austausch zwüschod dom Allgäu und dom Breogozarwold bschtoht, redot ma in am Tol vöm Breogozwarwold - döm "Voadrwold" - ou hüt no an dom Allgäuerischo noha Dialekt, s Wälderisch, das sich vom reschtlicho Vorarlbergisch ussarhebt.

D Gmuonda Langen und Buch sand zwar i dor Region vo Bodasee-Alpenrhy (Rhytal), sand abor glichzitig trotzdem ou Ort vo dor ""Käsestrasse Bregenzerwald"".

Alberschwende ischt (as wi o Bildschtuo) a Hofstaig-Gmuond, as ischt ka Wäldar Gmuond.



</doc>
<doc id="4376" url="https://als.wikipedia.org/wiki?curid=4376" title="Kümmel">
Kümmel

Chümmi ("Carum carvi"; alemanischi Näme) isch e Gwürz. Me benutzt vorwiegend d Soome, wo riich an ätherischem Öl sin.

Chümmi isch eini vo den älteschte Gwürzpflanze und syt em Altertum bekannt.

Beliebt isch Chümmi in Kombination mit schwere oder blaiende Spyse (z. B. Kohlgricht). Er wird bsunders gärn zu Chäs (z. B. Münschterchäs) serviert. Er wird au zu Schnaps bzw. Likör (Aquavit) verarbeitet.

D Inhaltstoff vom Chümmi (vor allem Carvon und Limone) sölle d Verdauig aarege, gege Blaiige und Kolike wirke und dr Appetit aarege. Nit wisseschaftlig belayt isch d Wirgig by Menstruationsbeschwärde und als milchtriibends Mittel.



</doc>
<doc id="4378" url="https://als.wikipedia.org/wiki?curid=4378" title="Urkanton">
Urkanton

D'Schwyzer Urkantön sin d drei erschte Kantön vo dr Eidgnosseschaft, also Uri, Schwyz un Unterwalde.
Diä drei Urkantön hanged mit dr Tellsgschicht zäme. Diä drei Kantön händ nämlich mitgholfe, de Gessler z bekämpfe.

Als Datum vum Zommeschluss gilt s Unterzeichnungsdatum vum Bundesbrief, de 1. August 1291. S het abr zwische de Urkanton e allmählich ufbouts Gflecht vun Bündniss un gegesytige Hilfeleischtunge gä, ohne dass e einzels Ereignis, wu als eigentlichi Gryndung vun de Schwyz bezeichnet werre kon, bsunders hervorsticht.

Us däm Bund het sich im Louf vo de Jôhrhundart durch witri Bündniss un teilwis au durch kriegerischi Expansion d Schwyz in ihrem hitige Umfông entwickelt.



</doc>
<doc id="4379" url="https://als.wikipedia.org/wiki?curid=4379" title="Antoni Grabowski">
Antoni Grabowski

De Antoni Grabowski (* 11. Juni 1857 z Nowe Dobre bi Chełmno, Pole; † 4. Juli 1921 z Warschau, Pole) isch an polnische Chemii-Ingeniör gsi. Er isch eine vo de erschte Esperanto-Aktivischte gsi und het insbesonderi dur sini Übersetzige Iifluss uf d'Entwicklig fo Esperanto gnoo. 

De Grabowski isch i sehr ärmliche Verhältnis uufgwachse. D'Familie vom Grabowski isch scho churz nach sinere Geburt vo Nowe Dobre uf Torun züglet. Well sini Eltere nöd gnueg verdient hend, het er na vorem Abschluss vo de Primarschuel d'Schuel müesse uufhöre und id Fabrik go schaffe. Im Selbschtschtudium het er sich nach de Arbet uf d Gymiprüefig vorbereitet und si mit Uuszeichnig bestande. Er het zwoo Klasse chöne überspringe. Well sich d Finanzlag vo sine Eltere verbesseret het, het er nach em Abschluss vom Gymi chöne a de Uni Wrocław Naturwüsseschafte und Philosophii studiere. Wäred sim Stuudium het er als Chemie-Ingeniör in Zawiercie gschaffet. Dank sine vilne technische Erfindige und Publikatione isch er als Techniker in de Fachwelt in ganz Europa berüemt worde. Er het au s erschti polnische Fachwörterbuech über Chemitechnologie mitverfasst.

Scho werend sim Studium het er sini grossi Liebi zur Literatur entdeckt. Er ischt Mitgliid vo de Literarische Slawische Gsellschaft gsii. Er het sich aber nöd nur für polnischi Literatur interessiert sondern au nüün fremdi Sprache glernt und sich für d Idee vo de Internazionale Spraach interessiert. So het er Volapük glernt. Er het aber gmerkt, dass me Volapük weg sine villne Zungebrecher praktisch nöd chan rede und sich schliesslich vo de Idee von ere internazionale Plansprach abgwendet.

1887 het er denn s Leerbuech Lingvo Internacia vom Dokter Esperanto, wo grad erschine gsi isch, kauft und isch so fescht vo dem Werk beiidruckt gsi, dass er sofort het aafange Esperanto lerne. Er isch uf Warschau greist und het de Zamenhof troffe.

Genau wie de Zamenhof het de Grabowski sofort erchennt, dass d Entwicklig vom Esperanto eng mit de Entwicklig vo de Literatur verbunden isch. Und das het sis wiitere Schaffe prägt. Berüemt worde isch de Grabowski vor allem als de Übersetzer vom polnische Nationalepos Herr Taddäus vom Adam Mickiewicz is Esperanto, won er nach em Erste Weltchrieg im russische Exil gmacht het. Mit dere Übersetzig het er di grossi Tradizion vo Übersetzige vo wichtige Schlüsselwerk us de Weltliteratur is Esperanto begründet. Nebscht em Mickiewicz het de Grabowksi au Werk vom Johann Wolfang Goethe und vom Alexandr Puschkin übersetzt.

Nach em Tod vo sim Fründ Zamenhof isch de Grabowski sehr einsam worde und er isch im end 1921 a sinere Herzchranket gschtorbe.


</doc>
<doc id="4383" url="https://als.wikipedia.org/wiki?curid=4383" title="Feldkirch">
Feldkirch

Im alemannische Sprochruum gits mehreri Ortschafte, wo Feldkirch heisse:



</doc>
<doc id="4384" url="https://als.wikipedia.org/wiki?curid=4384" title="Linux">
Linux

Linux oder GNU/Linux isch es freis Betriebssystem für Computer. S GNU Projekt isch vom Richard Stallman 1983 gstartet worde u wird itz vo tusige vo freiwillige Programmierer entwicklet. Ab 1991 het dann dr finnisch Programmierer Linus Torvalds dr Linus Kernel entwicklet. Er koordiniert bis hüt d Witerentwicklig vom Linux-Kernel.

Di einzige Bedingige zum s bruuche sind i de GNU-Lizenz beschribe. Drum isch au de ganz Programmcode öffentlich.

Ursprünglich isch mit Linux nur de Chern vom Betriebssystem gmeint gsi.

Verschideni Firme u Persone mache drum Zämestellige vo Chern u andere freie Programm, sogenannti Distributione, u verchoufe si oder steue si i ds Internet zum abelade.

Di bekanntischte sind:

Distributione underscheided sich vor allem i de Uswahl vo verschidene, ufenand abgstimmte Programm.

Linux wird zwar sehr hüfig für Server igsetzt u dert installiert me kei grafischi Oberflächi, wöu me möglichst wenig Systemuslaschtig vom Betribssischtem här möchti ha. Es brucht natürläch ou viu weniger Platz, wenn mä kei grafischi Oberflächi het (bes zo 8GB weniger) und wenn mäs beherrscht, chame Linux sehr guet mit Texschtbefähle stürä. Aber wer Linux de Heimä wot bruche, verzichtet sälte uf die grafischi Oberflächizum s wie es Windows oder es Mac Betribssischtem isetzä.

Uf em Linux gits ganz viu verschideni grafischi Oberflächine, me cha die öppe mitem Ungerschid zwüsche XP und Vista vergliche; je nach dem, weli das me druf tuet gseht ds Sischtem komplett angers us und es git 100erti. We me Luscht het, chame e grafischi Oberflächi ou säuber compiliiere, das isch nidemau so schwirig, bruucht aber viu Ziit. Eifachi Oberflächinen wie Fluxbox bruuche nid viu Ziit, grossi wie KDE oder GNOME de äbe scho.

Di bekanntischtä grafische Oberflächine si KDE und Gnome, bi de meischte Distributione si beidi mitgliferät, be CD-Distributione wie Knoppix oder Mandriva-One nur eini. Es KDE bruucht meh Platz als es GNOME, drum si GNOMEs be CDs meh verbreitet.





</doc>
<doc id="4391" url="https://als.wikipedia.org/wiki?curid=4391" title="Fisherman's Fall">
Fisherman's Fall

Fisherman's Fall sin e Musikgruppe us em Kaiserstuehl wo alemannischi Liedli schriibe un vertone duet.

Ihri Musik isch e Mischig us lockere un luschtige Hymne wi "Liebe vergeht, Hektar besteht" un flotti Rockmusik.

Ihre erste Uftritt hen d Fisherman's Fall im Johr 1992 gha.

Im Johr 2003 het d Gruppe de 1. Platz bim Gerhard Jung-Wettbewerb für jungi Mundart vo dr Stadt Zell im Wiisedal belegt un 2006 hän si dr 1. Platz gmacht bim Wettbewerb "Badenwürttemberg musiziert" wu ibar 70 Gruppä üs´m ganzä Ländli mitgmacht hän.

S Lied "SC Freiburg immer wieder vor" isch in dr Fuessball-Bundesliga-Saison 2008/2009 dr Hit vum SC Friiburg wore. Des Lied het d Band zämme mit dr Spiler vum SC Friiburg iigspilt.

De Ralf Busch (Gsang, Akkordeon un Drehleier) un de Ralf Ziser Giddarre un Mandolin hen 1988 usere "Bierlaune" - wi si sälber sage - selli Musikgruppe gründet. Beidi hen zue sellere Zyt eigentlich no gar kei Instrument spiile chönne.

Am 30. April 1992 hän si ihr erschtes Konzert gä. Scho e Johr spöter sin si scho uff verschiidene regionale Freiluft-Konzärt gsi un hen viil Spass un Erfolg gha.

Am Aafang hen si no änglischi Lieder grschriibe un au uf CD usebrocht, aber noch de zweite Schiibe hen si sich denn uf s Alemannisch bsunne. Sither sin fascht alli neue Lieder uf kaiserstiählerischs Alemannisch. Au bi ihre Uftritt wird numme Alemannisch gschwätzt, was bim Publikum guet aakunnt.

Miitlerwiil isch d Gruppe zue sechst, d Martina Vetter spiilt Querflöte und singt.




</doc>
<doc id="4393" url="https://als.wikipedia.org/wiki?curid=4393" title="Virus">
Virus

S'Wort Virus (latiinisch; virus,-i. Pl. vira (neutr.), fer Gift, Schleim, Saft) bezaichnet:



</doc>
<doc id="4394" url="https://als.wikipedia.org/wiki?curid=4394" title="Virus (Medizin)">
Virus (Medizin)

E Virus (vo lat. "virus,-i". Pl. "vira" (neutr.), fer "Gift", "Schlim", "Saft") isch e sehr e kleini infektiösi biologischi Einheit mit eme Durchmässer vo nume öpe füffzää bis drüühundert Nanometer.

Vire sin so klei, dass si durch normali Bakteriefilter duuregön. 

Alli Vire enthalte e genetischs Brogramm (e baar Vire au witeri Hilfskomponänte) zum sich vermeere und usbräite. Wil si aber weder en äigeständigi Replikazioon no en äigene Stoffwäggsel häi und si doorum uf e Stoffwäggsel von ere Wirtszälle aagwiise si, dängge die mäischte Virologe, ass d Vire gar käni eigeni Lääbewääse si.

Vo richdige Lääbewääse si bis hüt öbbe 1,8 Millione verschiideni rezänti Arte bekannt, vermuetlig existiere aber seer vil mee. Zu jedere Art chönnt s meereri Virenarte gee, wo an die Art aabasst si. Bis jetz si aber nume öbbe drütuusig Virenarte identifiziert worde (Wiirusklassifikazioon).

Vire gryffe Zälle vo Öikariote (Pflanze, Bilz, alli Dier inklusiv em Mensch) und Prokaryote (Bakterie und Archaeä) aa. Dä Vire, wo Prokaryote as Wirt usnütze, säit mä Bakteriofaage.

D Wüsseschaft, wo sich mit Vire und iiren Infekzioone beschäftigt, isch d Virologii.

Vire bestöhn meischtens us ere Eiwyss-Hülle und eme Kärn, si hän aber keini Organelle, hänn also kei eigene Stoffwächsel. Si könne sich nur in und mit dr Hilf vo läbige Zälle vo andere Organisme vermehre und löhn sich uf künschtlige Nährböde nid lo züchte.

Vire befalle läbigi Zälle und schleuse ihri Gen-Informatione in die Zälle y, so chönne die Zälle nümme ihri uursprüngligi Funktion wohrnä, si müend de nume no Vire noochebaue. Die Zälle göhn denn irgend wenn moll z’grund, und denn wärde tuusigi vo Vire frei, wo ihrersyts wieder anderi Zälle infiziere könne.

Grundsätzlig wärde zwei grossi Untergruppe unterschiide:

En anderi Unterscheidig klassifiziert d Vire in (zur Zyt zwanzig) Familie. Die wichtigschte drvo sin:

Vili Vire befalle dr Mensch nit und iiri Wirt si Pflanze, Dier oder Bakterie. Aber die wo für dr Mensch gfäärlig wärde, sin verantwortlig für e grossi Aazahl vo Krankete. Vor allem d Kinderkrankete wie öpe d Masere, d Windpocke, d Röötele si immer no verbräitet und bekannt, aber au d Kinderlähmig, d Gürtelroose, d Fieberblootere und friener d Pocke sin vo Vire verursacht.

In de Trope gits e wyteri Aazahl vo zum Teil sehr gföhrlige Virenerkrankige wie d Ebola, s Gäälfieber, d Dengue-Kranket und anderi.

Tuet e Virus vo einere biologischen Art uf en anderi überegumpe, so säge dämm d Virologe, so cha dö Kranketserreger bi der nöie Wirtsart schlimmi Folge ha. Das isch bim Mensch scho paar mol vorcho. Änds 2019 isch so ne Fall gsi: Z China isch e nöiartige Coronavirus vom ene wilde Tier uf d Mensche i dr Grossstadt Wuhan gumpet, und in es paar Wuche isch vo döört us e wältyti Epidemy woorde, wo in huuffe Länder vil Lüüt dra gstorbe sind; es isch d Coronavirus-Pandemy 2019/2020.

Bis vor kurzem hets keini Medikamänt gege Virenerkrankige gäh, das het sich zum Glügg gänderet: es git hüte zum Bischpiil Middel gege Zoster (Fieberblootere, Gürtelroose) und Influenzavire (Grippe). Für die mäischte verbräitete Krankhäite git s Impfigsstoff, wo nume seer wenig Nääbewirkige häi.

S beste Middel isch aber immer no d Präwenzioon: ufbasse bim Kontakt mit chranke Lüüt, sich regelmässig d Händ wäsche, bim Choche suuber schaffe, s Fleisch choche oder broote, bi Symptoom deheime bliibe und nid dörthii go wo vil anderi Lüt sind.





</doc>
<doc id="4395" url="https://als.wikipedia.org/wiki?curid=4395" title="Computervirus">
Computervirus

E Computervirus isch e kleini Programmroutine, wo, wenn si emol uff eme Computer isch, sich sälber reproduziere cha. Dr Virus hängt sich an Computerprogramm oder ans Betribsystem aa und veräderet die. Das fiert zu Störige im Betrib oder zu Verluscht vo Date oder Programm. Im schlimmschte Fall isch dr befalleni Computer gar nümmi funktionsfähig und muess vo Grund uff neu installiert wärde.

Im Gegesatz zu Computervire, wo einzelni Computer befalle, göhn Computerwürm uff Netzwärk los und befalle die. Und denn gits no sogenannti Trojanischi Ross, wo sich als nützlichi Programm tarne und unter dr Oberflechi doch sogenannti Malware, also schädligi Software enthalte.

Computervire finde bsunders gueti Verbreitig uf private Computer, wo d'Anwender deilwiis us Bequemlichkeit, Uwisseheit oder au Notwendigkeit mit Administartorrächte schaffe. Säll isch vor allem bi Rechner mit eme Betribssystem us dr Windows-Familie dr Fall, wil vili Windows-Programm vu Drittabieter ufgrund vu schlampiger Programmierig Administrator-Rächt verlange, oder wil vorkonfigurierti Windows-Rechner ussem Lade vu vorneri so usicher konfiguriert sin.

Hauptifallsdor fer Vire sin Computerprogramm, wo yber s'Internet uf d'Trident-Rendering-Engine vu Windows zruckgriffe. Sälli isch dief im Betribssystem verankeret un dorum au bsunders afällig.

E ganzi Softwareindustri läbt rächt ordentlich vum Schutz vu so igrichtete Rechner. Es git uf em Märt diwärsi Antivireprogramm z chaufe. Zum Tail chames im Internet gratis abelade, zum Tail sinds choschtepflichtig.


</doc>
<doc id="4397" url="https://als.wikipedia.org/wiki?curid=4397" title="Edelzwicker">
Edelzwicker

Dr Edelzwicker isch e Wysswy us em Elsass. Es handelt sich meischtens um e Verschnitt (oder Cuvée) vo mindeschtens zwei im Elsass zuglassene Truubesorte (am hüfigschte sins Auxerrois, Chasselas und Sylvaner). Au Riesling, Grauburgunder (Tokay d'Alsace), Wiissburgunder (Pinot blanc) und Gwürztraminer wärde brucht.
Friener isch dr Edelzwicker ehnder e sehr en eifache Wy gsi, hütt nimmt d'Qualität doch wieder zue. 

Dr Edelzwicker isch dr ideali Begleiter zumene feine Münschterchäs.


</doc>
<doc id="4398" url="https://als.wikipedia.org/wiki?curid=4398" title="Weintraube">
Weintraube

D Wiitrybel oder kurz Trybel (in menke Regione au Truube gnennt) sin d Frücht vu dr Wiiräbe ("Vitis vinifera L. ssp. vinifera"), wu zue dr äldeschdi Kulturpflanze vu dr Menschheit ghöre. Hit kennt mr um 16.000 Rebsorte. D Beere könne grian, gääl, rod bis blaurod sii.

Trybel bstehn üs ainzelni Wiibeere, glaine rundi bis ovali Frücht, wu in Bündel agordnet, abr klar vunänander trennt wachse. D Beere bstehn üs dr Hüt, em Fruchtflaisch un de Kernli. Bii dr Wiirabe handelt s sich um Kletterpflanze und ihri "ächti" Blieteständ vu ihra Sprossranke haisd mr uf Hochditsch "Gescheine". In dr Zit vu Mai bis Juni den si bliaja. Vu dr Morphologie her sin si keine wirklichi biologische "Truube", sondern Rischpe

D Trybel ka mr räui als Dafeltrybel ässe, mr ka si zua Rosine droggne, odr abr zua Wii verschaffe.

Droggneti Wiibeere were Rosine, Korinthe odr Sultanine gnännt. Dr Iiberbegriff fir droggneti Wiibeere isch abr „Rosine“. Danäbe vustoht mr unter dem Begriff äui nit so hochwärtigi Droggewiibeere, wu noch Kern in d Beere drinne sin.


Wii entstoht durch d alkoholischi Gärig vum Moschd odr dr Maische. Schdampfd mr d Trybel no gits Maische - prässt mr si no gits Moschd.

In d Kern vu Wiinbeere het s Procyanidin din, wu als stark Antioxidans wirkt. In de Kern un dr Hüt isch üsserdem noch s Antioxidans Resveratrol din.

In Wiitrybel het s Zucker (je zur Helfti Fruchtzucker un Trybelzucker), Vitamin A, B un C. An Mineralje findet mr Kalium, Kalzium, Magnesium un Iise.

Dia zehn greschde Produzente vu Wiintrybel sin 2005 weltwit gsi:



</doc>
<doc id="4400" url="https://als.wikipedia.org/wiki?curid=4400" title="Christoph Blocher">
Christoph Blocher

De Christoph Blocher (* 11. Oktober 1940 z Schaffhuuse) isch än Schwiizer Unternehmer und Politiker (SVP). Vo 2003 bis 2007 hett er sini Partei als Bundäsrat verträtte. Är isch reformiert, isch verhüratet und het drei Töchtere, en Sohn u 12 Änkle. Sini Heimatorte si Züri und Schattehalb im Haslital (Bärner Oberland). Är isch z Laufe bim Rhyfall ufgwachse. Sini schuelischi Usbildig het är mit sächs Jahr Grundschuel agfange und denn no mit drei Jahr Sekundarschuel beändet. Nachder Schuel het är e landwirtschaftlichi Lehr gmacht. Denn het är di Landwirtschhaftlichi Winterschuel z Winterthur gmacht. Nachär het är Matur Typ C im Gymnasium gmacht. Nach der Matur isch är ga Jura studiere. Är isch Mitglied vo dä Zürcher SVP. Und är het d Aktion für äh unabhängigi und neutrali Schwiz (AUNS) gründet. Vor sire politische Karriere isch är ir EMS Chemie i d Rächtsabteilig igstige. 1983 het är Aktiemehrheit vo dere Firma ufkauft. I däm Jahr wo är isch Bundesrat worde, het är d Diräktion vor EMS Chemie sire Tochter übergä. Im Militär isch är Oberscht. Dur sini Ateil a dr EMS Chemie und dur Finanzgschäft mit em Martin Ebner het dr Blocher e Privatvermöge, wo me uff zwei bis drei Milliarde Schwiizer Franke gschätzt hät (Stand 2009). Är ghöört drumm zue de riichschte Schwiizer. 

Sini politischi Karriere:




</doc>
<doc id="4401" url="https://als.wikipedia.org/wiki?curid=4401" title="Indien">
Indien

Indie (Hindi: भारत, Bhărat) isch e Staat z Sidasie, wu dr grescht Dail vum indische Subkontinänt umfasst. Indien isch e Bundesrepublik, wu vu 29 Bundesstaate bildet wird un derzue sibe bundesunmittelbari Biet umfasst. D Hauptscadt isch Nei-Delhi. 

Dr Himalaya bildet di natyrli Nordgränz vu Indie, im Siden umschließt dr Indisch Ozean s Staatsbiet. Indie gränzt an Pakistan, s chinesisch Autonom Biet Tibet, Nepal, Bhutan, Myanmar un Bangladesch. Nochberstatten im Indische Ozean sin Sri Lanka un d Maledive.

Indien isch e multiethnische Staat un mit iber 1,2 Milliarden Yywohner (2011) no dr Volksrepublik China s bevelkerigsrychscht Land vu dr Ärd. Indie giltet, no dr Yywohnerzahl, as greschti Demokraty vu dr Wält. Vu dr Landesflechi här ghert s zue dr zeh greschte Länder.

Dr Name "Indien" isch vum Strom Indus abglaitet. Däm sy Name goht iber Vermittlig vum Altgriechisch ("Indos") un Altpersisch "(Hinduš)" uf s Sanskrit-Wort ' mit dr Bedytig „Fluss“ zrugg.. Di europäische Seefahrer hän ganz Sid- un Sidoschtasie „Indie“ gnännt, was mer no an Näme wie "Inselindie" („Insulinde“) un em Staatsname Indonesie cha sää. In dr Kolonialzyt isch d Bedytig allmee uf di hitige Biet vu Indie, Pakistan un Bangladesch un bi dr Grindig vum indische Staat schließli uf di hitig Bediytig yygschränkt wore. Vu dr persisch-islamische Form "Hind" bzw. "Hindustan" laite si au d Uusdruck "Hindu" un dr Name vu dr Sproch "Hindi" här. Dr amtli Name vu Indiein dr maischte Landessproche (z. B. Hindi ') stammt vu dr Sanskrit-Bezaichnig "" ab, wu „(Land) vum Bharata“ maint un uf e mythische Herrscher verwyst.

Indien isch mit ere Flechi vu 3.287.490 Quadratkilometer dr sibtgrescht Staat vu dr Ärd. Är goht in Wescht-Oscht-Richtig vum 68. bis zum 97. eschtlige Lengegrad iber rund 3000 Kilometer un in Nord- Sid-Richtig, zwisch em 8. un em 37. Grad nerdliger Braiti, rund 3200 Kilo-meter. Indie gränzt an sechs Staate: Pakistan (2912 Kilometer), China (Tibet; 3380 Kilometer), Nepal (1690 Kilometer), Bhutan (605 Kilometer), Myanmar (1463 Kilometer) un Bangladesch (4053 Kilometer). Insgsamt hän die Gränze ne Lengi vu 14.103 Kilometer. Wel dr nerdlig Dail vum umstrittene Kaschmir syter anne 1949 unter pakistanischer Kontroll stoht (Waffestillstand noch em Kaschmir-Konflikt), het Indie kai gmainsami Gränze me mit Afghanistan. D Kischte vum Land isch rund 7000 Kilometer lang.

Di natyrli Gränzen im Norden un Nordoschte bildet dr Himalaya, s hegscht Gebirg vu dr Wält, wu im usserschte Nordweschte dur s Hochdal vum Indus vum Karakorum drännt wird. Sidli vum Himalaya schließe si di braite, fruchtbare Stromebene vu dr Fliss Ganges un Brahmaputra aa. Im Weschte goht s Stromland vum Ganges in e Wieschti Thar iber, wu im Oschte un Side vum Aravalligebirg begränzt wird. Sidli dervu lige d Simpf vum Rann vu Kachchh un d Halbinsle Kathiawar. Dr Nordoschte vu Indie, mitsamt dr Brahmaputra-Ebeni, verbindet nume ne schmale Korridor zwische Bangladesch un Nepal bzw. Bhutan mit em ibrige Land. D Nordoschtregion wird dur s bis zue 3800 Meter hoch Patkai- oder Purvachalgebirg vu Myan-mar un s fascht 2000 Meter hoch Khasigebirg vu Bangladesch abgschirmt.

S Hochland vu Dekkan nimmt dr grescht Dail vu dr indische Halbinsle yy, wu chydelfermig in dr Indische Ozean firiragt, S Vindhya- un s Satpuragebirg schirme dr Dekkan von dr Gan-gesebeni im Norden ab. Im Weschten wird er vu dr bis zue 2700 Meter hoche Westghat, im Os-chte vu dr flachere Oschtghat begränzt. Beedi Gebirgszig dräffen im Side, wu d Halbinsel spitz zum Kap Komorin zuelauft, zämme. D Weschtghat gehn gäch aabe zue dr Konkan- un Malabarkischte am Arabische Meer. D Oschtghat gehn in di braitere eschtlige Kistenebene am Gol vu Bengalen iber.

Zue Indie ghere au no drei Inselgruppe, wu em indische Subkontinänt vorglageret sin. Rund 300 Kilometer weschtli vu dr Malabarkischte lige d Korallenatoll vu Lakshadweep, wu d Insel-gruppe vu dr Lakkadiven ud Amindiven un d Insle Minicoy umfasst. Sideschtli vu dr Halbinsle, zwische 1000 un 1600 Kilometer vum indische Feschtland ewäg, lige d Andamanen un d Nikobare.

Dr hegscht Punkt vu Indien isch dr Bärg Kangchendzönga mit 8598 Meter Hechi. Är lyt im usserschte Weschte vu Sikkim; iber ihn verlauft d Gränze zue Nepal. Dr hegscht Bärg, wu ganz uf indischem Biet lyt, isch d Nanda Devi mit 7822 Meter. Dr diefscht Punkt isch dr Kuttanad-Sank, wu zwee Meter unter em Meer an dr Malabarküischte lyt.

Alli greßere Fliss vu Indie entspringen in aire vu dr drei Hauptwasserschaide vum Subkontinänt: im Himalaya, in dr zentralindische Vindhya- un Satpura-Bärg oder in dr Weschtghat.

Dr lengscht un wíchtigscht Fluss z Indien isch dr Ganges (Ganga), wu im Himalaya entspringt. Syni lengschte Näbefliss sin d Yamuna un dr Gomti; dr Chambal isch e Zuefluss vu dr Yamuna. Dr Brahmaputra, wu dur dr Nordoschte fließt, verainigt sich mit em Ganges un bildet vor dr Mindig in dr Golf vu Bengale ne gwaltig Delta. Dr Wescht vum Gangesdelta ghert zue Idnie, dr grescht Dail zuem Nochberland Bangladesch. Fascht e Drittel vu dr Flechi vu Indie ghert zum Yyzugsbiet vu Ganges un Brahmaputra.

Im usserschte Norde fließt dr Indus in Sidoscht-Nordwescht-Richtig dur dr Bundesstaat Jammu un Kashmir.

S Hochland vu Dekkan wird vu mehrere große Fliss entwässeret. D Narmada un dr Tapti minden in s Arabisch Meer, derwylscht Godavari, Krishna, Mahanadi un Kaveri zum Golf vu Bengale fließe.

Drotz ass Indien eso groß isch, het s nume wenig natyrlig See. Fir Bewässerig un Stromgwinnig sin im ganze Land zum Dail riisigi Stausee aaglait wore. Di greschte sind dr Hirakud-Stausee (746 Quadratkilometer) z Odisha, dr Gandhi-Stausee (648 Quadratkilometer) z Madhya Pradesh un dr Govind-Ballabh-Pant-Stausee (465 Quadratkilometer) an dr Gränze zwische Uttar Pradesh un Chhattisgarh.

Indie het bis am Änd vum Jura zum Sidkontinänt Gondwana ghert. In dr Chrydezyt isch vu dr Kontinäntalscholle vu dr Antarktis abgrisse un un in ere ärdg-schichtli extrem churze Zyt vu 50 Millione Johr quer dur dr gsamte Tethys-Ozean gege dr Side vu dr Eurasische Platte driftet. S Uffen-adnerdräffe vu däne beede Ärddail isch vu gschetz eppe 43 bis 64 Millione Johr am Aafang vum Paläogen gschää. Wu di friejere Kontinäntalränder uffendandergstoße sin, sin dr Himalaya un d Nochbergebirg ufgfaltet un s Hoch-land vu Tibet aaglupft wore. Di Indisch Platte bewegt si bis hite no Norde, dur des wird dr Himalaya all Johr um e baar Miliimeter glupft. D Flussebene, wu em vorglageret sin, sin dur Sedimentablagerigen im Pleistozän entstande.

Vylfältiger sin d Gstaiformatione vum Dekkan. Dr Großdail nämme proterozoische Formationen im Siden un Oschten yy, dr in dr Chrydezyt entstanden vulkanisch Dekkan-Trapp im Weschten un Nordweschten un uugformti Kraton im Nordoschten un Norde, wu zue dr wältwyt elt-schte Dail vu Ärdkruschte ghere.

Mit Uusnahm vu dr Bärgregione herrscht z Nord- un z Zäntralindie ne subtropisch Kontinentalklima, im Siden un in dr Kischtebiet dergege ne sterker maritim bregt tropisch Klima. Im Norde het s im Johresverlauf zum Dail argi Tämperaturschwankige. In dr nerdlige Diefebene herrschen im Dezämber un Jänner 10 bis 15 °C; in dr haißeschte Zyt zwischen April un Juni cha s Hegschttämperature vu 40 bis iber 50 °C gee. Im Side dergege isch s ganz Johr relativ konschtant haiß.

D Niderschlagsmängine wären im ganze Land vor allem dur dr Monsun beyyflusst. Dr Sidwescht- oder Summermonsun setzt in dr maischte Landesdail im Juni yy un bringt je no Region bis Septämber oder Oktober starki Niderschleg. Wäg dr seli unterschidlige Topografy isch d Niderschlagsverdailig arg uuuglychmäßig. Dr sterkscht Rääge het s an dr Weschtkischte, in dr Weschtghat, an dr Häng vum Himalaya un z Nordoschtindie. Am druckeschte isch s in dr Thar. D Nordoscht- oder Wintermonsunwind zwische Oktober un Juni, wu us Zäntralasie chemme, bringe chuum Fychtigkait, sällewääg het s in dr maischte Gegnige 80 bis iber 90 Brozänt vum jährlige Gsamtniderschlag in dr Summermonet. Nume im Sidoschte git s au bim Nordoschtmonsun Rääge, wel d Luftstremige iber em Golf vu Bengale Fychtigkait ufnämme.

Dur d Greßi vum Land un di verschidene klimatischi Bedingige in dr ainzelne Landesdail git s z Indie ne großi Landschaftsvylfal. Doderby goht d Bflanzewält vu Indie vun ere Hochgebirgsvegetation im Himalaya bis zue tropische Räägewälder im Side. Wyti Dail vu dr urspringlige Vegetationsdecki sin hite gschlife, statt däm isch Indien in dr Hauptsach dur Kulturlandschafte bregt. Nume ne ne Fimftel vum Land isch bewaldet, offiziälli Aagobe doderzue schwanze, zum dail zelle si au degradierti Biet un uffigi Wälder derzue.

In dr diefere Lage vum Himalayas git s no greßeri Wälder. Wel d Niderschleg an dr Hänge vum Gebirg vu Oscht no Wescht abnämme, git s im Oschthimalaya immergrieni Fycht- un Räägewälder, wu em Weschte zues all liechter un druckener wäre. Laubwälder mit Aiche un Cheschtene herrsche vor; karakteristisch fir dr Oschthimalaya sin Rhododendre. In hechere Lage dominiere Nodelbaim, vor allem Zedere un Fohre. Di steppen- un wieschteartige Hochdäler z Ladakh un andere Dail vum weschtlige Innerhimalaya gehn in s drucke Hochland vu Tibet iber. D Vegetationsgränze lyt bi eppe 5000 Meter.

Dr schwär zuegängli Nordoschte isch zum Dail no dicht bewaldet. Bsundersch hochi Niderschlagsmängine mache dert halbimmergrieni Fychtwälder megli.

Dr grescht ‚Dail vu dr Gangesebeni, vum Dekkan un vu dr Randbegirg, wu do draa aagränze, isch friejer vu Monsunwälder deckit gsii: Hite git s dodervu nume no Räscht, zmaischt in Bärgregione. D Eben, wu intänsiv buurt wird, sin dergege fascht ganz waldfrei. Monsunwälder gheie s Laub in dr Druckeperidoden ab. Je no Niderschlagsmängi un Lengi vu dr Druckeperiod unterschaidet mer zwische Fycht- un Druckewälder. Wälder, wu zwische 1500 un 2000 Millimeter Johresniderschlag kriege, nännt mer in dr Regle Fychtwälder, wu s Laub abgheie. Si herrschen im nordeschtlige Dekkan, z Odisha un z Weschtbengalen un uf dr windabgwändete Syte vu dr Weschtghat vor. Bi Niderschlege zwische 1000 un 1500 Millimeter im Johr schwätzt mer vu Druckewälder, wu s Laub abgheie. Die dominiere z Indie. Wäg dr dinne Baumdolder hän Monsunwälder e dicht Unterholz. Di karakteristisch Baumart vum Norde isch dr Salbaum "(Shorea robusta)," im zäntralen un weschtlige Dekkanhochland isch dr Teakbaum "(Tectona grandis)" un im Side dr Sandelholzbaum "(Santalum album)." Bambusarte sin wyt verbraitet.

In dr druckenere Dail vu Indie, wie Rajasthan, Gujarat, em Weschtrand vum Gangesdiefland oder em zäntrale Dekkan, wachse di vor allem medizinisch bruuchte, endemische Niembaim. Im aride Klima hän si uffigi Dornewälder uusbildet, wu in dr Wieschti Thar in e Halbwieschtevegetation mit verainzelte Dornehecken ibergehn.

In dr fychte Wälder git s no relativ großi Dail vu dr urspringlige, immergrienen oder halbimmergriene Fychtwälder. Si sin bregt dur di fir tropischi Räägewälder typisch Stockwärchgliderig. E Dail vu dr hoche Baim vum oberschte Stockwärch, gheie je no ohreszyt ihre Laub ab, Arte, wu dodrunter wachse, sin dergege immergrien. Epiphyte wie Orchidee un Farn chemmen in ere große Vylfalt vor.

Mangrove, salzwasserresischtänti Gezytenwälder, sin nume an dr Oschtkischte vu Indie verbraitet. D Sundarbans im Ganges-Brahmaputra-Delta wyse di dichteschte Mangrovebständ vum Land uf. Anderi Gezytwälder git s in dr Mindigsdelta vu Mahanadi, Godavari un Krishna.

Wäg syre Landschaftsvylfalt findet mer z Indie ne seli artierychi Dierwält vor. Mer schetzt, ass rund 350 Suuger-, 1200 Vogel-, 400 Reptilie- un 200 Amphibienarte haimisch sin. Vyl Arte chemen aber nume no in Rugzugsbiet Wäldern, Moos, Bärg- un Buckelregione vor. In indische Gwässer lääbe derzue iber 2500 Fischarte.

Di grescht suugerart vu Indie isch dr Indisch Elifant, wu näb em Chenigsdiger au am bekannteschten isch. Dr Diger isch langi Zyt vum Uusstärbe bedrot gsii, dur d Yyrichtig vu Digerschutzbiet hän si d Bständ aber wider chenen erhole. Ainewäg git s nume wenigi Döusert Exemplar in freier Wildbahn. Usser em Diger lääben au no anderi Großchatze z Indie, dodrunter Leoparden un Leebe. Di letschtere git s uusschließlig im Gir-Nationalpark z Gujarat, em letschte Ruggzugsbiet vum Asiatische Leeb. Dr sälte Schneeleopard bewohnt di hoche Gebirgsregione vum Himalaya. Di bekanntscht un wytverbraitescht vu dr chlainere Raubdierarten isch dr Mungo.

S Panzernashorn läbt nume no in Sumpf- un Dschungelbiet z Assam, vor allem im Kaziranga-Nationalpark.

Wyt verbraitet sin dergege Baarhuefer. Doderzue gheren unter anderem Wildsei, Muntjak, Sambar, Axishirsch, Söuhirsch, Barasingha, Wasserbiffel, Gaur un mehreri Antilopenarte.

Au Affe git s z Indie vyl. Rhesusaffe gälte dr Hindu as hailig, derfen nit beläschtigt wären un hän si wäge däm sogar in Stedt uusbraitet. D Hanuman-Langure, wu in ganz Indie verbraitet sin, wären glychfalls as hailig aagluegt. Dernäbe git sno anderi Langurenarte un Makake.

In dr Druckebiet vum Nordweschte lääbe no ne baar indischi Halbesel, vor allem im Dhrangadhra-Wildreservat im Chlaine Rann vu Kachchh. Im fychten Oschte vum Land lääbe dergegen Arte vum tropische Räägewald, wie dr Wysshandgiibbon un dr Nääbelparder. Anderi Suuger sin d Rothind, Straifehyäne, Bengalfichse, wu s in dr Hauptsach in Graslandschafte git, un d Lippenbäre, wu gärn dichti Wälder hän. Im Ganges un Brahmaputra un dr Nääbefliss vun ene findet mer no ab un zue dr Gangesdelfin.

D Vogelwält vu Indien isch mit iber 1200 yyhaimischen Arte – meh wie in ganz Europa – arg vylfältig. Derzue chemen im Winter e Huffe Zugvegel vu Nordasie. Dr Pfau giltet as Nationalvogel un isch wyt verbraitet. Hyfig sin au Duube, Graager, Wäbervegel, Ronebicker, Pitta, Drongo, Sittich, Nektarvegel un Pirol. In Fychtbiet lääbe Stoorche, Raigel, Kranich, Ibis un Yysvegel. Unter dr Gryfvegel sin Bengal- un Schmutzgyyr am verbraitetschte.

Rund d Helfti vu allene z Indie haimische Reptilienarte sin Schlange wie d Brilleschlang, d Chengiskobra un dr Digerpython. In Fychtbieten findet mer au Sumpfkrokodil. Seli sälten isch dr schych Gangesgavial.

Z Indie het s 102 Nationalpark mit ere Gsamtflechi vu 39.888 km² (Stand Juni 2012), dodervu sin 85 vu dr International Union for Conservation of Nature and Natural Resources (IUCN) in d Kategory II (Nationalpark) yygstuft wore. Derzue git s 515 Wildreservat, dodervu sin 446 in d IUCN-Kategory IV yydrait un wyteri Schutzbiet, ußerdäm no speziälli Diger-Reservat.

Indien isch e Vylvelkerstaat. Di ethnisch Vylfalt isch verglychbar mit däre vu Europa. Rund 72 Brozänt sin Indoarier, 25 Prozent sin Dravide, wu in dr Hauptsach im Side läbe. 3 Brozänt ghere andere Volkrgruppe, vor allem tibeto-birmanischi, Munda- un Mon-Khmer-Velker im Himalayaruum un z Nordoscht- un z Oschtindie.

8,6 Brozänt vu dr Yywohner zelle zue dr indigene Stammesbevelkerig, wu si sälber „Adivasi“ nänne. Di indisch Verfassig duet iber 600 Stämm as sognännti "scheduled tribes" anerkänne. Si stehn zmaischt usserhalb vum hinduistische Kaschtesischtem un hän drotz dr Schutzgsetz großi soziali Noodail. Hochi Bevelkerigsaadail hän d Adivasi in de Nordoschtregion (bsundersch z Mizoram, z Nagaland, z Meghalaya, z Arunachal Pradesh, z Manipur, z Tripura, z Sikkim) un in dr oscht- un zäntralindische Bundesstaate Jharkhand, Chhattisgarh, Odisha un Madhya Pradesh. Wäg dr soziale Diskriminierig hän linksradikali Gruppierige wie di maoistische Naxalite bi dail vu dr Adivasi e starke Rugghalt. Doderzue cheme separatistischi Bewegige vu verschidene Völker – zem Byschpel vu dr mongolide Naga, Mizo un Bodo, aber au vu dr indoarische Assamese – z Nordoschtindie, wu Spannige zwische dr yyhaimische Bevelkerig un zuegwanderete Bengalen, zum greschte Dail illegali Yywanderer vu Bangladesch, zuesätzli fir Konflik sorge.

D Zahl vu dr illegal yygwanderete Bangladescher z Indie wird uf bis zue 20 Millione gschetzt. Di rund 100.000 Exiltibeter, wu syt dr chinesische Bsatzig vu Zibet uf Indie gflichtet sin, wäre derge offiziäll as Flichtling anerkännt. Derzue läbe rund 60.000 tamilischi Flichtling vu Sri Lanka z Indie.

D Indus-Zivilisation, zum greschte Dail im hitige Pakistan gläge, isch aini vu dr frieje Hochkulture vu dr Wält, mit ere aigene Schrift, dr bishär nit entzifferete Indus-Schrift. Um 2500 v. Chr.het sdert blanti Sted wie Harappa, mit ere Kanalisation, Seehäfen un Beeder, derwylscht agnuu wird, ass es z Sidindie um des Zyt no weniger entwickleti Verhältnis gee het. Wyter eschtli het s anderi archäologischi Kompläx ghaa, wie di sognännt Chupfer-Hort-Kultur. Ab 1700 v. Chr. isch d-Indus-Kultur mit d Zyt verfalle, mer waiß nit wurum.

E wichtigi Period fir di wyter Entwicklig vu Indien isch di vedisch Zyt gsii (rund 1500 bis 500 v. Chr.), wu d Grundlage vu dr hitige Kultur gschaffe wore sin. Iber di bolitisch Entwicklig waiß mer dytli weniger wie iber di religies un philosophisch Entwicklig. Geg Ändi vu dr vedische Zyt sin d Upanishade gschaffe wore, wu d Basis vu dr Religione Hinduismus, Buddhismus un Jainismus bilde, wu alli z Indie entstande sin. Um des Zyt het s au d Urbanisierig in dr Gangesebeni un dr Ufstiig vu regionale Chengirych wie Magadha gee.

Ab em 6. Johrhundert v. Chr. isch dr Buddhismus entstande, wu rund 500 Johr lang näb em Hinduismus di di wichtigscht Gaischtesstremig z Indie gsii isch. Im 4. Johrhundert v. Chr. isch mit em Maurya-Rych zum erschte Mol en indisch Großrych entatande, wu unter em Ashoka fascht iber dr ganz Subkontinent gherrscht ghaa het. Dr Ashoka het si noch e Huffe Eroberigsziig em Buddhismus zuegwändet, wun er im aigene Land un bis uf Sri Lanka, Sidoschtasie un im Mittlere Oschten het welle verbraite. Im 3. Johrhundert v. Chr. het s e Bluescht vu dr Prakrit-Literatur un vu dr tamilische Sangam-Literatur im sidligen Indie gee. Noch em Dod vum Ashoka isch s Maurya-Rych nodisno widwer e Hufe Chlaistaate ussenandergheit, wu erscht im 4. Johrhundert n. Chr. vu dr Gupta wider zue me Großrych z Nordindien zämegfiert wore sin. Mit em Buddhismus het Indie ne große kulturällen Yyfluss ghaa uf dr ganz Zäntral- un Oschtasie. D Uusbraitig vum Hinduismus un vum Buddhismus iber Indochina bis in s hitig Indonesie het d Gschicht un d Kultur vu däneLänder bregt. As letschte große Ferderer vum Buddhismus z Indie giltet dr Harshavardhana. Däm sy Herrschaft im Nordindie vum 7. Johrhundert markiert dr Ibergang zum indische Mittelalter.

Arabischi Eroberungszig im 8. Johrhundert hän dr Islam uf Nordweschtindie brocht. Wu d Araber versuecht hän, uf Gujarat un driber uuse fiiri z dringe, het dr indisch Chenig Vikramaditya II vu dr weschtlige Chalukya-Dinaschty iber si gsiigt. Vum 8. Johrhundert bis zum 10. Johrhundert hän di drei Dinaschtie Rashtrakuta, Pala un Pratihara iber e große Dail vu Indie gherrscht un hän unterenand um d Vorherrschaft z Nordindie kämpft. Im Side vu Indie hän d Chola-Dinaschty un d Chalukya-Dinaschty gherrscht vum 10. bis zum 12. Johrhundert. Zuen ere Dominanz vu muslimischr Staaten im Norden un zuen ere Islamisierig vu greßere Dail vu dr dertige Bevelkerig isch aber erscht mit dr Invasione vu zäntralasiatische islamische Mächt ab em 12. Johrhundert chuu. S Sultanat vu Delhi het sy Macht sogar churzzytig du dr Siden uusgwytet, ainewäg isch sy kulturällen Yyfluss uf dr Norde nir arg groß sii. Dr Yyfall vu dr Mongolen anne 1398 het s Sultanat gschwecht, sodass di hinduistische Regionalrych wider sterker wore sin. Erscht mit dr Grindig vum Mogulrych im 16. Johrhundert, sin di muslimische Herrscher fir rund 200 Johr wider zue de wichtigschte bolitische Chraft im Norde wore. S Mogulrych het s bis anne 1857 gee. Wichtig Herrscher wie dr Akbar, dr Jahangir, dr Shah Jahan un dr Aurangzeb hän nit nume d Gränze vum Rych bis uf dr Dekkan uusdehnt, si hän au ne modärn Verwaltigs- un Staatswääse gschaffe un d Chinscht gferderet. Hinduistischi Chenigdimer het s in däre Zyt nume no im Side gee, zem Byschpel z Vijayanagar. Im spote 17. Johrhundert isch s hinduistisch Maratha-Rych grindet wore, wuim spote 18. Johrhundert s Mogulrych iberrännt het un e große Dail vu Nordindien eroberet het.

Wu dr Vasco da Gama anne1498 dr Seeweg uf Indien entdeckt ghaa het, het Portugal ab 1505 aagfange mit dr Eroberig vu chlaine Kischtestitzpinkt. Ab 1756 het di britisch Oschtindie-Kompany "(British East India Company)" vu ihre Hafestitzpinkt Calcutta (hit: Kalkutta), Madras (hit: Chennai) un Bombay (hit: Mumbai) uus wyti Dail vu Indien eroberet. Em Yyfluss vu dr europäische Kolonialmächt Portugal, Niderlande un Frankrych, wu s vorhär gee het, het si im großen un ganze ne Änd gmacht. Loyali Firschte hän ihri Staate mit ere yygränzte Suveränitet bhalte, wie Hyderabad, Bhopal, Mysore oder Kaschmir. 1857/58 sin Dail vu dr Bevelkerig vu Nordindien im Sepoy-Ufstand gege d Herrschaft vu dr Oschtindie-Kompany ufgstande. Wu dä Ufstand nidergschlaa gsii isch, isch d Kompany ufglest woren un Indien isch dr diräkte Kontroll dur Großbritannien unterstellt wore. Di britische Monarche hän ab 1877 (bis 1947) zuesätzli dr Titel "Empress of India" bzw. "Emperor of India" (Chaiser(i) vu Indie) drait.

Anne 1885 isch z Bombay dr "Indian National Congress" (Kongrässbartei) grindet wore. Är het aafangs nit d Unabhängigkait vu Indie gforderet, nume mee bolitischi Rächt un Mitsproch fir di aimisch Bevelkerig. Syni Mitglider sin in dr Hauptsach Hindus un Parse gsii. Di muslimisch Oberschicht isch uf Abstand blibe, wel ihre Wortfierer Sayyid Ahmad Khan gferchtet het, ass si dir Yyfierig vum Meehaitsprinzip us dr Verwaltig drängt wäre. Statt däm isch 1906 d Muslimliga as Inträsseverdrättig vu dr Muslim grindet wore. Im Lauf vum 19. un 20. Johrhundert isch d Religion fir di Hyfe Velker z Indie all wichtiger woren as Bindigsgliid

Im Erschte Wältchrieg isch di groß Meehait vu dr Bevelkerig no loyal blibe. Us Wuet, ass Großbritannie bi dr Ufdailig vum Osmanische Rych mitgmacht het, hän si dernoo au ne Hufe Muslim dr Unabhängigkaitsbewegig aagschlosse.

Bim Zweete Wältchrieg het Indie aafangs mit ere 200.000 Mann starke Freiwilligenarmee uf drSyte vu Großbritannie mitgmacht, wu im Lauf vum Chrieg uf iber zwoo Millione Soldaten aagwachsen isch. Bi Chriegsänd sin iber 24.000 indischi Soldate gfalle gsii, iber 11.000 vermisst un zwoo Millione Mänsche verhungeret.

Dr gwaltfrei Widerstand gege di britisch Kolonialherrschaft, vor allem unter em Mohandas Karamchand Gandhi un em Jawaharlal Nehru, het anne 1947 zur Unabhängigkait gfiert.

Glychzytig het d Kolonialmacht d Kolony Britisch-Indie, wu fascht dr ganz indi Subkontinänt umfassst het, in zwee Staate dailt, di säkular Indisch Union un di chlainer Islamische Republik Pakischtan. D Brite hän dodermit dr Forderige vu dr Muslimliga un ihrem Fierer Muhammad Ali Jinnah noch eme aigen Nationalstaat mit muslimischer Bevelkerigsmeerhait noogeee, wu syt dr 1930er Johr all luter wore sin.
D Dailig het zue aire vu dr greschte Verdrybigs- un Fluchtbewegige in dr Gschicht gfiert. Rund 10 Millione Hindu un Sikh sin us Pakischtan verdribe wore, rund 7 Millione Muslim us Indie. 750.000 bis ai Million Mänsche sin ums Lääbe chuu.

Di dur Schutzverdreg an d Brite bundene Firschtestaate hän scho vor dr Unabhängigkait ihre Bydritt zue dr Indischen Union verchindet. Nume zwai sin em Yygliderigsprozäss vu dr Firschtedimer ärnschthaft im Wäg gstande. Dr muslimisch Herrscher vum fascht uusschließli hinduistische Hyderabad isch dur dr Yymarsch vu indische Druppe zum Aaschluss zwunge wore. Z Kaschmir, wu vor allem Muslim lääbe, het dr Maharadscha, wu sälber Hindu gsii isch, sy Entschaidig verzegeret. Wu muslimischi Kämpfer in sy Land yydrunge sin, het er si schließli doch zum Bydritt zue Indien entschlosse, wu dr grescht Dail vum ehmologe Firschtedum bsetzt het. Pakischtan het dr Bydritt as nit rächtmäßig aagsääne, des het zum Erschte Indisch-Pakischtanische Chrieg um Kaschmir (1947 bis 1949) gfiert. Syterhär schwält in dr Gränzregion dr Kaschmir-Konflikt, wu 1965 au zum Zweete Indisch-Pakischtanische Chrieg un 1999 zum Kargil-Chrieg gfiert het.

Am 26. Novämber 1949 isch Indien em Commonwealth of Nations bydrätte un am 26. Jänner 1950 isch d Verfassig in Chraft drätte, wu Indie derdur zuen ere Republik woren isch. Gränzstryt hän 1962 zuen eme churze Chrieg mit dr Volksrepublik China gfiert, em sognännte Indisch-Chinesische Gränzchrieg. Di indisch Unterstitzig vun ere Unabhängigkaitsbewegig im domolige Oschtpakischtan het 1971 zum dritte Chrieg zwische Indien un Pakischtan gfiert un am Änd zue dr Dailig vu Pakischtan un dr Grindig vum neie, au islamisch bregte Staat Bangladesch.

Innebolitisch het d Kongrässbartei unter em Premierminischter Jawaharlal Nehru vu 1947 bis 1964, un derno no bis aafangs 1970er Johr di jung, unabhängig Demokraty bstimmt. Oppositionsbarteie hän nume uf Bundesstaate- oder kommunaler Ebeni ne Roll gspiilt. Erscht wu em sy Nehru Dochter Indira Gandhi, wu 1966 Premierminischteri woren isch, d Bartei zäntralisiert ghaa het un ihri aige Machtposition versuecht het uuszböue, isch s dr Opposition glunge, sich uf Bundesebeni z formiere. E Gricht z in Allahabad het d Indira Gandhi anne 1975 fir schuldig bfunde wäge Uureglemäßigkaite bi dr Wahle 1971. Statt zruggzdrätte het si dr Notstand uusgruefe un bis 1977 per Dekret regiert. Demokratischi Grundrächt wie d Brässe- un Versammligsfreihait sin stark yygschränkt gsii. No däm "de facto" diktatorische Regime het d Bartei 1977 bi dr Wahle dytli verlore. Vu 1977 bis 1979 het wäge däm e Koalition unter dr Fierig vu dr Janata Party regiert un zum erschte Mol nit d Kongrässbartei.

Dur d Wahle vu 1980 isch d Indira Gandhi retuur chuu an d Macht. In ihre zwoote Amtsperiod het si dr Konflikt im Punjab zuegspitzt, wu sikhistischi Separatischte ne aigene Staat gforderet hän. Wu si militanti Sikh im Guldine Tämpel z Amritsar verschanzt ghaa hän, het d Gandhi 1984 in dr "Operation Blue Star" dr Tämpel dur Militer stirme loo. Im Lauf vu dr bluetige Uusschrytige, wu s derno gee het im Land, isch d Gandhi vu me Sikh-Lyybwächter umbrocht wore. Ihre Suhn Rajiv Gandhi het d Regierigsgschäft ibernuu, het aber syni blante Reforme nit chenne umsetze. E Bstächigsskandal im Zämmehang mit dr schwedische Rischtigskonzärn Bofors het schließli derzue gfiert, ass d Opposition d Wahle 1989 gwunne het. No zwai Johr het d Kongrässbartei aber wider d Barlemäntswale vu 1991 gwunne, im Wahlkampf isch dr Rajiv Gandhi umbrocht wore. D Regierig unter em P. V. Narasimha Rao het e wirtschaftligi Liberalisierig un e ussebolitischi Neioriäntierig vum syt em Nehru sozialistisch uusgrichtet Land yyglaitet. Dur des Reformprogramm sin Staatsbedriib privatisiert wore, Handelsbschränkige glupft un Styyre gsänkt wore.

Syt dr 1980er Johr het s e dytlige Ufschwung vum Hindu-Nationalismus gee. D Ussenandersetzige um d Babri-Moschee z Ayodhya (Uttar Pradesh), wu an dr Stell vun eme friejere Hindutämpel böue woren isch, isch 1992 eskaliert. Hinduistischi Extremischte hän s Gotteshuus gschlisse, was zue landeswyte bluetige Uusschrytige gfiert het. Dr bolitisch Arm vu dr Hindu-Nationalischte, d Bharatiya Janata Party (BJP), hetz wische 1998 un 2004 e Regierigskoalition mit em Atal Bihari Vajpayee as Regierigsschef aagfiert. 2004 het aber wider d Kongrässbartei d Wahle gwunne unter dr Sonia Gandhi, dr Wittfrau vum Rajiv Gandhi. No Protescht vu dr Opposition wäg ihre italienische Abstammig het si uf s Amt vu dr Premierminischteri verzichtet. Statt ihre isch dr ehmolig Finanzminischter Manmohan Singh Regierigsschef wore. Anne 2014 het di oppositionäll BJP gwunne un ihre Spitzekandidat Narendra Modi isch Minischterbresidänt wore.

Di fundamäntle Brobläm vu Indie sin hite d Iberbevelkerig, d Armuet drotz em wirtschaftlige Ufschwung, d Umwältverdräckig un di ethnische un religies Konflikt im Land, vor alle zwisch Hindu un Muslim. Derzue chunnt dr ussebolitische Konflikt mit Pakischtan um d Region Kaschmir, w uno brisanter woren isch, syter ass beedi Staaten Atommächt wore sin (Indien ab 1974, Pakischtan ab 1998).

Indien isch in 29 Bundesstaate (ängl. "States") un siben Unionsterritorie (ängl. "Union Territories") glideret, wu unterdailt sin in insgsamt iber 600 Dischtrikt (ängl. "Districts"). Derwylscht d Unionsterritorie vu dr Zäntralregierig z Neu-Delhi verwaltet wäre, het e jede Bundesstaat en aige Barlemänt un en aigeni Regierig.

<nowiki>*)</nowiki> Unionsterritorium 
<nowiki>**)</nowiki> vu Indie kontrollierte Dail










</doc>
<doc id="4402" url="https://als.wikipedia.org/wiki?curid=4402" title="Schwörstadt">
Schwörstadt

Schwörstedt (amtlich "Schwörstadt") isch e Gmeind im Landkreis Lörrach in Bade-Württeberg.

Schwörstedt litt unmittelbar zwüschem Hochrhy im Süde und em Dinkelberg, nem Usläufer vom Südschwarzwald, im Norde. De Ortsdeil Dossebach litt ungfähr 3 km nördlich vo Schwörstadt uffem Dinkelberg. De Ortsdeil Niiderdossebach ungfähr 2 km nördlich vo Schwörstadt oder 1 km südlich vo Dossebach.

Nochbergmeie sinn am Rhy die Städt Wehr un Bad Säckingen flussufwärts un Rhifelde flussabwärts, sowie Möhli (CH) uff de andere Rhysidde äne. Im Norde grenzt Schwörstadt an Schopfe.

Die Gmei bestoht us de Ortsdeile Schwörstadt un Dossebach.

Dossebach, 1971

De Name "Schwörstedt" chunnt wahrschints uss de Zit, wo d Römer, Kelte und Alemanne gsydelt hän. Ursprünglig (um s 6. Johrhundert umme) hät s "Svercstat" ghyße; sæll isch e Zämmesetzig uss "Sver" (am Wasser glæge) und "Stet" (Stätte; evtl. au Verwys uff e Kastell). Deno hän sich di beide Ortsdeil Ober- und Nyderschwörstedt under de Kontrolle vo de Grafe vo Rhyfælde, Schönau, Stei und Wyladinge entwickelt. Vo de Zit denoch weiß mer nüt über s Schicksal vo Schwörstedt, allerdings werre si 1509 scho als selbständigi Gmeinde erwähnt, was wahrschints uff di schnælli Entwicklig von ene zruckgoht. Z Nyderschwörstedt hän sich wahrschints zerscht Fischer, spöter au Handwerker agsydelt. Z Oberschwörstedt isch de Ackerbau wichtiger gsi; uff alli Fäll hän beidi Gmeinde e separati Entwicklig gha. Erscht in de 1920er-Johr hät mer drüber diskutiert, di beide Ortsdeil z vereinige. D Bürger hän sich zwar gwehrt, s Inneministerium hät aber 1929 e Vereinigung erzwunge.

Ergebnis vo dr Landdagswahle sit 2006: 

D Lag am Dreiländereck Dütschland-Schwiz-Frankrych, d Nöchi zum Fældberg und zum Wiesedal sin für d Schwörstädter Wirtschaft e Vordeil. Wanderige em Rhy entlang werre durch s Wægnetz und d Wälder begünstigt. Regional bekannt isch au s Schwörstädter Rhyschwimmbad.




</doc>
<doc id="4403" url="https://als.wikipedia.org/wiki?curid=4403" title="Jenische">
Jenische

Di Jänische si die drittgrössti Bevölkerigsgruppe vo ursprünglich nomadische Mensche in Europa und wärde glägentlich mit de Roma verwächslet. Ihri Härkumpft isch ungwüss, Teili vo de jänische Schprooch wysed uf e sehr langi Gschicht hi. Si gönd wohl au lenger zrugg, als es di wyt verbraiteti Theorie vermute losst, dass di Jänische e Volksgruppe mit eigener Schprooch seiged, wo im Zug vo de Buurechrieg (1520 bis 1525) us dr Schwiiz usgwanderet sig.
Teilwys werdet si au als "wyssi Zigüüner" bezeichnet, wil si im Verglych zu de Roma e helleri Huutfarb händ. Dass es überhaupt zu me ne Verglych mit Roma choo isch, liggt do dra, dass Jänischi als Randgruppe vo der Gsellschaft oft in ähnliche Brüef (Schäreschlyfer, Chorber und Gaukler) tätig gsii sind und dass si es nomadisierends Läbe gfüert händ. Hützutags sind di maischte Jänische z Dütschland halbsässhaft oder sässhaft. I dä Schwyz gits 35'000 bis 50'000 Jänischi, wo vo däne no 3'500 ganzjährig uf d «Reis» fahred und nöd sässhaft sind. Für anderi Länder wie Öschterrych, Frankrych, Luxeburg, Belgie und d Holland liged kaini Aagabe zum Bevölcherigsaateil vo de Jänische voor, will si bishär einzig i de Schwiiz als nazionali Minderheit anerkännt sind.

Obwohl im Nazionalsozialismus Publikatione und Schriftereihe vom Riichsgsundheitsamt und vo de «Rassetheoretiker» Robert Ritter und Eva Justin di Jänische als Gruppe darschtelled, wo mit de Roma und Sinti ethnisch nüd verwandt si, sind di jänische Mänsche als so genannti «Zigüüner"mischling"» oder «Asoziali» verfolgt, in Konzentrazionslaager deportiert und viilfach ermordet worde. Im Wältbild vo de Nazis händ «Mischling» no schtärcher de Vorschtellig von ere «raine Rasse» widerschproche als di Mänsche, wo vo ihne als «minderwertig», aber «reinrassig» erklärt worde sind. Drum sind teilwiis di jänische Mänsche no schlächter behandelt worde als d Sinti und Roma. 

D Gschicht vo de Jänische isch vor allem i de Schwiiz zur Ziit äs viel diskutierts Thema, wil da vom «Hilfswerk Kinder der Landstrasse» vo de 1920er bis i d 1970er Jahr jänischi Chind zwangswiis vo ihrne Elter trennt worde sind, um s Jänischi z bekämpfe und d Lüüt im Schtaatssinn z diszipliniere. Vili Jänischi sind i däre Ziit zwangssterilisiert worde. Hütt gälted di Jänische i de Schwiiz als nazionali Minderheit und in Öschterriich als Volksgruppe. Ähnlichi Gruppe gits au in andere Länder, so z. B. di schpanische Quinqui wo mit de Jänische ethnischi Gmeinsamkeite händ und d Tinkers, wo ihne soziologisch gliiched.





</doc>
<doc id="4412" url="https://als.wikipedia.org/wiki?curid=4412" title="Bayern">
Bayern

De Freistaat Bayern (bairisch "Boarn;" wänn d Bayre hütt au "Bayern" säged, isch das jung und us de Schriftspraach gnaa) isch e Bundesland östlig vo Bade-Württeberg und mit rund 70.000 km² s gröschte Bundesland vo Dütschland. D Hauptstadt isch Münche.

Bayern litt ganz im Südoste vo Dütschland. S gränzt im Weste an s Bundesland Bade-Württeberg, im Norde an Hesse, Thüringe und Sachse. An de Ostkante git s e Gränze zu Tschechie und im Süde bis Südoste eini zu Östrych. Di gröschte Flüss sind d Donau, de Leach und de Inn.
Bayern bestoht us 7 Bezirk:

Di gröschte Städt z Bayern sin:

Zur Zit vom Römische Rych isch Bayern vo de Kelte besidelt gsi. Wo s Römische Rych zerfalle isch, hät sich uss Germane, Romane und Kelte de Stamm vo de Bayern bildet. Säll nennt mer Bajuware.

Ersti Beleg für d Existänz vo Bayern under de Agilolfinger chömme uss em Johr 555. Vo dört bis 788 isch es e Stammesherzogtum gsi. Vo 1180 a isch Bayern als Territorialherzogtum vo de Wittelsbacher regiert worre. In dr napoleonische Zyt isch es starch vergrößeret worre, es het geistligi un preußischi Biet überchuu, un s Land isch es Königrych worre.

Vom Gebiet a dr Donau uus isch im Middelalter e Deil vo de Bayern über d Alpepäss is Gebiet zoge, wo hüt s Südtirol usmacht.

Am 8. Novämber 1918 het dr König Ludwig III. wäge de Novemberunrueh am Schluss vom Erschte Wäldchrieg abdankt, un Bayern isch en „Freistaat“ (das heißt e Republik) worre. 1946, noch em Zweite Wäldchrieg, hen d Bsatzigsmächt d Rhypfalz abtrännt und ins neu Land Rhyland-Pfalz yglideret. Syd 1949 isch Bayern e Teil vo de neue Bundesrepublik Dütschland.

D "Verfassig vom Freistaat Bayre" gaat uf s Jaar 1946 zrugg, isch aber sit doo epaarmaal ggänderet woorde.

D Gsetz mache und d Verwaltig überwache tuet de "Bayerisch Landtag". Er wird all föif Jaar vom Volch gwäält (bis 1998 all vier Jaar). Bis Ändi 1999 hät Bayre as äinzigs tüütsches Land es Zwäichammerparlamänt ghaa, aber dänn hät me de Senat abgschaffet.

Aber au s Volch cha tiräkt mitrede. Daadefüür gits s «Volchsbigeere». Für esoo äis müend zeerscht 25.000 Stimmbirächtigti der Aatraag stele, und dää mues dänn vo 10 Prozänt vo allne Stimmbirächtigten understützt wäärde.

Di oberscht Bhöörden isch di "Bayerisch Staatsregierig". De Landtag wäält amig en Minischterpresidänt, und dää ernännt dänn d Staatsminischter und vertäilt dänen iri Uufgabe.

S hööchscht Gricht isch de "Bayerisch Verfassigsgrichtshof" z Münche. I de glyche Stadt hät s "Bayerisch Oberscht Landesgricht" syn Sitz. "Oberlandesgricht" gits drüü, nämli z Münche, z Nüerebäärg und z Bamberg. De "Bayerisch Verwaltigsgrichtshof" sitzt au z Münche, hät aber z Ansbach en Ussestell. Dezue ane gits na "Landesgricht, Amtsgricht," s "Landessozialgricht" usw.

Z Bayern schwätzt mer verschiideni Dialäkt:



</doc>
<doc id="4413" url="https://als.wikipedia.org/wiki?curid=4413" title="Dinkelberg">
Dinkelberg

De Dinkelberg (hüt meischtens "Dinggelberg" usgsproche; früener "Dinkchelberg", IPA: ) isch e Gebirgszug im Südweste vo Dütschland. Er wird im Süde durch s Tal vom Hochrhy, im Norde und Weste durch s Wysedal, im Oste durch s Wehradal begränzt. Er ligt zwüsche de größere Ortschafte Lörrach, Schopfe, Wehr und Badisch-Rhyfälde. De höchst Punkt isch di Hochi Flum (dt. "Hohe Flum") südlig vo Schopfe uff 535 Meter über NHN.

Vor 150 Millione Johr isch de Dinkelberg e Teil vom Bode vom Jura-Meer gsi, gnauer gsait vom Tethysmeer, em Urozean. Dört dinne hät s Läbe ge, under andrem Ammonite, Fischsaurier, exotischi Fische und Muschle. In de Riff hän näbe de Koralle au Schwämm, Seelilie, Austre und Seeigel glebt. S Meer hät dörtmols in etwa d Vorussetzige vo de hüttige Südsee gha. De Berg isch entstande, wyl sich d Erdkrusteplatte gfaltet hän. Bewys dodefür sin Fossiliefünd.

De Name "Dinkelberg" hät s scho im Mittelalter ge. De erscht Bewys isch e Urkunde vo 1452. 1467 hät de Herzog Sigmund noch de Verpfändig vo de Herrschaft Rhyfälde an d Stadt Basel zur Huldigung vom Dinkelberg uffgfordert (Zitat: "ouch demn im Rynthale mitsampt dem Dinckelberg"). D Nennig "Dinkelberg" im Zämmehang mit Gmeinde in de dörtmolige Markgrafeschaft Basel fehle aber. Drum nimmt mer a, dass sich d Bezeichnig ursprünglich uff s vorderöstrychische Kerngebiet beschränkt hät (Ruum Eichsle - Adelhuse - Meisele - Nordschwobe) und bis zum Änd vom 18. Johrhundert die lokali Bedütig gha hät. Nochdem fast s ganze Berggländ um 1805 badisch worre isch, hät sich de Name "Dinkelberg" über de Gältigsberych vo devor useentwickelt. Im "Historisch-Statischen Lexicon von dem Groszherzogtum Baden" hät de Dinkelberg no kei Erwähnig gfunde, 1856 hät mer aber zum erste mol definiert:

De Name sälber chunnt vom Dinkel, me Getreide wo bis ins 20. Johrhundert vyl abaut worre isch. Ab em Erschte Wältchrieg isch de Dinkel vom Weize abglöst worde, wyl sälle ertragrycher gsi isch.

De Berg unterscheidet sich geologisch gseh vom Schwarzwald oder em Jura und isch e alti Kalksteiinformation wo als Karschtgebiet ygstuft wird. Dodurch sin zahlrychi, meistens underirdischi Erosionsprozäss immer no im Gang. Des hät zum Bispyl zu de zwei Tropfsteihöhle Tschamberhöhli z Büge und de Erdmannshöhli ("Hasler Höhli") gfiehrt, wo zu sehenswürdige Naturdänkmäler worre sin. D Erdmannshöhli isch am Übergang zum Schwarzwald intressant, für Spezialiste sin d Gsteischichte an de Höhlewänd e Hywys, wo de Schwarzwald mit sinem Granit und Gneis afangt und vo no Dinkelbergkalk vorherrscht.

Typischi Phänomen sin d Bachschwinde. Des heißt, dass Bäch in Strudellöcher verschwinde, oft au in Doppeldäler mit Bachschwinde in de Mitti. De Bach kunnt deno uss me Quelltopf, meistens an de Bergtraufe gläge, widder füre. E bsundere Quelltopf ligt in de Nöchi vo de Erdmannshöhli, i me Dal östlig vo Schopfe-Eiche. Dört isch e Mulde, wo sich unabhängig vo de Wetterlag, sälte und unregelmäßig in de "Eiemer See" verwandelt.

De Dinkelberg isch als Feriegebiet no e "Gheimtipp". Im Friehlig isch uff de Wyse d Blietepracht und im Herbst d Fernsicht uff d Schwizer Alpe. S git au vyli usdehnti Streuobstwiese.

D Dinkelberger Mundart gränzt im Weschte aa s Markgräflerische, im Oschte aa d Hotzewälder Mundart un im Süde goot si nootlos in s Fricktal i dr Schwiiz über. Si ghört zum Hochalemannische. Als Merchmool zur Abgrenzig vum Markgräflerische zääle de Affrikat "kch" statt "gg" i Wörter wie "drinkche/dringge" (trinke) oder "Ankche/Angge" (Anke) un dr Abfall vo voreme Frikativ, wobi dr Vokal wo devor stoot diphthongiert wird: z. B. Dinkelbergisch "Feischter" un "föif" statt Markgräflerisch "Fenschter" un "fünf". Hüt sin die Bsunderheite allerdings arg zruggdrängt un werde durch markgräflerische Forme ersetzt.




</doc>
<doc id="4415" url="https://als.wikipedia.org/wiki?curid=4415" title="Hotzenwald">
Hotzenwald

De Hotzewald (dt. "Hotzenwald") liägt ganz imm Süde vum Schwarzwald (südlich vo Todtmoos und St.Blasie). Di wichtigschte Gmeinde uffm Hotzewald sinn Rickebach, Herrischried und Görwihl.

De Name „Hotzewald“ cha ùf verschììdeni Arte düttet werre. Nooch einer Theori hät er sii Ursprung ìn de soognännte Hotze, wùù e frììdligs Burevolk gsìì sìn. Ihr Name chùnnt ùs de Gerbersprooch, wùù mer „Hotz“ me grobbe Düech ùs Schoofswùlle gsait hät. Wiil d Bure ihri Hose ùs esoo Diecher gnaajt hän, hät de Begrìff spöter zerscht sälli Hose bezeichnet ùn hät sich deno ùf d Mänsche sälber ǜberdrage. De Name „Hotzewald“ wìrd öbbe sitt em 19. Johrhundert verwändet, zùm erschte Mool findet mer en 1864 bim Säckinger Dichter ùn Musiker Joseph Viktor Scheffel. Au s Badisch Wörterbuech – wùú e ganzi Raie These dùrenimt – stützt die Härlaitig. E anderi Hypothese wott de Begrìff ùf es agäblichs altalemannischs Wort „Houtz“ zrùckfiehre, wùù soll „Buur“ oder „Wälder“ bedüttet ha.

De Hotzewald lìt z Sǜǜddüttschland an de Schwizzer Gränze ùn erstreckt sich ǜber d Landchreis Lörrach ùn Waldshüet. Es isch de sǜǜdligst Deil vùm Schwarzwald, begränzt vù de Wehra ìm Weste, vù de Alb ìm Oste, vùm Hoochrhii ìm Sǜǜde ùn vù de Lììnie Dodtmis-St. Bläsi ìm Norde. D Hööchi ǜber em Meerspiegel variiert zwüsche 1050 Meeter ìm Nordweste ùn 400 Meeter ìm Sǜǜdweste. D Stigige sìn ìm Allgemeine samft, steiler sìn nùme sälli zùm Wehradaal ìm Weste (600 m) ùn zùm Hoochrhii ìm Sǜǜde (480 m). Di höchsti Erheebig isch de Hornberg mìt 1050 Meeter, wùù bsunders ìm Friehlig ùn ìm Herbscht e Fernsicht ùf d Alpe ùn ùf s Schwizzer Jura. Di markanteste Däler sìn vù de Wehra, de Murg, de Schwarza, de Alb ùn de Schlüecht gformt worre ùn fiehre zùm Rhii abe. Wichtigi Stehgwässer sìn de Titisee ùn de Schluchsee.

S Chlima isch zwar eher früsch, wird abber als gsund aaglüegt, was durch d'Luftfüüchtigkeit ùn di güeti Hööchelaag begünschtigt wird. Ìn Bezùùg ùf d'Nììderschlääg isch de Hotzewald viilfältig: ùf de Hoochfläche wie z. B. z Dodtmis ghäie broo Johr bìs zù 1780 Millimeeter, ìm Oste ùn Sǜǜdoste abber nùme 1100 (Hööcheschwand) bìs 1300 (St. Bläsi). Wind cha ùs allne Richtige chùù, während abber sälli ùs em Nordoste ùn Oste Schöönwätterwind sìn, stelle di hüffigere Westwind d Ursach vù de Nììderschlääg daar. Schnee lìt ab Oktober ùn erreicht jee nooch Region verschììdeni Hööche; er schmilzt vergliichswiss spoot ùn au dèm verdankt de Hotzewald sinni großi Bliebtheit bi de Windersportler. Näbel isch sälte ùn es gìt en hauptsächlig am Hoochrhii dunde, während's ùf de Hoochfläche au no spöter ìm Johr warmi Dääg gìt.

De Hotzewald wird ìn vier bzw. fümf Däler iideilt, wùù vù sinne gröschte Flǜss gformt worre sìn:




Di älteste Stei ìm Hotzewald sìn Gneise ùn Migmatite, wùù ìm Paläozoikum entstande sìn. De Beriich zwüsche Bernau ùn Säckinge, d. h. e Grooßdeil vùm Hotzewald, bstoht ùs Ganit, wùù zwüsche 325 ùn 335 Mìllione Johr alt isch. Zùdèm chömme Granitporphyr ùn Lamprophyr voor.

Ìm Oste ùn Sǜǜdoste vùm Hotzewald lìt ǜber em Grundgèbirg e Deckgèbirg. Säll isch ca. 15 Meeter dìck ùn isch gradd ǜber em Grundgèbirg. Es isch e Bundsteischicht, wùù, wie Undersüechige ìm Beriich Waldshüet/Dogere ergee hän, obe ùs 8 Meeter Röttonstei, drunder 5 Meeter Sandstei mìt biigmischtem Karneol ùn ganz unde 2,5 Meeter grobbe Mühlsandstei.

Während de Würmiiszitt hät de Albdaalgletscher de Hotzewald vù Görwihl Richtig Norde bedeckt. Vùm Schwarzwaldgletscher ùs de Rìßiiszitt weiß mer hǜt nǜmi genau, wùù-n-er gläge isch, wohrschinnts hät er vù Norder heer öbbe bìs ùf Hottige glängt. Obwohl sich d'Gletscher vù de Alpe bìs nördlig vù Waldshüet erstreckt hän, goht mer devùù uss, dass si nìt mìt em Schwarzwaldgletscher zämmegstoße sìn.

Di friehste Sììdler ìm Hotzewald sìn Mänsche ìn de Steizitt gsìì. Si hän zwaar zahlriichi Spùùre hinderloo, sìn abber wohrschints nìt bìs ìn d Hoochfläche ùn d Däler vüredrunge. Au d Römer, wùù voor ca. 2000 Johr als Noochfolger vù de Kelte am Hoochrhii gsììdelt ùn e kulturälli Blieti mìtbrocht hän, hän ihri Spùùre hinderloo wie zùm Bispiil d Augusta Raurica.

Ìm 5. Johrhundert hän d Alemanne aagfange ìn de Region vùm Hotzewald z sììdle. Sìì sìn ìm 7. ùn 8. Johrhundert di erschte gsìì, wùù au ìn di hööcher glägene Deil ùn di schweer erreichbaare Däler hän chönne iidringe; e sysdematischi Bsììdlig hät abber erscht ìm Hoochmìttelalter gee, wùù Bure, Hörigi ùn Unfräii aagfange hän dört z rode, wiil d Chlööster ihne doodefǜr züesätzligi Fräiheit aabotte ghaa hän.

De Hotzewald isch e Deil vù de Graafschaft Hauestei gsìì, wùù ìm 14. Johrhundert ìn Einige iideilt worre sìn zùm Frììde ùn Eiheit schaffe. Vù de acht Hotzewälder Einige sìn fümf östlig vù de Alb gläge ùn dräi westlig, zùm s Gliichgwicht sichere, isch abber d Einig Wolpadinge bi Wahle zùm westlige Deil dezüe zällt worre.

Ìm 17. Johrhundert hät's mehreri Ùfständ vù de Salpeterer gee, wùù sich geege d Liibeigeschaft vù de Chlööster ùn sälle ihri Forderige gwehrt hän. De bekanntest vù de Aafiehrer isch de Johann Friedolin Albiz („Salpetererhans“) gsìì, wùù fǜr d Fräiheit vù de Hotzewälder Bevölkerig gchämpft hät ùn 1727 ì me-ne Chrankehuus z Friburg gstorbe isch. Abber au nooch sinnem Dood hän no Ùfständ stattgfunde ùn 1755 hät d'Kaiserin Maria Theresia ǜber hundert Mänsche ùs em Hotzewald ìns Banat verbannt.

Änd 1805 isch de Hotzewald – zämme mìt de andere Bsìtzige vù de Graafschaft Hauestei – nooch em Frììde vù Brässburg zùm Grooßherzoogdùùm Bade chùù. Ìn de Zitt vù de Industrialisierig isch Huusindustri bedrììbe worre, was e wirtschaftlige Ùfschwung bedüttet hät, gliichzittig hät's abber als Folg vù schlächte Ernte ùn vù de Ǜbervölkerig vùm Hotzewald ìm 18. ùn 19. Johrhundert zahlriichi Usswanderige ùf Ameerika gee.

A Hotzewälder Tracht, a typisch Buuretracht.

De gröschte Wirtschaftszwiig ischt de Tourismus. Im Winter cha mer uffm Hotzewald Ski fahre goh. Im Sommer isch es ä Wanderparadiis. Do obe chömme teilwiis Lütt vo witt her, teilwis us dää Schwyz, un tailwis usem nördliche Düttschland. Z Rickebach gitts en Golfplatz un au en Segelfluegplatz un z St. Blasien hätts ä weltbrüemte Dom.



</doc>
<doc id="4417" url="https://als.wikipedia.org/wiki?curid=4417" title="Richard Dindo">
Richard Dindo

Dr Richard Dindo (* 1944 in Züri) isch e Schwiizer Dokumentarfilmer, wo vo Italie stammt. Er läbt z Züri und z Paris und prägt mit syne Film syt über 30 Johr s Schwiizer Kulturläbe. Dur sine akribischi, emotional engagierti Recherche wird är au en "awaltschaftlige Filmer" gnennt. Als Dräibuechautor het er bym Alain Klarer sym Film "AIDS-Leben, so lange es geht" (1988) mitgschafft.




</doc>
<doc id="4425" url="https://als.wikipedia.org/wiki?curid=4425" title="Schweizerische Lebensrettungsgesellschaft">
Schweizerische Lebensrettungsgesellschaft

Di Schwiizerischi Läbensrettigs-Gesellschaft, churz SLRG (, , ) isch e Wasserrettigsorganisazion i de Schwiz, wo verglichbar mit de Wasserwacht vom Dütsche Rote Chrüz isch.

D SLRG isch 1933 gründet worde und ihr Ysatzgebiet isch in 6 Regione ufteilt: Oscht, Süd, Züri, Zentralschwiiz, Nord-West und Romandie. In de Regione gits 136 einzelni Sektione.




</doc>
<doc id="4429" url="https://als.wikipedia.org/wiki?curid=4429" title="Rheinfall">
Rheinfall

De Rhyfall bi Schaffuuse isch e grosse Lauffe vom Rhy.

Er isch gmesse an dr Wassermengi dr gröschti Wasserfall vo Europa. Er lit zwüsche Neuhuuse uf dr Nordsyte, also am Fluss sym rächten Ufer, und Laufe-Uuwiise uf dr zürcherische Süüdsyte, wenigi Kilometer underhalb vo dr Stadt Schaffuuse.

Uf em Wäg vum Bodensee nooch Basel stelle sich im Hochrhy herti Jurakalche und wyter unden au Gneisbänk in Wäg, wo s Flussbett verenge und wo dä Fluss in Lauffen oder Wasserfälle wie im Rhyfall tuet überwinde. Noch em Rhyfall sind das bsunders no dr middler Lauffe bi Choblez und dr Lauffeburger Lauffe, wo hüt wägem Stausee vom dörtige Chraftwärch nümme z gseh isch.

Bi middlerer Wasserfüehrig vom Rhy stürzed im Rhyfall 750 Kubikmeter Wasser pro Sekunde über d Felse. De Rhyfall hät e Höchi vo 23 Meter, ä Breiti vo 150 Meter und d Wassertüüfi grad noch em Rhyfall isch 13 Meter. Die höchst Abflussmengi isch anno 1965 mit 1250 Kubikmeter, die gringst Abflussmengi anno 1921 mit 95 Kubikmeter in dä Sekunde gmesse worde.

Dr Rhyfall chönd d Fisch ufwärts nit überwinde, usser dr Aal. Dä schlänglet sich sitwärts über d Felse ufe.

Bi Uuwiise isch näbem Rhyfall es Chraftwärch.

D Turischte fahre mit eme Böötli zum Felse, wo zmitzt im Wasserfall stoot und en Uussichtsposchte het.

"«Halte dein Herz, o Wanderer, fest in gewaltigen Händen! Mir entstürzte vor Lust zitternd das meinige fast. Rastlos donnernde Massen auf donnernde Massen geworfen, Ohr und Auge, wohin retten sie sich im Tumult?»" Eduard Mörike




</doc>
<doc id="4432" url="https://als.wikipedia.org/wiki?curid=4432" title="Radio SRF Virus">
Radio SRF Virus

S Radio SRF Virus isch e Programm vom Schwiizer Radio SRF, wo speziell jungi Höhrer – d «Zylgruppe 12- bis 24-Jöhrigi» – söll aaspräche.

Ursprünglig hätt’s sölle DRS 4 heisse, hät dänn aber de Name DRS Virus übercho und heisst sit Mitte Dezember 2012 Radio SRF Virus. Wil er nit über UKW kha empfange wärde, kämpft dr Sänder syt dr Gründig im 1999 mit schwache Quote. Allerdings könnt sich das no ändere, wil me jetzt dr Sänder au über Kabel, Satellit und DAB (Digital Audio Broadcasting) loose kha. Über s Internet existiere au zwei mp3-Stream mit 64 k und 128 k.

S "Virus" isch zerscht z Basel stationiert gsi und het im Augschte 2009 uf Züri is Radiostudio züglet.

Dr Sänder bringt aktuelli Musig mit Titel vo Rock, Rap, Electro, Hip-Hop und Rhythm and Blues.

Nöierdings tuet sech dr Sänder au uf andere Wääg a s Publikum richte, öppen im Internet und über die soziale Meedie: es söll en Ufftritt gäh, wo vo dr DRS-Online-Redaktion in Bärn unabhängig isch, es wird e Playlischte mit Vorhör- und Ratingfunktione, Downloads und Fotene gäh.

Anne 2007 und nomol 2009 het me s "Virus" als «Radio of the year» vo dr Schwiiz uszeichnet.



</doc>
<doc id="4436" url="https://als.wikipedia.org/wiki?curid=4436" title="Welche (Langue d'oïl)">
Welche (Langue d'oïl)

S Welche (Welsch usgsproche, au Vosgien gnannt) isch e Langue d'oïl, wo im Elsass i de Vogese gredt wird. S Welche isch e Unterdialekt vum Lorrain un isch au mitem Walonische eng verwandt. Dass es überhaupt züenere Unterscheidig vum Lorrain chunt, isch dodruf zruggzfüere, dass s Welche im Elsass gsproche wird. S Welche wird numme i e paar Dörfer im Kanton Lapoutroie gsproche un isch wie d meischte Sproche vo Frankrych am Usschterbe.

S Vosgien wird i fümf Dörfer i dr Nöchi vo Colmar im Kanton Lapoutroie im Arrondissement Rappschwihr im Oberelsass gsproche. De Kanton wird au dr "Canton Welche" gnannt un bstoht us de Dörfer Lapoutroie (elsäss. "Schnierlach"), Labaroche, Fréland, Le Bonhomme un Orbey. D Dörfer sin zum Deil durch s'Elsässisch vonenander isoliert. De Bezirk leit i de Vogese am weschtliche Rand vum Elsass. De Kanton het rund 9.700 Ywohner (Stand 1999) vo denne hen 1983 no circa 2.000 (also 20%) un 2% vo de Grundschüeler, de “Patwé” gsproche; am meischte isch s Welsch schynts no z Labaroche verbreitet.

Im Norde vum Elsass, im Val de Villé bi Neuviller-la-Roche gits e zweiti romannischsprochigi Enklave. Im Süde vum Elsass, im Kanton Pfirt, Masmünschter un Dammechilch finde sich ebefalls mehreri romanischsprochigi Ortschafte; derre ihr Dialäkt ghört allerdings zum Franc-comtois, un nüt zum Lorrain.

S'Welche wird sit fascht 1500 Johr i fümf Dörfer i de Vogese gsproche, wobi nüt chloor isch ob d'Bvölkrig uf e yheimischi gallo-romanischi Bvölkrig zruggoht oder spöter dört aagsiidelt worre isch. Warschynts sin Romanisch-sprochigi Buure vum Chloschter vo Saint-Dié-des-Vosges, wo Bsitzige im Valée de la Weiss gha het, dört aagsiidelt worre. D'geographischi Isolation, d'büürlichi Läbensweis un dr katolischi Glaube hen s'Vosgien mitte imene germanisch-sprochige Biet überläbe loo. 

1775 het dr Jacques-Jérémie Oberlin s'Vosgien vo sym Heimetdorf bschrybe.

Vor dr dütsche Annexion vum Elsass 1871 hen i de Welsch-sprochigi Dörfer numme e handvoll vo Lüt, wie zum Biispiil dr Pfarrer, dr Wanderlehrer un andri Beamte d'Standardsproch bherscht; öffentlichi Schüele het's nonüt gää. Nooch 1871 sin vo de Dütschi Grundschüele ygrichtet worre, dr Unterricht isch zweisprochig uf Französisch un Dütsch gsi, des isch us de Schüelbüecher us derre Zit belegt. Dr Religionsuntericht, d'Predigt un s'Gebet sin eisprochig uf Französisch abghalte worre. Dr Patois het allerdings d'Funktion vunere Gheimsproch erfüllt wyl d'dütschi Verwaltig zwar meischtens Französisch verstande het aber kei Welsch. Des het dezüe gführt dass d'Unterschied zwüschem Welsch unem Standardfranzösisch stärcher betont un useghobe worre sin um d'Sproch für d'kaiserlichi Verwaltig no unverständlicher z'mache.
Au während em Ärschte Wältchrieg isch blegt dass s'Vosgien wyt verbreitet gsi isch; 1900 isch e Welche Grammatik vum Pfarrer vo Lapoutroie veröffentlicht worre. Mitem Neuaschluss vum Elsass aa Frankriich isch s'jokobinischi Schüelwesse au dört yzoge. Dr Dütschunterricht i de Grundschüel isch abgschafft worre un au dr langsami Niidergang vum Vosgien het ygsetzt, eini vo de Hauptfunktione vum Vosgien, sich vo dr Verwaltig vunere Fremdherschaft abz'schotte, un syn Nutze als Identifikationsmerchmool, isch jetz furtgfalle.

Us de 20er Johr isch des überliifert:

Nooch dr Bsetzig vum Elsass während em Zweite Wältchrieg het s'Welsch no emol e letschte Blüte erläbt, zur Abgränzig un zum Schutz gäge d'Bsetzig durch Hitlerdütschland. E paar Dutzend Männer usem "Canton Welche" sin aber au zwangsrekrutiert worre, sin aber de ganze Chrieg über mit Dütschkurs bschäfftigt gsi un nie zur Front cho. I de Schüele isch s'Französisch züe derre Zit usgschaltet worre. E Anektode us derre Zit verzählt vo dr Verwendig vum Welche als Geheimsproch:

Noch dr Befreiig isch s'Welche aber sofort wiider vum Französisch usgschaltet worre. I de Schüele isch s'Vosgien verbote gsi un de Chinder isch ytrichert worre dass sii mitem "Patois" nüt wyter wie bis zum näggschte Dorf chömmet. Fernsehe un Züewandrig hen de Rescht erledigt un ugfähr 1950 hen d'Lüt ufghört mit de Chinder uf Welche z'rede.

I de letschte Johr, s'baldigi Usschterbe vor Auge, het s'Welche e Ufschwung erläbt; z'Orbey wird s'Welche sogar im Collège unterrichtet un d'Mess wird uf Welche ghalte. S git au äs Ufchläberli: "No n'vlo mi peud le patwé" (Mer wenn de Dialekt nüt ufgää).

A d'Stell vum Vosgien isch e regionali Umgangssproch, s'Français régional trete.

Durch de Sprochkontakt mitem Elsässische het s'Vosgien au Wörter usem Alemannische übernoo ("hh" stoht do für de ch-Luut). 


Usserdäm finde sich im Vosgien Wörter wo weder im Französische noch im Dütsche z'finde sin:
S Konsonanteinventar vum Vosgien het e paar Eigeheite. S Vosgien het zwee Konsonante wo's im Standardfranzösisch nüt git: e Frikativ [] wo em alemannische “ch”-Luut entspricht un e Nasal [] wo em alemannische –ng ähnelt; Byspiil "lé montaing" (de Luut wird im Standardfranzösisch i änglischi Lehnwörter verwändet).
Usserdäm isch s "h" im Vosgien nüt stumm wie im Französische.

S Vokalsystem vum Vosgien isch zum Deil e weng andersch wie des vum Standardfranzösische. 
Drei Vokal vum Vosgien chömme im Französische nüt vor: dr Nasal "in" isch würkli e [], im Standardfranzösisch isch des sunscht d Nasalierig vumene andre Vokal, nämli []. Usserdäm chunt im Vosgien e grundets a (IPA: []) (wie in alemannisch "joo", "Sprooch") als Allophon vum [] am Schluss vonere Silbe vor; Byspiil: "fomme" für "femme" (Frau). S Vosgien het usserdäm e Vokal wo zwar im Französischi nüt vorchunt, aber defür im Alemannische, un zwar [] (wie in "Wäg", "Läbe"). S werre also möglicherwys drei bis viir verschiedni “a” unterschiede.
Allerdings fehle im Vosgien zwee Vokal wo sunscht i de Langues d'oïl verchömme: [] un [] gits numme als Nasale, aasunschte sin se züe [] un [] gschlosse worre. Des isch im ganze Deil vo Oschtfrankriich wo Lorrain gsproche wird so un isch hüt no e Merchmool vum Français Régional vo derre Gegend.

Im Dorf Neuviller gits kei “u”, des isch dört e “i”: "î bû" ("le boeuf" - dr Oggs) isch dört "î bî"..

Zahle 1-10

"meh Byspiil bi de Weblink"




</doc>
<doc id="4441" url="https://als.wikipedia.org/wiki?curid=4441" title="Regensdorf">
Regensdorf

Rägischtoorf (i verhoochtüütschtem Neozüritüütsch au "Rägesdorf") isch ä politischi Gmäind im Bezirk Dielschdorf vom Kanton Züri in dä Schwiiz. Sit dä spöötä 50er-Jaar hät sich das früänärä Buuredorf wo am Ostrand vom Furttal liit zunärä Stadt i dä Agglomeration Züri entwicklet.

Nur wenigi Kilometer äwegg vom Zäntrum vo dä Stadt Züri und vom Flughafä Chlootä erstreckt sich diä Gmeind quer über s Zürcher Furttal. Das Tal bildät ä diräkti Verbindig zwüschä dä beide starchä Wirtschaftsregionä im Ruum Züri-Nord und Züri-West. Wägä sinrära attraktivä Laag hät sich Rägischtoorf i dä letschtä 50 Jaar vomenä Buurädorf zunärä moderne Zäntrumsgmäind entwickelt.

D Gmäind Rägischtoorf bestaat us drüü Ortsteil: Rägischtoorf, Adlikä und Watt. Unter denä bestaat än Art Arbetsteilig:

Rägischtoorf isch dä Sitz vo dä Verwaltig und em Dienstleistingszäntrum mit Läde, Restaurants, Hotels und ämä Kongrässzäntrum.

Adlikä bestaat us änäre altä dörflich-ländlichä Umgäbig. Wiiter gits ä grossi Wohnüberbouig mit äm Namä «Sunnhaldä». Si isch vo dä Immobiliäfirma Göhner poue wordä und gheisst drum au "Göhnerswil". Es git au än Industriezonä. Alläs isch mit ämänä Bahn- und Strassänetz aapundä. Adlikä isch bis Ändi 2009 ä Zivilgmeind gsi (luäg wiiter unä).

Watt isch im Chern immer no äs Buurädorf. Dett isch d Tradition dihäi. Watt isch au bis Ändi 2009 ä Zivilgmeind gsi (luäg wiiter unä).

D Ursprüng vo dä modernä Siedligä sind im 6. Jahrhundert, in dä Ziit vo dä Landnahm vo dä Alemanne. Di ältesti erhalteni Urkund, wo Rägischtoorf als "Reganesdorf" erwähnt, isch vom Jahr 870.

D Freiherre vo Rägischtoorf händ im Hochmittelalter ä wesentlichi Rollä gspillt. Si händ auf ämänä chliinä Moränehügel bim hütigä Wiiler Altburg im 11. Jahrhundert ä Burg bout. D Überrestä vo dere Burg, d Ruine Altburg, sind no hütt zbesichtigä.

Sit em 12. Jahrhundert bestönd in Rägischtoorf grad zwei Chilänä, wo nööch binänand ligged. Eini dävo chönnt ursprünglich än Eigenkirche vo dä Regensberger gsii sii, die ander isch ä Filialchilä vo Höngg bi Züri. Diä zwei Gotteshüser sind au dä Aalass gsi, dass sich in Rägischtoorf zwei Dorfteilen pildät händ, s Vorderdorf und s Hinterdorf.

Rägischtoorf liit am Südrand vo dä Furttal-Ebäni, wo hüt wiitgehend überbout isch. Diä Ebeni isch äs versumpfts Riedland gsii und drum für landwirtschaftlichi Zwäck fasch nöd nutzbar, bis mer dänn 1870 dä Furtbach abgsänkt hätt.

Uf dä Nordsiitä vo dem ehemaaligä Riäd ligäd, nach Südä exponiert, Watt und Adlikä. D Trochäleggig vom Furttal hät d Erschlüüsig durch Landwirtschaft und Industrii ermöglichät. Uf dä Buo vo dä Iisäbaan hätt mer bald die erschtä Fabrikä pout. Au di kantonali Straafanstalt "Pöschwiis" isch in Rägischtoorf bout wordä. Das hät im Rest vom Kanton äm Satz «uf Rägischtoorf gaa» än psundärä Biigschmack gää.

D Gschicht vo dä Region wird vo dä HVF (Heimatkundlichi Vereinigung Furttal) erforscht. Diä Vereinigung setzt sich für d Bewahrig vo wertvollä Objekt und Landschaftä ii.

Innerhalb vo dä politischä Gmeind Rägischtoorf sind di beide Ort Watt und Adlikä bis Ändi 2009 je än eigeni Zivilgemeind gsii.

Zivilgemeinde Adlikä. Si hät d Fluärwäg underhaltä und hät än eigeni Wasserversorgig für dä alti Täil vo Adlikä betribä. D Vorsteherschaft hät drüü Mitglider (Presidänt, Guätsverwalter und Biisitzer) umfasst. Jöörlich händ 3 bis 4 Gmeindsversammligä stattgfunde – im Gägesatz zu dä Stadt, wo s settigi Versammligä nüme gitt.

Zivilgmeind Watt. Dadäzuä händ dä Ortsteil Watt und dä Wiiler Altburg ghört. D Flächi hät total 588 ha beträit. Wie z Adlikä isch au da d Wasserversorgig än zentralä Uufgabäbereich vo dä Zivilgmeind gsi.

Quälle: Bundesamt für Statistik 2005

De Uusländeraatäil liit bi 32,7 % (Stand 2011).

I dä Stadt Rägischtoorf gits über 8000 Arbätsplätz. Di verchehrstechnischä Vorteil i dä Nöchi vor dä Autobahn-Nordumfahrig vo dä Stadt Züri und vom Flughafä hät vill Unternämä (z. B. SAP und Möväpick) dazu praacht, iri Administration und teils auch iri Produktion i dere Furttalstadt aazsidlä.

27,2 % vo de Iiwooner sind evangelisch-reformiert, 31,3 % sind römisch-katholisch (Stand 2011).

Bi de Kantonsraatswaale 2011 hät s das Ergebnis ggee: BDP 2,7 %, CVP 6,5 %, EDU 1,1 %, EVP 1,9 %, FDP 8,6 %. GLP 8,8 %, GP 6,3 %, SP 16,6 %, SVP 47,0 %, Suschtigi 0,5 %.

Gmäindspresidänt isch de Max Walter (Stand 2012).

De züritüütsch Tieläkt vo Rägischtoorf ghört zu den Underländer Mundarte.



</doc>
<doc id="4446" url="https://als.wikipedia.org/wiki?curid=4446" title="Gleitschirmfliegen">
Gleitschirmfliegen

Als Gleitschirmflüüge (in andere Dialekt au "Gleitschirmfliëge" oder "Gleitschirmfleige" gnennt) bezeichnet me z' ummeflüüge i de Luft mit eme Gleitschirm.

Di Erschte Ideeä het der NASA-Ingenieur Francis Rogallo bereits 1948 imene Patänt feschtghalte. Konkret worde isch es aber erscht, wo de David Barish de Sailwing erfunde het. Leider hät niemer siini Sportart "Slope Soaring" mache welle - so isch es halt wider vergässe g'ange.

So richtig los gange isches denn erscht, wo de Dan Poynter 1974 beschribe het, dass me miteme Fallschirm chönnti vomene Bärg starte. Die Flüüg sind aber meh "kontrollierte Abschturz" als würklichs Flüüge gsi und so sind denn vor allem Bärgstiiger uf dä Sport cho, wo nid händ welle wider abelaufe.

Ab ca. 1980 sind denn au Gleitschirm uff em Markt gsi, wo dä Name au würkli verdient händ: me hät si nümme chönne im freie Fall öffne - däfüür sinds viill besser gsi im Flüüge. Diä händ denn e Gleitwinkel vo öppe 1:3 kha.

Z'allererscht khört da natürli de Gleitschirm dezue. Denn bruucht me es Gurtzüüg, en Notschirm und aaschtändigi Chleider. Das sind hochi Schue, Winddichti Chleider und en Helm!

Starte tuet me vo Bärge oder mit emene Windeschlepp. Da deffür gits zwei Technike: De Vorwärtsstart und de Rückwärtsstart.

Zum Schtüüre het de Gleitschirm zwei Bremsleine, mit dene me d'Richtig und s Tempo beiiflusse chan. Zum Schneller flüüge git's au no de "Beschleuniger", wo em Schirm (mit grösserem Sinke!) no grösser's Tempo verschafft.

Mit Hilf vo Thermik und dynamische Wind cha me au Höchi gwünne. Die chamme denn iisetze zum de nächschti Uufwind (au "Schluuch" gnennt) z' sueche. Mit dere Technik chamme denn au grösseri Distanze zurugglegge. De Wältrekord isch bi 423 km - de Europarekord bi 323 km!

Z' lehre isch für öpper normal begabt's nid schwirig: Bi 'nere seriöse Flugschuel chamme dä Schport innerhalb vo öppe enem halbe Jahr lehre. Nach enere theoretische und enere praktische Prüefig chamme denn au allei und ohni Uufsicht vomene Fluglehrer umeflüüge.

Mängi Pilote redet bi dem Sport vomene regelrächte 'Suchtpotential', so gross isch die Faszination. Es isch denn au die eifachschti Art, zum in d' Luft z'cho. Das giltet sowohl für en Einzelflüüger wie au für en Tandemfluug (oder au "Biplace" g'nennt).

Me chan au mit relativ wenig Uufwand wunderschöni Schtunde i de Bärge verbringe will sogar unsportliche Lüüt chönd dä Rucksack a de Startplatz trääge.

Komischerwiis mues me nid Schwindelfrei sii, zum dä Sport z' mache. Das chann da demit zämehänge, dass bim flüüge d' Landschaft esoo wiit ewäg isch, dass si scho wider abstrakt erschiint.



</doc>
<doc id="4454" url="https://als.wikipedia.org/wiki?curid=4454" title="Augsburg">
Augsburg

Aogschburg (regional [aogʃbʊrg], sonsd [aogsbʊrg]) isch d Haobdsdadd vom bayrischa Regirongsbezirk Schwaba, mid Sitz vo dor Bezirksregirong, ond Graessdadd vom gleichnamicha Landgraes. Nåch Trier zwåedeldesda Sdadd en Deidschland, isch Augsburg heid mid ogfär 300.000 Aewonor de driddgreesd Sdadd em Bundesland Bayern. Dor Nãma gåd zrugg uff d remischa Provinzhaobdsdadd „Augusta Vindelicorum“, grinded vom Kaisor Augustus anna 15 vår Christus. Augsburg leid vorkehrsginsdich an dor Audobã A 8 Sduagord – Mincha. Vo dor Audobã här nåch Sida gåd d Bundessdrås B 17, virsburich ausbaud, middla durch d Sdadd durch. 

Em Zwåeda Wäldgriag isch Aogsburg zo fasd 80 % zersdeerd wårda, weil-s då zom Beisbil mit dir Firma MAN (Maschinafabrigg Augsburg - Nirnbärg) wirdschafliche Griagsziil gäa håd. Nåch-em Griag isch d Sdadd mit viil Sachvorsdand nåch alde Blẽ widor uffbaud wårda, so dass d Ennasdadd heid a wirglich schees Bild härmachd.

Sdadddåel vo Aogschburg send Oberhausa, Pfersee usw.

Em Middlaldor isch d Freia Reichssdadd Augsburg nåch Köln ond Nirnbärg de driddgreesd Sdadd ein Deidschland gwäa ond deshalb dor Ord vo viile Reichsdääg. A iborragenda Bedeidong durchs ganze Midllaldor durch hend d Fuggor gheed, a oglaoblich reicha Patriziorfamilie. Uff d Fuggor gåd ao d "Fuggorsdadd" zrugg, d wäldweid ersda Sozialbausiidlong.

Uff dor Reichsdaag vo 1555 gåd dor Feiordich „Friedensfest“ am 8. Augusd zrugg, weil da em End vo dor Reformationszeid on Friida gschlossa wårda isch, där må bis zomm Dreisichjähricha Griag ghalda håd. Dor 8. August isch sdaadlichor Feiordaag fir Augsburg, womid d Sdadd de oenzich en ganz Deidschland isch, dia må on oegena sdaadlicha Feierdaag håd.

Aogschburg isch lang d greesda ond d wichdigsda Sdadd em schwäbischa Sbråchraom gwäa, bis se em 19. Jårhondord vo Sduagord iborhold wårda isch. Geografisch gsäa leid Aogsburg abor ganz oginsdich am esdlicha Rand vom Sbråchraom, sonsd wär-s fir a gesamdschwäbischs Zendrum prädesdinird gwäa. Dor Fluss Lech isch scho emmor d Grenz zwischem schwäbischa ond-em bairischa Dialäggd gwäa. En dor Sdadd sälbor schwäzzd-mor osdschwäbisch. Bsondors ufffellich isch s "sch" ao vår "g" ond "k", deswäaga ao dor Nãma "Aogschburg", odor a Word wia z. B. "Muschkl". S "r" wird en Aogschburg ond em Omland gärn grolld ausgsbrocha. Seid aeniche Jårzend mached sich dribornaus ao bairische Dialäggdmerkmål bråed, weil dor bairische Dialäggd glei esdlich vo Aogschburg ãfangd.

Aogschburg leid am Lech [lɛç], där må ogfär 150 km sidwäsdlch ein Tirol ãfangd ond 40 km nerdlich en d Donao naegåd. Dor eldesda Dåel vo Aogschburg ond ao dor sidlichsde Sdadddåel leid uff-m nerdlicha Dåel von-ra Hochterrass zwischem Lech ond dor Wärdach, dia må nerdlich vo dära Terrass zsẽmafliased. 

Durch Aogschburg, sbeziäll durchs Lechvirdl en dor Aldsdadd, fliaßt a weid vorzweigds kinsdlichs Bachsysdem. Ibor 500 Brugga ond Briggla send en demm Bereich baud wårda. Manche Leid moended, dees seined mae wia en ganz Venedich, bewiisa isch dees abor edd. 

Em Sida ärsdreddg sich s Lechfeld, a nåcheiszeidlicha Schoddorebene. Dord fended-mor no seldene Urlandschafda. Dor Augschburgor Sdadddwald, on 21,5 km² grosor Aowald, zeld zo de ardareichsde Lebensraem in Middleiropa. Dor Augschburgor Naddurpark „Augsburg – Westliche Wälder“ isch a schees gresors Waldgebiid. D Sdadd isch dor greesde kommunale Waldbesitzor en Bayern, en Deidschland dor driddgreesde.

Zomm Vordichdongsraom Augschburg bezihongsweis zor Nåchborschafd vo Aogschburg gheered d folgende Sdedd ond Gmoindena: 


D Cisa (Cysa, Ciza, Zisa) isch a aagebliche Geddin gwea, wo z Augschburg vereert wore si soll.

Dr "Stoinerne Ma" isch a mannsgroße Stoifigur an dr estli Staddmauer. Es isch a oiarmigr Beck mit en Loib Brod und an Schild uf oim schneckefermiga Podest. Ea hod im Dreißigjährige Krieg mit em falscha Brod us Sägemähl, wo ear vor dr Staddmauer gschmisse hod, d Stadd vor oiner Belagerung gschitzt. D Belagerer händ so dengt, dass d Stadd no im Überfluss lebe däd ond händ ufgebe. Bi dera Aktion isch dr Beck abr no aagschosse wora und hod oin Arm verlora.






</doc>
<doc id="4459" url="https://als.wikipedia.org/wiki?curid=4459" title="Zell im Wiesental">
Zell im Wiesental

Zell im Wiisedal (amtlich "Zell im Wiesental") isch e chlei Städtli im Landkreis Lörrach z Bade-Württebärg, Ditschland. D Stadt Zell het Iwohner (Stand: ).

Zell im Wiisedal bildet s Zentrum vom Zeller Bergland, wo im sidlichschte Teil vom Schwarzwald uf ere Höchi vo 425 bis 1300 m.ü. NN zwüsche Basel un em Feldberg im große Wiisedal lit. Nebe de Stadt selber zelle ihri Ortschafte Adelschberg "(Adelsberg)," Atzebach "(Atzenbach)," Gräsge "(Gresgen)," Maabech "(Mambach)," Pfaffeberg "(Pfaffenberg)" un Riediche "(Riedichen)" un d Gmei Häg-Ehrsberg zue d Region.

Im Uhrzeigersinn (vu Norde aagfange): Elbeschwand, Frehnd, Häg-Ehrsberg, Schopfe, Huuse im Wiisedal un Tegernau.

Um s Johr 1000 hen Mönch vum Fridolinschloschter z Säckige uf em Bann vum hittige Zell e chleini Holzkapell un e Wohnstätt als Mission grindet. Die sognännt "Cella" isch dr Usgangspunkt vu dr Entwicklig gsi, wu deno zum erschte Mol 1275 erwähnt worre isch un Ursprung vum Name. Zell het in sellere Zit zum Chloschter Säckige ghört un isch vo de Herre vo Stei verwaltet wore.

1409 isch dr Ort zämme mit em Chloschter Säckige zum Huus Habsburg choo. Zell isch bis ins 19. Johrhundart e vorderöschtriichischi Ortschaft bliibe. Noch em Friide vo Pressburg isch de vorderöschtriichisch Bsitz zue Bade choo. 

Anno 1810 het Zell dur dr Grossherzog Karl Friedrich s Stadtrecht kriegt. Nur wenig Johr speter isch d Stadt anno 1818 dur e Grossbrand fascht ganz gschlisse wore. In e paar Stund sin iber 64 Hiiser s Opfer vo dr Flamme wore. Dr Widerufbou isch noch ganz neije Plän gmacht wore un het dr Stadt ihre hitig Chern gää.

In dr Zit vo dr demokratische Ufstände 1848/49 isch Zell e paar Mol Schauplatz vu Ussenandersetzige gsii. De Friedrich Hecker, wu mit em Struve de badisch Ufstand aagfiert het, isch im April 1848 mit 1000 Maa in Zell imarschiert un het e Red an s Volch ghalte. Wenig speter isch dr Freischarfierer Franz Sigel mit 2000 Maa igruckt. Bal druf sin württebergischi Truppe im Kampf gege di Ufständisch dur Zell zoge, gfolgt vom Revolutionsdichter Georg Herwegh mit sinere "Ditsche Demokratische Legion", wu bal druf in dr Schlacht vo Dossenbach gschlaa wore isch.

In de Johr 1972 bis 1975 sin im Rame vo dr Gmeireform d Ortschafte Adelsberg (1. Jänner 1974), Atzebach (1. Jänner 1975), Gresge (1. Oktobar 1974), Maabech (1. Jänner 1975), Pfaffeberg (1. Jänner 1975) un Riediche (1. März 1972) igmeindet worre.

Ergebnis vo dr Landdagswahle sit 2006: 

S Wiisedäler Textilmuseum, wo 1996 ufgmacht wore isch, informiert iber d Entwicklig vo dr Textilinduschtri, wo sit dr Middi vum 19. Johrhundart dr wichtigscht Wirtschaftssektor in dr Region dargstellt het. Zue dr betribsbereite Usstelligsstuck us dr Gschicht vo dr Textilproduktion ghöre mechanischi Webstiel, Spinnmaschine, Schuss-Spulmaschine un Färbereimaschine. In ere Bilddokumentation were d Entwickligsetappe vo dr Heimarbet iber d Manufakture zue dr induschtrielle Produktion dargstellt. 

D Stadt isch mit dr Bahnlinie S6 mit Löörech un Basel verbunde. Driber uuse het si e baar lokali un regionali Busverbindige. Si ghört em Regio Verkehrsverbund Lörrach aa.





</doc>
<doc id="4583" url="https://als.wikipedia.org/wiki?curid=4583" title="Vandalen (Begriffsklärung)">
Vandalen (Begriffsklärung)

Vandale bezeichnet:



</doc>
<doc id="4586" url="https://als.wikipedia.org/wiki?curid=4586" title="Kanton Schwyz">
Kanton Schwyz

De Kanton Schwyz isch en Kanton vo dr Schwiiz. Er liit i de sognante Zentralschwiiz.

D Flächi vom Kanton Schwyz misst 908 Kwadratkilometer. De Hauptort heisst au Schwyz.

Dä Kanton isch in sächs Bezirk und 30 Gmeinde glideret. D Bezirk sind folgendi:

Dä Kanton Schwyz gränzt a folgendi Kantön: im Süde an Uri und Nidwaldä, im Weste a Lozärn und Zug, im Norde a Züri und Sanggalle, und schliessli im Oschte a Glarus.

"Lueg au: Gmeinde vom Kanton Schwyz"

Ufem Kantonsgebiet, wo i de Voralpe lyt, het’s sächs Seeè:

Dr bekantischt Schwyzer Bärg isch d Rigi.

De Kanton Schwyz isch eine vo de drüü «Urkantön» vo de Schwiizer Eidgnosseschaft, wo im 13. Jaarhundert es Pündnis gschlosse hend. De Pundsbrief vo ane 1291 isch im Pundesbriefarchyv hüt no erhalte.

Zäme mit de Kantön Uri, Underwalde und Lozärn isch er eini vo de vier Waldstätte vo de «Achtörtige Eidgenosseschaft» (1353–1481). Die vier Waldstett si au spööter e Zentrum vom Konserwatismus bliibe und häi in dr Äidgenosseschaft bis zu iirer Niiderlag im Zwäite Villmergerchrieg 1712 e Hegemoniistellig gha.

Im Merz vo 1798 si franzöösischi Drubbe in d Schwiiz iidrunge und häi dr Widerstand vo de Bärner gege die Helvetischi Republik broche. Die andere konserwative Kantöön häi sich erst denn afo ufrapple, under iine Schwyz, wo im April 1798 d Verfassig vo dr helvetische Republik abgleent und en Armee ufgstellt het, zum si Unabhängikäit z verdäidige. Noch e baar Aafangserfolg isch aber au de Schwyzer d Übermacht vo de Franzoose klaar worde und si häi kapituliert und sich dr Helvetische Republik aagschlosse.

1831 häi sich die liberale Bezirk im Nordoste und Nordweste vom Kanton abgspaltet und dr Kanton Usserschwyz bildet. Noch eme milidärische Versuech vo de Innerschwyzer, d Usserschwyz z underwärfe, het d Daagsatzig interweniert. Die bäide Pardeje si zum ene Kompromiss choo und häi e nöiji Verfassig usgarbäitet, wo d Rächtsgliichhäit im ganze Kanton garantiert het.

D Bevölkerig zellt öppe 150'000 Iiwonner.

Dä Kanton Schwyz isch tradizionell en katholische Kanton und ghört chirchlech gseh zum Bistum Chur.




</doc>
<doc id="4587" url="https://als.wikipedia.org/wiki?curid=4587" title="Kanton Uri">
Kanton Uri

Dr Kanton Üri isch ai einä vu dä erschtä dri Schwiizer Kanteen gsi, wo im 1291 d Eidgenossäschaft grindet hend, näbä Schwyz und Obwaldä/Nidwaldä (Unterwaldä). Dr Kanton het 35'382 Iwohner (ca. 90 % Schwiizer, 10 % Usländer) und liit i dr Zentralschwiiz.

Dr Haiptort isch Altdorf, d Flächi vom Kanton isch 1077 km².

Drvo:

Dr Kanton isch i 20 Gmeindä üfteilt, Bezirk gits keini. Reialp, Andermatt und Ospidall gheeret zum Urscheletall. Üri wird ai ds Tor zum Südä gnännt, will dr Gottert ä wichtigi Verbindig i ds Tessin isch.



</doc>
<doc id="4589" url="https://als.wikipedia.org/wiki?curid=4589" title="Schwarzwald">
Schwarzwald

Dè Schwarzwald isch s högschtè Mittelgebirge vo Dütschland un lyt im Südweschtè vom Dütschland bzw. èm dütschè Bundesland Badè-Württèbärg. 

Dr Schwarzwald het e Längi vo ca. 160 km vu Pforze im Norde bis Waldshuet im Süde vo Dütschland. Er isch chuum meh wie 20 km breit im Norde un ca. 60 km im Süde und deckt ä Flechi vo 6.009 km². D'Gipfel vum Schwarzwald erreiche Höche vu 1166 m (Hornisgrinde) im Nordschwarzwald bis zue 1493 m (Feldberg im Schwarzwald) im Südschwarzwald. Im Weste fallt dr Schwarzwald steil ab zue dr Oberrhyebeni, ab uf e Höchi vu chuum meh wie 200 m, wogege er im Oste samft in Richtig Done- un Neckardal bis uf e Höchi vu ca. 600 m goht. Vo siiner Schdruktur und Topografii uus isch er s Gegeschdück zu de Vogese, wo weschdlig vom Rhiidaal ligge. Beidi Gebirgszûûg sin durch dè Oberrhygrabbè vonènand drènnt worrè.

Uffgrund vo sinèrè Längi un dè unterschidlichè Nadurräum biètet s sich aa, dè Scharzwald in drei Deil z glidèrè:

Diè topographischè Vohältnis im Schwarzwald hèn nèbbè touristischè Erwägigè d Bezeichnig Hochschwarzwald hinèfürrè bròòcht. Dõmit sin diè högschstè Berych vo Südschwarzwald ( u. a. s Feldbärg-Massyv) un dè südlichè Deil vom mittlerè Schwarzwald inklusyv beidi Wangè vum Simonswälder Dal gmeint.

Au wenn de Schwarzwald längeri Zit zum Römische Riich ghört het, werd er nu wenig i de antike Literatur gnennt (lat. "Mons Abnoba;" ). Im Schwarzwald selber isch d Waldgöttin Abnoba verehrt worde. De Ammianus Marcellinus brucht dagege de Name "Marciana silva," und so au d Peutingersche Tafle (Tabula Peutingeriana).

De Name ghört alefalls zu ahd. "marcha" „Grenze“ oder zu altengl. "mierce" „dunkel“.

De hütig Name erschint zerstmol inere Urchund usem Joor 868 vom Chloster Sanggalle: "juxta fluvium Melia in saltu Svarzwald" („bim Fluss Meehlin im Waldgebirge Schwarzwald“).

Dr Schwarzwald isch im Grosse es Hoochland us Gneis und Granit, im Norde het s bewaldeti Gebiet us Sandschdei, und ganz im Südoschte ä dünne Schdreife vo Chalchschtei, wo zwüsche de Steina ab Bõõdorf un de Wuete ab Achdorf lyt. A sinere Oschtflanke gränzt de feschti Stei vum Schwarzwald a de weiche Chalchschtei vu de Schwöbische Alb.

Im Schwarzald entspringe zahlriichi Flüss un chleineri Bäch. Am wichtigschte sin zuem Bispil d Brigach und d Breg, wo lut em Volksmund „d Donau zwäg“ bringe. Witteri Flüss, die ihri Quälle im Schwarzwald hän sin d Dreisam, wo durch Friiburg fließt, d Elz, d Enz, d Schudder, d Kinzig, d Murg und nomol d Murg, d Nagold, d Wuètè, d Schiltach, d Wehra un d Wiise. D Wiise, wo am Feldberg entspringt, stürzt sich zwische Todtnau un Aftersteg 97 Meter in d Tiefi un bildet dodemit ein vo de höchschte Naturwasserfäll in Dütschland. Si fließt drno durch Schönau, Zell, Schopfe un Lörrach um deno z Basel in de Rhi zfließe.

Näbe däne Flüss gits im Schwarzwald aber au mehreri Seee. Die bekannteschte vo denen sin wahrschiinlich de Feldsee uf em Feldberg, de Titisee un de Schluchsee.

Die höggschde Bärg im Schwarzwald si im Süde. Dr Fäldbärg isch dr höggschd mit erä Höchi vo , s Herzogehorn () und dr Belche (). Mit isch d Hornisgrinde, dr höggschd Bärg im Nordschwarzwald, dütlig niidriger.

Luèg au Lischte vo Bärg un Büggel im Schwarzwald.

Klimatisch underscheidet sich ä Gebirg vo de Gebiet zrings um dur niidrigeri Tämprature und höcheri Niiderschleg. Dr Schwarzwald het Mittelgebirgscharakter mit regelmässige Niiderschleg währed em ganze Johr. D Tämpratur nimmt aber nit gliichmässig ab und dr Räge nimmt au nit eso zue je grösser d Höchi isch. D Niiderschleg waggse relativ meh in diefe Lage und si schderker an dr Weschdsiite.

Die höggschde Niiderschleg git s im Nordschwarzwald, wo de füechte atlantische Weschdwind frei usgesetzt isch. Do rägnet s bis zu 2.200 mm im Johr. Im Middlere und Südliche Schwarzwald rägnet s weniger, wil d Weschdwind ihri Füechdikeit scho über de Vogesen ablade. Uf dr Oschdsiite vom Middlere Schwarzwald isch s no drochener. Do falle nume öbbe 750 mm Räge im Johr. Im Winter isch d Schneeschicht dicker und bliibt lenger lige umso höcher mä isch.

Thermisch zeichne sich die höchere Lage vom Schwarzwald dur relativ chliini Johresschwankige und dämpfti Extremwärt us. Gründ si im Summer die liichte Wind, wo hüfig ufdräte und schderkeri Bewölkig. Im Winterhalbjohr füehrt die hüfigeri Hochdruckwätterlag zu Sunnenschiin uf de Gipfel, währed d Dääler in Seä vo Chaltluft under erä dichte Näbeldecki verschwinde. (Inversionswetterlag).

Ä groosse Deil vo de höchere Lage bis zu 1.200 m isch mit Dannewälder bedeckt, wo im Gebiet si Name ge hai. An de diefere Abhäng si Bueche und Eichewälder.

Es wird Forschdwirtschft driibe und Holzverarbeitig und es git liichti Induschdrii (Uhre, Schbiilzüg). Dr Turismus und dr Winterschbort si guet entwicklet und d Mineralquelle und Badort wie Bade-Bade und Bad Wildbad ziehn Lüt vo uswärds a.

Die wichdigschde Schdet im Schwarzwald si Friburg im Brisgau, Raschti und Lohr.



</doc>
<doc id="4591" url="https://als.wikipedia.org/wiki?curid=4591" title="Ordnungszahl">
Ordnungszahl

"Dä Artekel behandelt d'Ordnigszahl als chemische Begreff. För de Begreff i de Mängelehr lueg bitte onder Ordinalzahl."

D Ordnigszahl, au "Atomnommere" oder "Chärnladigszahl", ged d Azahl vo de Protone im Atomchärn a. S Formlezeiche vo de Ordnigszahl esch s"'Z". Atom met de gliich Ordnigszahl ghörid zom gliche Elemänt und verhaltid sech gliich bi chemische Reaktione.

Sie werd onde lenggs näbem Elemäntsymbol aagäh, Bispel:
Well aber s Elemäntsymbol eidütig d'Ordnigszahl bestemmt, werd d'Ordnigszahl sälte - meischt nor i tabellarische Öbersechte - i dere Form aagäh.

"Lueg au": Massezahl, Isotop, Periodesystem


</doc>
<doc id="4592" url="https://als.wikipedia.org/wiki?curid=4592" title="Walenstadt">
Walenstadt

Walestadt (IPA: ) isch ä Gmeind im Kanton Sangalle. Ds Dorf befindet sich im Waalchreis Sarganserland. Bis zum Joor 1952 hät mä Walestadt so gschribe: "Wallenstadt".
Walestadt liit am Oschtuufer vum Walesee.

Im Walestadtbärg stoht s ehemolige Sanatorium und hütige Reha-Zentrum Walestadtbärg. E chli witer obe, am Fuess vo de Kurfirste, hät de Karl Bickel zwüschet 1924 und 1949 s Paxmol, e monumentals Dänkmol för de Fride baut.

Dank em Standort, nämli i de Ferie-Region Heidiland, chömed im Summer vili Lüt da hie go bada. Ussrdem hät im Joor 2005 d Wälturuffüerig vom Heidimusical stattgfunde. Dozmol hät dä Tourismus- und Gwerbverein über 50 Geisli und über 50 Fähnli im Dorf und ufm Wäg zum See ufgstellt gha. Die Geisse sind vo dä Lüt/Gwerbler bemolt wore, d Fähnli vo Schuelklassene. S Johr druf isch uf de Walesee-Bühni nomol e Saison lang s "Heidi - Das Musical" gspillt worde. Im 2007 und 2008 häts dänn uf de Seebühni s "Heidi - Das Musical, Teil 2" gäh und zwai Joh spööter im Summer 2010 "Die Schwarzen Brüder - Das Musical". I de Saison 2012 werd am Ufer vom Walesee "Tell - Das Musical" uf d Bühni cho.





</doc>
<doc id="4599" url="https://als.wikipedia.org/wiki?curid=4599" title="Freitag">
Freitag

Da Fritag isch da letschte Tag in da Arbeitswocha, oda da fünfte Wochatag (noch DIN 1355). Noch christlich/jüdischer Zählung isch s da sechste. In da chrischtlicha Tradition wird jedn Fritag um drü (mitm Lütta vo da Kirchaglokka) an n Tod vo Jesus denkt; da wichtigschte Frittag im chrischtlicha Johr isch da Karfrittag.
Im Islam isch da Fritag da wöchentliche Fiirtag, a deam s Mittagsgebet verrichtet wird und da Chatib a Predigt (Khutba) hebt.

Da Nama Fritag kummt vo da südgermanischa Göttin "Frija" .
D'Frija isch debi mit da römischa Göttin Venus gliichgsetzt, wo für dia romanischa Näma von Frittag (vendredi im Französischa oda „viernes“ im Schpanischa) Pata gschtanda sin: Im Latein isch da Fritag „dies veneris“, Tag vo da Venus gsi.






</doc>
<doc id="4605" url="https://als.wikipedia.org/wiki?curid=4605" title="Rotwein">
Rotwein

Rotwy isch e alkoholisches Getränk, wo durch alkoholischi Vergärig vo rote Truube entstoht. Wird d'Maische nur kurz fermentiert, löse sich nur wenig roti Farbstoff (Anthocyane) und dr Wy het e rosaroti Farb (Rosé, Wyssherbscht etc.) D'Farb vom Rotwy isch je nach Härkunft und Ryffy etc. vo hällrosa, über hällrot mit bläuliche Refläx, rubinrot bis zu granatrot und rotbrun.

E bsunderi Spezialität isch dr sogenannti "Blanc de noir": do wärde die rote Truube vorsichtig prässt und sofort vo dr Maische trennt: dr Truubesaft isch wyss und so entstoht us rote Truube e Wysswy. Das Verfahre wird z. B. bym Champagner aagwändet. Loot me s'Truubeguet nur kurz mit de Hüt zäme gähre, entschtoot Rosé.

Rotwy wird by lychte Landwy licht kielt, sunscht mit zunähmendem G'halt by Zimmertemperatur (wo allerdings 18° nit sött überstiige!) serviert und eignet sich guet für Fleischgricht aber au zu Käs wird är gärn trungge.





</doc>
<doc id="4615" url="https://als.wikipedia.org/wiki?curid=4615" title="Freiamt">
Freiamt

Freiamt isch de Name vo däne geografische Objekt:


</doc>
<doc id="4622" url="https://als.wikipedia.org/wiki?curid=4622" title="Afghanistan">
Afghanistan

Afghanischtan (Afğānistān; ) isch es Land im Mittlere Oschte. Im Weschte gränzs an Iran, im Süde und Oschte a Pakischtan, und im Norde a Turkmenischtan, Usbekistan, Tadschikistan, und China. Afghanischtan isch eis vo de ärmschte Länder i de Wält.

De Name "Afghanischtan" stammt vomene Name für d Paschtune: "Afghane". D Afghane sind d Begründer vom moderne Afghanischtan. "Stān" isch Persisch für Land.

Afghanischtan wird hüüfig als e Chrüüzig vo Zentralasia aaglueged. S Land isch vo verschidene Länder bsetzt gsi, wie zum Biischpil em Persische Riich, em Mongoleriich vom Dschinghis Khan, oder em Riich vom Alexander em Groosse.

Als Staat im moderne Sinn isch Afghanischtan 1746 underem Durrani Riich is Läbe gruefe worde. S Vereinigte Chönigriich vo Grossbritannie hat aber Afghanischtan bis 1919 kontrolliert.

Zwüsched 1933 und 1973 hät Afghanischtan zum letschte Maal e stabili Regierig ghaa: underem Chönig Mohammed Zahir Shah. 1978 isch Afghanischtan kommunistisch worde. Im gliiche Jaar no händ d Amerikaner aagfange e Widerstandsbewegig z unterstütze. D Mujahideen hettet sölle d Sowjetunion inen Chrieg zieh. Wil d Regierig z Afghanischtan scho zimli schwach gsi isch, hät d Sowjetunion 1979 Truppe uf Afghanischtan gschickt. 1989 hat d Sowjetunion d Truppe wider abzoge.

De Chrieg z Afghanischtan isch demit aber nonig ume gsi. Bis 1994 händ sich d Taliban chöne zimli duresetze und händ fascht s ganze Land kontrolliert. 

2001 het e Koalition under de Füerig vo de USA Afghanischtan erobered. 2002 isch dr Hamid Karzai zum Presidänt gwält worde.

Afghanischtan wird vom Hamid Karzai gfüert, eme Presidänt, wo vo de Amerikaner uusgwält und vom Volk bestätigt worde isch. D Amerikaner und anderi NATO-Länder händ Truppe z Afghanischtan presänt. D Laag isch immer nonig stabil.

Z Afghanischtan gits 34 Provinze "(velayat):" Badakhshan, Badghis, Baghlan, Balkh, Bamiyan, Daikondi, Farah, Faryab, Ghazni, Ghowr, Helmand, Herat, Jowzjan, Kabul, Kandahar, Kapisa, Khost, Konar, Kondoz, Laghman, Lowgar, Nangarhar, Nimruz, Nurestan, Oruzgan, Paktia, Paktika, Panjshir, Parvan, Samangan, Sar-e Pol, Takhar, Vardak, und Zabol.

Z Afghanischtan häts vili Bärge. Im Norde und Südwescht häts Ebene. Nowshak isch mit 7485m die höchschti Erhebig im Land. I vilne Gebiet fäälts a Trinkwasser. Afghanischtan hät heissi Summer und chalti Winter. Ärbebe sind nöd sälte.

Die gröschte Stett sind Kabul, Herat, Jalalabad, Mazar-e Sharif und Kandahar. 

Afghanischtan isch sehr arm und läbt vor allem vo Viizucht. Chriegerischi Usernandersetzige und a Türri (1998–2001) händ de Wirtschaft zuegsetzt. Opium isch eis vo de wichtigschte Produkt.

Z Afghanischtan gits vili verschideni ethnischi Gruppe. Die folgende Zaale sind Schetzige vo de USA: Tadschike 33 %, Paschtune 36 %, Hazara 10 %, Uzbeke 12 %, Turkmene 3–4 %, Baloche 2 %, anderi 4 %.

Die meischte Afghane sind Muslim. Hinduismus und Sikhismus sind wiiteri Religione. Über Jahrhunderti häts z Afghanischtan e jüdischi Minderheit ghee, mit einige Hunderttuusig Gläubige. I de letzschte paar Jaar sind ali verschwunde, wil si vor de Taliban gflüchdet sind.

I de vile Chrieg z Afghanischtan sind vili Dänkmäler zerstört worde.

D Afghane sind bekannt für iri Riitereie.

Vor de Taliban hät s z Kabul e läbigi Musigszene ghee, wo alti und neui afghanischi Musig gschpilt worde isch.

Au nooch em Sturz vu dr Taliban isch dr Islam Staatsreligion bliibe. Uf dr Ibertritt vume Muslim zue ere andere Religion stot d'Dodesstrof, das finde die mäiste Lüt, au die gmässigte, fer richtig. Fraue hän – wie scho under dr Taliban – e gsellschaftlichs Läbe, wo vo dem vo de Männer trennt isch – des heisst, dass es keini öffetliche Plätz git, wo Fraue sich träffe chännte, praktisch iberhaupt keini, un dass si guet dra tüen, sich, wenn si ussem Hus gönn, sich unter ere Burka z verberge, säll isch e Art Ganzkörperschleier. Öffetliche Sport isch Fraue dementsprechend verbote. D Analphabetequote isch nooch iber 30 Johr Bürgerchrieg extrem hoch. Fraue sin vu ere Allgmeinbildig wittist usgschlosse, siht mer vum erlaubte Studium vum Koran ab.



</doc>
<doc id="4623" url="https://als.wikipedia.org/wiki?curid=4623" title="Ägypten">
Ägypten

Ägypte (arab. مصر / Miṣr; ägypt. Maṣr) isch es Land im Nordoschte vo Afrika; si Hauptstadt isch Kairo. S Land isch bekannt für alti Dänkmäler und bsunders für d Pyramiide.

1922 isch Ägypte unabhängig worde und isch bis 1953 es Königriich gsi. Jetzt isch das Land e Republik, es isch Mitgliid i de Arabische Liga und au i dr UNO.

Ägypte isch vo Wüeschte charakterisiert. Vegetation het s nume entlang em Nil oder entlang de Küschte vom Middelmeer und vom Rote Meer und in a baar Oase. Die gröschte Stett sind Kairo, Alexandria, Aswan und Port Said. Fascht alli vo de meh als 70 Millione Iiwoner läbed i de Stett oder i de Dörfer am Nil. Im Weschte isch d Saharawüeschti, wo ehnder sandig isch, im Oschte schdeinigi Wüeschtegebirg.

Eins vo de groose Broblem, wo die ägyptischi Gsellschaft het, isch s rasche Bevölkerigswachsdum. Wirtschaftlig het sich s Land nume wenig entwicklet, und so bliibe vil vo de jungen Ägypter ohni Arbet. Au mid dr Erziehig schtohts nit guet. D Helfti vo dr Bevölkerig cha nid läse und schriibe. D Mueterschbrooch vo braktisch allen Ägypter isch hützudag Arabisch, usser im Süde, wo au nubischi Schbrooche, und im Weschte, wo Berberschbrooche gschwätzt wärde. 

Di meischte Mäntsche send Muslim und dr Islam isch d Schdaatsreligion. Früener hät s z Ägypte au vili Chrischte gee, aber a chliineri Chinderzahl und Uuswanderig hai ihri Adeil an dr Bevölkerig uf öbbe zäh bis zwanzig Brozänt lo schrumpfe. Die meischte Chrischte z Ägypte ghöred zu koptisch-ortodoxe Chile.

Us em Alterdum si vor allem e baar König bekannt: dr Echnaton, wo dr Atonkult iigfüehrt het, dr Tutanchamun, en unbedütende Pharao, wo s Grab von em braktisch unberüehrt im 20. Johrhundert gfunde worden isch, dr Ramses II., wo as Eroberer in d Gschicht iigangen isch, und d Kleopatra VII., wo sich mit römische Befählshaber wien em Julius Cäsar liiert het, für zum Ägypte vor dr komplette Kontrolle dur Rom z bewahre.

Im 20. und 21. Johrhundert hai sich nit wenigi Ägypter en internationale Name gmacht. Dr Boutros Boutros-Ghali isch dr erschti Afrikaner gsi wo d UNO gleited hät. Anderi bekannti Ägypter sind de Schauspiiler Omar Sharif, dr Schdaatspresidänt Anwar as-Sadat (1981 vo Islamischte ermordet), wo de Nobel Fridenspriis ùbercho, und dr Nagib Mahfus (1911-2006; arabisch نجيب محفوظ), wo 1988 dr Literaturnobelbriis gwune het. Dr Mohammed el-Baradei (Arabisch: محمد البرادعي) (uf d Wält cho am 17. Juni 1942) isch än ägyptische Diplomat und vo 1997 bis 2009 Chef vo dr Internationale Atomenergiiorganisation (IAEO) gsi.

Die ägyptisch Wirtschaft beschtoht vor allem us Landwirtschaft, Öl- und Gasförderig, Turismus, Filminduschtrie. D Arbetslosigkeit isch meh as 10 Brozänt und vili Ägypter schaffen im Usland, vor allem in de arabische Ölschtaate und in Europa. 2007 het s Land für 40 Milliarde Dollar Waren importiert, aber nur für 27 Milliarde exportiert. 2007 het s Uslandschulde in dr Höchi vo 30 Milliarde Dollar gha.

Under em Gamal Nasser (1918-1970) het Ägypte ä glänkti, schtark zentralisierti Wirtschaft gha. In de letschte drissig Johr het sich s Land nid nur bolitisch de Vereinigte Schtaate vo Amerika gnöcheret, au wirtschaftlig het s amerikanisch kapitalischtischi Ideä übernoh und umgsetzt. In 2005 si d Schdüüre verchliineret, d Subsidie uf d Energie reduziert und ä Deil vo de schtaatlige Gsellschafte privatisiert worde. S Bruttoinlandsbrodukt isch in de Johr 2005 und 2006 5% pro Johr gwachse und 2007 sogar 7%. Das het aber d Situation vom Volk nit gänderet, dr Läbensschtandard isch gliich bliibe und d Regierig muess immer no Ässe und anderi Sache subventioniere, won es Budgetdefizit zur Folg hai.

D Gschicht vo Ägypte cha in drei Abschnitt iideilt wärde: s alte Ägypte, wo vo dr Vereinigung vo Ober- und Underägypte in ei Schtaat, regiert vom enä König und verwaltet vo enerä brofessionelle Bürokratie, bis zur Eroberig dur d Römer duurt het, ä churzes Zwüscheschbiil vo Ägypte as römischi Brovinz und Ägypte sit dr Eroberig dur d Muslime. Die drei Abschnitt underscheide sich nit nur dur die bolitische Schtrukture, sondern si au kulturell und vo dr Religion us sehr verschiide: D Kultur und d Schbrooch im pharaonische Ägypte si nordafrikanisch gsi und d Religion pantheischtisch und im Land sälber entschtande. Under de Römer hai d Ägypter ihri alti Religion verlore und si chrischtlig worde, si hai s griechische Alphabet adoptiert und au wenn si mit em Koptische immer no ä Form vo Ägyptisch gschwätzt hai, hai si mit em Verluscht vo de draditionelle Schriftsyschtem, de Hieroglyphe und dr hieratische und demotische Schrift, s Verschtändnis für ihri alti Kultur verlore. Di arabisch Eroberig het d Islamisierig vom gröschde Deil vo dr Bevölkerig mit sich brocht, und die arabischi Schbrooch und Schrift hai die koptischi abglöst.

Ägypte isch am Aafang vom dritte Johrduusig vor dr Zitwändi under eim König vereinigt worde. Die Vereinigung isch a vorgschichtligs, mythologischs Ereignis, und d Ägypter hai s nie vergässe, solang die pharaonischi Kultur exischdiert het: Ihr Land isch immer s Doppelland gsi, Ober- und Underägypte in eim, dr Pharao isch dr König vo "beide Länder" gsi, aber adminischdrativ isch s Land meischtens in zwei deilt gsi, mit em Sitz vo dr Adminischdration vo Oberägypte im allgemeine z Thebe, während Underägypte vo Memphis oder von erä Schdadt im Nildelta us gregiert worden isch.

In dere Periode isch d Vereinigung vom Land bassiert. Früehner het me glaubt, ass ei König, dr Menes, s Land geiniget haig, hüt gseht me das ehnder as a Brozäss, wo Johrzähnt wenn nid Johrhundert bruucht het. Zwei Königsfamilie hai in dere Zit gregiert, die erschti Dynaschtii vo 3100 bis 2890–vo dere Familie kennt me d Näme vo ungfähr siebe König, und die zweiti Dynaschtii mit fümf König vo 2890 bis 2686. Vil meh as Näme und ungfähri Regierigsziite weiss me nid us dere Periode, aber das het müesse d Zit gsi si, wo sich d Schrift entwicklet het und dr Schdaat si Regierigsform übercho het, wo im Grundsätzlige gliich bliiben isch für fascht drei Johrduusig.

Zum Alte Riich zellt mä d Dynaschtie drei bis sächs. D König hai ihri Macht im allgemeine uf Familieaaghörigi baut und Adligi in d Regierig iibunde. Si hai s Land gege Nomade usem Oschte, Weschte und Süde verdeidiget und au Gebiet eroberet, wo südlig vom erschte Nilkatarakt gläge si. Dr König as Inkarnation vom Gott Horus und schböter au as Sohn vom Sunnekönig Re het d Wältornig representiert und verdeidiget und as göttligs Wäse sich uf es ewigs Läbe noch em Dod vorbereitet, Dotetämpel und sit dr Regierig vom Dschoser Pyramide baut.

Das isch die erschti langi Periode gsi sit dr Vereinigung vo Under- und Oberägypte, wo s eigentlig kai zentrali Regierig ge het, au wenn s immer no König vo Ägypte gha het, wo allgemein oder nume regional anerkennt worde si. Im Kampf zwüsche de König vo Herakleopolis und erä oberägyptische Koalition aagfüehrt vo de Nomarche vo Thebe hai d Thebaner schliesslig gwunne, und dr Mentuhotep II het ganz Ägypte eroberet und vo Thebe us regiert. 

D Lüt, wo zu dere Zit gläbt hai, hai zwar d Schwiirigkeite beschriibe, wo si gha hai, si aber au schdolz gsi druf wie si se glöst hai. Schbööteri Generatione hai die Zit as chaotisch gseh, wo s kai Regierig gha het und wo Hungersnöt d Mensche blogt hai.

S Middlere Riich isch entschtande nochdäm än oberägyptische König, dr Mentuhotep II., siini Rivale us Middel- und Underägypte besigt het. D Kultur, wo sich under siiner Dynaschtii entwicklet het, isch während dr ganze pharaonische Zit bischbilhaft gsi. 

Ägypte het mit siiner Expansionsbolitik agfange, wo s im Neue Riich vor allem in Richtig vom Middlere Oschte widdergfüehrt het. Nubie, im Gegesatz zu Kanaan schbööter, isch ägyptisiert worde, a Brozäss, wo nach em Untergang vom Neue Riich drzue gfüehrt het, ass in dr dritte Zwüscheziit kuschitischi König us Nubie im Name vo ägyptische Götter Ägypte eroberet hai.

In dr Zweite Zwüscheziit isch zerscht d Zentralregierig zerfalle und denn hai d Hyksos, wo us Kanaan iigwanderet si und sich im Nildelta niidergloh hai, d Macht in Nordägypte übernoh. Für längeri Zit hai au d Oberägypter, wo wohrschiinlig nid under ihrer diräkte Kontrolle gsi si, d Hyksos as König anerkennt und ihne Schtüüre zahlt. D Hyksos si 1532 vom Ahmose, 1570-1546, em erschte König vo dr 18. Dynaschtii, us em Land gjagd worde.

Während dere Periode, kuum het sich Ägypte vo de fremde Herrscher befreit, het s aagfange in grossem Maasschtab im Middleren Oschde Chrieg z Mache. Kanaan bis nach Syrie isch eroberet worde und siini Königsriichli si ägyptischi Klienteschtaate worde. Mit de andere Grossmächt vo dr Region het s zwar immer wider Chrieg gä, aber im grossen und ganze hai sich d Groosskönig gegesiitig und ihri Iiflussgebiet reschbektiert. Gege s Ändi vo dr Bronzeziit si d Seevölker uf Ägypte zue zoge. D Ägypter hai sich no chönne wehre, aber in dr Folg isch s Land bankrott gsi und widder in zwei Deil zerfalle.

Scho während dr Regierigsziit vom letschte König vo dr 20. Dynaschtii het sich d Deilig vo Ägypte in Oberägypte, wo dr Hohebrieschter vom Amun z Thebe verwaltet het, und Underägypte, wo vo dr 21. Dynaschtii vo Tanis im Nildelta us gregiert worden isch. D Amunbrieschter und d König vo Tanis si verschwögeret und ihri Beziehige zunenander guet gsi. Die 22. und 23. Dynaschtii, die einti vo Bubastis und die anderi vo Tanis, si au Libyer gsi. Im allgemeine wird au die 25. Dynaschtii zur Dritte Zwüscheziit zelt. Es si Kuschite vo Nubie gsi, wo Ägypte im Name vom ägyptische Gott Amun eroberet hai. In ihrer Zit hai d Assyrer Ägypte eroberet und im Johr 663 Thebe usblünderet und zerschdört.

D Ägypter hai sich wider vo de Assyrer chönne befreie und im Kampf zwüsche de Assyrer und Babylonier (626-610) hai si brobiert ihri ehemolige Eroberer z underschdütze, aber hai kei Erfolg gha und Niniveh isch 612 gfalle. Aber au nach däm Misserfolg hai si widderhii Grossmachtbolitik driibe. Dr Necho II. het a Chriegsflotte baut, dr Psammetich II. het in Nubie Chrieg gfüehrt, und dr Apries in Paleschtina und Libye, bis er vom Amasis, 570-526, abgsetzt worden isch. Under em Amasis het s Land kulturell no einisch ufblüeht. Aber scho zwei Johr schbööter isch s Ändi vo der letschte afrikanische Dynaschtii cho, wo dr Perserkönig Kambyses s Land eroberet het.

Dr Alexander dr Grooss het 332 BCE Ägypte vo de Perser eroberet und noch siim Dod het si General Ptolemäus Ägypte für isch beaaschbrucht. Die Ptolemäisch Periode isch brägt vo Ufschdänd vo den Ägypter und Chrieg mit de Seleucide z Syrie. Rom het sich au afo iimische und dr Octavian het 30 BCE Alexandria eroberet und Ägypte isch ä römischi Brovinz worde. S het immer wiider chliineri Ufschdänd gä, Unruehe zwüsche verschiidene Volksgruppe und sit em Kaiser Decius (249 bis 251 CE) au Chrischteverfolgige. Dr Maximinus Daia, 305-313 CE, isch dr letscht Kaiser gsi, wo in hieroglyphische Urkunde vorchunnt. Vo denn a git s au d Fiktion vom Pharao z Rome nüme. Dr Theodosius I. het s Chrischdedum as Schdaatsreligion iigfuehrt. 395 het sich s Römische Riich ändgültig in Wescht- und Oschrom deilt und Ägypte isch bi Byzanz bliibe bis zur Eroberig dur d Araber in 642.

Underem Kalif Omar si d Araber 640 in Ägypten iigfalle und zwei Johr schbööter hai d Byzantiner sich au us Alexandrie zruggzoge. D Omajade (661-750) hai vo Damaskus us au Ägypte as Deil vo ihrem Riich gregiert. Under ihne hai sich muslimischi Araber im Land niiderglo und dodrmit het die langsami Islamisierig vo Ägypte aagfange. Im 9. Johrhundert het sich Ägypte underem Ahmad ibn Tulun (868–884) selbschdändig gmacht. Mit de Schdüre, wo vorhär an d Abbasside zahlt worde si, het er s Land gförderet und ä Flotte baut. 878 het er Paleschtina und Syrie eroberet. Aber scho 905 hai d Abbasside Ägypte zruggeroberet und 935 widr an d Ishidide verlore. Dr Saladin (1171-1249) het d gründet und siis Riich vo Kairo us gege d Chrüzritter verdeidiget. In dr Middi vom 13. Johrhundert hai d Mamluke, wo türkischi Militärsklave gsi si d Macht übernoh und bis zum Ändi vom 13. Johrhundert die letschte Chrüzfahrerschdaate im Middlere Oschde eroberet. 

1517 hai d Türke s Land eroberet und es isch vollkomme verarmt in de Johrhundert under dr osmanische Herrschaft. 

Die diräkti Herrschaft vo de Osmane isch mit em Agyptefäldzug vom Napoleon 1798 z Änd gange. Dr Muhammad Ali Pascha (1805–1849) het d Macht ergriffe, wo d Franzose abzoge si, und het a gwüssi Sälbschdändigkeit erreicht, au wenn Ägypte Deil vom Osmanische Riich bliiben isch.

Vo 1859 bis 1869 isch dr Suezkanal baut worde und Ägypte isch schdrategisch für d Ängländer interessant worde, wo s 1882 bsetzt und 1914 zum Brotektorat erklärt hai. Si hai dr Sultan Abbas II., wo d Middelmächd understützt het, abgsetzt und si Unggle Hussein Kamel zum Sultan gmacht. Scho vor em 1. Wältchrieg het sich e nationalistischi Bewegig afo entwiggle. Noch em Chrieg het d Wafd Bardei under em Saad Zaghlul d Mehrheit im ägyptische Parlamänt übercho. D Brite hai en uf Malta in s Exil gschiggt, und am 8. Merz 1919 isch e Revolution usbroche, wo zu dr Unabhängikeitserklärig am 22. Februar 1922 gfüehrt het.

1922 isch Ägypte under em König Fuad I. fascht ganz sälbschdändig worde und het 1936 d Unabhängikeit überchoo. Ägypte isch aber e wichdige Stützpunggt gege Nazidütschland und Italie gsi, und britischi Drubbe si bis 1946 im Land bliibe. 1948 het Ägypte am Chrieg gege Israel deilgnoh, wo das si Unabhängikeit erklärt het, und het sich grad no im Gazaschdreife chönne behaupte. 1952 hai die sogenannte "Freie Offizier" dr König Faruk gstürzt und dr General Ali Muhammad Nagib isch Bresidänt vo dr neue Republik worde und noch ihm dr Gamal Abdel Nasser (1954–1970). 1956 het er dr Suezkanal verschdaatligt, het zwar militärisch dr Chrieg gege Israel, Frankriich und Ängland, wo druf cho isch, verloore, aber d UNO het Israel und d Europäer zum Abzug zwunge. 1967 het Ägypte dur d Schliessig vo internationale Wasserschdrosse Israel brovoziert, isch im Sächsdagchrieg vernichtend gschlage worde und het d Sinaihalbinsle verlore. Dr Bresident Anwar as Sadat het am heiligste jüdische Dag, em Jom Kippur, im Oktober 1973 überraschend dr Waffeschdillschdand mit Israel broche und aagriffe, aber widr isch s Resultat vom Chrieg a militärischi Niiderlag gsi. Die isch dank em Iigriffe vo dr Sowietunion in ä deilwiise politische Siig umgwandlet worde. 1979 het Ägypte Friide mit Israel gschlosse und dr Sadat isch druf vo muslimische Iiferer ermordet worde. Sitdäm isch s Land vom Muhammad Husni Mubarak gregiert worde, bis im Februar 2011 Massedemonstratione ihn drzue zwunge hai, zruggzdrätte. In de Wahle vo 2011 si d Muslimbrüeder die sterksti Frakzion im Parlamänt worde und noch iine die radikal-islamische Salafiste. Im Juni 2012 isch dr Muhammad Mursi, e Politiker, wo de gmässigte Islamiste noochstoot, as Bresidänt vereidigt worde. Am 3. Juli 2013 isch dr Mursi no tagelange Masseprotest gege si Politik dur dr Militärrot abgsetzt worde. Zue sim vorläufige Nofolger isch dr Präsident vom Verfassigsgricht, Adly Mansour, ernännt worde.




</doc>
<doc id="4632" url="https://als.wikipedia.org/wiki?curid=4632" title="Birs">
Birs

D Birs isch e linkssitige Näbefluss vom Rhy. Yr Yzugsgebiet betrait 866 km² und d Längi isch 73 km.

D Quelle befindet sich uff ere Höchi vo 762 m ü.M. in dr Nöchi vo Tavannes im Bärner Jura. Si chunnt scho als richtige Fluss ans Tagesliecht: s Rägewasser sammlet sich im Bärginnere und durchlauft en unterirdischs wytverzwygts Höhlenetz. 

In ihrem wytere Verlauf durchfliesst si mehreri Kluse, so z. B. by Angestein, wo si d Blaueketti durchbricht.

Scho im 19. Jh. het me versuecht, dr wyteri Flusslauf in Schranke z halte und hett d Birs begradigt. Zwar het men eso trogges Land gwunne, aber alles uff Köschte vo dr Flora und Fauna. Im 2004 het me dr unterschti Teil vo dr Birs us sym schnuergrade Korsett befreit und zum ene lebändige Fluss zruggbaut. Als Folg do drvo het me scho kurz druffabe wider Spure vom lang verschwundene Biber gfunde.

In Birsfälde bym Birsköpfli mündet si uff 246 m ü.M. in Rhy.


</doc>
<doc id="4633" url="https://als.wikipedia.org/wiki?curid=4633" title="Zürcher Stadtrat">
Zürcher Stadtrat

De Stadtrat isch d Regierig vo de Stadt Züri.

Es ghöret nüün Mitgliider dezue, wo all vier Johr diräkt vom Volch mit em Majorzverfahre gwählt werdet. Wenn en Stadtrat underzwüsche zruggtritt, dänn gits e Wahl zwüschet em Johr.

Dr Zürcher Stadtraat hät ane 1798, i dr Helvetik, agfange z bestaa. Sid der Ygmeindig vo de Nochbergmeinde ane 1893 het er nüün Mitgliider.

Im Septämber 2018 het’s – wie früener au scho mol – en Abstimmig gää über en Iniziatyve, wo hätt welle d Zahl vo de Stadträät uf sibe verchlynere. Die Idee isch nid durecho; i käm einzige Stadtchreis isch e Mehrheit drfüür gsi.

D Stadträät und Stadträätinne sind Vorsteher vo de folgende Departemänt:

I dr Legislaturperiode 2006 bis 2010 sin sit dr Stadtratswal am 12. Februar 2006 die Politiker im Stadtrat vo Züri gsi:


I der Legislaturperiode 2014–2018 sinds gsi:


Am 4. Merze 2018 isch d Wahl vom Stadtraat für d Zyt vo 2018 bis 2022 gsi. Dr Raat isch sider eso zämegsetzt:



</doc>
<doc id="4635" url="https://als.wikipedia.org/wiki?curid=4635" title="Birsig">
Birsig

Dr Birsig isch e linkssitige Näbefluss vom Rhy. Si Yzugsgebiet betrait 82 km² und d Längi isch 21 km.

D Quelle befindet sich in Frankriich und zwor am Nordhang vo dr Blaueketti, ganz nooch by dr Schwizer Gränze. Är mündet by dr Schiffländi z Basel uff 260 m ü.M. in Rhy.
Urspünglig isch dr Birsig offe dur s Stadgebiet gflosse. Me het d Ufer scho frieh verbaut und versterkt, so dass d Hoochwasser in dr Stadt keini grosse Schäde hänn können aarichte.
Aber mänggisch het mä s Wasser äifach nid chönne kontrolliere. 1271 und 1378 si bi Hoochwasser Wäidling uf em Fischmäärt umegfaare, und 1446 si dört am Blatz säggs Hüüser und 1520 äi Huus wägen em Wasser zämmegheit. 1530 isch s Hoochwasser so schlimm gsi, ass mä am Roothuus en Erinnerigsdaafele aagmacht het.

Im undere Stadtdäil sin d Hüüser diräkt am Flusslauf baut gsi und die ganzen Abfäll und Abwasser sin aifach in Fluss iine glaitet worde. Das het zu starkem Gstank und zu grosse hygienische Problem (Cholera und Typhus) gfiert. Me het dr Birsig denn au "die grossi Kloake" vo dr Stadt gnennt. Am schlimmste isch s im Summer gsi, wenn weenig Wasser gflosse isch, und dr Abfall im Bachlauf stecke bliibe und verfuult isch.

Solang dr Birsig no offe gsi isch, het s Brugge brucht zum vo dr äinte uf die anderi Site z khoo, und wie dr Birsig im Lauf vo de Joorhundert iidoolt worde isch, si die nodinoo verschwunde. Am Salzdurm bi dr Schiffländi isch dr understi Stääg gsi, e chli witer oobe het s e Brugg am Fischmäärt ghaa und bi dr Iisegass die «Nöiji Brugg», wo woorschinlig wäge iirer Nööchi zur Hooche Stuube «Zum Süfzge» au «Eedellütbrugg» ghäisse het. An dr Sattelgass bi dr «Groosse School» isch d «Schintbrugg» gstande und bi dr hütige Rüüdegass dr «Menlinsstääg», wo men em au «Kuttlebrugg» gsäit het. Bi dr Wisse Gass isch mä über e «Snürlinstääg» und am Barfüesserblatz über e «Barfüesserstääg». An dr Innere Stadtmuure isch bim Wasserdurm die obersti Birsigbrugg vom middelalterlige Baasel glääge.

Öbbe um 1260 het mä am hütige Määrtblatz e Gwölb über e Birsig baut und e groosse offene Blatz überkhoo. In dr zwäite Helfti vom 14. Joorhundert isch dr Bach bim hütige Fischmäärt iidoolt worde, so dass sälle Blatz entstande isch und woorschinlig 1529 het me dr Birsig uf dr ganze Lengi vom Barfüesserblatz überbaut.

1642, wo dr Merian si Stadtaasicht zäichnet het, isch er usser under de Blätz zum grösste Däil no offe zwüsche Räijene vo Hüüser gflosse. Erst mit dr Birsigkorrekzioon im 19. Joorhundert isch dr Bach sit 1890 au zwüschen em Määrtblatz und em Fischmäärt under dr Ärde duure und üüber em isch d Määrtgass entstande, und vom Määrtblatz bis zum Barfüesserblatz het men en under dr nöije Falknerstrooss versteggt, wo 1900 iigweit worde isch.

1948/50 het mä dr Birsig in dr Stäinevorstadt zuedeggt und drüber dr Birsigparkblatz baut. Denn het men en 1953 bis zur Haiwoog ufe iidoolt.

Hütt isch dr Birsig im Stadtgebiet braggtisch nume no underirdisch gfiehrt, nur knapp oobe und unde vom Zolli kha men en e paar hundert Meter gseh. 
Sit em früehje Mittelalter bis in d 1950er-Johr het der Rümelibach as künstlig aagleite Gwärbskanal e Nääbegwässer vom Birsig bildet; er isch hüte ebefalls überbaut und iidoolt. En andere chliine Nääbefluss, der Dorebach, mündet im Gebiet vo Binnige in Birsig churz bevor er dur s Gebiet vom Zolli fliesst.


</doc>
<doc id="4636" url="https://als.wikipedia.org/wiki?curid=4636" title="Membrandestillation">
Membrandestillation

D`Membrandeschtillation (MD) isch ä Mischung us eme thermische un eme Membran-Entsalzungsverfahre.

D'Trennung vum Wasser un Salz gschieht durch ä microporesi, hydrophobi Membran (z. B. us PTFE), wo uf de eine Sit durch ihri Oberflächeigenschafte vum flissige Wasser nid bnetzt wird, uf de andere Sit durch ihri hohi Porosität Wasserdampf sehr gued durchlosst.
D'tribendi Kraft isch do debi d'Temperaturdifferenz zwische'me Kondensator- un eme Verdampferkanal. Zwischen dene zwei Kanäle liegt de Deschtillatkanal, weller vum kalde Kondensatorkanal durch ä Folie un vum heiße Verdampferkanal durch obe gnannti Membran abtrennt isch.
Dodurch, doss blos Dampf durch d'Membran durchdringe ka, entsteht ä arg reins Deschtillat, wo noch Mineralie zugehn were misse um's trinkbar z'mache.





</doc>
<doc id="4642" url="https://als.wikipedia.org/wiki?curid=4642" title="Moskau">
Moskau

Moschkau isch d'Hauptstadt vo Russland; det läbed ca. 7 Prozänt vo allne Russä. Moskau hät öpä 10.5 Milionä Iwohner und lit uf äm europäischä Teil vo Russland.

Gründet im Johr 1147 vom Jurii Dolgoruki. Syt 1260 s Zentrum vom Fürschtetum Moskau, syt 1460 s Zentrum vo de Moskauer Rus. D Hauptschtadt vo Russland syt 1918.

1965 isch Moskau d Ehrebezeichnig "Schtadt vo de Helde" verlihe worde.

Dä Napoleon isch uf sim grossä Russlandfäldzug bis nach Moskau cho, doch det isch keinä meh gsi (usserd äs paar Obdachlosi), sie sind alli is Hinterland gflohä, und händ s'Land, wos zrugglah händ, verbränt. Drumm sind d'Franzosä au zimmlich schnäll usghungered gsi. I närä Nacht händ dänn diä Obdachlosä dä Befehl übercho Moskau abä z'brännä und d'Franzosä z'vertribä, was au klapped hät.

Uf Moskau isch s'Mare Moscoviense uf dr Rucksite vum Mo daift.




</doc>
<doc id="4644" url="https://als.wikipedia.org/wiki?curid=4644" title="Bezirk (Schweiz)">
Bezirk (Schweiz)

En Bezirk i de Schwiiz, isch meischtens e Zwüschestuufe zwüsched de politische Gmeinde und em Kanton.
Im Gegesatz zu zentralistisch organisierte Schtaate isch i dr föderalistisch uufbaute Schwiiz dr Teilschtaat völlig frei in siinere interne Organisation. So gits au e Viilfalt a Organisationsschtrukture und Bezeichnige für d Ebeni zwüsched Kanton und Gmeind.

Di meischte Kantön sind in Bezirk underteilt. Si werded au Amt, Amtsbezirk, Verwautigsregion, Verwautigskreis, Wahlchrais oder Chrais, bzw. District (Romandie) oder Distretto (Kanton Tessin und Italienisch-Bünde) gnännt.

Typischi Institutionä uf dä Ebeni vom Bezirk chönd je noch Kanton folgendi si:
Dezue wird dä Bezirk au hüüfig verwändet, um örtlichi Abgränzige bi anderne Bereiche vorznäh, wobii dadebii d Uufteilig nach Bezirk nöd zwingänd isch, grad bi grössere Bezirk chan s au geh, dass ein Bezirk mehreri sönig Behörde hätt:
Dr Bezirk dient i dr Regle lediglich dr Verwaltig und Grichtsorganisation. I de Kantön Graubünde und Schwyz sind degäge d Bezirke us historische Gründe eigeni Rechtssubjekt mit Schtüürhoheit und oft eigener Landsgmeind. Im Kanton Appezell Innerrhode widerum sind d Bezirke di underschti Verwaltigseinheit. En Bezirk isch deet s Äquivalent zunere politische Gmeind.

Vo de 26 Kantön verzichted ganz uf d Bezirksebeni:



</doc>
<doc id="4645" url="https://als.wikipedia.org/wiki?curid=4645" title="Wein">
Wein

Wy isch e alkoholischs Getränk, wo durch Gärung us Obschtsaft oder au Honig gwonne wird. Normalerwys nimmt mer Wytruube, aber es git au Wy, den mer us Beere odr Epfel machet.

Wy ohni wyteri Bezeichnig mues vo de Frücht vor Wyräbe härgschteut wärde. Hüt si die auermeischte Räbbärge mit dr europäische Vitis Vinifera bestückt. Wüu Vitis Vinifera nid räblusresischtänt isch, isch im 19. Jahrhundert e grossteil vor europäische Wykultur zerstört worde. Dür ufpfropfe vor Vitis Vinifera uf amerikaneschi Ungerlagsräbe (Vitis riparia, Vitis rupestris, Vitis berlandieri, um nume die bekanntischte ds nenne) het me ds Problem chönne umgah und d'Räbflechi in Europa het wieder zuegnoh. Im 2004 sy in Europa insgesamt 4'719'000 ha unger Räbe gschtange. Ir Schwyz si im 2009 totau 14'841 ha mit Räbe bepflanzt gsy. Im Totau het me 2009 ir Schwyz 1'109'917 hl Wy produziert.

Wy entschteit dür ds Vergäre vom Moscht vo de Räbe. D'Härschtelig vo Wysswy ungerscheidet sech grundsätzlech vor Rotwyhärschtelig.
Bim Wysswy wärde d'Trube nach em läse presst und dr Saft wird vergore. Bim Rotwy wärde d'Trube quetscht, uf dr Maische vergore und ersch am Schluss presst. Wysswy us rote Trube wird sofort nachem quetsche abzoge damit er ke Farb aanimmt, für Rose wird dr Saft nach churzer Zyt (1-5 Stung) vor Maische abzoge. Aune gmeinsam isch, dass si nachem vergäre füre Usbau ine Behäuter chöme. Das chöi Houzfässer, Stau- oder Betontänk sy. Nid jede Wy eignet sech zum Houzfassusbou. Nach meh oder weniger langem usbou wird der (meischtens) klärt, gfiuteret und de uf d' Fläsche zoge. Je nach däm mues er itz no ir Fläsche lagere oder cha verchouft wärde.

Wänn de Truubemost im Gäärstadium, also bevor er zu Wy wird, trunke oder i Fläsche abgfüllt wird, so seit me im Suuser.
Im alemannische git's en ganze Huufe guete Wygegende, grad im Badische, im Elsass un au in de Schwyz.

Es git verschiedeni Iitailige vo Wy: 

Wy wird sit öbbe achtduusig Johr gmacht. Au in Gebiet wo hützudag z chalt si für e Druubeabau wie Ängland oder Skandinavie het s Ziite geh, wo me dört Wy abaut het.


</doc>
<doc id="4650" url="https://als.wikipedia.org/wiki?curid=4650" title="Bezirk">
Bezirk

Als Bezirk (vo Mittelhochdütsch "zirc" us ‚Chreis‘, Abchürzige: Bez./Bz.) werd es begränzts Gebiet, en Landstrich, e Region, bsunders aber e hirarcheschi Gliderigstufe von ere Verwaltigsgliderig bezeichned. I de Abgrenzig bzw. Gegenüberstellig vo de Begriff ‚Chreis‘ und ‚Bezirk‘ gits historeschi und regionali Underschiid.

Z Belgie, z Dütschland, z Öschtriich und i de Schwiz sind d Bezirk e Undereinheit vo de Provinze, de Bundesländer oder de Kantön. S Südtirol isch i Bezirksgmeinschafte iitailt. Im Schwizer Kanton Appezöll Inneroode sind d Bezirk identisch mit de Gmainde und im Kanton Tessin sind d Bezirk no i Chrais undertailt, im Kanton Graubünde sinds da au gsii, aber wäg de Bündner Gebietsreform uf Endi 2015 ufglöst worde.

En Stadtbezirk isch e verwaltigstechnischi, politischi und/oder statistischi iiteilig von ere Stadt.



</doc>
<doc id="4651" url="https://als.wikipedia.org/wiki?curid=4651" title="Dornschwanz-Agamen">
Dornschwanz-Agamen

D Dornschwanz-Agama ("Uromastyx") send Echsa, wo a Gattung von dr Unterfamilie Leiolepinae ennerhalb dera Familie von de Agamen, Agamidae, bilda deand. Dia gstompade Agama send ausg'schprochane Wiaschtab'wohner. Vrtreatr von deanra Gattung send en de Trockagürtel von Afrika ond Asien zom fenda.

Dia Dornschwanz-Agama send em Vrgleich zua andre Agama zimle groaß ond gschtompat mit am von oba zamgdätschta Körpr. D' Fiaß send kurz ond kräfte. Dr Koopf mit am senkrechta Ohraspalt isch gloi ond duad an d Köpf von de Landschildkröta erinnra. Dr kurze, dicke Schwanz isch dicht mit kräftige Stachelschuppa bsetzt. Wann d Sonn bloß a wengale scheina duad, nocht isch dr Dornschwanz dongl, am Mittaag, wann d Sonn grad ra scheint, duad 'r se vrfärba und weard leichtnd gelb, orasch ond grea. Dr Ägyptische Dornschwanz isch mit bis zu 75 cm ond am Gwiiecht von 1,5 kg mit Abschtand dr greaschte Vrtretr von deara Gattung. Älle andre Arta send zwischa 25 ond 50 cm groaß.

S git an Gschlechtsdimorphismus. D erwachsne Männla send greaßr ond hand an greaßra Koopf mit am schpitzara Maul. En dr Färbung git's au Ontrschied zwischa de Gschlechtr: D Männla send bontr ond meanr gefärbt alz wia d Weibla. De Praeanofemoralpora von de paarungsbereite Männla send vrgreaßrt.


</doc>
<doc id="4652" url="https://als.wikipedia.org/wiki?curid=4652" title="Weiach">
Weiach

Weich (amtlich "Weiach") isch e politischi Gmäind im Bezirk Tielschtoorf im Kanton Züri, Schwiiz.

Weich liit im Nordweschtegge vom Kanton Züri i de Schwiiz, öbbe 25 km vom Stadtzäntrum vo Züri. D Flechi vo dr Gmeind isch fast zur Helfti mit Wald bedeckt, für d Landwirtschaft wärde 36.9 % gnutzt.

Weich isch zum eschte Mal gnamset worde im Jaar 1271 als "in Wiâch".

Quälle: Bundesamt für Statistik 2005
De Uusländeraatäil liit bi 13,1 % (Stand 2011).

52,7 % vo de Iiwooner sind evangelisch-reformiert, 17,7 % sind römisch-katholisch (Stand 2011).

Bi de Kantonsraatswaale 2011 hät s das Ergebnis ggee: BDP 2,0 %, CVP 0,9 %, EDU 4,7 %, EVP 5,9 %, FDP 11,1 %. GLP 8,2 %, GP 3,9 %, SP 12,4 %, SVP 50,5 %, Suschtigi 0,4 %.

Gmäindspresidänt isch de Paul Willi (Stand 2012).

Weyach isch en armi Gmäind gsi, bis 1962 d Weiacher Kies AG sich dört niidergloo het. Die het Chiis industriell afo abbaue und d Gmäind het so sehr vo däm profitiert, ass si 1995 bekannt worden isch as d Gmäind mit de nidrigste Stüüre im Kanton Züri.

D Arbetslosigkäit isch im Jaar 2010 bi 2,5 % gläge.

De züritüütsch Tieläkt vo Weich ghört zue de Unterländer Mundarte.




</doc>
<doc id="4653" url="https://als.wikipedia.org/wiki?curid=4653" title="Maulburg">
Maulburg

Mulburg (amtlich: Maulburg) isch e chlini Gmeind im Landchreis Lörrach z'Bade-Württebärg z Ditschland. S alemannisch Schlötterli für dr Name isch "Schnurreburg" (abgleitet vu pejorativ "Schnurre" fer "Mul"). Historisch belegt isch dr Name Murperch.

D'Gmeind Mulburg het Iiwohner (Stand: ) un dehnt sich uf är Flächi vo 973 Hektar us. Die chlini Wiisetalgmeind lid in ebe däm Wiisetal un am däm Fluss, wo im Wiisetal si Name geh het: dr Wiise.

Mulburg isch am komfortabelschte z'erreiche mit 'm Wiisetal-Express - offiziell trinationali Regio-S-Bahn. Sit Dezember 2004 fahrt s'Bähnli an de Wuchedäg vum fünfi morgens bis zur Mitternacht alli halbi Stund vom Badische Bahnhof z'Basel über Lörrach bis uf Zell im Wiisetal. Erchauft worre isch dr Fortschritt mit dr Umwandlig vum Muulburger Bahnhoft in e ubesetzte Haltepunkt. Eso git's keini persönlichi Berodig un au kei persönliche Billetverchauf meh, sondern numme no e Billet-Automat.

Ergebnis vo dr Landdagswahle sit 2006: 




</doc>
<doc id="4655" url="https://als.wikipedia.org/wiki?curid=4655" title="Moritz Leuenberger">
Moritz Leuenberger

De Moritz Leuenberger (* 21. September 1946 z Biel als Sohn vomene Theolog), Bürger vo Rohrbach, isch en Schwiizer Politiker (SP), Rächtsaawalt und Ehretokter vo dr Universität Udine. Im Jahr 2001 und 2006 isch er Bundespresidänt gsi. 

De Leuenberger hät s Gymnasium am Münschterplatz z Basel bsuecht, wo er d Matura Typus A (mit alte Schpraache) beschtande hät.

Hüt wont de Leuenberger z Züri. Er isch mit dr Architäktin Gret Loewensberg verhüüratet und hät zwei erwachseni Söhn.

Er hät s Studium vo de Rächtswüsseschafte absolviert, dänn Erfahrig am Gricht gsammlet, und nachane hät er vo 1972 bis 1991 en eiges Aawaltsbüro z Züri gha. Zu de öffentlich bekannte Fäll zeled en Prozäss gäge de Nestlé-Konzern («Nestlé tötet Babys»), d Underschtützig vo dr Regierig vo de Philippine bi dr Suech nach de Gälder vom Diktator Marcos i dr Schwiiz und d Verteidigung vom Schriftschteller Niklaus Meienberg gäge d Familie Wille.

1969 isch dr Leuenberger dr Sozialdemokratische Partei biiträtte. Vo 1972 bis 1980 hät er d Schtadtzürcher Sektion vo dr Partei presidiert. Ebefalls ab 1972 isch er bis 1983 Mitgliid vom Gmeindrat vo dr Schtadt Züri gsii.

Vo 1979 bis zu siinere Wahl in Bundesrat 1995 isch de Leuenberger Nationalrat gsii. In dere Ziit hät er vo 1989 bis 1990 as Presidänt vo dr parlamentarische Undersuechigskommission EJPD (PUK 1) gwürkt. 

Vo 1986 bis 1991 isch er Presidänt vom Schwiizerische Mieterverband gsii.

I de Jahr 1991 bis 1995 isch er im Regierigsrat vom Kanton Züri gsii und hät d Diräktione vom Innere und dr Juschtiz gleitet.

De Leuenberger isch am 27. Septämber 1995 in Bundesrat gwählt worde. Siini ganz Amtsziit isch er em Eidgenössischen Departement für Umwelt, Verchehr, Energie und Kommunikation (UVEK) vorgschtande.

Bundespresidänt isch er im Jahr 2001 und 2006 gsii und Vizepresidänt im Jahr 2000 und 2005. Am 9. Juli 2010 häd är sin Rücktritt uf Ändi 2010 bekanntgää.

Sit em Herbscht 2003 wird dr Flughafe Züri au vo Süde her aagfloge. Vorane isch probiert worde, zwüsched dr Schwiiz und Düütschland en neue Vertrag z veriibare, wo die Aaflüüg uf Züri-Chlote über tüütsches Gebiet neu regle hetted sölle. Debii wäred nach em Vertrag d Aaflüüg über Bade-Württeberg massiv iigschränkt worde, so dass es au Südaaflüüg uf de Flughafe pruucht hett. 

Dr Schtaatsvertrag isch sowohl vom Schwiizer Parlament (dem isch die Veriibarig z wiit gange) als au vom tüütschen Bundesrat (dem isch dr Vertrag zwenig wiit gange), abglehnt worde. Au d Bewoner vo de Südgmeinde vom Flughafen händ sich massiv gäge de Vertrag gwehrt. De Leuenberger hät vergäbes devor gwarnet, die Veriibarig abzlehne, wil sich d Situation für d Schwiizer Flughafeaarainer nach eme «juristische Hoselupf» mit Tüütschland nu no meeh chönnt verschlimmere.

Nach em Schiitere vom Schtaatvertrag hät Tüütschland eisiitigi Massnahme ergriffe und hät d Aaflüüg über tüütsches Gebiet in schtärcherem Uusmass iigschränkt, als vom Schtaatsvertrag vorgseeh gsii wär. De Leuenberger hät drufabe ohni Ermächtigung vom Parlament es «Zuesatzprotokoll» underzeichnet, wo d Iifüehrig vo Südaaflüüge über s am dichtischt besidlet Gebiet vom Kanton Züri möglicht gmacht hät. Vil Bewoner vo dene Südgmeinde gänd em Leuenberger für di hütigi Aaflugsituation diräkt d Schuld. Er heg ekeis Interesse am Flugverchehr und heb ohni Berücksichtigung vo schwiizerische Interesse de Schtaatsvertrag mit Tüütschland uusghandlet gha. D Südaaflüüg seied nach em Ruumplanigsgsetz illegal.

Als Medienminischter hät er sich zum Ziil gsetzt, d Monopolschtellig vo dr schtaatliche SRG, wo aafangs vo de 1980er Jahr liecht aufgeweicht worde isch, wieder z feschtige. Das Zil hät er sowohl bim Fernseh als au bim Radio verfolgt. Bi beide Medie isch siini Politik, wänn au uf underschidlichi Wiis, gschiiteret. Di ussländische TV-Schtatione, wo er ne e Sändeerlaubnis i dr Schwiiz konsequent verweigeret hät, die händ ihri «Schwiizer Werbefänschter» uuftaa.

Für siin Vorschlag, d Mehrheitsbeteiligung a dr Swisscom uufzgee, isch de Bundesrat Moritz Leueberger vo siinere eigene Partei kritisiert worde. Dademit lüüti er s «Ändi vom Service public» ii, häts gheisse.

De Moritz Leuenberger isch Erschtunderzeichner vom «Demokratische Manifäscht» gsii. Er hät sich dozmal als SP-Präsident im Umfäld vom Bernhard Rambert (Stürm-Verteidiger) und Theo Pinkus bewegt. Dezue ane händ u. a. de Hansjörg Braunschweig, de Niklaus Meienberg, de Jürg Frischknecht, d Doris Morf, de Adolf Muschg, d Partei vo dr Arbet und zahlriichi wiiteri Prominänz ghört.

S hät Lüüt ggee, wo en 1993 als Juschtizminister vom Kanton Züri für de Sexualmord a dr Pfadifüehrerin Pasquale Brumann politisch mitverantwortlich gmacht. Die jung Frau isch voemen Sexualschtraftäter umpraacht worde, wo im Hafturlaub gsii isch. S Gricht hät aber die Persone, wo de Hafturlaub ggee händ, freigschproche. Dr Kanton Züri hät de Aaghörige trotzdem e Entschädigung zahlt.

De Moritz Leuenberger hät d Ehredoktorwürde vo dr Universität Udine überchoo – für d Vision vonere Verschiebig vom Verchehr vo dr Schtrass uf d Schine.

Als erschte Bundesrat het de Moritz Leuenberger es Blog gha: https://web.archive.org/web/20070316101603/http://moritzleuenberger.blueblog.ch/





</doc>
<doc id="4659" url="https://als.wikipedia.org/wiki?curid=4659" title="Greis (Musiker)">
Greis (Musiker)

Dr Greis (* 3. April 1978 z Lausanne; bürgerleche Name "Grégoire Vuilleumier") isch e bekannte Bärner Mundart-Rapper. Zämme mit em Poul Prügu (friener Eron), em Phantwo und em Krust bildet är d Gruppe PVP. PVP ghört zämme mit dr Band Wurzel 5 (Serej, Tiersch, Dienson), dä beide MC's Thomes & Baze sowie de beide Dj's Link und Skoob zur Chlyklass-Crew.

Zämme mit em dütsche Curse, em Baselbieter Taz (ghört zu Tafs, WB-Tal) und em Claud als Produzänt het ärs Album Prestige usebrocht.

Dr Greis thematisiert ärnsthafti Theme wie soziali Missständ, persönligi Problem oder die aktuelli Wält- und Lokalpolitik. So behandlet er kritisch d Problem vo dr Globalisierig oder dr Spanisch Bürgerchrieg. Er het sich au gege d SVP gstellt, dr Rassismus an Pranger gstellt und soziali Grächtikeit verlangt. Er macht sich mänggisch aber au über d Hip-Hop-Szene lustig.


</doc>
<doc id="4660" url="https://als.wikipedia.org/wiki?curid=4660" title="Ido">
Ido

Ido isch e künschtligi Sprooch (Plansprooch). Si isch 1907 vom französische Mathematiker und Philosoph Louis Couturat zämme mit em französische Huuslehrer Louis de Beaufront uf der Basis vom Esperanto erschaffe worde. S Esperanto, wo 1887 entwicklet worden isch, isch ihm und andere nit eiheitlig und logisch gnueg gsi. Si hai au dr Wortschatz vom Esperanto veränderet und en so international wie möglig gmacht. Drzue hai si ihrem Projekt e sehr präzises Wortableitigssystem ge, wo vo Kritiker – wie de Ahänger vom Esperanto – als schwerfellig bezeichnet wird.
Im Vergliich zum Esperanto wird Ido nume vo relativ wenig Lüüt gschwätzt, wohrschiinlig numen ä baar duusig. Aber d Wikipedia in dere Sprooch het immerhi über 26'000 Artikel (2015).

Alli Subschtantiv änden off -o, alli Adjektiv off -a, alli Adverb off -e. Alli Verb ände of -as im Präsens, uf -is in dr Vergangeheitsform und uf -os in dr Zuekumft.
D Mehrzahländig im "Ido" isch -i.

Byschpil:

Us dr Übersetzig vom "Le petit prince", uf Ido "La Princeto"

Averto lektenda



</doc>
<doc id="4661" url="https://als.wikipedia.org/wiki?curid=4661" title="B-52">
B-52

B-52 sind e Band uus Schopfe gsi (bsi 2006). Die Band hett us 4 Lüüt bestande: 
Musikalisch hen si houptsächlich Punkrock gspilt, wobii sie sich in ihrene Texte teilwies mit soziale und g'sellschaftliche Problem befasst hän. 





</doc>
<doc id="4665" url="https://als.wikipedia.org/wiki?curid=4665" title="Magic: Die Zusammenkunft">
Magic: Die Zusammenkunft

Magic D Zämäkumft (englisch Magic:The Gathering) isch es Sammelchartespiel wo 1993 erschiene isch. Erfunde hets de Richard Garfield und usege worde isch es vo de Firma Wizards, wo de Hasbro ghört.

Bi Sammelchartespiel gats im Allgemeine drum, das es vili verschideni Charte git, wo me cha sammle, aber vor allem au demit spile. Jedes Jahr gits neui Editione, das heisst es werded neui Chartä erfunde und uf de Märt bracht.
Im Fall vo Magic D Zämäkumft chauft mer chlini Päckli (die heissed Booster), wos 15 verschideni, zuefälligi Charte drin hät. Wenn mer denn emal gnueg Charte kauft hät, bastlet mer sich us dene es sogenannts Deck. Mit dem Deck spilt mer denn gege än andere Spieler. Im Fall vo Magic hät es Deck mindestens 60 Charte. Mer dörf dodebi Charte vo veschidene Editione mischä, aber vo jedere Chartä dörfed höchstens vier Exemplar im Deck si (Usser bi Standardländer, det dörfed beliebig vil im Deck si).

Bi Magic hät jede Spieler am Afang 20 Läbäspünkt. S Spiel chame uf mehreri Arte günnä: Wenn de Gägner kei Läbäspünkt me het, wenn de Gägner en Charte mues zieh, das aber ned chan, wenn en Zauberspruch seit du hesch gunne oder wenn de Gägner 10 Giftpünkt het.
Dadezu cha mer zum Bispiel Kreature usspile und mit dene de Gegner agrifä. Es git aber au vili anderi Möglichkeitä.
Die Goldig Regle vo Magic beseit, dass wenn e Chartä dä Regle widerspricht, dass denn d Chartä vorrang hät. Das macht s Spiel natürli interessanter, aber au komplizierter.

Land
I jedem vo dine Züg dörfsch du es Land usspile. Du bruchsch Länder zum anderi Sachä usspile chöne. Länder mached nämlich Mana. Das isch sozägä s Geld vo Magic, wo du bruchsch, zum die andere Arte vo Chartetype z zale.
Es git 5 Standardlandtype: Ebeni, Inslä, Sumpf, Gebirge und Wald. Die mached verschideni Sorte Mana, nämlich wisses, blaus, schwarzes, rots bzw. grüens.
Länder sind farblos. Aber die andere Chartätype händ jewils ä Farb, abhängig devo, was si für Manachöstä händ.

Kreatur
Mit Kreature chasch du din Gegner agrife. Si füeged ihm denn Schade zue und so verlürt er sini Läbäspünkt. Du chasch Kreature aber au bruchä, zum di agrifende Kreature vo dim Gegner z blocke.

Verzauberig
Verzauberige verändered meistens d Regle vom Spiel.

Artefakt
Artefakt sind spezielli Chartä. Si händ nämli kei Farb. Es git au Artefaktkreaturä. Die sind denn beides: Artefakt und Kreatur.

Hexereie
Hexereie chasch du nume eimal bruchä. Du spilsch si us, si mached öpis, und denn gönds uf din Friedhof. Im Gegesatz dezue chömed Länder, Kreature, Verzauberige und Artefakt is Spiel und du chasch si bruche, bis si s Spiel verlönd.

Spontanzauber
Spontanzauber funktioniered wie Hexereie. Aber du chasch si au im Zug vo dim Gegner schpilä.

Planeswalker
Planeswalker (uf Dütsch übersetzt Weltewanderer) sind en neue Typ, wos na nöd lang git. Sie sind sehr mächtig. Sie händ spezielli Fähigkeite, wo du i dim Zug jeweils nu eini spilä chasch. Es git no witeri Regle für Planeswalker: z. B. cha me Planeswalker au agriffe.



</doc>
<doc id="4716" url="https://als.wikipedia.org/wiki?curid=4716" title="Aarau">
Aarau

Aarau esch d Hauptschtadt vom Kanton Aargau.

Wäret de Helvetik esch Aarau för es paar Mönet d Hauptschtadt vo de Schwiiz gsi, de Tetel het si aber leider bald weder verlore. D Schtadt liit ofemene Fels ade Aare, südlech vom Jura. D Altschtadt esch sehr schön. Vor allem d Gebel send berüemt, veli send konschtvoll bemolt. Em Schtadtbeld schtäche vor allem d Schtadtchele, de Torm Rohre (Rothus), de Obertortorm ond s AEW Hochhus is Aug. Es betzeli osserhalb vode Altschtadt liit s Schlössli. Es esch öppe om 1200 pout woorde ond esch för d Bewachig vode Aarebrogg gsii. Dor d Altschtadt flüüsst de Schtadtbach. Früener het er d Energii för Möline, Saagine ond anders Gwärb gleferet. Er esch aber scho sed Jorzäänte zueteckt. Vo de Bachschtroossmöndig aa bachufwärts esch er aber no offe. 1367 esch z Aarau e Gloggegüüsserei pout woorde, wos höt no get. Si heisst höt "H. Rüetschi AG" ond güüsst als einzigi e de Schwiiz no Cheleglogge. Vo 1904 bes 1981 het Aarau au e Glüeberefabrek ghaa.

Di zwöi wechtigschte Fescht z Aarau send de Mäjezoog ond de Bachfeschet. Mäjezoog heissts wäge de Bluemeschtrüss (Mäje) wo d Chend am Omzoog träged. Eimool em Joor het ame de Schtadtbach potzt wäärde müesse. Vorhär het me ne leergfeschet ond Füürli lo abeschwömme. Dezu het me gsonge:
<poem>
Füürio, de Bach brönnt!
D Soorer händ ne aazöndt.
D Aarauer händ ne glösche.
D Chüttiger, d Chüttiger
riite of de Frösche!
</poem>

Aarau het alli Schuele vo der Primaarschuel öber Sekondaarschuel ond Bezerksschuel bes zo de Gümnaasie. Es het en alti ond e nöji Kanti (Kantoonsschuel).

Wiiter gets de o.a. au no es KV, en Bruefsschuel ond zwöi Ableger vo de FHNW (Pädagogik sowie Konscht ond Gschtaltig).

De FC Aarau isch 1902 gründet worde und spilt i de Challenge League, de zweithöchschte Schwizer Fuessball-Liga.





</doc>
<doc id="4717" url="https://als.wikipedia.org/wiki?curid=4717" title="Neandertaler">
Neandertaler

Dr Neanderdaaler ("Homo neanderthalensis") isch ä Spezie us dr Gattung "Homo", wo im Mittel un Niederpaläolithikum z'Europa un i Teile vum Nahe Oschte glabt hät. D'Neanderdaaler sin vor uugfähr 130.000 Johr ufdaucht un vor 27.000 Johr usgschtorbe (im Nahe Oschte scho vor 40.000 Johr). Bi dem "Usschterbe" het aber unseri Menscheart höchschtwohrschinli middelbar wenn nit direkt chräftig nochgholfe. D'Neanderdaaler stamme vum Homo heidelbergensis ab; d'letschti gmeinsami Vorfahre vum Neanderdaaler un em Homo Sapiens hän warschynlich vor 600.000 Johr gläbt. D'wyt verbreiteti Vorstellig vum Neanderdaaler als Affe-ähnlichem Dubel isch falsch un zum Teil dodurch entstande, dass viili vo dä z'erscht gfundeni Neanderdaaler a Atritis glitte hän.

Dr erschti Neanderdaaler isch 1856 im glychnamige Neandertal bi Düsseldorf endäggt worre. Bis hüt sin über 400 Neanderdaaler gfunde wôre.

D'Neanderdaaler sin chlyner un chräftiger als moderni Mänsche gsi. Si sin ca. 1,60 - 1,70 gross gsi un hän zwüsche 55kg (d'Froue) un 70kg (d'Männer) gwoge. Si hän chürzeri Chnoche gha, wo aber viil dicker gsi sin, dick gnueg um sogar dä Zammeprall miteme grössri Sügetiir z'überläbe. S'Längeverhältnis vum Unter- un Oberschenkel isch bim Neanderdaaler circa 71% gsi, zum Verglych hän hütigi Lappländer ä Längeverhältnis vo 79% un Afrikaner vo 86%. D'chürzri Statur isch ideal für s'yszitlichi Europe gsi. Ä Neanderdaaler isch viil chräftiger un muskulöser als ä Homo Sapiens gsi un hät eine vo denne warschynts meterwyt durch d'Luft chönne schleudre. D'Unterschied zum Cro-Magnon sin am Schädel am usprägteschte. D'Neanderdaaler hän praktisch kei Kinn gha, ä flachi Stirn, uspräkti Augewülscht, grossi Augehöhle un ä grossi, breiti Nos. S'Gebiss isch chräftiger gsi als bim moderne Mänsche un unterscheidet sich vorallem durch d'grössri Schnidzähn un durch Taurodontie (d'Zahnwurzle trenne sich ersch churz vor dä Spitze i Äscht uf) bi dä Backezähn. 

Dr Neanderdaaler hät durch d'churzi Schtatur un syni breiti Nos weniger Energii verbruucht. D'Nos hät d'chalti Luft gwärmt un so s'Chörpertemperatur erhöht. D'Riechschliimhuut isch wyter vorne gsi als bim moderne Mänsche, wege dem ä bessrer Gruchsinn. Neanderdaaler i warmi Gegende sin schlanker gsi. Usserdem git's mangi vo denne Merkmol au bi gwüsse Gruppe vo Mänsche, zum Byschpiil dä Inuit. S'isch nüt über d'Huut un Hoorfarb oder d'Farb un Form vo Auge, Ohre un Lippel bekannt. S'git aber Vermuetige wonoch d'Neanderdaaler roti Hoor gha hän.
Dr Neanderdaaler hät ä grössre Schädel gha als moderni Mänsche (1520-1750 cm³, moderni Mänsche 1360 cm³). Wäge däm isch er bstimmt nüt dümmer gsi als d'Homo Sapiens. Allerdings isch vorallem s'Hirnvolume im Verglych zur Chörpermasse entscheident, wäge däm hät dr Neanderdaaler dur sy grössri Chörpermasse kei intelektuele Vorteil gha.

Dr erschti Fund vomene Neanderdaaler isch 1856 gmacht worre. Mehreri Chnoche sin vo Arbeiter imene Steibruch im Neandertal gfunde worre un i s'Daal nunter gworfe worre, wo sä em Bsitzer vum Steibruch ufgfalle sin. Dä hät d'Chnoche ufsammle lo un em Johann Carl Fuhlrott übergää. Zame mitem Hermann Schaafhausen hät er d'Theorii ufgschtellt, dass d'Chnoche zumene pre-historische Mänsch ghört hän. D Theorii isch allerdings ersch spöter akzeptirt worre, nochdem wytri Funde gmacht worre sin. Am Aafang isch zum Byspiil d'Theorii ufgstellt worre, dass d'Chnoche zumene aa Atritis lydende Mänsch ghört hän, wo syn Gsicht vo Schmerze verzerrt hät (deswege d'grossi Augewülscht). Dr Fund usem Neandetal isch circa 42.000 Johr alt. Scho 1848, acht Johr vor dr Entdeckig im Neandertal, isch übriigens z Gibraltar ä Schädel gfunde worre.

D'Neanderdaaler hän Waffe wie Speer, Messer un Äxt hergstellt. D'Speer hän sä nüt als Projektile ygsetzt sundern als Stosswaffe; gworfe hät dä Speer ersch dr Homo Sapiens. D'Neanderdaaler hän ihri Werkzüg normalerwys nüt us Chnoche hergschtellt sundern us Stei, ihri Technik isch üsserscht usgfeilt gsi un ihri Chlinge zum Deil wahnsinns scharf. D'Neanderdaaler hän s'Füür bherscht un als erschti Menscheart Chleider hergstellt. Usserdem hän sä offebar Pech als Chlebstoff hergstellt. 
Bsunders interessant isch au ä Flöte wo 1995 i Slovenie imene Neanderdaaler Lagerplatz gfunde worre isch. D'Flöte isch useme Bärechnoche gschnitzt worre. D'gnaui Bedütig vo derre Flöte isch umstritte, Versuech hän allerdings festgstellt, dass mer hät chönne ufere spiile.

D'Neanderdaaler hän sich zu 80% vo Fleisch ernährt, bsunders Mammuts sin ä begehrti Beute gsi, wobi wyderum d'Chälber un Jungtiir bvorzugt gsi sin. Andri Tiir, wo gjagt worre sin, sin s'Nashorn, s'Rentiir, s' Wildpferd un dr Höhlebär. Über d'Ernährig vo dä Neanderdaaler gebe zum eine d'Untersuechige vo Isotopeverhältnis us Chnoche, zum andre d'Sedimentablagrige us Höhle Ufschluss. 

Über ä möglichi Religiosität vo dä Neanderdaaler cha numme spekuliirt werre. So isch früeher ä “Höhlebär Chult” vermuetet worre, usglöst durch dä Fund vo zwüsche Steiplatte usbreiteti Bärchnoche amene Fundort i dr Schwiiz. Allerdings chönnte d'Steiplatte natürlich au vo dr Decke obekeit sy.
Au ob d'Neanderdaaler ihri Tote rituel begrabe hän isch nüt chlor. So sin a mangi Fundorte uffalend viili Bluemepolle nebe Neanderdaalerskelet gfunde worre. S'wird allerdings eher vermuetet, dass d'Polle spöter durch Müüs inebrocht worre sin. Funde z'Frankrych un z' Israel bewiise, dass z'mindeschtens mangi Neanderdaaler absichtlich i usghobeni Gräber begrabe worre sin. Allerdings meine mangi Forscher au, dass mer nume hät d'Tote loswerre. D'hütigi Forschig vermuetet, dass d'Neanderdaaler zumene spötere Zitpunkt ä gwüssi Religiosität entwiggelt hän.

Ä gwüsses Sozialverhalte isch dä Neanderdaaler aber nüt abz'stritte. So isch zum Byschpiil im Irak s'Skelet vomene Neanderdaaler gfunde worre, wo trotz schwerschter Verletzunge offesichtlich gsundpflegt worre isch un vo dr Gruppe au wyterhin ernährt worre isch. Des obwohl er warschynts kei grosse Bytrag meh zur Gruppe hät chönne leischte.

S'wird hüt allgemein aagnohme, dass d'Neanderdaaler ä Sproch bsässe hän. 1983 isch ä seltener Hyoid Chnoche (dr Chnoche wo d'Zung hält) gfunde worre, wo als Vorussetzig für ä Sproch aagsehe wird; usserdem cha so ä komplexi Chultur mit so usgfeilte Werkzüg chuum ohni ä Sproch entschtande sy. Studie vum Kehlkopf hän ergä, dass d'Schtimm vo dä Neanderdaaler warschynts ä hohi Tonhöhe gha hät, un langsam un nasaliert gsi isch; d'Zung isch nämlich höher im Mund als bim Homo Sapiens.

Moderni Cro-Magnon-Mänsche sin zum erschte Mol vor 45.000 Johr i Europa uftaucht; vo dem Zitpunkt aa sin d'Neandedaaler verdrängt worre. Im Mittlere Oschte sin d'Neandaaler scho vor 40.000 Johr usgschtorbe. 

Wieso gnau d'Neanderdaaler vum Cro-Magnon verdrängt worre sin isch nüt chlor. So sin kei Spure vo gwaltätigi Usenandersetzige erhalte un überhaupt hät dr Neanderdaaler durch syni grössri Chörperchraft binere Usenandersetzig eher ä Vorteil gha. Uf dr andre Syte hät dr Cro-Magnon meh Chinder gha un länger glabt. Des hät innerhalb vo ä paar Generatione zur Verdrängig vum Neanderdaaler chönne führe, allerdings hän Neanderdaaler un moderni Mänche unlogischerweis circa 10.000 im Nahe Oschte un uf dr Iberischi Halbinsel coexischtiirt. Dr muskulösi Neanderdaaler hät usserdem meh Nahrig bruucht un hät weniger Kondition un Usdauer gha als dr Cro-Magnon. Moglycherwys isch dr Cro-Magnon wäge däm besser i dr Lag gsi, de Tiirer uf ihre Wandrige z'folge, während dr Neanderdaaler schliesslich verhungert isch.

Enere andre Theori nooch hän vum Homo Sapiens ygschleppti Chrankheite zum Ussterbe vum Neanderdaaler bytroge, so wie zum Byschpiil d'Amerikanischi Uriiwohner vo europäischi Epidemie dezimiirt worre sin. Allerdings hän Neanderdaaler un dr Homo Sapiens für circa 60.000 Johr näbenander gläbt un beidi sin Nomade gsi. 

S'isch ebefalls möglich, dass sich d'Neanderdaaler un d'Cro-Magnon vermischt hän un d'Neanderdaaler im moderne Homo Sapiens ufgange sin. Gentechnischi Studie hän kei Hyweis uf ä Vermischig ergebe. Durch d'begrenzti Aazahl vo Gen, wo untersuecht worre sin un wege de Migratione un Vermischunge i de 30.000 Johr nochem Ussterbe vum Neanderdaaler cha ä Genustusch trotzdem nüt usgschlosse werre. Zum Byschpiil isch i Portugal ä Chinderskelett gfunde worre, wo aageblich Merkmol vo beidi Arte uswyst. S'Chind isch 25.000 (2.000-5.000 Johr nochem Ussterbe vum Neanderdaaler) zeremoniel bschtattet worre.

D'Neanderdaaler hän noch für mehreri tuusig Johr i isoliirti Enklave uf dr Iberischi Halbinsel, uf dr Krim un im hütige Kroatie überläbt. D'letschi Neandedaaler hän vor circa 27.000 Johr im hütige Spanie gläbt.

Ufgrund vum Verhalde vu hüttige Nomadevölcher bi Ressourcechnappheit isch es allerdings alles ander wie abwägig, wemmer animmt, dass dr "homo sapiens" im Ussterbe vum Neanderdaaler ganz chräftig noochgulfe het.



</doc>
<doc id="4718" url="https://als.wikipedia.org/wiki?curid=4718" title="Halbinsel Cotentin">
Halbinsel Cotentin

De Cotentin isch e Halbinsel in de Normandi, im Nordweschte vo Frankrych. Dezue ghört de Groossdeil vùm Département Manche ùn en chlyne Deil vùm Département Calvados. De Cotentin bstoot uss vier historische Biet: s "Cap de la Hague" im Nordweschte, s "Val de Saire" im Nordoschte, im Zäntrùm d "Bocage" ùn im Süde s "Bauptois", e Sùmpf- ùn Heidelandschaft. E Groossdeil vùm Süde wird dur de "Parc naturel régional des Marais du Cotentin" yygnoo.

Dur d Nööchi zum Meer ùn zum Golfstrom het de Cotentin e sehr milds Klima. 

Im Norde, Weschte ùn Oschte gränzt de Cotentin aa de Ärmelkanal, im Oschte aa d Landschaft Bessin, ùn d Bocage Virois ùn d Landschaft Avranchin im Süde.

Es git zwei Definitione vùm Cotentin, e geografischi ùn e historischi. Historisch wird de Cotentin vo Sùmpflandschafte im Süde begränzt, do ghört also au e Biet bi Coutances dezue. Geografisch meint mer demit d Halbinsel wo vo de Flüss Vire un Ay begränzt wird. Wänn nötig sait mer zur historische Region pays Cotentin, ùn zur Halbinsel presqu’île du Cotentin. Allgmein ghört also de Groossdeil vùm département Manche ùn e Deil vùm Calvados dezue. Geologisch ghört de Cotentin zum Armorikanische Massiv. 

Vùm Landschaftsbild ùnterscheidet sich de Weschte ("la Hague") bsùnders vùm Oschte ("Val-de-Saire"), de Bocage im Zäntrùm ùn de Sùmpflandschafte im Süde.

Die grööschti Stadt isch Cherbourg, en groosse Hafe, wo für de Schiffsvercheer mit Groossbritannie ùn Irland e groossi Roll spiilt. Andri wichtigi Stedt sin Barneville-Carteret, Barfleur, Beaumont-Hague, Bricquebec, Carentan, Coutances, Granville, La Haye-du-Puits, Les Pieux, Lessay, Périers, Portbail, Saint-Vaast-la-Hougue, Saint-Lô, Sainte-Mère-Église, Saint-Sauveur-le-Vicomte ùn Valogne.

De Lokaldialäkt isch s "Cotentinais", e Langue d'oil wo zum Normännische ghört; s Cotentin isch eini vo de Hochburge vo dr Normännische Sproch. Die Regionalsprooch wird aber einewäg fascht nùmme no vo de über 40-Jährigi gschwätzt. D Alldaagssprooch isch hüt meischt e Français régional. D Organisation Magène isch ùffem Cotentin aktiv, ùn meereri normännischi Dichter ùn Musiker stamme vo dörte, zum Byspil de Alfred Rossel ùn de Côtis-Capel. Em Alfred Rossel syn Lied "Sus la mé" isch d inoffizieli Hymne vùm Cotentin.

S Cotentinais isch bsùnders nooch am Jersiais ùn em Guernesiais, wo ùff de Kanalinsle gschwätzt werde. Ùnter de viile Ortsdialäkt lönn sich fümf Hauptgrùppe ùnterscheide:

S Cotentin het friener als e änder rùggständigi ùn armi Region golte. Au hüt schaffe no viili Lüt in de Landwirtschaft ùn de Fischerei. D Landwirtschaft isch relativ weenig modernisiert, wyl ùff de viile chlyne Parzelle nùmme schweer Maschine chönne yygsetzt werde. Die viile Hegge sin scho im Mittelalter oder friener aaglait worde. Si dränne d Parzelle vonenand, schütze d Frùcht vorem Wind ùn de Boode vor Erosion, ùn sin für d Entwässerig wichtig. Hüt sin d Hegge allerdings änder im Wäg, ùn bhindre d Traktore ùn d Maimaschine. Wäge däm werde immer mee Heggelandschafte kapùtt gmacht, zùme de Yysatz vo Maschine z erlyychere.

Als Dier werde vorallem Chie, Schoof ùn Esel ghalte.

Usserdäm spiilt de Tourismus e groossi Roll. Cherbourg isch usserdäm en wichtige Handelshafe. Friener het au d Marine ùn d Werfte e groossi Roll gspiilt ùn sin viilmool de einzig Arbetsgeber usserhalb vo de Landwirtschaft gsi. Au hüt werde no Atom-U-Boot baut.

In de Induschtri isch vorallem d Nukleartechnik wichtig. International bekannt isch d Wiiderùffbereitigsaalag vo La Hague, wo 1984 baut worde isch. Usserdäm isch d Zentrale vo de Électricité de France bi Flamanville.

In dr Antike hen ùffem Cotentin d Uneller (Unellii), e keltische Stamm, gläbt. Ihre Hauptsiidlig isch Cosedia, s hütigi Coutances, gsi. Im Süde hen au d Abrincater (Abrincatui) gläbt, mitem Hauptort Ingena, hüt Avranches.

Im Joor 56 v.Ch. sin d Röömer mit drüü Legione in de Cotentin yygfalle. D Unelle hen ùnter em Viridovix hartnäggig Wiiderstand gleischtet, schliessli isch aber au ihr letschter Zueflùchtsort bi Jobourg gfalle.

Ùnter de Merowinger isch es Deil vo Neustrie gsi, ùn het ùnter de Plündrigszüg vo de Wikinger glitte. Selle hen sich lengsem im Cotentin niidergloo, ùn im Joor 933 het de Normanneherzog Wilhelm de 1. s Cotentin zämme mit de Kanalinsle aa s Herzogtum Normandi aagschlosse.

1204 isch s Contentin durch Erobrig zrùgg aa s Chönigrych Frankrych gange. D Kanalinsle dergäge sin bim Chönig vo Ängland blybe.
Im Joor 1692 het wääred em Pfälzische Erbfolgechrieg d Schlacht vo la Hougue zwüsche de französische ùn anglo-holländische Flotte bi Saint-Vaast-la-Hougue stattgfùnde. 

Valognes isch bis zur Französische Revolution en beliebte Ferieort für d Arischtrokrate gsi ùn het de Spitzname “s normännische Versailles” gha. Nooch de Revolution het Cherbourg peu à peu Valognes als regionals Zäntrùm abglööst.
Im 19. Joorhùndert het d Milchwirtschaft di traditionelli Sälbschtversorgigswirtschaft abglööst, ùn s Landschaftsbild radikal verändret. D Milchprodùkt vùm Cotentin sin bis in s Ussland exportiert worde. Glychzytig het sich in de Stedt, vorallem z Cherbourg, e Induschtri bildet.
Im Juni 1944 isch de Cotentin en Schaublatz vo de Landig vo de Allierte gsi. Cherbourg isch en wichtige Noochschubshafe gsi, ùn d Halbinsel isch wäge däm schweer ùmkämpft gsi.


</doc>
<doc id="4719" url="https://als.wikipedia.org/wiki?curid=4719" title="Brienzersee">
Brienzersee

Dr Brienzersee isch e typische Auperandsee. Är ligt im Kanton Bärn.

Dr See wird vor Aare dürflosse. Drnäbe fliessä hüüfe chlyneri Bäch i See. Witume bekannt sy d Giessbachfäu, wo s Wasser über 14 Stufe i Brienzersee abe stürzd. Dr See isch 14 km lang u 2,8 km breit. Syni Flächi betreit 29,8 km, die maximali Tiefi isch 260 m. Dr Inhaut isch rund 5,2 km. Bym normale Wasserstand liegt dr Seespiegu uf 564 m überem Meer. Di steile Ufer göh ou ungerem Wasserspiegu töif abe wyter, so dass dr See nume weni Flachwasserzone hed. 

S Yzugsgebiet isch 1127 km gross.

Am nördlichen Ufer ligt ds Dorf Brienz wo em See dr Name gäh hed. A sym Süd-Weschtändi, ygbettet zwüsche Thuner- u Brienzersee, ligt ds Bödeli mit de Gmeinde Interlake, Matte u Unterseen.

Dr Brienzersee isch nährstoffarm u eine vo de süberschte See ir Schwyz. D Fischerträg sy drum nid seer gross, aber d Brienzerseefische gäute aus regionali Delikatässe. Dr Gsamtertrag hed im Jahr 2001 grad 10.078 kg Fisch gää.

Syt 1839 gits uf em See e Passagierschifffahrt. Hüt betrybt d BLS Lötschbergbahn AG e Flotti vo 5 Schiff.



</doc>
<doc id="4727" url="https://als.wikipedia.org/wiki?curid=4727" title="Tirana">
Tirana

Tirana (i der unbestimmte Form "Tiranë" un im lokale Dialäkt "Tirona") isch d'Hauptstadt un di gröscht Stadt vo Albanie. Über d'Ywohnerzahl isch sich niemer so rächt sicher, Schätzige gange vo 400.000 bis 800.000 oder über e Million us.

Tirana leit im glychnamige Bezirk un Kreis, 30 km vur Adria. D'Stadt isch vo Hügel umgäbe un leit am Fuess vum Berg Dajti. D'beide Flüss Erzen un Tirana fliesse südlich bzw. nördlich vo Tirana. Durch s'Zentrum vo Tirana fliesst s'Flüssli Lana. Am Stadtrand lige ä chünschtliche See ("Liqeni i Tiranes") un dr Stadtpark, dohinter sin vor allem Dörfer. S'Chlima isch subtropisch-mediterran, d'Durchschnittstemparatur isch 16°. D'Winter sin als chalt (im Jänner 7°, s cha aber au lycht unter 0° ha, vorallem am Morge). Im Summer ischs heiss, d'Durchschnittstemparatur im Juli isch 24°, s het abr au oft 35° un meh. Im Spötling un Winter rägnets oft, im Summer dergege sälte. Deswäge het mer entweder matschigi odr staubigi Strosse. Schneie tuets arg selte, mangmol sogar numme alli 15 Johr.




</doc>
<doc id="4728" url="https://als.wikipedia.org/wiki?curid=4728" title="Shkodra">
Shkodra

Shkodra (uf Albanisch au "Shkodër", Italienisch "Scutari", Serbisch "Skadar") isch e Schdadt im Norde vo Albanie. S'ghört zum glychnamige Bezirk un isch d'Hauptschdadt vum Kreis Shkodra. D'Stadt het öber 90.000 Ywohner. Shkodra leit am Shkodra See zwüsche de Flüss Drini un Buna. S'isch d'ältischte Stadt z'Albanie un goht bis uf d'Illyrer zrugg.

Shkodra isch durchs Zämmeläbe vo verschidni Religione gezeichnet. Shkodra isch s'Zentrum vo de albanische Chatholike, het abr au e grossi muslimischi Bvölkrig un e paar Orthodoxe. D'Religione chömme wie überall z'Albanie guet mitänander us. D'verschiedne religiösi un chulturelli Yflüss hen d'Architekur vo Shkodra entscheident prägt. Z'Shkodra schwätzt mer de ghegische Dialäkt mit usprägtem Akzent. Shkodra isch bis zur Unterdrüggig vo dr ghegische Schriftsproch durch d'Komunnischte z'Zentrum vo derre Sproch gsi. D'Shkodraner hen i Albanie e Ruf als bsunders dickchöpfigi un stuuri Lüüt.


</doc>
<doc id="4732" url="https://als.wikipedia.org/wiki?curid=4732" title="Gotthard (Begriffsklärung)">
Gotthard (Begriffsklärung)

Gotthard stod für:

Verschidnigi Tunnu:

und witers:
Gotthard bzw. Sankt Gotthard oder St. Gotthard isch de Name vo folgende geografische Objekt:

"Ort:"

"Chlöschter:"


</doc>
<doc id="4733" url="https://als.wikipedia.org/wiki?curid=4733" title="Slinky">
Slinky

Under em Begriff Slinky verschtaht mer entweder äs Schpilgrät in Form von ere Schpirale oder dänn liechti Chleidigsschtück. 

Än Slinky isch än Art langzogni Schpirale, wo meischtens us Plastik oder Metall baut isch. Maischtens wird er esoo brucht, dass mer en uf de oberschti Tritt von ere Stäge leit und em dänn än Schupf git. De Slinky wanderet denn sälbschtändig Stufe für Stufe abe.
So ähnlich, eifach in gross, git's au e Nummere vo de Mummeschanz.

Als Slinky-Chleidig bezeichnet mer eher liechti Chleider us dünnem Stoff. S git zum Bischpil Slinky-Röck oder au Slinky-T-Shirts.


</doc>
<doc id="4737" url="https://als.wikipedia.org/wiki?curid=4737" title="Slawische Sprachen">
Slawische Sprachen

Di slawische Sproche sin e Zwyg vom Indogermanische. Öbbe 300 Millione Slawe z Europa und z Asie schwätze eini vo de rund 20 slawische Sproche als Müetersproch, usserdem git's 100 Millione Zweitsprochler. Mit Abstand am meiste gschwätzt wird Russisch mit ca. 145 (und inklusive Zweitsprochler 250) Millione Sprächer. Witeri bekannti Sproche sin Ukrainisch und Polnisch (jewyls öbbe 50 Millione Sprächer). Fast alli größere slawische Sproche sin Nationalsproche vo ihre Länder.


Bosnisch, Kroatisch un Serbisch ghöre ere gmeinsame Obersproch, em Serbokroatische, aa. Si unterscheide sich einewäg im Wortschatz – s Kroatisch als Sproch westlig vu de Gränze zwüschem Weströmische un em Oströmische Riich hät meh Wörter mit latiinischem Ursprung, während s Serbisch e höchere Aadeil an griechische Lehnwörter hät. Di dräi Standardsproche sin noch em Zerfall vu Jugoslawie etabliert wore un entwickle sich vorussichtlig in de Züechumft no witer usenand; villicht wird au s Montenegriinisch, s Serbisch vu Montenegro, de Statùs vu-n-ere Standardsproch griege.

Di slawische Sproche gönn uff e Ursproch zruck. Si isch mit de baltische Sproche noch verwandt, sällewäg vermüete mänki Wüsseschaftler e balto-slawischi Ursproch, e Theorii, wu allerdings all weniger Unterstützig findet. Sälli Ursproch soll um 3000 v. Chr. im hüttige Wißrussland gschwätzt wore sii, d'Drännig vu de beide Familie wird zitlig ins 9. Johrhundert v. Chr. iigordnet.

S Ur- odder Protoslawisch hät sich vor mindestens 3.000 Johr vu de andere indogermanische Sproche abgspalte. Di eltisti Schriftsproch, wu drus vüregange isch, isch s Altchilcheslawisch odder Altbulgarisch, wu ab em 9. Johrhundert belèggt isch. Öbbe in de Mitti vum erschte Johrdausend noch Christùs dürfte sich d'Sprochzwiig Ost-, West- un Südslawisch uusebildet ha, Migratione hänn deno zu de hüttige Viilfalt vu de slawische Sproche gfiehrt. Veränderige, wu di moderne Sproche vum Urslawische unterscheide, sin d'Öffnig vu gschlossene Silbe, d'Bildig vu Nasalvokäl un de Usfall vu Konsonante in mänke Sproche. D'Morphologii isch (bis uff neui Forme bi de Verbe) chuum verändert wore.

D'Entstehig vu de hüttige Sproche hät in zwei verschidene Zitfänschter stattgfunde:

D'Uffspaltig wird druff zruckgfiehrt, dass d'Slawe e all größers Gebiet usgfüllt hänn, ihr Territoriùm isch zitewis größer gsi wie hütt.

Sit de politische Veränderige vo 1989 isch de Yfluss vom Änglische gwachse und au d Diaspora wird mit andere Auge aglüegt, nämlig als Forschigsobjäkt. Während Russisch und dodemit di russische Ywanderer in de GUS-Staate an Bedütig verliere, do's di jewylige Amtssproche in de Hindergrund dränge, kriege d Regionalsproche und sonigi, wo friehner underdruckt worre sin, meh Bedütig.

Sit 2004 sin Polnisch, Slowenisch, Slowakisch und Tschechisch Amtssproche vo de EU. Au Bulgarisch ghört sit 2007 dezüe.


D'Ursproch hät di meiste vu de indogermanische Fäll biibhalte, allerdings hänn sich de Ablatiiv un de Genitiiv vereinigt.

S Altchilcheslawisch hät näbe Singular un Plural no e Dual gha. Sälle hät sich numme im Slowenische un im Sorbische erhalte; im Russische un Kroatische wiise abber d'Nome noch de Zahle Zwei, Dräi un Vier all no Dualforme uff, im Bulgarische noch alle Zahle.

D'Adjektiiv un Nome chönne in alle slawische Sproche dräi Gschlächter (männlig, wiiblig, sächlig) ha.

E bstimmte Artikel gitt's numme im Bulgarische un im Mazedonische. Er wird dört durc e Ändig usdruckt, wu ans Substantiiv odder ans Adjektiiv aaghänkt wird. E Bispil us em Bulgarische:
Di andere slawische Sproche hänn weder e bstimmte no e uubstimmte Artikel.

Verbe sin in de slawische Sproche äntweder perfektiiv odder imperfektiiv. De Unterschid wird durch Affix usdruckt. Dodebii bschriibe di perfektiive Verbe e Handlig, wu nit stattfinde cha, ohni abgschlosse z sii (Bispil: „uusegoh“: mer cha nit mehreri Johr defür verwände, neume uusezgoh, wiil mer äntweder dinne odder dusse isch); e imperfektiivi degege cha au unterbroche were (Bispil: „ässe“: we'mer während ere Mahlzit uffhört z ässe, no hät mer einewäg scho gässe).

Im Dütsche/Alemannische verwändet mer di slawische Wörter "Doliine, Gränze, Gurke, Roboter, Vampiir, Zobel, Quark, Kren, Droschke, Nerz, Reizker, Ogonek, Petschaft, Karst, Peitsche, Pistole, Stiiglitz, Zeisig" un "Pogrom". E größeri Zahl vu slawische Lehnwörter findet sich im Rumänische un Ungarische, am hüfigste sin si dört als Bezeichnige vu Brief un in de Landwirtschaft.


</doc>
<doc id="4738" url="https://als.wikipedia.org/wiki?curid=4738" title="Alfred Rossel">
Alfred Rossel

Dr Alfred Rossel (* 6. März 1841 z Cherbourg, † 17. Dezämber 1926 au z Cherbourg; mit ganzem Name Louis Théodore Alfred Rossel) isch e normännischer Folklorischt ùn Liedermacher gsi. Er isch z Cherbourg im Norde vo de Halbinsel Cotentin in de Normandie ùff d Wält cho ùn isch dr erschti Liedermacher vùm Cotentin gsi, wo ùff Normännisch dichtet het. Syn erschts Lied "La Mi-Carême" hetter 1872 gschriibe. S handlet vùm Zämmedräffe vo Dorffraue z Cherbourg:

E bsùndrigs Merchmool vo syni Lieder isch, dass sich de Gsang mitem gschwätzte Wort vermischt. Dr Alfred Rossel isch scho zue Läbzyte populär gsi. Zue syni bekannteschte Lieder ghöre "Une foire à Bricquebec", "Le boun baire", "Au mais d'Avri", "Fo qu'no s'embrache", ùn "Les Goublins". Die Lieder handle meischt vo lokale Theme. 

Syni Lieder sin vùm Charles Gohel gsùnge worde ùn syni Veraaschtaltige hen mangmool meereri duusig Lüt aagloggt. Syni Lieder sin ällewell no populär, vorallem "Sus la mé" (Normännisch ‚Ùffem Meer‘, ùff Französisch "Sur la mer"), wo di inoffizieli Hymne vùm Cotentin isch ùn vorallem im Norde vùm Cotentin ällewell no beliebt isch. S Lied isch so zimli s einzigi Lied ùff Normännisch, wo überhaupt no öfters z ghöre isch. Es isch sogar dänne Lüt ùffem Cotentin no gläufig, wo eigetli kei "Patouais" mee schwätze. S Lied isch sogar emool vorem Papscht Johannes Paul II. gsùnge worde.

"Sus la mé" het vier Strophe, di erschti isch am bekannteschte. Dr Teggscht handlet vorallem vùm Meer ùn de verschiidne Chüschtestädt vùm Cotentin.

Erschti Stroph:



</doc>
<doc id="4742" url="https://als.wikipedia.org/wiki?curid=4742" title="Sankt Petersburg">
Sankt Petersburg

Sankt Petersburg (, "Sankt-Peterburg") – oder wie me chly poetisch au seit „s Venedig vom Norde“ – esch die zwöitgröschdi Schtadt vo Russland.

Si lyd im Delta vom Floss Newa a de Oschtsee.

Wo de Zar Peter der Grosse s Sompfgebiet a de Newamöndig vo de Schwede eroberet hed, hed er zom d Schtellig sechere agäblich am 16. Mäi 1703 d Ortschaft Sankt Petersburg gröndet. Dank de optimale Lag ond de Nöchi zom Meer esch d Sidlig rasch gwachse, si isch de wechtigscht Marineschtötzponkt vo de Russe worde ond schliesslich au d Hauptstadt vom Zarerych.

D Schtadt esch planmässig öber 100 Insle ond 42 Kanäl, wo 320 Brogge drüberfüered, bout worde, und do debi het de Architekt Domenico Trezzini us Astano, eme Dorf im Tessin (Schwiiz), en wesentliche Teil vo de Planig gleischded. Er hed onder anderem au die markant Kathedrale bout, wo s Patrozinium vo de heilige Peter und Paul het. Si passt met ehrem schpetzige Dach öberhaupt ned zo dr tradizionelle russische Architektur, wie au mängs anders ned i dere Stadt, wil de Zar Peter dr Erscht stark uf Weschteuropa orientiert gsy esch.

Met em Usbroch vom Erschte Wältchrieg het d Schtadt dr nöi Name Petrograd (Petersstadt) übercvho. Bim Usbroch vode Revolution hed mer met em Panzerkreuzer "Aurora" uf de Wenterpalascht, d Eremitage, gschosse ond en gschdörmt, wil die provisorisch Regierig i dem Gebäude, wo höt eis vo de gröschde Musee uf de Wält esch, tagt hed. Noch em Tod vom Revolutionär Lenin esch d Schtadt zo sine Ehre uf "Leningrad" ombenennt worde. 1941–1944 het di dütschi Wehrmacht d Schtadt 900 Täg lang belagert. Währed dere Zyyt send öber 470.000 Börger om s Läbe cho. Wäge dem hed Petersburg 1965 de Ehretitel vo de sowjetische Füerig von ere Heldestadt becho.

Noch de Uflösig vo de UdSSR esch d Schtadt 1991 weder uf Sankt Petersburg tauft worde.

Höt läbed öppe 4'900'000 Mönsche z Sankt Petersburg.


</doc>
<doc id="5564" url="https://als.wikipedia.org/wiki?curid=5564" title="Präteritum">
Präteritum

S Präteritum isch e Tempus (Zytform). Wenn me si brucht, zaiget me, das ebbis abgschlosse i de Vergangehäit lyt.

Im Vergliich zue de hochdytsche Sproch gits im Alemannische (wie au im Bairische un Ostfränkische) kai Verbform fer s Präteritum – bis uf s Verb si (bzw. "sin / sei"), wo hit im gredte Alemannisch under hochdytschem Ifluss Verbraitig gfunde het. Alemannisch bildet d Vergangehait analitisch mit eme Hilfsverb, brucht also d Perfektform. De dytsch Satz «Gestern war ich hier» haißt also alemannisch «Gestert bin i do gs(e)i» (bzw. gwä in manche Gegende vum Schwöbische).

E Usnahm isch bis vor ebba dryssg Johr di walserisch Mundart vo Saley (ital. Salecchio; im italienische Antigoriotal) gsi – sälli hät nit nu aldhochdytschi Verbklasse bibhalde, sundern hät au noch bi allne Verbe e Präteritum gchennt. Byspil doodrfir findt me im Artikel iber s Saleytitsch.

De dytsch Präteritum-Stamm vum Verb wird im Alemannisch aber no fer dr sinthetisch bildet Konjunktiv verwendet, z. B. synthetisch Ging säll au? statt analitisch Dät säll au go?



</doc>
<doc id="5567" url="https://als.wikipedia.org/wiki?curid=5567" title="Hauskatze">
Hauskatze

Huuschatze, meischtens numme Chatze gnennt, ("Felis silvestris catus" oder "Felis silvestris domesticus;" alemannischi Näme) sin Huusdyr us dr Chatze-Familie. Si sin fleischfressendi Säugedyr. Chatze werred uf Alemannisch au "Büsi, Büüssi, Busle, Bissili, Zy, Zysi, Minzle, Minzili," Mändli au "Rall, Rolli, Räuel, Maudi, Mäudu" gnennt.

Huuschatze läbe 15–20 Jôhr, d'älteschti bechannti Chatz isch 36 Jôhr alt gsi. Usgwagseni Chatze sin circa 60 cm lang, dazu chunnt no dr Schwanz, wo circa 25 cm lang isch; d'Schulterhöhi isch 30–35 cm. Dr Schwanz isch nützlich zumme s'Glychgwicht z'halte, mangi Chatze chömme au ohni Schwanz uf d'Walt. Chatze wyge zwüsche 2.5 kg un 7kg, selte au über 10 kg. S'Skelett vonere Chatz bschtôht us über 230 Chnoche. A Bsunderheit isch, dass s'Becke un d'Schultre nüt so schtark mitem Rückrat verbunde sy als bi andri Vyrbeiner.
D'Auge sin frontal usgrichtet un ermögliche s'exakti Yschätze vur Entfernig. Allerdings muess ä Chatz deswäge au dä Chopf dreie um i ä andri Richtig sehe z'chönne. Mit ihre Auge cha ä Chatz au z Nacht un i grellem Liecht nô guet sehne, bis zu 50 % besser als dr Mensch. Uf dr andre Syte cha ä Chatz chlyni Details un Farbe nüt guet unterscheide, zum Byschpil cha ä Chatz d'Farbi Rot nüt erkenne.
S'Gehör vonere Chatz isch dreimôl schtärker wie bim Mensche un empfindlicher als des vomene Hund. Uf dä unteri Frequenze hört ä Chatz öber glych wie ä Mensch, d'oberi Frequenzgränz leit allerdings 2 Oktave überem Mensche. Chatze chönne bis zu 100 kHz wahrnehme, d'Frequenz vum Luut wo ä Muus vo sich git. Chatze hän 32 Ohrmuskle un chönne d'Ohre i verschiedni Richtunge dreie. Usserdem hän Chatze zweimôl so vyli Zehle i dr Nas als Mensche un chönne Grüch wahrnehme, wo Mensche gar nüt dervo wisse.

Chatze vermehre sich üsserscht schnäll. Ä Chatz isch mit 6–7 Monät gschlächtsryf un cha pro Jôhr drüü Wurf ha. Dr erschti Wurf isch meischtens chlyner (abr nüt immer!), normalerwys bschtôht ä Wurf us sächs Chätzli oder meh. D'Tragzit für Chatze isch 63 Daag.

Chatze drücke ihri Schtimmig mit verschiidni Geschte us. Dr Schwanz drückt d'Schtimmig vonere Chatz us. Wenn ä Chatz ihre Schwanz erhobe hät füehlt si sich wohl un sicher. Ä horizontaler Schwanz drückt ä entschpanti Schtimmig us. Schwanzwedle dedütet, dass d'Chatz aggresiv, irritirt, oder unsicher isch. I dem Fall wot ä Chatz nüt bläschtigt werre un mer sot si lieber allei lo.
D'Position vo dä Auge isch au wichtig. Wenn d'Chatz ein mit dä Auge fixirt un d'Pupille verengt isch des meischtens als Drohig gmeint. Erwiterti Pupille sin äs Zeiche vo Angscht un Augezwinkre isch ä fründlichs Zeiche. Dr Schnurrbart isch ebefalls ä Zeiche vur Schtimmig vonere Chatz. Er wird au zur Navigation gnutzt.

Chatze chönne ä Huufe verschiidni Gräusch un Luut uschtosse. D'verschiidni Gräusch drücke d'Schtimmig vonere Chatz us. Schnurre bedütet zum Byschpil, dass d'Chatz glücklich isch; s'cha schtundelang durchghalte wäre. 
Fuuche bedütet, dass d'Chatz sich bedrôht füehlt oder gnervt isch. Chatze schtosse au merkwürdigi Luut us, wenn ä Beutedyr usser Rychweite isch; ob des ä Zeiche vo Fruschtration, Drohig oder ä Lockruf isch, isch nüt sicher. 
E männlichi Chatz bruucht als Lockruef im Früeling un Spotsummer/Hèrbscht e düüfs, luts un nasals Grüüsch, wo oft lang naadöönt. Sellem Grüüsch säit mo im Alemannische "rölle," demnoch isch e paarungsbereiti männlichi Chatz "röllig" oder kurz en "Rölli".
S'charakteristischi Miaue wird numme zur Kommunikation mit Mensche ygsetzt un nüt mit andri Chatze bzw. s'wird meischtens vermide um Ufmerksamcheit z'vermyde.

Chatze sin perfäkti Jäger un hän ä schpezialisirti Verdauigtrakt un Zähn. Huuschatze chönne fascht tuusig verschiedni Schpezie jage (im Verglych zu 100 bi Grosschatze). Chatze frässe normalerwys chuum Pflanze, numme mangmol um verschlukchti Hôôrbahle us z'schpukche. S'git aber au vegetarische Chatze, des isch allerdings gar nüt gsund un cha zum Erblinde führe. Chatze sin üsserscht Hügienischi Dyr un putze sich, i dem sä ihr Fäll abschläkche. D'Saliva vonere Chatz isch ä effektifs Putzmittel (für s'Chatzefäll). Chatze sin notorisch wasserschüüch, mangi Schpezie bade aber sogar gärn.

Chatze schlôfe zwüsche 12–16 Schtunde am Daag. Dr Schlaf findet i zwo Phase schtatt, dr flachi Schlaf un dr Tiefschlaf. Während em flache Schlaf wache Chatze bim gringschte Gräusch uf. Während em druffolgendi Tiefschlaf sin d'Muskle entschpannter un d'Ufwachschwell dütlich höher. Zwüschedurch wacht d'Chatz uf, gähnt, weggselt d'Position un schlôft wyder y. Wacht d'Chatz vo allei uf, gähnt sä usgybig un schtreckt d'Muskle. S'ofti Unterbreche vum Tiefschlaf cha zu gsundheitlichi Schäde führe un Schlafmangel cha ä Chatz inerhalb vo siibe Daag töte. 

Chatze sin normalerwys Einzelgänger, bilde aber au oft Gruppe. Jedi Chatz hät ihr eignes Territorium, ä Rolli hät s'gröschti un ä Chatz mit Jungi s'chlynschti. S'git aber au “neutrale” Zone. Usserhalb vo denne wird jeder Ydringling wegschüücht, zerscht durch Fuuche un Knurre, danôch wird dr Gegner mit Tatzeschläg vertrybe. Chatze sin normalerwys nüt so aahänglich wie zum Byschpil ä Hund sundern chömme au allei guet s'racht.
Huuschatze entwiggle oft bsunderi Marotte un Eigeheite un nehme mangmol sogar menschlichi Gwohnheite aa.

Vil Lüüt bringan ira Katsa bii uf zisa (swswswsw) z'hööra, si kond abr o ganz andrs Züüg vrschtôô. Nuu fôlgan se ned aso gêrn wia d'Hund. Mer lockt d Katz mit „kumm, Bissili, kumm!“,„kumm bs bs bs bs!“, „chum, bus bus bus!“ oder „chum, zi zi zi!“
D'erschti Vorfahre vo dä Chleichatze sin vor circa nüün Millione Jahre erschyne, drunter au d'Wildchatz. D'Wildchatz hät ä asiatische Ursprung un taucht im untere Pleistozän als Felis lunensis uf. D'Vorfahr vo dä Huuschatze hät sich warschynlich imene Wüschtechlima entwigglet. Hüüt nô pfuse Chatze am liebschte i warmi Plätz. Schpöter hät sich d'Chatz dä sesshafti Mensche aagschlosse. Chatze sin dä Mänsche als Jäger nützlich gsi un d'Chatze hän sich praktisch salber domeschtizirt. Über 9.000 Jôhr alti Chnoche vo chlyneri Chatze sin zamme mit menschlichi Chnoche i Mesopotamie, Südoscht-Anatolie, un Jordanie gfunde worre.

Antike

Im alte Ägüpte sin Chatze als Jäger vo Ratte un Müüs bsunders wichtig gsi un sin sogar religiös verehrt wôre. D'Göttin vum Huus Bastet isch als Chatzegöttin dôgschtellt wôre. Au us andri Chulture isch d'Verehrig vo Chatze überliifert. In Indie isch d'Chatz ä Bschtandteil vo religiösi Zerimonie gsi. Vo dört us isch d'Chatz uf China un Japan cho, wo Chatze ähnlichi Ufgabe hän erfüllt. Z'China hän Chatze d'Kokons vo Syderaupe vor Müüs un Ratte gschützt un i Tempel Manuskripte. D'Chinese hän glaubt, dass numme dr Mensch un d'Chatz ä Seel hän. D'Araber un d'Germane hän d'Chatze au verehrt. D'germanischi Göttin Freya hät ihren Wage vo zwei Chatze ziehe lo. Im Islam werre Chatze au hoch gschätzt. Des gôht uf dä Prophet Mohammed zrugg, wo syni Chatz Muezza nüt hät welle ufwecke un schtattdesse dä Ärmel vo sym Gwand abgschnite hät. Er hät aageblich au mangmol mit synrer Chatz ufem Schos predigt.

D'Phönizier hän Chatze im 5.–7. Jôhrhundert vor Chrischtus nôch Italie, Griecheland, Gallie, un Britannie brôcht. 

Mittelalter

Mit dr Völkerwandrig sin Huuschatze au uf Mitteleuropa cho. D'Wikinger hän Chatze domeschtizirt un als Huusdyr ghalte. Im Mittelalter sin Chatze durch d'zunemmendi Verbreitig vo Vorratschädling immer meh als Huusdyr ghalte wôre. Chatze sin im Mittelalter üsserscht wertvoll gsi. Im Sachseschpygel sin 3 Pfennig Schadeersatz für ä Chatz feschtgleit (im Verglych 4 Pfennig für ä Lamm oder Chue). Im 10te Jôhrhundert sin Chatze z'England vo adligi Dame ghalte worre un sehr rar un wertvoll gsi. Z'Wales hät sich ä Siedlig numme Dorf oder Hamlet (Dörfli) nenne dürfe, wenn's mindeschtens nüün Hüüser, ei Pflug, ei Brennofe, ei Butterfass, ei Hahn (Guler), ei Schtyr (Muni), ä Hirt un ä Chatz hät chönne ufwiise.
Chatze sin im Mittelalter mit Hexe un Dämone i Verbindig brocht wôre un oft bechämpft wôre. Chatze sin zum Byschpil für d'Pescht verantwortlich gmacht wôre un umbrôcht wôre, des hät aber grad ersch racht zur Usbreitig vur Pescht gfüehrt. 

Mit dä Europäer sin d'Chatze schlieslich uf Nordamerika, Australien un Neuseeland cho, mit zum Teil übli Folge für d'iheimischi Tyrwält. Mit dr Induschtrielle Revolution sin Chatze vo reini Nutzdyr zu Huusdyr worre un d'Chatzezucht hät begonne.




</doc>
<doc id="5574" url="https://als.wikipedia.org/wiki?curid=5574" title="Automatiker">
Automatiker

Automatiker isch en Bruef ide Schwiz. Er plant/ konstruirt technischi Alage, chan sie mechanisch fertige wie au elektronisch verdrahte und prüefe. Er isch genauso au bi de Inbetriebnahm debi oder chan sie sogar leite. 
Automatiker bildet e supper Grundlag um uf zweit Brüef umzstige. Wie z. B. zu de Polizei, Lokiführer und vieles meh.
Zudem het mer als Automatiker enorm viel Witerbildigsmöglichketie und enem Automatiker staht praktisch die ganz Wält offe.


</doc>
<doc id="5577" url="https://als.wikipedia.org/wiki?curid=5577" title="Kruja">
Kruja

Kruja (Ussprooch: ; unbestimmti Form im Albanische: "Krujë") isch e Stadt in Mittelalbanie mit 15.829 Ywohner (Stand 2007). Es isch d Hauptstadt vum Kreis Kruja un lait 20km nordöschtlich vo de Haupstadt Tirana. De Name chunt vum albanische Wort "krua", wo „Quelle“ bedütet. Kruja isch für d Albaner, wege de Roll vo de Stadt im Kampf vum Gjergj Kastrioti Skanderbeg gege d Osmane, e Art Nationalheiligtum.

Kruja het im Verglych zue andre Ortschafte vo Albanie e rächt guets touristischs Aagebot. Eini vo de Hauptattraktione isch d Burg mit em Skanderbeg Museum, wo au e ethnographischs Museum dezueghört. In de Burg gits usserdäm mehreri Restaurants mit Ussicht uff d Berg. De Wäg zur Burg füert durch e Basar ussem 19. Joorhundert, wo verschidni Souvenirs wie handgwebti Teppich, traditioneli Tracht oder sunschtigs Kunsthandwerch verchauft werde.

Am bekannteschte isch Kruja durch de Widerstand vum albanische Nationalheld Skanderbeg gäge d Osmane im 15. Joorhundert. De Skanderbeg het vo 1443 bis zue sym Dot im Joor 1478 erfolgrych Widerstand gege d Osmane gleischtet, un het Kruja als syn Herrschaftssitz gnutzt. In denne 35 Joor het Kruja drei Belagerige überstande, glychwohl dass d Osmane zaalemässig wyt überlege gsi sin un Kruja e winzigi Burg isch. In de erschte Belagerig het de Sultan Murad II. z. B. über 100.000-150.000 Soldate verfiegt, wääred d Albaner höggstens 8.000 Maa gsi sin.

Kruja het schliessli 1478, zee Joor noochem Dot vum Skanderbeg, bi de 4. Belagerig kapituliert. Obwohl de Sultan Mehmed II. de Verteidiger versproche het si z verschone, het er si nooch de Kapitulierig einewäg chrüüzige loo, un d Fraue un Chinder versklave lo. Mit em Fall vo Kruja isch de Widerstand gege d Türke praktisch erlosche.


</doc>
<doc id="5588" url="https://als.wikipedia.org/wiki?curid=5588" title="Alemannische Literatur">
Alemannische Literatur

Bekannti Lüüt, won uf Alemannisch gschribe händ, gits vili.

Alemannischi Literatur im ängere Sinn sind d Dichtig im ene alemannische Dialäkt un anderi Textarte, wu uf Alemannisch gschriibe sin – do ghere aü d Text in dr Alemannische Wikipedia drzue. 

Alemannischi Literatür im wittere Sinn isch Literatür, wu üs em alemannische Sprochrüüm kunnt un d alemannisch Region un ihre Kültür zum Gegestand het. Zum Deil enthalte teil schriftditschi Text aü alemannischi Dialog, wiä "Der Bauernspiegel" vum Jeremias Gotthelf.

Dr Begrinder vu dr moderne alemannische Dialäktdichtig isch dr Johann Peter Hebel, wo ganz am Afang vom 19. Joorhundert mit sine alemannische Gedicht grossen Erfolg gha het; au der Rezensänt Johann Wolfgang Goethe het se grüemt. Uf e Hebel berieffe sich es par anderi Autoore, wo öppe zur glyche Zyt oder churz drufabe agfange händ i dr Mundart z schrybe, und bis hütte wird s Adänke an gross Dichter i dr Region Basel und Löörech pflägt.

Im Oberbadische händ noch em Hebel de Hermann Burte un de Gerhard Jung üs ere beachtlige Zahl vu Dialäktdichter rüsgragt. Witteri oberbadischi Dichter sin: dr Karl Kurrus vum Kaiserschduahl, d Elisabeth Walter un dr Richard Gäng üs em Hotzewald. E gueti erschti Übersicht über d'südbadische Dialektdichtig git s Bändli "Alemannische Gedichte von Hebel bis heute" (1989). 

Uff de Seite Dichte und musiziere vu de Muettersproch-Gsellschaft gitts Lebensläuf, Publikatione, Uszeichnunge und Koschtprobe vu Autore und Musikgruppe.

Bekanti Mundartautore vom Elsass sind d Marie Hart, der Auguste Lustig und der René Schickele gsi.

Im Elsass verdrätte dr André Weckmann un dr Adrien Finck ender e brogressivi Richtig, dr Nathan Katz un dr Raymond Matzen e draditionälli.

En aagseeni Walser Dichteri us em Pumat isch d Anna Maria Bacher. En Täil vo irne Gidicht sind vom Heinz Holliger sogar vertoont woorde. Nöd wyt ume bikannt woorde sind d Autore us Greschunei (lueg daa) und Eischeme (lueg daa), aber iri Dichtige sind immerhin 1995 im Sammelband «Orizzonti di poesia» wider emaal usechoo. Nu Insider bikannt isch de Pietro Axerio us Arimmu.

Im Vorarlbärg und psunders im Rhintl het d Dialäktdichtig e gueti Tradizioon. Bekanti Autore sind öppe dr Adolf Vallaster und d Anni Mathes. D Vorarlbärger Schriftsteller schaffe immer wider mit Kolleegen ännet em Rhy i dr Schwiiz zäme, wie bi de Verastaltige MundartMai oder mit dr Mundart-Anthology «Am Rhii».

Schwyzertüütschi Autore gits vil. Us der Zyt vom Ancien Regime sind alti Volchslieder im Tieläkt us par Kantöön überliferet, wo me numen usnamswys d Verfasser vonne kännt. Aagfange häts dänn mit dr nöien alemannische Dichtig au i dr Schwiiz scho im früene 19. Jahrhundert. En eerschti Sammlig hät der Otto Sutermeister sid de 1860er Joore veraastaltet. Der Otto vo Greyerz hät dänn um 1900 ume en «Boom» vo Dialäktliteratur uusglööst. Au spööter häts alewyl wider nöie Wäle ggää. Mir bringed da nu e paar Byspil:


In Bade, im Elsass und in de Schweiz sind d alemannische Tegscht zu de Lieder immer e bizzele anderscht. A guets Beischpiel isch s Lied „In Mueders Stübeli“ in Schwobeland, Bade, Elsass, Schweiz und Vorarlberg.

Alemannischi Volchslieder sind sid em Spootmiddelalter bekannt.

Es git vil Liederbüecher mit Mundartgedicht usem 19. und 20. Jahrhundert:

Bi de Schwiizer Musiker isch es eso: Wäns nöd änglisch singed, dänn meischtens im Dialäkt. Die Liedermacher sind bekannt für iri engaschierte Tegscht: Mani Matter, Peter Reber, Tinu Heiniger, Polo Hofer, Roland Zoss, Patent Ochsner, Züri West und Sina. Au großi Ärfolg gha händ de Gölä und de Florian Ast. Iri Tegscht sind zwar populär, aber im Vergliich zu dene us de erschte Lischte weniger aschpruchsvoll. E bsunderi Kunschtform sind d Lieder vom Endo Anaconda vo Stiller Has. Mundart isch au im Schwiizer "Spoken-Word" üblech.

Lueg au:



</doc>
<doc id="5614" url="https://als.wikipedia.org/wiki?curid=5614" title="China (Begriffsklärung)">
China (Begriffsklärung)

China chan folgendes heisse:

Usserdem bezychnet China mehreri Ortschafte:
Witeri Bedütige:


</doc>
<doc id="5617" url="https://als.wikipedia.org/wiki?curid=5617" title="Kornische Sprache">
Kornische Sprache

D Kornische Sprooch (Kornisch: "Kernewek" oder "Kernowek") isch e keltischi Sprooch wo bis zum 18. Joorhundert in Cornwall in Ängland gredet wore isch un denoo ussgstorbe isch. Langi Zyt isch d "Dolly Pentreath", wu 1777 gstorben isch, as di letscht Mueterspröchleri vum Kornisch aagsäh wore. S sin aber au no andri Sprächer bekannt, wo spöter gstorbe sin. Einzelni Sprächer het s no bis in s spot 19. Johrhundert, villicht sogar bis in s frie 20. Johrhundert gää. Anne 1875 sin no sechs elteri Sprächer entdeckt wore. Dr letscht Sprächer, wu d Sproch no einermaße het chönne, isch wahrschyns dr John Davey (1812–1891) gsi. Vu andre wird dr Alison Treganning († 1906) as dr letscht Kornisch-Sprächer aaglueget.

Syt em früene 20. Joorhundert wird versuecht, d Sprooch wiider als gsproocheni Sprooch z belebe, so dass Kornisch hüt in Schuele unterrichtet wird un syt 2008 unter de europäische Charta vo Regional- oder Minderheitssprooche als Regionalsprooch vo Grossbritannie annerkannt isch. Inere Studie im Joor 2000 isch ermittelt wore dass es uugfäär 300 Mensch het gää, wo d Sprooch hen chönne flüssig schwätze.

Die Sprooche, wo mitem Kornische am nöggschte verwandt sin, sin s Bretonische, un s Walisische.



</doc>
<doc id="5618" url="https://als.wikipedia.org/wiki?curid=5618" title="Montag">
Montag

De Mändig isch de erscht Dag in de Wuche (noch dr DIN 1355 sit 1976; vorher isch de Sunntig de erscht gsi), noch dr christlich/jüdische Zellung dr zweit. 

De Nome isch e Lehnibersetzung us m Latynische "dies lunae" („Tag vun de Mondgöttin Luna“) bzw. Dag vum Mo


</doc>
<doc id="5621" url="https://als.wikipedia.org/wiki?curid=5621" title="Jan Kruis">
Jan Kruis

Dr Jan Kruis (* 8. Juni 1933 z Rotterdam als "Johannes Andries Kruis", † 19. Jänner 2017 z Mantinge, Provinz Drente) isch e niderländische Comiczeichner und Täggschter gsii. Scho als Chind hed är syni erschte Comics zaichned. Bekannt worde isch är mid «Jan, Jans en de kinderen», ere Comic-Sery wo us One-Pagers beschtoot, wo syt 1970 in dr niderländische Frauezytschrift "Libelle" veröffentligt worde isch. In dr Dütschschwyz isch die Sery unter em Name «Die Tromps» bekannt und isch friener in dr Schielerzytschrift «Spick» erschine. Dr dütschi Favorit-Verlag hed d Sery friener unter em Name «Ulli, Ulla und die Kinder usebrocht». Friener hed dr Jan Kruis im Studio vom holländische Comics-Pionier Maarten Toonder gschafft. Är isch dr Vatter vo dr Comic-Zaichnerin Andrea Kruis. 1996 isch dr Jan Kruis Ritter im Orde vom niderländische Leu worde.



</doc>
<doc id="5631" url="https://als.wikipedia.org/wiki?curid=5631" title="Kanton Schaffhausen">
Kanton Schaffhausen

De Kanton Schafuuse isch de nördlichscht Kanton vo de Schwiiz. Er gränzt mit öppe 150 Kilometer a Dütschland. D Hauptstadt isch Schafuuse, wo näbed Basel, Stei am Rhii und Eglisau di einzig Schwiizer Stadt nördlich vom Rhii isch.

De Kanton Schafuuse beschtoht us drei Kantonsteil. De westlich Tail isch s Chleggi, wo Wii aabaut wird. S Stettli Stei am Rhii mit de Gmeinde Ramse, Hämisofe und Buech rundume erreicht me nu über Düütschland oder über d Kantön Züri und Thurgau, sellèm sait mò dè "obberi Kantonsdeil". Gnauso ischs mit de Gmeinde Rüedlinge und Buechberg, welli ebbèso abkapslet im Sûdè vom zentralè Kantonsdeil ligèt, sèllèm Bièt sait mò dè "unterè Kantonsdeil". De komplette Nordè vom Kanton lyt ufem Randè, èm Gebirgszug, wo dè nördlichschte Deil vom Schwizer Jura repräsentyrt. Uff èm Hochè Randè, dè übber d Nordgränz uff dütsches Gebièt usèlampet, lyt dè "Schwarze Stei" odder "Gatterschtei", wo dè nördlichschte Punkt vom Kanton Schaffuusè un dè ganzè Schwiz darschtellè duèt.

De Schafuuser Dialäkt ghört zu de Gruppe vo de Ostschwiizer Mundarte. Öppis im Schafuuser Dialäkt: «E Zaane voll Saapfe d Laatere durab schlaapfe …» was sovill heisst we ”e Zeine voll Seife d Leitere abe schleike“. Leider nid grad än represäntative Satz, aber eine, wo wiit ume bekannt isch. De Satz isch im typische Chläggi-Dialekt. De Dialekt vo de Stedt, wo nöcher bi Züri sind, wie Schafuuse oder Neuhuuse, ähnled hüt em Zürcher Dialekt scho meh.

E paar typisch schafuusischi Usdrück:

De Kanton Schafuuse umfasst 26 politischi Gmeinde (Iiwoner Stand 31. Dezember 2012; Flächi):




</doc>
<doc id="5635" url="https://als.wikipedia.org/wiki?curid=5635" title="Arabisches Alphabet">
Arabisches Alphabet

S arabisch Alphabet isch e Alphabet wo zum schrybe vur arabische Sproch un viili andri Sproche bruucht wird. 

S arabisch Alphabet wird vo rächts nooch links gschribe un het 28 Zeiche. D andre Sproche wo s arabische Alphabet bruuche hen au no zusätzlichi Buechschtabe. S isch usprüngli usem phönizische Alphabet entstande. S git mehreri Reiefolge für s arabische Alphabet. D Abjadī (أبجدي)Folg isch di ältri un isch identisch mit de meischte andre Alphabet; si würd hüt numme no im Iran bruucht. D Hejā'ī (هجائي) Folg arangiirt Schriftzeiche nooch dr Form.

Arabischi Zaalzeiche unterscheide sich e weng vo de europäische Zaalzeiche. Usserdäm git s zwei verschidni Zaalesüschtem.


</doc>
<doc id="5637" url="https://als.wikipedia.org/wiki?curid=5637" title="FDP">
FDP

FDP isch diä Abchürzig för:





</doc>
<doc id="5638" url="https://als.wikipedia.org/wiki?curid=5638" title="Schweizer Demokraten">
Schweizer Demokraten

D Schwizer Demokrate (SD) si e Partei ir Schwiz, wo als rechts (oder mängisch o rechtsextrem) igstuft isch.

Si si in verschidene Parlament vertrete, hei aber nur e gringe Wählerateil vo under 1 %.

Im Jahr 1961 si si als "Nationale Aktion" gägä d Überfrömdig vo Volk und heimat gründet worde. 
1963 hei si mit Parole wi ""D'Überfrömdig als Ursach vo riesige Überbauige lât ganzi Landschafte la verschwinde"" für Ufsehe gsorgt.
1965 ich d parteizitig "VOLK + HEIMAT" z erschtmal erschine.
1967 isch dr dr erst SD-Nationalrat, dr Dr. James Schwarzenbach, gwählt worde. 20. Mai 1970 het ihri erschti Initiative gäge Überfremdig erfolg gha mit über 46 Prozent Ja-Stimme.
1970/1971 het de Dr. James Schwarzenbach d Partei verlah und sini eigeni gründet, d "Republikanische Bewegung". Neue Präsident vo de Nationale Aktion isch nach em Rudolf Weber dä Valentin Oehen worde.
1973 isch d Jung-Nationalen Aktion JNA gründet worde.
Am 22. Oktober 1977 isch dem Namä anre usserordentliche Delegierteversammlig i "Nationale Aktion für Volk und Heimat" gändert worde.
Am 2. Dezember 1984 hed es NA-Refrendum d Ifüerig vomene Usländerrat verhindere.
Im April 1986 hed de Nationalrat Valentin Oehen nach persönliche Differenze mit de Partei d NA verlah.
Am 9. Juni 1990 häd d NA ihre Name a de Delegierteversammlig z Neuchâtel i "Schweizer Demokraten" umbenennt.
Im September 1990 isch de Name vo de Parteizitig "VOLK + HEIMAT" i "Schweizer Demokraten" gändered worde.


</doc>
<doc id="5642" url="https://als.wikipedia.org/wiki?curid=5642" title="Molekül">
Molekül

Äs Molekül isch äs Teili, wo us zwei oder mehr Atom bestaht. Es git sowohl Molekül wo nu us Atom vo eim Elemänt bestönd wi au Molekül wo us verschidenä Elemänt bestönd. Die einzelne Elemänt sind etweder dur Elektonäpaar-Bindigä oder dur Ionäpaar-Bindigä mitänander verbundä.

Zwüschät dä Molekül chönd verschidäni Chräft würke, wo z. B. dä Schmelzpunkt, dä Südepunkt oder d Löslichkeit beiflussäd. Äs existiränd di folgändä Chräft (sortiärt nach abnehmänder Stärchi)

Di eifachschti Art, äs Molekül z beschribä isch d Summäformlä wiä zum Bispil HO für Wasser oder O für Suurstoff. Sie wird vorallem für anorganischi Molekül verwändät.

Für ä chli komplexeri, meist organischi Molekül ferwändät mär meistens d Sturkturformlä. Mit ihrä chan mär au Molekül wo zwar die glich Summäformlä händ aber nöd glich ufbaut sind, unterscheidä.

Bi no komplexerä biologischä Molekül chäm mer mit dä Strukturformlä nümmä drus, darum verwändät mer det numä no ä vereifachti darstellig vo dä Struktur.


</doc>
<doc id="5643" url="https://als.wikipedia.org/wiki?curid=5643" title="Sauerstoff">
Sauerstoff

Suurstoff isch äs chemischäs Elemänt us äm Periodäsystem mit äm Symbol O und dä Ordnigszahl 8. I dä Natur chunt er als metastabils Molekül, bstehänd us zwei Suurstoffatom vor, als dri-atomigs, instabils Molekül (Ozon) un als Oxid in vilä chemischä Verbindigä.

Zum erschtä mal isch Suurstoff vom schwedischä Apiteger Carl Wilhelm Scheele im Jahr 1772 dur's erhitzä vo Bruunstei mit konsäntriärtär Schwäfelsüüri härgstellt wordä. Völlig unabhängig däfo hät au d Ängländer Joseph Priestley churz drufäbä dä Suurstoff entdeckt. D Funktion vom Suurstoff bi dä verbrännig hät dä französisch Chemikär Antoine Lavoisier 1775 entdeckt.
Dä Nammä Suurstoff chunt dahär, will mär früänär gmeint hät, dass jedi Süüri Suurstoff enthaltät. Diä Theori isch hüt aber widerleit. S Symbol O stammt vom griächischä Oxygenium vo griech. oxýs „scharf, spitzig, suur“ und genese „erzügä“, au da erchänt mär wieder d Theorie, dass jedi Süüri Suurstoff enthaltät.

Anderst wiä Wasserstoff un Helium, wo bim Urknall entstandä sin, entstoht dä Suurstoff im Universum nur dur thermonukleari Reaktionä in Sternä (Kernfusion) in dä Phase vum Heliumbrennä oder durch radioaktivä Zerfall vu schwererä Elementä. Dä in dä Sternä entstandä Suurstoff glangt no dur dä Sternäwind oder bi ere Supernova-Explosion wiider in dä interstellarä Ruum, wo er bi dä Bildig vu nöiä Sternä oder au Plantä Igang findät.

Suurstoff sich bi normalä Bedingigä äs farb-, gruch- und gschmacklösäs Gas. Er chunt i dä Luft zu mit ärä Konzentration vo zirka 21% vor und isch s dritt hüfigstä Elemänt im Wältall. Hüfig chunt dä Suurstoff au chemisch bundä, zum Bispil i sogenanntä Oxüd vor, so au im Sand wo nüt andersch isch als Siliziumdioxüd. Dä Suurstoff sich sehr reaktionsfreudig und förderät verbrännigä, wobi di ebä erwähntä Oxüd entstönd.

Äs git au no die wäniger stabili, allotopy Form vom Suurstoff, s Ozon, wo än eidütigä, schafä Gruch hät. Äs bestäht us drü Suurstoffatom wo zämä äs Molekül bildäd und chunt vorallem i dä Stratosphära vor. S Ozon isch für eus Mänschä und für Pflanzä starch giftig und entstaht im Summer au als Umwältgift.

Hüt wird Suurstoff voralläm durch destillation vo flüssiger Luft gwunä. Im Labor chan er äber au zum Bispil dur katalytischi zersetzig vo Wasserstoffperoxid härgstellt werdä. Sehr schöni Schuälversüäch sind s erhitzä vo Quäcksilber(II)-oxüd und d elektrolüsä vo Wasser, wobi jewiils Suurstoff entstaht.

Bi dä Photosynthesä vo dä Pflanzä fallt Suurstoff als Abfallprodukt a.

Suurstoff isch für dä Mänsch sehr wichtig, er brucht ihn für d Atmig. Z'vill Suurstoff chan für dä Mänsch aber au giftig si. Für d Medizin chann mär reinä Suurstoff i Gasfläschä chaufä.

I dä Tächnik würd dä Suurstoff überal det verwändät, wo mär heissi Tämparaturä erreichä müäss, als zum Bispil i Hochöffä zur Isä-Gwünig oder bi dä verbrännig vo Ragetätribstoff. Userdäm isch er au i dä chemischä Industrie sehr wichtig, zum Bispil bi där Härstellig vo Schwäfelsüüri oder vo Salpetersüüri.

Klassischerwiis wiist mär Suurstoff mit dä sogenantä Glimmspanprob na. Däbi wir äs glühänds Holzstäbli id Prob inäghebät. Wänn's ä Flammä git so hät's wahrschindlich vill Suurstoff i dä Prob. Hützutag gits au villi technischi Methodä zum Suurstoff nazwissä und sogar d Konzentration z mässä, zum Bispil di bi Autos verwändäti Lambda-Sondä.



</doc>
<doc id="5645" url="https://als.wikipedia.org/wiki?curid=5645" title="Aggregatzustand">
Aggregatzustand

Als Aggregatszuästand (oder au Aggregatzuästand) bezeichnet mär qualitativ verschidäni, tämparatur- und druckabhängigi physikalischi Zuäständ vo Stoff.

Klassisch undärscheidät mär zwüschä fescht, flüssig und gasförmig, neuerdings git s aber au no s Bose-Einstein-Kondensat, s Superfluid, s Atomgas, s Plasma und s Vakuum.

Im feschtä Zuästand sitzäd d Molekül immänä Gitter näbäd änand und zitteräd nur liächt.

Im flüssigä Zuästand sitzäd d Molekül nöd immänä Gitter, sondern wärde durch die "Neu Tämperatur, gegenüber fescht, so erwärmt das es zu Ribigä führt und so zu "Wärmi" bzw. Energii wo frei gsetzt wird. Aber obwohl sich d Molekül frei bewegäd isch doch ä klari Aaornig festzstellä.

Im gasförmigä Zuästand bewegäd sich d Molekül frei dur dä Rum und nämmäd än möglichscht grossä Rum ii. Hätts im änä Gas au no Flüssigkeit so nännt mär das än Dampf.

S Plasma isch äine vo de nid klassische Aggregatzueständ. Es isch e Gmisch vo Däili uf atomar-molekularer Ebeni, wo zum Däil oder ganz us Ione und Elektrone bestoot und mee as 99 % vo dr sichtbare lüüchtende Materie im Universum usmacht.

S Bose-Einstein-Kondensat (BEK) isch äine vo de nid klassische Aggregatzueständ. Bim BEK isch dr grösst Däil vo de Däili im gliiche kwantemechanische Zuestand. In däm Zuestand isch d Supraläitig, d Suprafluididäät und d Koheränz über makroskopischi Distanze mööglig.





</doc>
<doc id="5647" url="https://als.wikipedia.org/wiki?curid=5647" title="Schweizer Franken">
Schweizer Franken

Dr Schwiizerfranke isch d Wärig vo de Schwiiz un vo Liechtestei (sit 1924). Er wird i hundert Rappe iiteilt. 

Dr Franke wird au in de Exklave Campione (Italie) und Büesinge (Dytschland) pruucht, au wenn die offizielli Wäärig deet dr Euro isch.

Im Staatebund vo der Alte Edgenosseschaft het es kä äinhäitlichs Gäld ge. Verschidnigi Stedt und Landeshäre händ es Münzrächt gha. Won 1798 di hütigi Schwiiz vo de Franzose bsetzt worden isch und die di Helvetischi Republik uusgruefe händ, e Zentralstaat wien Frankriich, isch au e äinhäitlichi Währig für die neui Republik iigfüert worde. Säb Gäld häd wien z Frankriich Franke ghäisse. Mit de neue Verfassig vo 1803, de Mediationsakte, händ d Kantön d Münzhohäit übercho und jede Kanton het sis äigete Gäld präägt.

Erscht nach emen Bürgerchrieg, em Sonderbundschrieg, isch 1848 di hütigi Schwiiz als Bundesstaat gründet worde. Sit dänn isch dr Bund au fürs Gäld zueständig. S erschti Münz isch im 1850i gschlage worde. Zerscht häts no en zimliche Schtriit im Parlamänt gee, öb mer Gäld nach em französische Sischtem mit eim Franke und hundert Rappe oder doch nöd lieber nach em tüütsche Gulde (1 Gulde = 2 Mark = 60 Chrüzer; 1½ Gulde = 1 Taler) söli iifüere. Bis hüt wird s Münz vo de Äidgenössische Münzstett z Bärn prägt. 1865 händ die Länder vo Europa, won es dezimals Gäldsischtem gha händ (verglichbar mit de Schwiiz: 1 Franke = 100 Rappe), en Vertrag abgschlosse, das s Gäld vo säbne Länder i alne Länder gültig segi. Das isch mögli gsi, wil zu säbere Ziit de Wächselkurs vom Gold- und vom Silberpriis abghanget isch und nöd vo de Wirtschaft. I däre "Latinische Münzunion" sind ussert de Schwiiz au Frankriich, Belgie, Italie und Griecheland gsi. Ali Gold- und Silbermünze sind gägesiitig anerchänt gsi (i de Schwiiz vom Füfzger aa ufwärts). 1927 isch di Latinischi Münzunion ufglöst worde. Ma cha säge, das isch en Vorläufer vom Euro gsi. 

Nöötli sind zerscht nume en Art Quittige vo äinzelne Banke gsi, won äim gäge d Note (französisch "note" = Notiz) wider s Gäld (also d Münze) ggee händ. Wil setig Papiir hantlicher gsi sind, wien Seck voll Gäld, hät mer 1907 d "Schwiizer Nationalbank" als Zentralbank gründet, won ab 1909 als äinzigi Bank in der Schwiiz no Nöötli truckt. Scho di erschti Serie isch bi Orell Füessli truckt worde. D Nationalbank hät bis vor churzem für jedes Nöötli, won si truckt gha häd, de gliichi Wärt i Gold müesse iilagere, wil s Papiir ebe nume a Stell vom „richtige“ Gäld bruucht worde isch (au wän s Münz scho lang nüme us Gold und Silber isch).

1924 häd me de Schwiizerfranke au z Liechtestei iigfüert, won vorane öschtriichischi Chrone und Heller gha häd. En offizielle Wäärigsvertrag zwüschted de Schwiiz und em Fürschtetum gits aber erscht sit em 19. Juni 1980 („Währungsvertrag zwischen der Schweizerischen Eidgenossenschaft und dem Fürstentum Liechtenstein“, SR 0.951.951.4).

S Wort Föfliber chunt vom französische "livre" «Pfund». Die 23 Sternli stönd för di 23 Kantöö, di 13 Sternli hend kai tüfferi Bidüttig.

Ehemaligi Münze, wo scho vor lengerer Zit abgschafft worde si, und nüme als Zaligsmittel akzeptiert bzw. iigsetzt werde:

Mi het sech im Johr 2006 ou mou überleit, dr Föifer abzschaffe, wüu d Produktion 6 Rappe choscht, abr s Echo us der Bevöukerig isch so gross gsi, dass me s het lo si.

Für die Banknoote sind d Entwürf vom Hermann Eidenbenz und vom Pierre Gauchat choo.




Redensarte mit Rappe/Franke



</doc>
<doc id="5648" url="https://als.wikipedia.org/wiki?curid=5648" title="Periodensystem">
Periodensystem

S Periodäsystem vo dä Elemänt (churz Periodäsystem oder PSE) büütät ä Übersicht über d Elemänt.

D Elemänt sind därbi nach dr Ornigszahl gordnät und entsprächänd ihrärä chemischä Eigäschaftä i verschidäni "Periodä" und i verschidäni Haupt- odär Näbätgruppä iiteilt.

Di erstä Periodäsystem händ 1869 fasch zytglich dä russischi Chemiker Dmitri Iwanowitsch Mendelejew und dä tütschi Arzt und Chemiker Lothar Meyer ufgstellt. Si händ d Elemänt nach stigändär Atommassä gordnät und däbi Elemänt mit ähnlichä Eigäschaftä underänand agordnät. Däbi isch ihnä au ufgfallä, das no drü Elemänt fäläd, s Germanium, s Gallium und s Scandium. Womär dänn diä Elemänt tatsächlich gfundä hätt, händ di würklechen Eigäschaftä rächt guät mit dä vorhärsgseitä überigstummä. Hüttzutag chan mär diä Aornig mit äm Bau vo dä Elektronähüllä erchlärä.

Inerhalb vonärä Periodä händ alli Elemänt glich vill Elektronähüllä. Inerhalb vonärä Gruppä händ d Elemänt glich vill Valänzelektronä. Dr Unterschid vo Haupt- und Näbätgruppäelemänt isch die, das bi dä Näbätgruppäelemänt nöd di üsserscht, sondern di zweitüsserscht Schalä wiiter mit Elektronä gfüllt wird, bi dä "Lanthanoidä" und dä "Actinoidä" wird sogar di drittüsserscht Schalä witer gfüllt.

Ab äm 84ischtä Elemänt (Polonium) sind alli Elemänt radioaktiv, äs git aber scho vorannä vereinzelt radioaktivi Elemänt.

Dä Amerikaner Tom Lehrer hät äs Liäd über d Elemänt gschribä. Mär chans unter http://www.privatehand.com/flash/elements.html losä.

Äs schöns, bebildäräts Periodäsystem
Äs anders bebildäräts Periodäsystem
S offiziellä Periodäsystem vo dä IUPAC


</doc>
<doc id="5649" url="https://als.wikipedia.org/wiki?curid=5649" title="Riesling">
Riesling

Riesling isch dr Name vonere bestimmte Wysswy-Truube, wo im ganze alemannische Sproochruum vorkunnt. Si wird in ihrer reine Form zum Byspiel im Elsass aabaut. E Krüzigsform isch dr sognennt Riesling x Sylvaner (Müller-Thurgau, Rivaner), wo relativ aspruchlos isch un au in schlechtere Lage ä guete Wy git. Allerdings hän neueri Untersuechige anhand vo gentechnische Analyse nochgwiise, dass es sich bym R x S um e Krüzig zwüsche Riesling un Guetedel handlet.

Dr Riesling gilt als e sehr en edli und langläbigi Truube.

D'Abstammig vom Riesling vonere Wildräbe am Oberrhy het sich nach neuere Untersuechige als Legände erwiese. Tatsächlig het me mit molekularbiologische Methode Aateil vo Heunisch und Traminer Sämlig gfunde.



</doc>
<doc id="5652" url="https://als.wikipedia.org/wiki?curid=5652" title="PHP">
PHP

PHP (rekursivs Akronym für „PHP: Hypertext Preprocessor“, ursprünglich „Personal Home Page Tools“) isch e Skriptsproch mit ere ähnliche Syntax wie C und Perl, wo hauptsächlich für d Erstellig vo dynamische Internetsite brucht wird. PHP isch e Open-Source-Software.

S spezielle an PHP isch ihri Eifachheit, die breiti Datenbankunterstützig und s Vorhandesie vo Funktionsbibliotheke.
Es existiere zum Biispiel au Bibliotheke, um mit PHP GTK-Awändigsprogramm z entwickle.

PHP isch e serversitigi Sprache. Das bedeütet, dass dr Quelltext – im Gegesatz zu JavaScript, wo er meischtens direkt im HTML-Code iibettet wird – nid an dr Browser übermittlet wird, sondern an e Interpreter uf em Webserver. Erscht däm sini Ussgob wird denn an Browser gschickt. In de meischten Fäll isch das e HTML-Dokumänt, wobi s mit PHP aber au möglich isch, anderi Dateitype, wie z. B. Bilder mit dr GD-Bibilothek odr PDF-Dateie, z generiere.

Nebscht dr verwendig vu PHP zum Erstelle vu Webapplikatione (zum Bispiil Websitene), benützt me PHP au für sunstigi Arbeite, wo es ähnlichs Programm in C au mache chönnt. Dr Nachteil an PHP isch, dass dr Programmkod zerscht an dr Interpreter gah muess, wo dr Kod usfüehrt. D'Effiktivität isch drumm eher minimal bi PHP. Für Websitene isch es dennoch wie gschaffe, will me e Website nur schwer mit C oder C++ realisiere khan.

Eifachs PHP-Script (git „Hallo Wält!“ us, wenn d'Rechnig 2+5, 7 als Resultat hett):
<?php

?>


</doc>
<doc id="5671" url="https://als.wikipedia.org/wiki?curid=5671" title="E-Finance">
E-Finance

E-Finance (bis Oktober 2007 no „"YellowNet"“) isch z Internet-Banking-Agebot vo PostFinance, eme Tochterundernäme vo dr Schwyzerische Post u isch dr gröscht Online-Finanzmarkt vor Schwyz.

Über 900'000 Chundä und Chundinnä wickle über d Website wit meh aus 800 Millionä Transaktionä im Jahr ab. D Website isch vor 1998 aus eifachs Hiufsmittu für Zahligsvercher und Informationsabfragä igrichtet wordä. Inzwüschä isch dadrus e umfassendi Online-Finanzdienschtleischtig entschtandä, wo über 2000 Personä beschäftiget. Die Dienstleistig cha nume vo Chunde bruucht werde, wo es Privatkonto bi dr PostFinance hei.



</doc>
<doc id="5694" url="https://als.wikipedia.org/wiki?curid=5694" title="Gemeinden des Kantons Aargau">
Gemeinden des Kantons Aargau

De Kanton Aargau het 210 Iiwohnergmeinde, wo noch dr Kantonsverfassig als Iiwohnergmeinde organisiert sind. Wie d Iiwohnergmeinde funkzioniere isch im Gmeindgsetz beschribe.

D Bezirkshauptort sind i dr Lischte fett markiert.

Lueg au: Bezirk im Kanton Aargau













</doc>
<doc id="5695" url="https://als.wikipedia.org/wiki?curid=5695" title="Spreitenbach">
Spreitenbach

Spräitebach (amtlich "Spreitenbach") isch e Gmeind vom Bezirk Bade im Kanton Aargau.

D Gmeind liit im Limmetdaal am Fuess vom Heitersbärg.

D Nachbergmeinde sind im Kanton Züri Oetwil a de Limmet un Dietike, im Kanton Aargau Bärgdietike, Oberrohrdorf, Chillwange un Würelos.

D Gmeind het e Flechi vo 860 Hektar und liit 421 Meter über em Meeresspiegel.

Der Spräitebacher Dorfbach lauft durs Dorf und under em grosse Güeterbaahnhof Limettal dure zu der Limet.

Spräitebach isch s erschti mal in eren Urkunden vo anne 1124 erwähnt; es isch döört uf latynisch d Reed vo «in villa Spreitenbachin». Der Ortsname chunt vom althochdüütsche "(ze demo) spreiten bahhe," und das bedüütet im hütige Düütsch «beim Bach, wo sich im Land usbräitet». En grosse Grundpsitzer sind d im Mittelalter d Herre vo Schönewèèrd und spööter dank iirere Schänkig s Chlooschter Wettige gsi.

S Dorfwappe zeigt im gviertlete Schild zwöimol der Stärn vom Chlooschter Wettige und zwöimol der Leopardechopf, wo vo de Herre vo Schönewèèrd häär chunt. Das Wappebild isch scho vo anne 1667 bekant.

Langi Zyt isch der Oort nur es chliises Buuredorf gsi, bis i de 1960er Jaar de gross Bau-Buum cho isch. Sider isch d Oortschaft starch gwachse und si zellt hüt öppe zwölftuusig Iiwohner.

Näbe de verschidene Ichaufszäntre (em Shoppi Tivoli, der IKEA und andere, wo der Oort derfüür wytume bekant isch) gits z Spräitebach öppe sibehundert Firme mit ungfähr 6'500 Beschäftigte. Zu de bekanntischte ghöred d Zweifel Pomy Chips, d Miele, d Johnson&Johnson und Nestlé, wo im grosse Industriegebiet ide Nöchi vode Limmat stönd. S neuschte Projäkt isch de lang umstritteni Neubau vode Ikea gsi, wo Ändi 2006 eröffnet worden isch.

Dur Spräitebach gönd d Schwiizer Hauptstraass 3, d Autobaan A 1 und d Ysabaanlinie im Limmetdaal, wo vo Züri uff Baaden und dure Häitersbärg uff Länzbrg goot.

En grosse Deil vom Rangschierbaanhof Limmetdaal vo de SBB isch uf Spreitebacher Bode. Me het für die grossi Alaag d Underzälg und d Middellzälg vo Spreitebach verbout.

Plaanet und uf Zürcher Bode zum Teil sit 2019 scho in Betriib isch d Limmattalbahn, wo am Schluss bis zum Bahnhof Kilwange-Spräitebach goot.

Z Spräitebach isch no en schöne Dorfchèèrne. Det sind die schöne zwei Chilene, die katholisch vo 1903 mid em Patrozinium vo de Heilige Kosmas und Damian und die chliini refermierti Dorfchile, wo nach dr Reformazioon die alti «paritätisch Chile» gsi isch.

Det i de Nöchi git’s es Dorfmuseum, wo aber nur sälte offen isch und fasch nur vo de Schüeler im Rahme vo Heimatchundeunterricht bruucht wird. 

I der Schwiiz isch dr gross Skulptuurepark vom Bruno Weber mit de fantastische Figuuren und grosse Hüüser mit de verschidenschte Formen und Faarbe und iirne Mosaik öppis ganz psunders.

Wer für es paar Tag z Schpräitebach möchti sii, söll au no e Wanderig uf de Heitersbärg underneh. Vo det het mer e gueti Ussicht ufs ganze Limmattal, und am bäärg isch e Vitaparcours.

Spräitebach bütet näbscht Ichaufsmöglichkeite au verschideni Freizytagebot. Sit es paart Jaar gits en Kartbahn, wo ab und zue au Konzert duregfüehrt werded. D Gruppe →Dada (ante portas) hät schomal en Uftritt det gha.

D Jugendarbet Spräitebach het fürd Schüeler en Ruum zur Verfüegig gstellt, s «Peli». Det güt’s HipHop- oder Rockevents im chliine Rahme. D Jugend trifft sich usserdem au im "MC Donald´s" oder im nöch devo glägene "Burger King".

Zu der Doorffkultur ghörd au d Theater-und Fasnachtsgsellschaft Spräitebach, und ab und zue werded Konzert und Läsige im "Zäntrumsschopf" abghalte.

Bekannt isch Spräitebach fürs alljährliche Sterneplatzfäscht, wo wie de Name seit ufem Platz vom ehemalige Restaurant "Sterne" duregfüehrt wird.

Spräitebach hät en Tschuttklub, und de STV Spräitebach glänzt vorallem mit synere erfolgriichen Unihockeymannschaft. I de Nööchi vom Fuessballplatz Mittlerzälg isch en Minigolfplatz. Es het au es Hallebad, wo für Iwohner en Spezialtarif offeriirt.





</doc>
<doc id="5697" url="https://als.wikipedia.org/wiki?curid=5697" title="Rütli-Schwur">
Rütli-Schwur

Dr Rütli-Schwur isch e Schwizer Legände. Si seit, dass am Aafang vom Monet Augschte anne 1291, trtadizionell dänkt me es seg am 1. Ougschte gsi, d Verträtter vo de drü Urkantone (mängisch seit me ne o eifach "Orte" oder "Waldstätte") Uri, Schwyz und Unterwalde uf dr Rütliwise e Schwur gleischtet heige. Mit däm heige si es Bündnis zwüsche de drü Orte agfange, wo druus de d Schwizer Eidgenosseschaft woorde sig.

Es git ke historische Nachwîs, dass dr Rütli-Schwur in dere Art und Wîs het stattgfunde. Mi nimmt â, dass en Bund zwüsche de drü Waldstätte scho vorhär (ca. 1240–1290) isch beschlosse worde. De Bundesbrief isch äis vo de eltische erhaltene Dokumänt, wo de Bund beschriibt. Er isch datiert of «Afang August 1291» ("anno domini M CC Lxxxx primo incipiente mense Augusto"), schtammt aber wahrschinlich us em 14. Jahrhundert.

Es anders Datum wo für de Bundesschluss überliferet isch isch de achti November 1307.

De Bundesbrief wird hüt im Bundesbriefarchiv in Schwyz ufbewahrt. Anderi Dokumänt us em 14. Jahrhundert sind au erhalte, zum Biischpil de Sämpacherbrief vo 1393. Die Dokumänt ghöred ali in Zämehang vo de erschte politische und militärische Erfolg vom Bund i dere Ziit und der Uusdehnig uf die acht Ort: Siig bi Moorgarte 1315, Vertrag mit em Urseretal 1317, Vertrag mit Bern 1323, Bund mit 1332 mit Luzern und 1351 mit Züri, 1352 Abwehr vom Albert II. wo Züri belageret hät, Eroberig vo Glarus und Zug 1352, Abkomme mit em Karl IV 1356, und Iitritt vo Bärn in Bund 1353.

Ersch im 19. Jahrhundert, wo z Nationalbewusstsî vo de Schwizer immer chli isch grösser worde, het me versuecht, es einheitlechs Gründigsdatum für d Eidgenosseschaft feschtzlege. Vorane hät mer s Datum vom Bundesbrief vo Brunne, 1315, als Gründigsdatum vo de Alte Eidgenosseschaft aaglueget gha. Dänn hät mer bim Zügle vom Schtaatsarchiv Schwyz per Zuefall de Brief vo 1291 gfunde. Das isch e groossi Sensazioon gsii und de jungi Bundesschtaat häd in ere nazionalistisch präägte Ziit bald drufabe chöne 1891 e pompöösi Sächshundertjaarfiir organisiere.

In Erinnerig a Rütli-Schwur isch dr 1. Ougust sit 1891 dr Schwizer Bundesfîrtag.

Eng verbunde mit em Rütli-Schwur isch d Sâg vom Wilhelm Tell. Ersch mit ihre isch di Legände ids breite Bewusstsî vo de Mönsche chô.

Uszug us em Drama "Wilhelm Tell" vom Friedrich Schiller:

Drzue chöme eventuell no anderi schriftlechi Zügnis vom ne ganze Vertragswerk us em 13. und 14. Jahrhundert, wo nüm erhalte si.



</doc>
<doc id="5701" url="https://als.wikipedia.org/wiki?curid=5701" title="August">
August

Dr Ougschte oder Ouguscht () isch dr achti Monät vum Jôhr im Gregorianische Chalender. Dr Ouguscht hät 31 Daag un isch nôchem römischi Chaiser Augustus bnannt wo i däm Monät syn erschtes Konsulat aatrete hät. Vorher hät dr Monät im römischi Chalender "Sextilis" gheisse (dr säggschti Monät). Imene Schaltjôhr fangt dr Ouguscht mitem salbi Wuchedaag aa wie dr Februar.

In vieli Schprôche hät dr Ouguscht ä name wo mitem Härbschde z'tue hät; zum Byschpil uf Finnisch: "elokuu". Oder er hät nô mim Heidnischi Chalender z'tue. 

Dr 1. Ouguscht isch sit 1891 dr Schwyzer Nationalfirdaag. Z'Irland isch dr erscht Mäntig vom Ouguscht ä Firdaag.

August isch au ä männlicher Vorname.



</doc>
<doc id="5704" url="https://als.wikipedia.org/wiki?curid=5704" title="Bundesrat">
Bundesrat

Dr Bundesrat het i de dütschsprachige Länder verschideni politischi Funktione:






</doc>
<doc id="5705" url="https://als.wikipedia.org/wiki?curid=5705" title="Geschichte der Schweiz">
Geschichte der Schweiz

D Schwiz existiert as Bundesstaat in ihrer gegewärtige Form sit dr Anahm vo dr Schwizerische Bundesverfassig ane 1848. De Vorläufer vo dr modärne Schwiz sind zerscht die Alti Eidgenosseschaft gsi, e lugg organisierte Staatebund, wo sich vom Ändi vom 13. Johrhundert aa het afo bilde, denn die zentralistisch ufbauti Helvetischi Republik zwüsche 1798 und 1803, und drno die «Schwizerischi Eidgnosseschaft», wo ane 1803 noch em Wille vom Napoleon wider as Bundesstaat usgformt worden isch und wo sich 1815 i dr Zit vo der Restauration neu as Staatebund konstituiert het.

Staatsrächtlig het s Gebiet vo dr hütige Schwiz sit der Mitti vom 6. Johrhundert zum Frankeriich ghört. Es isch denn, wo das Gebiet im 10. Johrhundert ändgültig in Deilriich zerfallen isch, zum grösste Deil zum Heilige Römische Riich cho. In däm sim Rahme hai die erste Eidgenosse vom 13. Johrhundert aa um d Riichsunmittelbarkeit kämpft. Erscht mit em Drissgjöhrige Chrieg het sich d Eidgenosseschaft vom Riich afo löse, und ane 1648 hai die Drizäh Alte Ort im Westfälische Friide d Unabhängikeit vom Dütsche Riich gwunne. Mit der Uflösig vom Dütsche Riich im Johr 1806 isch d Drennig vo der schwizerische Eidgenosseschaft vo de andere dütsche Länder ändgültig worde. Iri Souveränität isch ane 1815 vom Wiener Kongräss bestätiget worde, wo d Gränze vo dr Schwiz öpe so, wie si hüt isch, anerchennt het.

Wichtigi Grundlinie in dr Schwizer Gschicht si dr usbrägti Föderalismus, wo sit dr Gründig vo dr Alte Eidgenosseschaft immer e grossi Rolle gspiilt het, die «bewaffneti Neutralität», wo im 16. und 17. Johrhundert het afo Form aneh, wil en anderi Ussepolitik dr Staatebund vermuetlech verrisse hätt, und wo vom Wiener Kongräss 1815 international anerchennt worden isch, und die «diräkti Demokratii», wo sich i deil Piet vo dr Alte Eidgnosseschaft scho entwicklet het und wo as Eerb vo der Französische Revolution und der Helvetik im spoote 19. Johrhundert im Land und i alne Kantöön iigfüehrt worden isch.

Über sehr längi Abschnitt vo dere Zyt, hunderttuusige vo Johr, isch di hüttigi Schwiz vo de Gletscher us de Alpe zuedeckt gsy. Ersch ab öppe 22'000 vor Chrischtus, wo ds Klima wider wermer worden isch, isch s Land langsam yschfrei worde, Pflanze hai sech wider usbreitet, und meh Lüt hai chönne im Middelland, am nördleche und südleche Alperand und spöter au i de Bärge wohne. Us dr Altsteizyt git's i einzelne Kantöön Fünd, wo uf bewohnti Höline und Balme hiiwyse. Deilwys sind die veilech vo Lüüt vom Typ vo de Neandertaler bruucht worde. Bi Schaffuuse ligge di altstäizytleche Fundplätz "Schwiizersbild" und "Chesslerloch", im Bärner Oberland d "Chilchlihöhli" und im Appezällische s "Wildchirchli".

Vo dr Jungsteizyt git’s im Middelland e Huuffe Fundstelle. Me fint a de Uferzone vo de Schwizer Seene Räschte vo Pfahlboudörfer – oder me seit besser eifach: Seeuferdörfer – us dr Stei- u dr Bronzezyt. Die Fundort sind zäme mit ähnleche Pfahlbausidlige rund um d Alpe sid em Joor 2011 vo dr UNESCO als Wältkulturerb uszeichnet.

I dr Bronzezyt isch Middelöiropa vo grosse Volchsgruppe bewohnt gsi, wo au i dr Schwiiz vil Sidlige bout hai. Wärend dr Ysezyt hai Stämm vo de Kelte nördlech und südlech vo de Alpe gläbt. Das sind d Helvetier im Middelland, d Leponzier im Tessin, d Seduner im Wallis und am Gänfersee, d Allobroger um Gänf, d Räter i der Südoschtschwiz (u derzue im Vorarlbärg u im Allgöi) u d Rauraker im Jura und i dr Gägend rund um Basel gsi. Us dere Zyt sind Überräscht vo Dörfer und vo de "Oppida", de Höhesildige vo de Kelte, bekannt, so wie öppe uf em Wischtelacher zwüschem Murtesee und em Nöieburgersee. E grossi keltischi Ortschaft het me bi Uusgrabige ufem Areal vo der ehemolige Gasfabrigg vo Basel gfunde. Der Julius Caesar het die keltisch Volchsgruppe als erschte i sym Chriegsbricht "De bello Gallico" ufzellt. Es baar vo dene Schtämm, wo i de Alpe gläbt hai, sind ufem grossi Siigesdänkmol vo de Röömer am Rand vo de Seealpe, em "Tropaeum Alpium" bi La Turbie, ufgschribe. Vil Ortsnäme vo eltere Sidlige und die wichtigere Stammesnäme sind i dr römische Zyt wyter bruucht worde, als Näme vo de römische Stedt und Provinze, und d Sproochforscher sind dr allmählige Romanisierig vo de schwiizerische Gebiet nocheggange, wo au drzue gfüert het, ass i de Alpe und drumumme die spezielle romanische Sprooche wie öppe s Rätoromanische und s Frankoprovenzalische entstande sind.

D Römer hai scho aafangs vom zweite Johrhundert vor dr Zitewändi die keltische Isubrer, wo südlig vo de Alpe gläbt hai, underworfe (197 bis 194 vor dr Zitwändi), und Oberitalie isch als Provinz "Gallia Cisalpina" is Römische Rych yglideret worde. Dä Deil dervo, wo nördlech vom Po glägen isch, het "Gallia Transpadana" gheisse, und do derzue hai die hüttige Schwiizer Südtääler ghört. Churz vor em Gallische Chrieg isch denn vom undere Rhonetal us, wo scho lang römisch gsi isch, s Gebiet vo de Allobroger mit "Genava" (em hütige Gämf) e Deil vo dr Provinz "Narbonensis" worde.

Wo d Helvetier im Johr 58 vor dr Zitewändi probiert hei, ires alte Schtammesgebiet z verloo und in Süüde, ans Middelmeer, uszwandere, het se dr Caesar mit de römische Legione ufghalte und bi Bibracte im ene bluetige Kampf underworfe. Er het se zrügggschickt und derzue zwunge, die alte Wohnort wider ufzboue. D Römer hai agfange, s Land vo de Helvetier im Middelland und vo de Rauraker am Rhy nöi z organisiere und zäme mit de Urywohner au mid Römer und Militärveterane z besidle. No i dr republikanische Zyt si d Koloniè Colonia Julia Equestris (hüt Nyon) und Augusta Raurica (hüt im Biet vo Kaiseraugscht) gründet worde.

Vo Italie us isch jetz übere Bernhardsbärg, dozmol dr "Summus Poeninus", e Strooss is Rhonetaal und zum Gämfersee, und vo "Lousonna" (Lausanne) us uf "Aventicum" (Avenches) und bis an Rhii ggange. S Land zwüsche de Alpe und em Rhii isch äng i ds Römische Riich integriert worde. Zersch het de gröscht Teil vor hütige Schwiiz zur Provinz Gallia Belgica, nächär zur Germania superior ghört.

Und wo d Gänerääl Drusus un Tiberius, em Augustus sini Stiefsöön, ane 15 vor Chrischtus im grosse Alpechrieg s Bärgland vo de Räter und s Land vo der Oschtschwiiz eroberet hei, sind d Tääler vom Inn bis zum Rhy d Provinz Raetia worde.

S Wallis het dr Gebietsname "Vallis Poenina" gha und isch e Deil vo dr Provinz Alpes Graiae et Poeninae gsi. Dr Volchsname vo de Seduner isch nume no im Ortsname Sitte erhalte blibe.

Im Middelland si e huuffe Dörfer und Guetshööf aagleit worde, zum s fruchtbare Land usznütze und die römischi Herrschaft z sichere. D Sicherig vom ganze Gebiet bis d d Rhiigränze isch bis zum Ändi vo dr Regierigszit vom Augustus (31 vor Chrischtus bis 14 noch Chrischtus) fertig gsi, und die strategisch wichtige Alpebäss si fescht in römischer Hand gsi. A de römische Strosse hei sech d Sidlige entwicklet, vor allem zwüsche Gämf und em Bodesee, vo Weschte nach Oschte sind die grössere drvo gsi: Genava (Gämf), Lousanna (Lausanne), Octodurus (Martinach), Urba (Orbe), Aventicum (Avenches), Brenodor (Bärn-Engihalbinsle), Salodurum (Soledurn), Basilia (Basel), Vindonissa (Windisch, mit em grosse Legionslager), Turicum (Züri), Vitudurum (Oberwinterthur), Ad Fines (Pfyy), Arbor Felix (Arbe), Curia (Chur).

Bis in d Spotantike het die keltischi Bevölkerig vo dr Schwiz die römischi Läbensaart, d Kultur und die latynischi Sprooch übernoh, und derno mit dr Zyt au s Chrischtetum. Wo dr Kaiser Dioklezian die römische Provinze im dritte Johrhundert neu gordnet het, isch d Nordschwiz zur Brovinz Maxima Sequanorum choo, und em Rhi noo isch e ganzi Chetti vo befestigte Stedt, Kastell und Wachdürm aagleit worde, zum s römische Piet gäge d Germane z sichere; das wyte Befeschtigungssyschtem isch dr Donau-Iller-Rhein-Limes gsi.

Sid em dritte Johrhunder nach Chrischtus sind immer wider Schtämm vo de Germane, im hütige Gebiet vo dr Schwiiz vor allem d Alemanne, uf römischs Territorium cho, zum die ryche Sidlige z plündere oder zum neus Wohnland z erobere. Me het Zügniss vo schlimmen Überfäll gfunde. Langi Zyt isch es de römische Legione glunge, d Germane wider zruggztrybe und dr Friide im Land wider z sichere.

Am Afang vom fümfte Joorhundert het die römischi Armee wäge vil andere Komflikt im grosse Rychsgebiet dr Limes zu de Germane nümme chönne verteidige. S Weschtrömische Riich het d Provinze Rätie und Helvetie uufggä und ane 401 alli Truppe in Süüde zrüggzoge. S Gebiet vo dr Weschtschwiz isch vo de Römer de Burgunder überloo worde, wo zäme mit der alte romanische Bevölkerig dört gläbt hend und die romanischi Provinzsprooch agnoo hend; i dr Oscht- und Zäntralschwiz sind d Alemanne vom Schwarzwald-Donau-Gebiet nodisno ygwanderet; das het öppe vom föifte bis zum sibete Johrhundert duuret. Die meischte Ortsnäme i dr düütsche Schiiz sind drumm alemannisch, und dört, wo sech d Burgunder und d Alemanne begägnet sind, isch d Sproochgränze entstande, wo sech hütt vom middlere Wallis bis is Laufetaal im Jura kwer dur d Schwiiz zieht.

I de Alpegebiet hei kelto-romanischi Volchsgruppe wyter gläbt. Vil römischi Strukture hai i dr Schwiz – so wie au in Süddütschland – über s Ändi vo dr römische Herrschaft use wyter Bestand gha: S Stroossenetz, die römische Siidlige mit teil Ortsnäme und die alti römischi Ruumiideilig, bsunders die chirchligi Organisation mit de Bistumsgränze, wo deils de alte römische Provinzgebiet entsproche hei.

D Christianisierig isch i dr Schwiz ersch ab em 3. Jahrhundert nochegwise, zerscht allerdings nume afe a wenigen Orte. Ds Christetum het sech entlang vo de römische Sidligszäntre verbreitet. D Schwärpünkt si em Afang ir Westschwiz gsî.

In Gämf, Martinach und Basel si im 4. Jahrhundert Chilene und Bischofssitz entstande. I Chiledokumänt isch bezügt, dass es 381 ä Bischof Theodul vo Martinach, um 400 ä Bischof Isaak vo Gämf und 451 ä Bischof Asinio vo Chur het gä. Im Bünderland und im Tessin si im 5. Jahrhundert bsunders vil Chilene baut worde. Spöter sind es paar Chlöster drzuechoo (Romainmôtier, Sanggalle, Riichenau, Moutier-Grandval etc.). I dr Westschwiz isch d Christianisierig dür d Burgunderchönige eso gförderet worde, das im 6. Jahrhundert, wo di fränkische Herrscher d Burgunder hei abglöst, s ganze Land scho christlech isch gsi.

I dr Ostschwiz het’s no es baar christlechi Gmeinschafte us dr Römerzit gä. Aber di heidnische Alemanne hei d Kultur dominiert. Wo di irische Wandermönch Columban, Gallus und Fridolin im 7. Jahrhundert a Bodesee si cho, hei si starche Widerstand gfunde. Bi de erste Chilene uf alemannischem Gebiet si die vo Säckinge und d Einsidelei vom heilige Gallus gsi. Im 8. Jahrhundertisch es i dr Ostschwiz zu vilne Chlostergründige cho. Vil heidnischi Volksbrüch hei sech aberbi de lüüt no lang chönne halte.

Im Jahr 534 isch di burgundischi Westschwiz und 536 de ds Herzogtum Alemannie ä Teil vom Frankeriich worde. Dür e Vertrag vo Verdun ane 843 isch ds Gebiet vor Westschwiz zum Middelriich vom Chönig Lothar übergange, de zum neue Königriich Burgund, während d Ostschwiz als Teil vom Stammherzogtum Schwabe zum Ostfrankeriich, em spätere Heilige Römische Riich, cho isch. Wo d Kaiserdynastii vo de Ottone im Jahr 1033 s Burgund übernoh het, het s ganze Gebiet vo dr hütige Schwiz zum Heilige Römische Riich ghört. D Feudalisierig vo dr Gsellschaft het in dere Zit stattgfunde: d Buure hai müesse uf ihri Unabhängikeit verzichde zum sech vo de Ridder lo schütze und si so deils geistlige oder adlige Grundherre erbhörig worde.
D Königspfalz vo Züri, wo sit 800 di südlechschti Königspfalz in Schwabe gsi isch, isch vo de Karolinger hüfig bsuecht worde. Dr Ludwig der Fromm het für sini Töchter ds Fraumünster gründet, wo zu eim vo de riichschte Grundherre i dr Zentral- und Oschtschwiz worden isch. O dr Karl der Dick isch mehrfach z Züri gsi.
→ "Hauptartikel" Schweiz im Karolingerreich

Für die römisch-dütsche Kaiser si d Alpebäss für d Kontrolle über Italie vo entscheidender Bedütig gsi, bsundrigs für d Romzüg, wo si gmacht hai, zum sich vom Babst zum Kaiser lo chröne. Us däm Grund hai d Kaiser sit em Früehmiddelalter im Alperuum umfangriichi Gebiet gha, wo si als Riichsguet diräkt verwaltet und nit als Lehe vergee hai, wie me am Bischpiil vom Riichsguet vo Churräzie guet gseht. Wie au d Karolinger vor en, si au d Ottone und d Salier hüfig uf Züri greist, wahrschinlech uf em Wäg noch Italie.

Verschidnigi Adelsgschlächter hai im Alperuum rivalisiert, d Zähringer, wo im 12. Johrhundert e baar Stedt im Mittelland gründet hai, drunder Bärn, Murte, Friburg und Thun, d Kyburger, d Länzburger, d Habsburger, wo ihr Stammschloss Habsburg im Aargauische und i dr Brüggestadt Brugg a dr Aare im 11. Jahrhundert ihri erschti stedtischi Residenz gha hai, und d Savoyer i dr Westschwiz. Im 12. und 13. Johrhundert si d Länzburger (1173), d Zähringer (1218) und d Kyburger (1263) usgstorbe und d Habsburger hai dene ihri Ländereie a sich zoge, so dass si die grösste Herre im Land worde si.

Witi Gebiet vo dr Schwiz hai verschidnige chirchlige Institutione ghört, zum Bischbil Chlöster, Stiftige oder sogar diräkt de Bischöf oder Äbt. Vo dene si es baar im Hochmiddelalter in dr Fürstestand ufgstiige, wie d Fürstäbt vo Sanggalle oder d Fürstbischöf vo Basel, Chur, Sitte und Konstanz. Andrersits hai sich d Schtedt Züri, Bärn, Basel und Friburg vo dr fremde Bevormundig befreit und si im 13. Johrhundert zu freie Riichsstedt worde.

Im 13. Jahrhundert isch dr Gotthardpass wägem Bou vor Tüfelsbrügg bi Göschene zum ene Wääg usbout worde, wo men als Handelsrute het chönne bruuche; das het nen als politische Faktor inträssant gmacht. D Habsburger hei probiert der Zuegang uf dr Nordsite im Urnerland z kontroliere.

D «Waldstätte» Uri und Schwyz hai im 13. Jahrhundert Freiheitsbrief vom Friedrich II. übercho. Di Brief hai ihne Selbschtverwaltig dürn e Landamme gsicheret. 1273 isch dr Rudolf I. vo Habsburg dütsche König worde. Är het i de Waldstätte Vögt îgsetzt, offiziell als Grichtsverträter für e Kaiser, faktisch aber als Interässeverträter für ds Hûs Habsburg. Er het o planet, sim Sohn Albrecht ds Herzogtum Schwabe (mit em Gotthard) als erblechs Herzogtum z übertrage. De wäre de si riichsfreie Gebiet natürlech nümme riichsfrei gsi.

D Waldstätte (oder "Orte") Uri, Schwyz und Unterwalde hai druf ä Bund gschlosse. Nach ere spötere Legände sig das uf dr Alpmatte "Rütli" passiert. Es git en Urkunde vom igänten Ouguschte 1291 zwüsche de drü Länder. Wo im 19. Joorhundert ds Theaterstück Wilhelm Tell vom Schiller isch usechô, isch die Legände ids Bewusstsî vo de Mönsche träte.

Me dänkt, en erste Bund sig vilech scho früecher gschlosse worde (ca. 1240–1290), nume isch s im 1291i schriftlech beurkundet worde. Dä Bundesbrief isch erhalte und ligt im Bundesbriefarchiv z Schwyz. Er isch aber sehr wahrschinlech nur ä Teil vom ene grössere Vertragswärch zwüsche de drü Orte. Öppe glîchzitig sige di habsburgische Vögt vertribe worde, seit d Gründigslegände vo dr Schwiiz; do drfür git’s aber keini gschichtliche Dokumänt. 1292 het dr Albrecht, dr Sohn vom Rudolf, d Freiheitsbrief nid beschtätiget.

1315 het dr Leopold I. vo Öschtrîch dr habsburgisch Machtaschpruch i dr Innerschwiz welle düresetze. Wo s e Strit gä het zwüsche de Schwyzer und em Chloschter Eisiidle, het dr Leopold das als Âlass für e Chriegszug gnô. Sis panzerete Ritterheer isch aber in e Hinterhalt vo de Eidgenosse grate und isch i dr Schlacht vo Morgarte fasch vollschtändig vernichtet worde. Nach de Schlacht händ d Eidgenosse ire Bund am 9. Dezämber 1315 z Brunne erneueret. Für sälbschtändig gägänüber Habsburg z blibe, het sech d Stadt Luzärn 1332 em Bund vo de Waldstätte âgschlosse.

D Stadt Züri het nach dr Zunftrevolution Schwirigkeite mit dr andere habsburgische Stadt am Zürisee, Rapperswil, übercho, wo sech di vertribene Adlige und Handelsherre hei feschtgsetzt, und si het sech 1351 mit de Waldstätte zämetoo. O Glarus het wägem habsburgische Druck e Bîtritt wölle, het dä 1352 aber nume als Zwöitklass-Eidgenoss übercho.

Zug het nach em Zürcher Bîtritt Problem überchô mit em Handelsumschlag uf dr Gotthardroute. D Stadt Zug isch habsburgisch gsinnt gsî, d Umgebig eher eidgenössisch. Nach ere Belagerig isch Zug îgnô worde und isch 1352 em Bund bîträtte.

Als ä Folg vom Siig über d Habsburger bi Laupe 1339 het o Bärn 1353 en «ewige Bund» mit de Waldstätte gschlosse. Däm politische Gebild sait me "die Acht Alten Orte" oder "die Achtörtigi Eidgenosseschaft". Es het sech dadrbi nid um ne gwöhnleche Staatebund ghandlet, sondern um nes Konglomerat vo Bündniss vo de einzelne Partner unterenand. Di nächschti Usenandersetzig mit de Habsburger isch 1386 chô: Dr Leopold III. vo Östriich isch bi Sempach in offener Fäldschlacht vo de Eidgenosse besiigt worde. D Bärner händ bi Sämpach no kniffe und iri Underschtützig verweigeret, aber mit em Sempacherbrief vo 1393 isch de Achtörtigi Bund gfeschtiged worde, und das Dokumänt bedüüted eigentlich de Aafang vo de Eidgenosseschaft als unabhängigs Staatsgebild.

Innerhalb vor Eidgenosseschaft isch s 1449 bis 1450 zum Alte Zürichrieg cho, wil sech Züri und Schwyz um d Ländereie hai gstrite, wo dr Graf vo Toggeburg het hinderlâ. Bi Sankt Jakob an der Birs si 1'500 Schwizer dür ds 40'000 Maa starke französische Armagnakeheer, wo uf d Aawiisig vom dütsche König Friedrich IV. em belagerete Züri het welle zu Hilf cho, ufgribe worde. D Franzose hei aber nach dr starche Gägewehr uf ne Witermarsch verzichtet.

Vo 1474 bis 1478 hei sech d Eidgenosse in de Burgunderchrieg mit em Herzog Karl em Küehne usänandergsetzt. Nachdem d Bärner d Waadt, wo zum Burgung het ghört, eroberet hei ghâ, het dr Karl der Küehni ä Fäldzug unternô, isch aber am 2. März 1476 i dr Schlacht vo Grandson id Flucht gschlage worde. D Eidgenosse hei nid nume vili Gschütz chönne erbüte, sondern o ds Lager vom Herzog, wo nid grad bescheide isch usgschtattet gsî. Es par Monet später het dr Karl Murte belageret. Am 22. Juni 1476 isch er ir Schlacht vo Murte vo de Eidgenosse vertribe worde. Im nächschte Jahr si d Eidgenosse em Herzog vo Lothringe ga häufe. Dr Karl der Küehni isch am 5. Januar 1477 i dr Schlacht vo Nancy umcho.

Ä wäsentlechi Folg vo dene Chriege isch gsi, das d Fürschte vo Europa di erfolgriiche Eidgenosse als Söldner, sogenannti Reisläufer hei âgworbe. Usserdem het sech innepolitisch ds Glîchgwicht i dr Eidgenosseschaft zugunschte vo de Städt afo verschiebe. Es het ä Krise gä zwüsche dr Stadt- und Landort, wo zwei Städt, Friburg und Soledurn, wo im Chrieg mit de Eidgenosse hei kämpft, hei wölle i Bund ufgnô wärde. Bim Stanser Verkommnis isch dank em Niklaus vo Flüe ir letschte Minute zu re Einigung chô.

Nach em letzte Versuech vo de Habsburger im Schwabechrieg sich d Eidgenosse gfüegig z mache, hai die 1499 im Fride vo Basel "de facto" d Unabhängigkeit erreicht, si aber Deil vom Heilige Römische Rîch bliibe.

Mit em Bitritt vo Solothurn und Friburg 1481, Basel und Schaffhuse 1501 und Appezäll 1513 het sech d Eidgenosseschaft uf di "Drizäh Alten Ort" oder "die Drizähörtigi Eidgenosseschaft" erwiteret. D Waadt isch eroberet worde, Lugano und Locarno hei sech äbefalls âgschlosse. Drzue si d Fürstabtai Sanggalle, d Städt Sanggalle, Biel, Rottweil, Mülhuse, Gänf und Nöieburg als "zuegwandti Ort" chô.
Am Afang vom 16. Johrhundert hai sich d Schwizer, agstachlet vom Kardinal Schiner, als Söldner stark in dr Politik vo Oberitalie engagiert. 1506 het dr Papst Julius II. d Schwizergarde (Cohors Helvetica) errichtet, wo no hüt di offizielli Armee vom Vatikan isch, Frankriich het bis 1507 Schwizer Druppe gege Mailand iigsetzt und d Mailänder hai sich mit Schwizer Reisläufer verdeidigt. Dr Höhepunkt vor eidgenössische Militärmacht isch 1513 gsî, wo si Schutzherre vom Mailänder Herzog si worde. Nach dr Niderlag gäge Frankrîch bir Schlacht vo Marignano 1515 hei d Eidgenosse Fride mit em Franz I. vo Frankrîch gschlosse und hai sich as Staatebund us fremde Händel afo usehalte. Das isch dr Afang gsi von ere "de facto" Neutralitäts-Politik, wil d Eidgenosseschaft als Ganzes innerlig eso verstritte gsi isch, dass si sich d Ort nüme uf e gmeinsami Ussepolitik häi chönne einige. Als Söldner hei Schwizer, vor allem di katholische, bis zum ändgültige Söldnerverbot 1859 i frömde Dienschte kämpft.

Mit dr Reformation z Züri 1528 het e Kapitel in dr Schwizer Gschicht agfange, wo d Eidgenosse vor allem mit sich sälber beschaftigt gsi si. In Stadtort wie Bärn, Basel, Schaffhuuse und Sanggalle, aber au in de Landständ Appezäll, Glarus und in den Drei Bünd het mä d Chille reformiert, und au im Thurgau, im Rhiidal und in der Fürstabtei Sanggalle het sich d Reformation grösstedeils chönne duresetze. D Innerschwizer Landort, wo mit em Papst verbündet gsi si und de Stadtort sowiso missdrauisch gegenüber gstande si, hai sich gege d Politik vom Zwingli gwehrt, wo vorgha het, die ganzi Schwiz wenn nötig mit Gwalt z refomiere. Das het in 1529 und 1531 zu de zwei Kappelerchrieg gfüehrt, wo 1531 mit em Kompromiss vom zweite Kappeler Landfriide abgschlosse worde si. No däm si d Ständ souverän bliibe in dr Religionsfroog und hai au in ihre Underdanegebiet d Religion vo dr Bevölkerig chönne festlege. In de Gmeine Herrschafte isch d Verbreitig vom reformierte Glaube aaghalte worde. 1541 het dr Calvin Gämf reformiert und vo dört het sich si Spiilart vom Protestantismus, dr Calvinismus, au z Frankriich und in andere europäische Länder afo usbreite.

D Gegereformation het im spötere 16. Johrhundert in the katholische Ort vo dr Innerschwiz agfange. 1574 hai d Jesuite z Luzärn ihri ersti Schuel ufdoo und 1579 isch z Mailand s Collegium Helveticum gründet worde, en Universitet für Priester us dr Schwiz. Dr päpstlig Nuntius für d Schwiz het sich 1586 z Luzärn niidergloo, und denn si au no d Kapuziner in s Land grüeft worde. Die katholische Initiative hai zu grosse Spannige und Komflikt gfüehrt. D Gegereformation het in dr Nordwestschwiz und in dr Ostschwiz grossen Erfolg gha, aber z Appezäll hai die Reformierte ihre Glaube chönne bhalte, und dr Ort het sich in e katholische und e reformierte Halbkanton deilt.

Die konfessionelli Spaltig het d Eidgenosseschaft, meh no as d Interässeunderschiid zwüsche Stadt- und Landort, politisch geschwecht, wil d Dagsatzig kuum no fähig gsi isch, zu gmeinsame Beschlüss z cho. Gmeinsami Inträsse si konfessionelle zum Opfer gfalle. So isch d Ufnahm in d Eidgenosseschaft vo de reformierte Stedt Gämf, Konstanz, Strossburg und Mülhuuse vo de Katholike abglehnt worde. Die konfessionelli und politischi Spaltig vo der Eidgenosseschaft isch 1586 dur dr Goldigi Bund vo de siibe katholische Kantön besiiglet worde. In de Hugenottechrieg z Frankriich 1562 bis 1598 hai d Eidgenosse je noch Konfession in underschiidlige Lager kämpft: D Katholike hai dr Heinrich III. und spöter d Liga unterstützt, die Reformierte dr Heinrich vo Navarra.

Us em Drissigjöhrige Chrieg, wo Mitteleuropa vo 1618 bis 1648 verwüestet het, het sich d Eidgenosseschaft grösstedeils chönne uusehalte. Nume die Drei Bünd si vo de Habsburger und de Franzose, wo dört um d Alpepäss kämpft hai, verwüestet worde und im Birsegg, won em Fürstbistum Basel ghört het, hai d Schwede brandgschatzt. Es hät aber au andersch chönne cho. D Zürcher und d Bärner si scho churz drvoo gsi, mit Schwede e Bündnis abzschliesse, und die katholischen Ort hai mit Spanie verhandlet. Das alles isch aber dank dr schwedische Niiderlag bi Nördlinge 1634 zu nüt cho, und so isch e Bürgerchrieg und d Iimischig vo de usländische Mächt in dr Schwiz verhinderet worde. Im Defensionale vo Wil, der ersten eidgenössische Wehrverfassig, hai die XIII Ort 1647 schliesslig die bewaffneti Neutralität beschlosse. Im Westfälische Friide im Johr druf, wo Europa neu gordnet het, isch d Eidgenosseschaft us em Dütsche Riich entloo worde.

Die starki Aristokratisierig vo de Stadtort im Zug vo der Zentralisierig vo de Landesherrschafte, die absolutistischi Tendänz vo der Herrschaftsusüebig und d Wirtschaftskrise, wo in der Schwiz uf e «Boom» vom Drissigjöhrige Chrieg cho isch, hai grossi Unzfriideheit in de Undertanegebiet vo de Stedt im Mittelland usglöst, bsunders under de Buure. 1653 isch s dorum im Herrschaftsgebiet vo de Stedt Bärn, Luzärn, Solodurn und Basel zum Schwizer Buurechrieg cho, wo grausam niidergschlage worden isch. Der Chrieg het die aristokratische Tendänze no versterkt und dr Grabe zwüsche Stadt und Land isch no diefer worde. Vili Buure si dorum noch em Buurechrieg in s entvölkerete Dütschland usgwanderet, wo verschiidnigi Staate Iiwanderer mit Privilegie und finanzielle Aareiz azoge hai.

E baar Johr noch em Buurechrieg het s Projekt von ere Bundesreform 1655 die konfessionelle Underschiid wider an d Dagesornig brocht. Im Erste Villmergerchrieg 1656 hai Bärn und Züri vergäblig brobiert, d Bestimmige vom Zweite Kappeler Landfriide mit Gwalt zu ihre Gunste z verändere. Der Siig vo de katholischen Ort in der Erste Schlacht vo Villmerge am 24. Januar 1656 het aber bestätigt, ass die Reformierte in de Gmeine Herrschafte schlächter gstellt gsi si. Die inneri Schwechi und Verstritteheit vo der Eidgenosseschaft het aber s Soldbündnis mit Frankriich nit in Froog gstellt, und es isch au mit em Louis XIV. vo allne Ort und Zuegwandte erneueret worde. D Eidgenosse hai vo denn aa d Aawärbig vo bis zu 16'000 Söldner erlaubt, und für das hai si Handelsvergünstigunge und regelmässigi hochi Gäldzahlige, sog. «Pensione», übercho. Spöter isch Frankriich au zum Schiidsrichter für inneri Komflikt in der Eidgenosseschaft erklärt worde und het e freis Durchmarschrächt dur d Schwiz überchoo. D Eidgenosseschaft isch mit dr änge Bindig an Frankriich im 18. Johrhundert faktisch zum ene französische Protektorat abgsunke. Drotzdäm si noch der Ufhebig vom Edikt vo Nantes 1685 öbbe 60'000 Hugenotte in der reformierte Schwiz ufgnoh worde und hai in de Stedt und im Jura d Textil- und d Uhrenindustrii beläbt.

Der wirtschaftlig Ufschwung in de Stedt het dr militärisch Vordeil vo de Landort lo verschwinde, dorum hai 1712 im Zweite Villmergerchrieg, wo dur religiösi Spannige in der Fürstabtei Sanggalle usglöst worden isch, die reformierte Stedt d Oberhand bhalte. Im Friede vo Aarau, wo noch der Zweite Schlacht vo Villmerge gschlosse worden isch, hai die katholischen Ort ihren Iifluss in de Gmeine Herrschafte Bade, de Freie Ämter und Rapperswil verlore und hai Bärn in d Verwaltig vo de Herrschafte Thurgau, Rhiidal und Sargans müesse ufneh. S Prinzip vo der Parität, also vo der Gliichberächtigung vo beide Konfessione in de Gmeine Herrschafte het dr katholische Vormachtstellig in der Eidgenosseschaft en Ändi gmacht.

D Sterkig vo der Staatsgwalt noch em französische Vorbild vom Absolutismus under em Ancien Régime het in de verschiidene Ort zu drei Verfassigstype gfüehrt, wo aristokratischi Forme und Gottesgnadedum mit de republikanische Draditione vereint hai:

Die absolutistische Tendänze in der Herrschaftsusüebig hai im 18. Johrhundert e ganzi Reihe vo Ufständ in de bedroffene Underdanegebiet verursacht. Si si aber alli bis 1798 mit grösster Herti zsämmegschlage worde.

D Ufklärig het aber in der Eidgenosseschaft drotz de aristokratische Tendänze chönne Fuess fasse. Dr Albrecht von Haller und dr Jean-Jacques Rousseau hai mit ihre Verherrligung vo der Natürligkeit, Einfachheit und Unverdorbeheit vo der Eidgenosseschaft e regelrächti Schwizbegeisterig und en ersti Wälle vo Touriste usglöst. Mit siner Staatstheorii het dr Jean-Jacques Rousseau au no e wichtige Biidrag zur spötere Entstehig vo der diräkte Demokratii gleistet. Züri isch dank dr grosse Zahl vo Glehrte, wo in ganz Europa bekannt gsi si, drunder dr Johann Jakob Bodmer, dr Salomon Gessner, dr Johann Heinrich Pestalozzi und dr Johann Caspar Lavater, zum «Athen an der Limmat» worde. Der Iizug vo Vernunft und Planig hai näbe der Verbesserig vo dr Infrastruktur und dr Wirtschaft au e Lockerig vo der stränge religiöse Zucht in de reformierten Ort mit sich brocht und d Konfessione si sich im Zeiche vo dr gegesiitige Toleranz wider nööcher cho.

Die ziitgenössische Dichter und Glehrte hai die ächte oder iibildete schwizerischen Eigenarte verdeidiget und so isch zum erste Mol e Schwizer Nationalbewusstsii entstande. 1761/62 hai sich die patriotische und ufklärerische Strömige manifestiert in der Gründig vo der Helvetische Gsellschaft, wo sich für Freiheit, Toleranz, d Überwindig vo de Standesunderschiid und dr patriotische Verbundeheit vo de Eidgenosse iigsetzt het. In der zweite Helfti vom 18. Johrhundert het d Lidderatur au s Motiv vo der gmeinsame ‹heldehafte› Vergangenheit vor Marignano entdeckt, wo denn as «Schlachtegschicht» bis ins spoote 20. Johrhundert s Gschichtsbild vo der Schwiz bestimmt het. Dank dere gmeinsame idealisierte Vergangeheit het me so en Usenandersetzig mit der schwiirige Zit vo de konfessionelle Spannige chönne vermiide.

1798 isch die Alti Eidgenosseschaft, währed em Franzoseniifall, vo Frankriich, resp. vo Druppe vom Napoléon Bonaparte bsetzt worde und noch em französische Vorbild isch der zentralistisch Eiheitsstaat, die Helvetischi Republik gründet worde. D Kantön, wo bis denn autonomi Staate gsi si, si zu Verwaltigseiheite degradiert worde und me het se wie z Frankriich d Départements neu iideilt. Underdanegebiet si zu neue Kantön worde: Léman, Oberland, Aargau, Säntis, Linth, Thurgau, Bellinzona, Lugano, Baden und Fricktal und die Drei Bünd zu Rhätie, und die alte Innerschwizer Kantön zu Waldstette vereinigt worde. Genf, Mülhuuse und der Jura mit Biel si zu Frankriich cho; Neueburg isch preussisch bliibe und het kei Verbindig mit der Schwiz meh gha. D "de facto" Hauptstadt isch Aarau gsi. Zwüsche 1799 und 1803 het s in der Helvetische Republik vier Staatsstreich gee (under anderem het der Waadtländer F. Laharpe d Eleiherrschaft noch em Napoleon sim Vorbild z Frankreich welle.), d Iideilig vo de Kantön und au d Verfassig si e baar mol veränderet worde.
1802 si die französische Druppe abzoge und es isch zum ene churze Bürgerchrieg («Stäcklichrieg») zwüsche de Unitarier, wo für e Zentralstaat noch französischem Vorbild iidräte si, und de Föderaliste, wo de Kantön meh Autonomii hai welle verschaffe und wo wenigstens e Deil von ene die alte Kantön und s Ancien Régime het welle widerherstelle. D Unitarier hai wäge de stark verwurzlete föderale Draditione wenig Understützig vo der Bevölkerig übercho und hai dr Chrieg verlore. Erst wo dr Napoléon Bonaparte 1803 iigriffe het, isch d Schwiz wider zur Rueh cho. Er het die politischi Elite vo der Schweiz z Paris an der Helvetische Consulta versammlet und het von ere e neui, föderalistischi Verfassig lo usarbeite, won er de Schwizer as Mediationsakte präsentiert het. Si isch e Kompromiss gsi zwüsche däm, wo d Unitarier hai welle verdeidige, und däm, wo d Föderaliste hai welle iifüehre. D Sälbständigkeit vo de Kantön isch wider sterker worde, und der Eiheitsstaat isch zum Staatebund worde. Die «Schwizerischi Eidgenosseschaft», so der neu offizielli Staatsname, het noch der Mediationsakte XIX Kantön gha, und deren ihri Verfassige si au in der Mediationsakte enthalte gsi und hai de Kantön grossi Freiheite in dr Gstaltig vo ihrem politische Läbe glo. Die XIII alte Kantön si wider härgstellt worde. Neu drzue cho si d Kantön Sanggalle, Aargau, Thurgau, Tessin und Waadt. S Wallis isch wäge der strategische Bedütig vom Simplonpass für Frankriich zerst en unabhängigi Republik worde und denn isch s 1810 vo Frankriich anektiert worde.

Bis zur Niiderlag vom Napoleon in de Befreijigschrieg im Herbst 1813 isch d Schwiz e Vasallestaat vo Frankriich gsi. Schwizerischi Truppeverbänd und Söldner si bim Chrieg z Spanie drbii gsi und hai au am Russlandfäldzug mitgmacht. Im Dezämber 1813 het sich s schwizerische Staatswäse, wie s dr Napoleon konzipiert gha het, under em Druck vo der innenpolitische Gegerevolution und de Druppe vo der sächste Koalition, wo aagruckt si, ufglöst. Zwüsche de alte und de neue Kantön het s für e Zitli beträchtligi Spannige ge, wil die reaktionäre alte Ort ihri Underdanegebiet zrugg hai welle, und d Schwiz isch vor eme Bürgerchrieg gstande. Die siigriichi Koalition vo de Grossmächt het aber Druck uf d Schwizer usgüebt, und d Kantön, wo im Bundesverein vo 1813 nume lugg organisiert gsi si, hai sich im Summer 1814 änger zsämmegschlosse, so dass am 7. August 1815 mit de Kantön Genf, Wallis und Neueburg, wo neu drzue cho si, 22 Kantön mit em sogenannte Bundesvertrag d Schwiz wider as Staatebund konstituiert hai.

1815 het dr Wiener Kongräss die innere und üssere Gränze vo der Eidgenosseschaft anerkennt, wie si zum grösste Deil bis hüt no bestöhn. Gämf, Neueburg und s Wallis si Vollkantön worde. Bärn isch für e Verlust vo der Waadt und vom Aargau mit Gebiet vom ehemolige Fürstbistum Basel im Jura, d Stadt Biel inklusiv, entschädigt worde. Der nördligi, katholischi Deil vo däm Gebiet bildet hüte dr Kanton Jura. D Schwiz hät no gärn wiiteri Gebiet in ihrer Umgäbig erworbe, öbbe d Umgäbig vo Gämf, d Stadt Konstanz oder s Veltlin, das isch ere aber nid glunge. Für zum s strategisch wichtige Alpegebiet us em Iiflussberiich vo Frankriich z löse, hai d Grossmächt die «immer währendi bewaffneti Neutralität» vo der Eidgenosseschaft anerkennt.

Dr «Bundesvertrag» vo 1815, wo d Mediationsakte abglöst het, het de Kantön sehr wiitgehendi Sälbständigkeit gloo. D Wehr-, Münz- und Zollhoheit si wider Kantonssach gsi. As Zentralinstanz het wie in dr alte Zit die eidgenössischi Dagsatzig fungiert, wo sich jedes Johr im ene andere vo de drei «Vorort» Züri, Bärn oder Luzärn versammlet het. Die einzigi ständigi föderali Institution isch die eidgenössischi Kanzlei gsi, wo jedes Johr mit der Dagsatzig in dr aktuell Vorort zogen isch. Die konservativi Restauration het zwar s Ancien Regime nit chönne widerbeläbe, isch aber in vile Biet und Stedt as z reaktionär agluegt worde, und 1830/31 isch s under em Iifluss vo de revolutionäre Ereignis z Frankriich zun ere liberale «Regeneration» cho: Die aristokratische Vorherrschafte si an mängge Ort ändgültig broche und vo liberal-demokratische System ersetzt worde. Bis zum Sonderbundschrieg hai die Liberale gegen Katholisch-Konservativi kämpft und «Altliberali», Ahänger vo der repräsentative Demokratii mit Zensuswahlrecht, gege «Demokrate», won e diräkteri Demokratii mit allgemeinem, gliichem Wahlrächt befürwortet hai.

Im Sonderbundschrieg hai die liberale Chreft die katholisch-konservative im ene churze Chrieg underworfe und ihne e neui Verfassig ufzwunge, wo d Schwiz in e Bundesstaat verwandlet het, und em Bund d Kompetänze in Ussepolitik, Armee, Gäldwäse und e baar andere, gsetzlig bestimmte Beriich ge het.

Am 12. September 1848 isch die ersti schwizerischi Bundesverfassig umgsetzt worde, und d Schwiz het sich drmit as «parlamentarische Bundesstaat» konstituiert. E Wäsensmerkmol vo der neue Bundesverfassig isch d Vereiheitligung vom Mäss- und Münzwäsen und d Abschaffig vo de vile Binnezöll gsi, was us der Schwiz en eiheitlige Wirtschaftsruum gmacht het. D Bundesverfassig isch bis jetzt nume zweimol, 1874 und 1999, gsamthaft überarbeitet worde. D Absetzbewegige z Neueburg vom Königriich Preusse 1857 hai für e jung Bundesstaat en ersti grossi ussepolitisch Uuseforderig bedütet. Währed under em General Dufour d Mobilmachig agloffen isch, isch s im letzte Momänt glunge, dr sog. Neueburgerhandel diplomatisch z regle. Wiiteri Gränzbsetzige het s ge währed de östriichisch-italiänische Chrieg 1859 und 1866. D Kontrovärse um d Rolle vo de Schwizer Söldner z Italie het schliesslig 1859 zum Verbot vom draditionsriiche «Reislaufe» gfüehrt. 1860 het Sardinie-Piemont Savoye an Frankriich abdräte, was zun ere neue ussepolitische Krise gfüehrt het, wil nationalistisch gsinnti Kreis under der Füerig vom Bundesrot Jakob Stämpfli s Rächt vo der Schwiz hai welle usüebe, Chablais, Faucigny und Deil vom Genevois z bsetze. Im ene Plebiszit hai sich d Savoyer aber mit ere eidütige Mehrheit für en Aaschluss an Frankriich usgsproche. Der sog. Savoyer Handel isch mit der Iirichtig von ere Freizone um Gämf biigleit worde. 1870/71 isch wägen em Dütsch-Französische Chrieg d Gränze under em General Hans Herzog bsetzt worde. Im Februar 1871 hai öbbe 87'000 Maa vo der gschlagene französische «Bourbaki-Armee» under de Auge vo der Schwizer Armee d Gränze in d Kantön Neueburg und Waadt überschritte und si interniert worde.

Die Radikale und die Konservative hai sich noch 1848 uf dr Kantonsebeni witer bekämpft. Vo 1863 aa isch zuesätzlig e neui sogenannti Demokratischi Bewegig ufcho, wo sich für en Übergang vo der representative zur diräkte Demokratii und für wirtschaftlig-soziali Reforme iigsetzt het. D Demokrate hai Ufdriib übercho, wil die soziali Froog wäge der Industrialisierig immer dringender worden isch, und der Arbeiterbildigsverein Grütli, wo 1838 gründet worden isch, und linggi Idealiste hai die radikal-demokratische Fordrige understützt. Einzelni Kantön hai zwar Schutzbestimmige für Fabrikarbeiter und Chinder erloo (→ Glarner Fabrikgesetz vo 1864), d Problem vo der Arbeiterschaft si aber dringend bliibe. Schrittwiis hai d Demokrate Verfassigsrevisione in de Kantön erkämpft, wo z. B. z Züri 1869 d Iifüehrig vo der Volksinitiative, s obligatorische Gsetzesreferendum und d Volkswahl vo der Regierig zum Inhalt gha hai. Noch eme erste, gschiterete Versuech 1872 isch denn 1874 au d Bundesverfassig im Sinn vo de Demokrate revidiert worde. Die neui Verfassig het näben em Usbau vo der diräkte Demokratii au e Zentralisierig vom Armeewäse und en allgemeini Vereiheitligung vom Rächt brocht.

1873 isch au in der Schwiz wägen em Unfehlbarkeitsdogma vom Erste Vatikanische Konzil e «Kulturkampf» zwüschen em Staat und der katholische Chille usbroche. Es isch primär um en Iifluss vo der Chille im neue, liberal-säkulare Staatswäse gange. E chliinere Deil vo de römisch-katholische Gläubige het sich abgspaltet und die neui Christkatholischi Chille bildet. Starki Spannige zwüsche der römisch-katholische Chille und de liberale Kantön het s im Gebiet vom Bistum Basel gee, bsunders im katholische Nord-Jura, wo vom reformierte Bärn beherrscht worden isch. Der Kulturkampf het si Niiderschlag in der Bundesverfassig vo 1874 gfunde, zum Bispil im Verbot vom Jesuitenorde, in der Iifüehrig vo der zivile Hürot und der Gwährig vo der volle Glaubens- und Kultusfreiheit.

Geges Ändi vom 19. Johrhundert si die traditionelle Komfliktlinie zwüsche de Liberale und de Konservative ufgweicht worde, wo d Arbeiterbewegig ufcho isch. 1888 hai sich kantonali Arbeiterparteie zur Sozialistische Partei (SP) zsämmegschlosse, der hütige Sozialdemokratische Partei. Numen e baar Johr druf hai sich au die konservative und liberal-demokratische Bewegige uf nationaler Ebeni zu Parteie zsämmegschlosse: 1894 si die Freisinnig-demokratischi Partei (FdP) und die Konservativ-Katholischi Partei (KK), die hütig Christlichdemokratischi Volkspartei (CVP), gründet worde. D Bundespolitik isch zu sällere Zit mit dütlige Mehrheite vo de Freisinnige, de Gründer vom liberaldemokratische Staatswäse, dominiert worde. 1891 het d Bundesversammlig dr Luzärner Joseph Zemp as erste Katholik und Verdräter vom gmässigte Flügel vo der katholisch-konservative Bewegig in Bundesrot gwehlt. Dodrmit het d Integration vo de konservativ-katholische Chreft, wo 1848 und 1874 underläge si, im Bundesstaat agfange.

Nochdäm die erste kantonale Briefmarke, d Züri 4 und Züri 6, 1843 usegee worde si, isch scho 1848 die Schwizerischi Post gründet worde. Ebefalls im 19. Johrhundert, am 9. August 1847, isch im Zug vo der allgemeine Industrialisierig vom Land d Iisenbahnlinie zwüsche Züri und Bade eröffnet worde, die ersti Linie, wo ganz in der Schwiz verloffen isch, und wo im Volksmund dr Name «Spanisch-Brötli-Bahn» übercho het. E baar Johr vorhär isch Basel scho dur e französischi Bahnlinie mit Strossburg verbunde worde. Der Usbau vom schwizerische Bahnnetz isch zerst vo private Bahngsellschafte vorwärtsdriibe worde. Noch schwere politische und wirtschaftlige Usenandersetzige um e Bahnbau si vili Iisenbahngsellschafte in de 1870er Johr in e Krise cho. Drotzdäm isch 1882 d Eröffnig vo der Gotthardbahn mit finanzieller Hilf vo Dütschland und Italie glunge. Noch 1898 si d Bahne schrittwiis bis 1909 verstaatligt und in die Schwizerische Bundesbahne (SBB) überfüehrt worde.

In wirtschaftliger und sozialer Hisicht isch die zweiti Helfti vom 19. Johrhundert dur d Industrialisierig vom schwizerische Mittelland und enere starke Zuenahm vo der Bevölkerig prägt. D Schwiz isch vom Agrarland zum Industriistaat worde. Bis zum Erste Wältchrieg isch d Textilindustrii in der Ostschwiz füehrend gsi. Noch ihre het sich d Maschinenindustrii und, vor allem z Basel, die chemischi Industrii entwigglet. Wo d Elektroindustrii ufcho isch, het me zwüsche Rhiifälde im Aargau und Rhiifälde im Badische s erste grosse europäische Flusschraftwärk baut, bald si no vili chliineri und grösseri Wasserchraftwärk zur Erzügig vo Strom für d Textil- und d Aluminiumindustrii, spöter au für d Privathuushalt und d Bahne in Bedriib gnoh worde. In der Landwirtschaft isch der Chornaabau wäge de billigere Import immer meh zugunste vo der Milch- und Vehwirtschaft ufgee worde. Chäs, Schokolade und Kondänsmilch si zu wichtige Exportgüeter worde. Drotz em industriellen Ufschwung si aber vili Schwizer und Schwizerinne vo de schlächte wirtschaftlige Verhältniss zur Uswanderig uf Nord- und Südamerika und noch Russland zwunge gsi. D Landflucht het e starks Wachstum vo de Stedt bewirkt, so dass der prozentuali Aadeil vo der Stadtbevölkerig an der Gsamtbevölkerig zwüsche 1850 und 1920 vo 6,4 uf 27,6 Prozänt aagstiigen isch.

Uf d Initiative vom Gänfer Henry Dunant (1828–1910) isch 1863 z Gämf s spötere Internationale Komitee vom Rote Chrüz gründet worde. Mit dr Gämfer Konvention, wo bis 1868 alli europäische Staate biidräte si, isch s Rote Chrüz as Hilfsdienst vo der Armee anerkennt und der Sanitätsdienst neutralisiert worde. As Sitz vom Rote Chrüz isch Gämf zur Metropole mit internationaler Usstrahlig worde und het bis ins 20. Johrhundert wiiteri wichtigi internationali Organisatione azoge.

Währed em Erste Wältchrieg het d Schwiz die bewaffneti Neutralität bewahrt. Under em General Ulrich Wille isch d Gränze bsetzt worde. Der Schlieffen-Plan vo de Dütsche, wo scho vor em Chrieg bekannt gsi, isch het vorgseh, Frankriich über Belgie und nit über d Schwiz azgrife. Es het zwar französischi und italiänischi Plän ge, d Mittelmächt vo Süde dur d Schwiz azgrife, aber d Schwiz isch vo militärische Übergriff uf ihr Territorium verschont bliibe.

Fast gföhrliger für s Bestoh vo der Schwiz isch die politischi und kulturelli Spaltig vom Land der Komfliktlinie Dütsch-Wälsch noch (→ «Röstigrabe») und zwüsche de Bürgerliche und de Sozialiste gsi. Deil vo der Dütschschwizer Bevölkerig hai mit de Mittelmächt (vor allem mit Dütschland) sympatisiert, während in der Westschwiz Frankriich unterstützt worden isch. Bsunders die dütschschwizerischi Militärelite um dr General Wille und dr Generalstabschef Theophil Sprecher von Bernegg isch noch der «Obersten-Affäre» in der Westschwiz under Verdacht gstande, mit Dütschland oder mit Östriich-Ungarn z paktiere.

S Verdraue vo der Bevölkerig in s Schwizer Militär und d Politik isch wiiderholt vo Affäre und Skandal erschütteret worde. So het 1917 dr Bundesrot Arthur Hoffmann brobiert zwüsche Russland und Dütschland z vermittle. Dr Hoffmaa het schliesslig uf Druck vo der Entente müesse zruggdräte, wil men im vorgworfe het, Dütschland zun ere Entlastig an der Ostfront welle z verhälfe.

Während em ganze Chrieg het d Schwiz humanitäri Dienst aabote, so bi der Heimschaffig vo Zivilinternierte vo beide Siite, der Organisation vom Verwundete-Usdusch und em Agebot vo Erholigs-Ufenthalt für Verwundeti in Kurort. En andere Aspäkt vo dr schwizerische humanitäre Politik het aber no grösseri Konsequänze gha: d Asylpolitik, oder wenigstens ei bestimmte Fall drvo. Zwüsche 1914 und 1917 het der spöter russisch Revolutionsfüehrer Lenin as Flüchtling in der Schwiz gläbt. 1917 isch er vom Dütsche Riich uf Schwede dransportiert worde und vo dört isch er uf Russland gange, won er im Novämber 1917 die liberali Übergangsregierig vom Kerenski gstürzt, mit Dütschland e Waffestillstand abgschlosse und d Sowjetunion gründet het.

Wirtschaftlig het der Wältchrieg für d Schwiz und ihri Bevölkerig e starki Belastig bedütet. D Usgobe vom Bund si stark agwachse und mit ihne d Schulde, so dass 1915 en eimoligi Chriegsstüür und 1916 e Chriegsgwinnstüür iigfüehrt worde si. Zum d Versorgig vom Land mit Chohle, Läbensmittel und Stahl sicherzstelle, het der Bundesrot in en Überwachig vom Ussehandel dur d Chriegsparteie iigwilliget und het ihne grösseri Kredit gwährt. Drotzdäm het d Versorgigskrise 1917 d Rationierig vo de wichtigste Nahrigsmittel und Energiidräger nötig gmacht. Wil d Rationierig erst spot iigfüehrt worden isch, wil s kei Lohnersatzornig für d Wehrmanne gee het und wil d Arbetslosigkeit als Folg vom Mangel an Rohstoff bzw. an usländischer Nochfroog aagstiigen isch, isch d Armuet in der Schwiz grösser worde.

Die politische Parteie hai im August 1914 e «Burgfriide» abgschlosse, so dass es am Afang vom Chrieg keini Parteistritigkeite gee het. Noch den internationale sozialistische Konferänze vo Zimmerwald (1915) und Kiental (1916) im Kanton Bärn isch aber innerhalb vo der SP der Iifluss vo de antimilitaristische und revolutionär gsinnte Chreft stark aagstiige. 1917 het d SP e neus Parteiprogramm in deren ihrem Sinn beschlosse, won e klare Bruch mit der rästlige Parteielandschaft signalisiert het. Die soziale Problem, wo sich verscherft hai, hai d Sozialiste gsterkt, bsunders in de Stedt. Sit em Novämber 1917 hai sich d Spannige in Form vo gwaltsame Unruehe, Streik und Demonstratione afo entlade. Der Landesstreik vom Novämber 1918 gültet as dr Höhepunkt in der politische Konfrontation zwüschen em «Bürgerblock», de draditionelle liberale und konservative Chreft, und der Arbeiterbewegig. Er isch as e nid rächtmässige Akt vo der Armee niidergschlage worde.

Noch em Ändi vom Chrieg het s östriichische Vorarlberg brobiert sich dr Schwiz aazschliesse. In de Pariser Vorortverdräg 1919 isch Vorarlbärg aber definitiv Östriich zuedeilt worde. In dene Friidensverdräg isch d Neutralitet vo der Schwiz no einisch bestätigt worde und d Neutralisierig vo Hochsavoye isch ufghobe worde. 1920 isch d Schwiz noch ere Volksabstimmig em Völkerbund biidrätte, wo si Sitz z Gämf gha het. Mit däm het e Phase von ere differenzierte Neutralitet vo der Schwiz aagfange, wo si zwar bi wirtschaftlige aber nit bi militärische Sanktione vom Völkerbund mitgmacht het.
1919 het der bürgerlig Bundesroot Reforme umgsetzt, wo d Forderige vo der Arbeiterbewegig wiitgehend erfüllt hai, zum Bispil d Iifüehrig vo der 48-Stundewuche. Im Oktober 1919 isch der Nationalroot zum erste Mol im Proporzwahlrächt bestimmt worde, was s Ändi vo der Dominanz vom Freisinn und e starken Ufschwung für d Sozialiste bedütet het. D SP het am Ändi vom Johr einewäg e Parteiprogramm agnoh, wo mit sim Antimilitarismus und der Ablähnig vo der Demokrati, d Partei in e klari Opposition zur bürgerlig-demokratische Staatsornig gsetzt het. Drotzdäm hai sich die radikale Sozialiste abgspaltet und die Kommunistischi Partei vo der Schwiz gründet. Die grosse bürgerlige Parteie hai als Reaktion dr «Bürgerblock» bildet, wo während der Zwüschechriegsziit die schwizerischi Regierig gstellt het und d SP uf Bundesebeni politisch isoliert het. D Innepolitik isch vo de wachsende Gegesätz zwüsche de Buure und Gwärbdriibende uf dr einte und de Aagstellte uf dr andere Siite, bzw. vo de Parteie und Organisatione wo se representiert hai, prägt worde. As neui bürgerligi Chraft het 1918 im Kanton Bärn dr Buurefüehrer Rudolf Minger d Buure-,Gwärb- und Bürgerpartei (BGB) gründet. Si isch ursprünglig as zentristischi Buurepartei in Opposition zu de bestehende bürgerlige und sozialistische Parteie gstande, isch denn aber relativ rasch im Bürgerblock integriert worde und het mit der Wahl vom Minger zum Bundesroot 1929 e Regierigssitz gha.

Noch em Chriegsändi isch s in der Schwiz zun ere erste Wirtschaftskrise cho, wo bsunders d Ostschwiz droffe het, wo d Textilindustrii wäge der fehlende usländische Nochfroog noch Luxusprodukt praktisch zsämmebrochen isch. Wo sich die wirtschaftligi Lag z Dütschland 1923/24 stabilisiert het, het sich au d Schwizer Wirtschaft zwar wider erholt, isch denn aber im Lauf vo 1930/31 au in Sog vo der Wältwirtschaftskrise grisse worde. Der Zsämmebruch vom Export uf fast ei Drittel het zum ene starke Priisverfall und zum Aastiig vo der Arbetslosigkeit gfüehrt. Die öffentligi Hand het uf Bundes-, Kantons- und Gmeindiebeni vergäblig brobiert mit Notarbeite, Grossprojekt und verschiidene andere wirtschaftspolitische Iigriff dr Krise en Änd z mache. Die staatligi Priis- und Lohnsänkigspolitik het mit ihrer deflationäre Wirkig d Krise sogar no verschlimmeret. D Arbeiterschaft het sich stark afo radikalisiere. Ändi 1932 het d Armee z Gämf en Arbeiterprotest gwaltsam niidergschlage und drbii 13 Arbeiter umbrocht (→ Unruhen von Genf 1932). Im Rahme vom Kampf gege s «Landstriicherdum» isch 1926 s Hilfswärk Chinder vo der Landstross vo der Pro Juventute gründet worde, zum jenischi Chinder ihren Eltere wägznäh. S Ziil isch gsi, die Jenische z zwinge sich z integriere.

D Krise het au in der Schwiz zur Entstehig von ere rächtsbürgerlige antimarxistische nationale Erneuerigsbewegig gfüehrt, der Frontebewegig. Noch der nationalsozialistischen Machtergrifig z Dütschland im Früehlig vo 1933 hai die schwizerischen Erneuerigsbewegige im «Frontefrüehlig» zwar Ufwind übercho, hai aber keini nennenswärte politische Erfolg chönne verbueche. Drotz starke politische Spannige, ere Verdrauenskrise vo der Landesregierig, isch 1935 d Volksinitiative zur Totalrevision vo der Bundesverfassig, wo vo der Nationale Front lanciert worden isch und wo drmit d Schwiz im Sinn vom Faschismus hätt sölle umgstaltet wärde, gschiiteret. Die faschistisch-nationalsozialistischi Bedrohig het d SP und d Gwärkschaftsbewegig drzue gfüehrt, änger mit de bürgerlige Parteie zsämmezschaffe. D SP het ihre Oppositionsrolle ufgee und d Landesverteidigung und d Demokratii in eme neue Parteiprogramm anerkennt. Gliichzitig het der Bundesrot 1936 mit der Abwärtig vom Schwizerfranke um 30 Prozänt d Vorussetzig für en Erholig vo der Exportwirtschaft und eme Ändi vo der Wirtschaftskrise gschafft. 1937 het mit em Friidensabkomme in der Metall- und Uhrenindustrii zwüsche de Arbetgäber- und Arbetnähmerorganisatione s Zitalter vom Arbetsfriide und de Gsamtarbetsverdräg agfange.

1938 si in zwei Volksabstimmige s Rätoromanische as vierti Landessproch anerkennt und s Schwizerische Stroofgsetzbuech iigfüehrt worde. Noch em Aaschluss vo Östriich an Dütschland isch d Schwiz zrugg zur integrale Neutralität, was der Völkerbund anerkennt het. Under em Iidruck vo der dütsche Expansion hai Schwizer Politiker, Glehrti und Militär dr geistig und militärisch Widerstands- und Sälbstbehauptigswille vo der Schwiz bechreftigt. Dr Bundesroot Hermann Obrecht het verkündet: «Wer unsere Unabhängigkeit […] angreifen sollte, dem wartet der Krieg! Wir Schweizer werden nicht zuerst ins Ausland wallfahrten gehen.» Die «Geistigi Landesverdeidigung» isch zum ene prägende Elemänt für s Schwizer Kultur und Geistesläbe bis wiit in d Nochchriegszit worde.

Noch der Iifüehrig vo de Nürnbärger Rassegsetz z Dütschland het sich d Uswanderig und Flucht vo dütsche Jude in d Schwiz versterkt. Wil d Schwiz nume politische Flüchtling Asyl gwährt het und nit Verfolgte «us Rassegründ» het dr Heinrich Rothmund, dr Chef vo der Fremdepolizei, 1938 vo Dütschland Massnahme verlangt, wo s de Schwizer Gränzbeamte sött möglig mache, jüdischi Flüchtling mit dütsche Päss z identifiziere. Druf het Dütschland agfange, Päss vo Jude mit eme J-Stämpel z kennzeichne. Au bi der Komferänz vo Evian 1938 het d Schwiz sich gweigeret e bestimmts Kontingänt vo Flüchtling für immer ufzneh und het druf bestande, nume e Transitland z bliibe. Dorum hai nume Emigrante in d Schwiz döfe, wo hai chönne glaubhaft mache, ass si bald wider wurde wiiterreise.

Noch em Usbruch vom Zweite Wältchrieg het sich d Schwiz wider uf die bewaffneti Neutralitet beruefe und het die allgemeini Mobilmachig vo der Armee under em Oberbefählshaber General Henri Guisan aagordnet. S Parlamänt het em Bundesrot under Beruefig uf e Staatsnotstand und in Aawändig vom so genannte extrakonstitutionelle Notstandsrächt eigentlig verfassigswidrigi (vgl. Usnahmzuestand) umfassendi Vollmachte gwährt, diräkt Massnahme zur Verteidigung vo der Schwiz und vo ihre wirtschaftlige Interässe z ergrife, wo erst nochdräglig vo der Legislative hai müesse bewilligt wärde (→ Vollmachte-Regime). Währed em dütsche Iimarsch in Frankriich si der Dütsche Wehrmacht z La Charité-sur-Loire gheimi Plän in d Händ gfalle, wo schwizerischi und französischi Absproche im Fall vom ene dütschen Aagriff uf d Schwiz enthüllt hai. Am 10. Mai 1940 het d Armee die Zweiti Gerneralmobilmachig usglöst. Währed em Frankriichfäldzug si am Aafang vom Juni 1940 öbbe 42'000 französischi und polnischi Soldate in d Schwiz gflüchtet und si bis 1941 interniert und denn zum Deil noch Frankriich zrugggfüehrt worde. Noch der französische Niiderlag het dr General Guisan dr Réduitplan zur wiitere Verdeidigung vo der Schwiz, wo jetzt ganz vo de Achsemächt iigschlosse gsi isch, umgsetzt. Im Fall vom ene dütsche Iimarsch wär s Mittelland ufgee und der Widerstand uf s Alpemassiv konzentriert worde. Glichziitig si zwei Drittel vo de vorhär uufbotne Truppekontingänt demobilisiert worde.

Zitwiis hai d Achsemächt in Generalstabs-Planspiil d Invasion vo der Schwiz (Operation Tannenbaum) plant. In däm Zsämmehang isch au vo Rorschach us mit em Wilhelm Gustloff, wo spöter ermordet worden isch, d Grundlag für e nationalsozialistischi Politik in der Schwiz gleit worde. Vo chriegerische Aktivitete isch d Schwiz währed em Zweite Wältchrieg zwar wiitgehend verschont worde, isch aber nit ganz unberüehrt bliibe. Näbe dütsche Luftruumverletzige in der erste Chriegsphase het der Bombechrieg vo de Alliierte bis zum Chriegsändi zu ständige Überflüg und versehentlige Bombardierige vo Schwizer Stedt und Dörfer gfüehrt, au wil d Schwiz uf Druck vo de Achsemächt d Verdunklig iigfüehrt het. S Schwizer Territorium isch im Ganze 77-mol bombardiert worde, 84 Mensche si drbii ums Läbe cho. Der schwerwiegendst Zwüschefall mit 40 Dote, über 100 Verletzte und em Verlust vo Kulturgüeter isch d Bombardierig vo Schaffhuuse am 1. April 1944 gsi.

Während em Chrieg het in dr Schwiz e Gsamtbevölkerig vo under vier Millione gläbt, drunder für chürzeri oder längeri Zit im Ganze knapp 300'000 Schutzsuechendi. Doderzue hai so underschiidligi Kategorie zelt wie internierti Militärpersone (103'000), Grenzflüchtling, wo temporär ufgnoo worde si (67'000), Chinder uf Erholigsurlaub (60'000), Zivilflüchtling (öbbe 51'000, vo dene si öbbe 21'000 vo jüdischer Abstammig gsi), Emigrante (10'000) und politischi Flüchtling (250). Wäge der prekäre Versorgigslag isch d Ufnahm vo Flüchtling in dr Politik und dr Bevölkerig umstritte gsi. Dr Bundesrot Eduard von Steiger het in däm Zsämmehang s politische Schlagwort «das Boot ist voll» prägt. Vo 1942 aa het der Bundesrot verscherfti Massnahme gegen e illegale Grenzüberdritt aagordnet. Wil s schwizerische Asylrächt nume Flüchtling us politische Gründ anerkennt het, isch jüdische Flüchtling, wo brobiert hai «us Rassegründ» Dütschland oder si Machtberiich z verlo, d Iireis in d Schwiz verweigeret worde. Erst im Juli 1944 si Jude als politischi Flüchtling anerkennt worde. Noch neueren Undersuechige si öbbe 24'398 Flüchtling an der Gränze zrugggwiise worde. En Undersuechig z Gämf het aber zeigt, ass drotz der theoretisch gschlossnige Gränze 86 Prozänt vo de «illegale» Flüchtling ufgnoh worde si.

Im Underschiid zum Erste Wältchrieg isch vo 1939 aa die soziali Belastig dur dr aktiv Dienst vo de Wehrmanne dur d Iifüehrig vo der Lohn- und Verdienstersatzornig dämpft worde, so dass soziali Unruehe usbliibe si. Drotzdäm isch d SP in de Parlamäntswahle 1943 mit 56 Sitz zur sterkste Fraktion im Nationalrot worde. D Wahl vom Sozialdemokrat Ernst Nobs zum Bundesrot het d Integration vo der SP in s schwizerische Parteiesystem und s Ändi vo de Parteiekämpf zwüschen em Bürgerblock und de Sozialiste besiiglet. Die öffentligi Meinig isch vo dr Zensur (Abdeilig Prässi und Funkspruch) kontrolliert worde, extremistischi und staatsgfährdendi Propaganda isch verbote gsi. 1940 si die Kommunistischi Partei vo der Schwiz und die Nationali Bewegig vo der Schwiz verbote worde. E Huffe Schwizer und Usländer si währed em Chrieg wäge Spionage für Dütschland verhaftet worde. Über 1000 Schwizer Nationalsozialiste hai in der dütsche Waffen-SS kämpft. Im Ganze si 33 Manne während em Aktivdienst wäge Landesverrot zum Dod verurdeilt worde, aber nume 17 Urdeil si vollstreckt worde. Vili wiiteri Persone si zu Gfängnisstrofe verurdeilt oder usbürgeret bzw. usgwiise worde.

Dank dr früehzitige wirtschaftlige Vorbereitig, dr schnälle Iifüehrig vo der Rationierig und der «Abauschlacht» het der Bundesrot d Versorgig vo der Schwiz mit Läbensmittel chönne sicherstelle (→ Plan Wahlen). Die hoche finanzielle Belastige für e Bundeshuushalt hai die Erhebig vo eimolige Zuesatzstüüre und schliesslig 1941 d Iifüehrig von ere Wehrstüür uf Iikomme und Vermöge nötig gmacht, wo bis hüte as diräkti Bundesstüür überläbt. Wo d Schwiz ganz vo de Achsemächt iikreist gsi isch, het der Bundesrot mit Dütschland e Wirtschaftsabkomme müesse abschliesse, zum dr Versorgig mit Chohle, Stahl und andere chriegswichtige Güeter z regle. D Schwiz het Dütschland Kredit im Umfang von ere Milliarde Franke müesse für Rüschtigslieferige gwähre, und es hei alli Kriegsmaterial-Lieferige, wo fürs Uusland produziert worde sii, an Dütschland und sin Achsepartner Italie müesse goo. Drotz der Blockade vo de Achsemächt het d Schwiz aber wiiter chriegswichtigi Präzisionsinstrument an die Alliierte chönne liifere. Die hai sit 1939 «Schwarzi Liste» gfüehrt, zum die schwizerischi Maschinenindustrii zur Iistellig vo de Export noch Dütschland z zwinge.

Im Merz 1945 hai sich d Schwiz und die Alliierte im Currie-Abkomme uf en Änd vo de schwizerischen Export noch Dütschland und e deilwiisi Usliiferig vo dütsche Vermögenswärt geinigt. Im Washingtoner Abkomme vo 1946 het d Schwiz schliesslig die Alliierte gloo, der ganz dütsch Bsitz in der Schwiz z konfisziere. Der Striit um s sogenannte Raubgold, wo über die dütschi Riichsbank in d Schwiz cho isch, isch mit der Zahlig vo 250 Millione Franke biigleit worde. Denn hai die Alliierte alli wirtschaftlige und finanzielle Massnahme gege d Schwiz ufghobe. Im gliiche Johr hai d Schwiz und d Sowjetunion diplomatischi Beziehige ufgnoh. D Rolle vo der Schwiz im Zweite Wältchrieg isch zum letzte Mol in de 1990er Johr dur e Bergier-Bricht revidiert worde.

D Schwiz het sich im Chalte Chrieg in ihrer lange Dradition as politisch und militärisch neutral gseh, het aber ideologisch klar zum liberal-westlige Block ghört. Si isch us Neutralidetsgründ weder der UNO no der NATO bidrätte. Der europäisch Sitz vo der UNO isch noch der Uflösig vom Völkerbund einewäg z Gämf bliibe. D Supermächt, d USA und d Sowjetunion, hai 1945 die Haltig negativ bewärtet, drotzdäm si si besträbt gsi formell die diplomatische Beziehige wider ufzneh, was sich im Abschluss vom Washingtoner Abkomme niidergschlage het. Vor allem in der unmittelbare Nochchriegszit isch die unzerstörti Schwiz wirtschaftlig wie au militärisch e wichtige Faktor in Mitteleuropa gsi. Der Chalt Chrieg, wo denn agfange het, het bsunders sit 1951 zur Uufrüstig und Modärnisierig vo der Schwizer Armee gfüehrt, wo under grosse Choste duuregfüehrt worden isch (1951 bis 1953, während em Koreachrieg, hei d Rüschtigs-Uusgabe fasch d Helfti vo de Bundes-Uusgabe betreit). D Wehrpflicht in der Milizarmee het für alli dienstdauglige Schwizer vom 20. bis zum 50. Läbensjohr duurt (Armeereform 60). Bis 1967 het men au ersti Schritt zun ere atomare Ufrüstig gmacht, und d Schwiz het – mit em «Dual Use»-Forschigsreaktor "Diorit" – as atomars Schwelleland gulte. Mit der Underschrift under em Atomsperrverdrag 1969 het d Schwiz die atomari Option freiwillig ufgee. Die Geistigi Landesverdeidigung het sich in der Nochchriegszit gege d Gfohr von ere Bsetzig vom Land dur d Druppe vom Warschauer Pakt bzw. gege die kommunistischi Underwanderig vo der Schwiz grichdet. D Schwizer hai mit de Gegner vo de osteuropäische Regime sympatisiert und us däm Grund het d Schwiz 1956 öbbe 10'000 Ungare und 1968 öbbe 12'000 Tschechoslowake ufgnoh, wo vor der sowjetische Intervention in ihre Länder gflüchdet si. Die offizielli Neutralitet vo der Schwiz het die sogenannte «Guete Dienst» begünstigt, so dass meh as eimol internationali Friidenskonferänze in der Schwiz, meistens z Gämf, abghalte worde si, zum Bispil 1954 d Indochinakonferenz oder die regelmässige Gipfeldräffe vo de Supermächt.

Wil d Schwiz der Europäische Wirtschaftsgmeinschaft (EWG) us politische Gründ nit het welle biidräte, het si 1960 zsämme mit Dänemark, Norwäge, Östriich, Portugal, Schwede und em Vereinigte Königriich die Europäischi Freihandelsassoziation (EFTA) gründet. Am 6. Mai 1963 isch d Schwiz au em Europaroot biidrätte. 1970 het der Bundesroot ersti Schritte uf em Wäg zun ere europäische Integration vo der Schwiz undernoh, wo 1972 in eme Freihandelsabkomme mit der EWG gmündet hai. Im gliiche Johr het d Schwiz au die Europäischi Menscherächtskonvention underschriibe. Wirtschaftlig het d Schwiz noch 1945 e Hochkonjunktur erläbt, wie me sä no nie gseh het und wo bis in d 1970er Johr gangen isch. In dere Zit si d Export fast ufs zähfache gstiige. D Bevölkerig isch immer grösser worde und s Gsicht vo der Schwiz het sich stark veränderet, wil d Bevölkerig mobiler und vil baut worden isch. Bsunders im Mittelland zwüsche Gämf und Lausanne und zwüsche Bärn und Züri und Sanggalle hai sich d Ortschafte immer meh usbreitet und d Landschaft het ihre ländlige Charakter verlore. Der wachsend Energiibedarf isch dur e Bau vo fümf Atomchraftwärk und dr Usbau vo der Wasserchraftnutzig befriidiget worde. Die private Iikomme si dank dr wirtschaftlige Entwicklig, bsunders im Dienstleistigssektor, stark aagstiige und das het zu allgemeinem Wohlstand gfüehrt. Der Usbau vom Wohlfahrtsstaat (1947 Iifüehrig vo der Alters- und Hinderlasseneversicherig (AHV), 1959 Invalideversicherig (IV)) und dr Abbau vo der Arbetsziit, wobii s wirtschaftlieg Wachstum gliich stark bliiben isch, het der Schwiz bis in d 1990er Johr soziale Friide brocht.

S Wirtschaftswachsdum het sit de 1960er Johr dr Import vo «billige» Arbetschreft us em Usland für d Bau- und Tourismusindustrii nötig gmacht. Der Aadeil vo der usländische Wohnbevölkerig isch zwüsche 1960 und 1970 vo 10 Prozänt uf 17,5 Prozänt aagstiige, wo drvo die meiste Italiener gsi si, wil Italie 1948 mit der Schwiz e Verdrag zur Vermittlig vo italiänische Arbetschreft abgschlosse het. Sit em Ändi vo der Hochkonjunkturperiode in de 1970er Johr hai sich Überfremdigsängst bi Deil vo der schwizerische Bevölkerig bemerkbar gmacht. Mehreri Versüech, d Zahl vo de Usländer in der Schwiz dur sogenannti «Überfremdigsinitiative» z beschränke, si in der Volksabstimmig gschiiteret. Der Bundesroot het zwar brobiert, mit der Schaffig vom Saisonnierstatut die duurhafti Niiderlassig vo de sogenannte «Gastarbeiter» z verhindere, het aber dodrmit nume soziali Härtifälli erschaffe und die raschi Integration vo de Migrante behinderet.
D Iifüehrig vom Frauestimm- und Wahlrächt uf dr Bundesebeni isch 1959 zum erste Mol in ere Volksabstimmig gschiiteret. Waadt und Neueburg hai s aber im gliiche Johr uf dr kantonale Ebeni iigfüehrt. Erst 1971 hai d Schwizer Manne der Iifüehrig vom Frauestimmrächt zuegstimmt. Uf kantonaler Ebeni het as letzte der Appezäll Innerrhode 1991 uf Druck vom Bundesgricht Fraue bi der Landsgmeind zuegloo. D Fraue si noch der politische Gliichberächtigung 1981 au uf dr gsellschaftlige Ebeni juristisch gliichberächdigt worde. 1984 isch d Elisabeth Kopp (FDP) as ersti Frau zum Bundesroot gwehlt worde.

Innepolitisch isch d Schwiz sit 1959 von ere Konkordanz zwüsche de füehrende Parteie prägt, wo sich in der sogenannte Zauberformle bi der Verdeilig vo de Bundesrootssitz manifestiert het. Die Konkordanz isch noch em Ändi vom Chalte Chrieg 1989 und em Ufstiig vo der rächtskonservative Schwizerische Volkspartei (SVP) in e Krise groote, wo 2003 zur Sprängig vo der Zauberformle gfüehrt het. In der Nochchriegszit isch s Verdraue vo der Bevölkerig in d Behörde immer wider dur politischi Affäre und Skandal uf Prob gstellt worde, so 1964 dur d Mirage-Affäre und 1989 durch dr Ficheskandal oder 1990 dur d Ufdeckig vo der P-26. D Stimmbürger hai 1949 der Bundesroot nit gloo, mit em Vollmachteregimes witer z mache, und s fakultative Referendum isch au uf die dringlige Bundesbeschlüss usdehnt worde. D Krise wäge der separatistische Bewegig im Bärner Jura isch 1979 uf demokratischi Art dur d Gründig vom Kanton Jura glöst worde. Die internationali Jugendbewegig het 1968 (→ 68-Bewegig) und 1980 (→ Jugendunruehe in der Schwiz) vor allem z Züri zu Usenandersetzige zwüsche Jugendlige und de Behörde und zum Deil bluetige Krawall gfüehrt. Politisch und gsellschaftlig si die alten Elite abglöst worde und die Geistig Landesverdeidigung het ihri Leitrolle verlore, gliichzitig isch aber au e konservativi Gegebewegig in de bürgerlige Parteie entstande. E markanti gsellschaftspolitischi Usenandersetzig het s in däm Zsämmehang 1989 gee bi der Abstimmig über d Abschaffig vo der Schwizer Armee («Armeeabschaffigsinitiative»), wo vo der Gruppe für e Schwiz ohni Armee (GSoA) initiiert worden isch. D Politik, d Behörde und d Armee hai sich stark gmacht drfür, d Armee z bhalte, aber 35,6 Prozänt vo de Stimmberächtigte hai doch für d Initiative gstimmt. D Kontroverse um d Armee und d Folge vo der Fichenaffäre hai s ändgültige Ändi vo der Geistige Landesverdeidigung bedütet.

Der Bundesroot isch meh as eimol gschiiteret, won er brobiert het die politische Sälbstisolation vo der Schwiz z beände. 1986 het s Stimmvolk der Biidritt vo der Schwiz zur UNO und 1992 au sälle zum Europäische Wirtschaftsruum (EWR) abglehnt. Der Bundesroot het mit sim europäische Integrationskurs aber wiitergmacht drotz dr wachsende Opposition vo de rächts-bürgerlige Kreis und het im gliiche Johr z Brüssel e Gsuech für e Biidritt vo der Schwiz zur EU iigreicht. Der Ufstiig vo der Schwizerische Volkspartei (SVP), wo sich as einzigi Bundesrootspartei klar gege die europäischi Integration gstellt het und die negativi Stimmig im Volk het der Bundesroot uf e «bilaterale Wäg» zwunge. Ohni e formelle Biidritt het d Schwiz autonom s EU-Rächt afo iifüehre und het zweimol mit der EU in bilaterale Verdräg e Deilintegration vo der Schwiz in der EU-Binnemärt und d Liberalisierig vom Persone- und Güeterverchehr abgmacht.

D 1990er Johr si von ere langjöhrige Wirtschaftskrise bzw. vom ene chliine Wirtschaftswachsdum prägt gsi, und das het e starke Aastiig vo der öffentlige Verschuldig zur Folg gha. Gliichzitig het s en intensive Stüürwettbewärb gee uf dr Gmeindi- und der Kantonsebeni, wo Stüürerhöhige wiitgehend ummöglig gmacht het. Der Niidergang vo der schwizerische Maschine- und Textilindustrii het bsunders in der Ostschwiz zun ere deilwiise Deindustrialisierig gfüehrt, wo au in der hütige Zit no wiitergoht, zum Bispil im Kanton Glarus und im Kanton Sanggalle. Zum erste Mol sit em Zweite Wältchrieg isch au d Arbetslosigkeit wider für lengeri Zit uf über vier Prozänt aagstiige. Vor allem d Industriiarbeiterschaft isch hert droffe worde. S Ändi vo der Krise isch erst mit em internationale Wirtschaftsaufschwung um d Johrduusigwändi cho. Es isch bis hüte umstritte, öb an der lange Krise der Nitbiidritt vo der Schwiz zum EWR bzw. zur EU schuld gsi isch oder die falschi Konjunkturpolitik vom Bund oder d Gäldpolitik vo der Nationalbank.

Währed de 1990er Johr het d Schwiz vili Flüchtling us verschiidene internationale Komfliktregione ufgnoh. Bsunders us Sri Lanka, der Türkei und em ehemolige Jugoslawie. Währed em Chrieg in Bosnie und Herzegowina (1992–1995) het d Schwiz fast 30'000 Schutzsuechendi ufgnoh, währed em Kosovo-Konflikt (1998/99) si s öbbe 53'000 gsi. Der gross Zuestrom vo Mensche us ländlige Gebiet in Südosteuropa het zu gsellschaftspolitische Spannige gfüehrt, bsunders wäge der schwiirige kulturelle Integration vo de Flüchtling.

Die wehrpolitischi Debatte um d Zuekumft vo der Schwizer Armee isch au in de 1990er Johr wiitergfüehrt worde. 1993 isch d GSoA in ere Volksabstimmig mit ihrem Aadrag, uf die düüre neue Kampfflugzüüg vom Typ F/A-18 z verzichte, knapp gschiiteret. D Armee het zwar mit ere erste Armeereform 1995 wider Vertraue zrugggwunne, het aber die strukturelli Krise, wo usbrochen isch, wil die alte Bedrohigsszenarie noch em Ändi vom Chalte Chrieg nüm realistisch gsi si, erst mit der Armeereform XXI zum Deil chönne überwinde. Sit em Ändi vo de 1990er Johr debattiert me über d Wiiterfüehrig vo der Miliz bzw. e Professionalisierig vo der Armee.

Als letschts Land ussert em Vatikan isch d Schwiz nach ere Volksabschtimmig am 10. Septämber 2002 de Vereinte Natione (UNO) biträte.

Am 10. Dezämber 2003 isch dr Christoph Blocher vo dr SVP ar Stell vor Ruth Metzler (CVP) i Bundesrat gwählt worde. Drmit hei sech zum erste Mal sit 1959 di parteilechi Zämesetzig vom Bundesrat, d "Zouberformle", gänderet.




</doc>
<doc id="5706" url="https://als.wikipedia.org/wiki?curid=5706" title="Chasselas">
Chasselas

Chasselas isch e Wysswy-Truube, wo in Südbade au unter em Namme Guetedel bekannt isch. Z'Öschtrych heisst si au "Moster" oder "Wälscher". Im Wallis wird die gliichi Truube unter em Name "Fendant" aabaut und im Waadtland heisst si "Dorin". In dr Schwiiz gilt si als meischt-aapflanzti Wysswytruube.

Über die genaui Härkunft vom Chasselas sin sich d'Fachlüt lang nit einig gsi: die einte behaupte, si kämi us em Nohe Oschte oder Egypte, anderi sage, si stammi us Frankrych, wieder anderi sin de Meinig, dass si us dr Schwiiz stammi. Genanalyse len jetz e Ursprung in dr Weschtalpe, also d'Region um de Genfer See, am wohrschinlichschte erschine.

D'Chasselas-Truube kunnt au als Tafeltruube uff e Tisch, im Elsass isch si e Bestandteil vom Edelzwicker.

Im Markgräflerland in Südbade zwische Friburg un Basel isch de Chasselas als Guetedel de meischt-aapflanzt Wysswyräbe. In andere Wibauregione z Dytschland wird si degege praktisch nit aapflanzt. Wege dem sait mer au, dass d Grenze vom Markgräflerland do sin, wo de Aabau vom Guetedel aafangt.

De Wyy isch relativ gmschacksneutral un unuffdringli. Wil de Sorte zimli mengempfindlich isch, füehre z'grossi Menge zue eme zimli charakterlose Wy. Au lageret de Chasselas relativ wenig Zucker in d'Beere i, so dass sich de Sorte fer ä liichte Wy hervorragend aignet.

De Chasselas git's in ere wysse un ere rote Variante. Mit Maischegärig (un eme Schuss Deckrot) stellt mer us de rote Variante ä Roséwyy her.




</doc>
<doc id="5708" url="https://als.wikipedia.org/wiki?curid=5708" title="The Flowers Of Romance">
The Flowers Of Romance

The Flowers Of Romance isch a Punkrock-Gruppe üs England gsi, wo im Summer 1976 gründet worde isch.

Di Gruppe hot nie a Pladde uffgnomme odr öffentlich gschpielt. Dafür hen schpätere bekannte Punk-Musikr, wie Sid Vicious von de Sex Pistols, Keith Levene von The Clash un schpädr Public Image Ltd. und Palmolive und Viv Albertine von de Slits mitgmacht. Au wenn si nie live ufdräte si, het se s Fanzine "SCUM" en Interview mit ne gmacht. In däm het dr Sid Vicious gsait "I'll always be the thug I am now".

Dr Song "Belsen Was a Gas" isch vo dere Bänd gschriibe worde, und spöter hai en d Sex Pistols und Public Image Ltd live usgfüehrt.

Im Johr 1977 isch die Bänd ufglöst worde, und Public Image Ltd. hot 1981 zum Gedenke eins vo ihre Albe noch der Bänd bnannt.



</doc>
<doc id="5709" url="https://als.wikipedia.org/wiki?curid=5709" title="Bundesbrief">
Bundesbrief

Än Bundesbrief isch ä Bündnissurkund vo dä schwiizerische Eidgenosseschaft.

Psunders bekannt isch de Bundesbrief vo 1291, wo Uri, Schwyz und Nidwalde abgschlosse händ. Langi Zyt hät mer ihn vergässe gha, doch im 19. Jahrhundärt isch er wider entdeckt worde und sit do gilt er so quasi als d Gründigsurkund vo de Schwiiz. Er isch 320 x 200 mm gross, umfasst 17 Ziile und an ihm hangäd d Sigäl vo Uri, Schwyz und Nidwalde. Im latiinisch gschribnige Tegscht isch nur vo Uri, Schwyz und Nidwaldä d Red. Im Sigel von Nidwalde hät mer churz drufabe no iigchrizt "und d Lüüt vo ob em Wald" (Obwalde. D Obwaldner sind also erscht churz drufabe, wänn weiss hüt niemert me, zum Bund vo de Eidgenosse gschtoosse. Di amtlichi Reiefolg vo de Kantöön isch aber grad umgekehrt: Det chunt Obwalde vor Nidwalde.

Datiert isch de Bundesbrief vo 1291, nöd wie mer villfach glaubt mit em 1. Augstä, sondern eifach mit aafangs Augstä. Er isch uf latiinisch gschribe. Wil zu säbere Ziit di meischte Lüüt (au Adligi) nöd händ chöne schriibe und lääse, cha mer vermuete das en de Lüütprieschter vo Altdorf gschribe häd.

Einigi Historiker glaubäd, dä Bundesbrief schtammi äigentlich us em 14. Jahrhundärt und seg es paar Jahrzähnt zruggdatiert worde. Nach äre C-Bestimmig ischs Papiir vom Bundesbrief mit 85%iger Sicherheit zwüschet 1252 und 1312 härgstellt worde, wobi das aber nur öppis übers Alter vom Papiir usseit und nur en "terminus post quem" übers Erstelligsdatum. De Text nimmt übrigens Bezug uf än no früenere Bund, won mit em Bundesbrief vo 1291 verlengeret oder ernoieret worde isch, wil bsunders schlächti Ziite gsi sige. Vo dem früenere Bund sind käi Details bekannt. Us de 1230er Jahre sind us em Bleniotaal und andere süüdliche Alpetääler äändlichi Bünd bekannt. Me cha drum vermuete, dass Uri, Schwyz und Nidwalde (vilicht au Obwalde) i de gliiche Ziit, d. h. i de Mitti vom 13. Jahrhundert, en Bund gschlosse händ, wien das üblich gsi isch. S psundere isch, das das Bündnis bis hüt beschtaat, wärend anderi, äändlichi Bünd sich nach e paar Jahrzähnt uufglööst händ.

Bevor mä im 19. Jahrhundert aagfange hät, de Bundesbrief vo 1291 als Gründigsuurkund vo de Eidgenosseschaft z handle, isch mäischtens 1307 als Datum für de Rütlischwur aagnoo worde, und als Aafang vo de Eidgenosseschaft hät me de Bund vo Brunne vo 1315 aaglueged ghaa.

En eltere Bundesbriäf stammt übrigens us em Jahr 1243. Dä Bund isch zwüschet de Stedt Bärn und Friburg abgschlosse worde.

S Bundesbriefmuseum z Schwyz bewahrt näben em Bundesbrief vo 1291 alli wiitere Bundesbrief vo der Alten Eidgenosseschaft uf:




</doc>
<doc id="5727" url="https://als.wikipedia.org/wiki?curid=5727" title="Rütli">
Rütli

S Rütli (uf Französisch und Italienisch "Grütli") isch ä Bärgmattä am Ürnersee, wo i dr nöjere Gschicht vo dr Schwiiz e symbolischi Bedütig übercho het.

Dr Fluername ”Rütli“ bedüütet ”chlyni Rodig“. Es isch au e Flechi mit Mattland, wo zmitzt im Wald lyt.

Dr Platz lyt im Gebiet vo dr Gmeind Seelisbärg. Es isch die äinzegi Stell am stozigä Bärg über em See, wo dr Hang weniger steil isch, so dass me e Mattä hät chönne mache.

Uf äm Rütli häts äs Restaurant, äs chlisäs Museum und dä Drü-Länder-Brunnä, sust isch äs unverbaut. Am eifachstä chann mär s Rütli mit äm Schiff erreichä, mär chan aber au zfuäss vo Seelisbärg här abbä wandere. Sit 1991 fangt uf äm Rütli au dä "Weg der Schweiz" a, das ischt ä Wanderwäg um dä Ürnärsee umme.

Nid wyt wägg vom Rütli staat im See dr "Schillerschtäi"; das isch e höchä Felsblock, wo i dr Form vom enä Obelisk zueghauä isch und en Inschrift für ä Dichter Friedrich Schiller dra agmacht isch.

Bi de Gschicht vo dr Entstehig vo dr Eidgnosseschaft isch die Legände sid em 16. Joorhundert immer wie wichtiger worde, ass die drüü Urkantön Uri, Schwyz und Underwaldä dr Legändä nah uff däre Mattä dä Rütli-Schwur gschworä häiget. Es git zwar do drvo käis historischs Dokumänt, aber i dr volchstümleche Tradizion isch das bildhafte Motyv, wo au immer wider vo Künschtler dargstellt worden isch, bis hütt läbig blibe. Es git sogar es grosses Wandbild vom Rütli im Bundeshuus z Bärn.

D Erhaltig vom Rütli i sinärä historischä Form isch gsicherät, will di "Schweizerische Gemeinnützige Gesellschaft" s Rütli im Jahr 1859 mit Gält, wo d Schuälchind damals gsamlät händ, gchauft hät und a dr Schwiizerischä Eidgenossäschaft als unverüsserlichs Nationaleigätum übergä hät. Das isch nötig gsi, wills äs Projäkt gäh hät, wo uf äm Rütli hät wellä äs Hotel bauä.

Am 25. Juli 1940 hät dr General Henri Guisan uf dr Rütliwisä dä legendäri Rütlirapport abghaltä.

Am 1. Augstä findät uf äm Rütli jewils ä Fiir zum Nationalfirtig vo dr Schwiiz statt und än Bundäsrat haltät ä Red. I dä letschtä par Jahr isch dä Aalass immer meh i d Kritik cho, will jewiils vill Rächtsextremi a därä Fiir teilnähmäd.


</doc>
<doc id="5729" url="https://als.wikipedia.org/wiki?curid=5729" title="Greifensee (Gewässer)">
Greifensee (Gewässer)

De Griifesee lit im Kanton Züri zirka 20 km östlich vo Züri. Er isch dur d Pfannestììlchetti vom Zürisee trännt. Er isch 6 km lang und 1,6 km breit. S isch de zweitgröschti See im Kanton Züri.

De Griifesee liit inere Landschaft, won vom Rhy-Linthgletschär gformt worden isch. Im Weschte isch de Pfannestììl, im Oschte fangt s Zürcher Oberland aa. S Wasser vom Griifesee chunnt vor allem us em Aabach. Z Fällande flüsst d Glatt us em See use. Bis im 12. Jahrhundert hät de Griifesee drum au "Glattsee" gheisse. Früener isch de Griifesee bis uf Dübedorf gange, won er sich anere Ändmoräne gschtaut hät. Dur Verlandig und Melioration isch de See über d Jahrtuusig chlinner worde, was mer no guet cha gsee a de Moor rund um en ume. Sini hütigi Form hät de Griifesee, sit 1890/91 d Glatt kanalisiert worden isch.

Di erschte Mänsche händ i de Mittälsteizyt, öppe 8000 Jaar vor Chrischtus, am Seeufer gläbt. Am Oscht- und am Nordufer hät mer e paar Pfahlboute gfunde.

Im 12. Jahrhundärt hät mer z Griifesee s Schloss Griifesee pout, won im Alte Zürichrieg e Rolle gspilt hät. Am 24. April 1944 isch en abgschossne B-17-Bomber vo de Amerikaner in See gheit.

S Gebiet um de Griifesee isch sit 1941 under Naturschutz.

Nume s Stedtli Griifesee isch diräkt am Seeufer. Nideruschter, Schwärzebach, Muur und Fällande ligget hinder em Ufergürtel us Riedwise. Au Uschter und Mönchaltorf sind wiiter hine, usserhalb vom füechte Ufersträife.

De Griifesee isch hützutags vor alem es Naaerholigsgebiet. Rund um de See tüent d Lüüt wandere und Velo faare. Rund um de See häts mängi Badaaschtalt zum bade und schwüme. Im Härbscht ränned Sportler am "Griifeseelauf" um de See ume. Uf em See häts zwar vili Böötli, aber privati Motorboot sind uf em Griifesee verbote. Nume d "Schifffahrtsgsellschaft Griifesee", wo 1890 gründet worden isch, hät Motorschiff für Rundfahrte und d Personefääre vo Muur uf Nideruschter. S git ein Pruefsfischer uf em Griifesee.
Schiff uf em Griifesee

Di ganz Uferzone vom Griifesee staht under Naturschutz. S Gebiet um de Griifesee isch dicht besidlet. Au d Landwirtschaft nutzt d Umgäbig starch. Drum isch de See zimli fescht mit Phosphat belaschtet gsi und d Alge sind vill z starch gwachse. Sit 1970 hät mer das Problem halbwägs im Griff. D EAWAG beobachtet de Griifesee gnau. De Phosphatghalt isch immer no zhöch und im Summer hät de See zwenig Suurstoff. Mer überläit sich drum, öb mer de See im Summer wie de Pfäffikersee sött belüfte.



</doc>
<doc id="5730" url="https://als.wikipedia.org/wiki?curid=5730" title="Greifensee">
Greifensee

Unter em Name Greifensee (alem. Griifäsee) git's:


</doc>
<doc id="5732" url="https://als.wikipedia.org/wiki?curid=5732" title="Unterwalden">
Unterwalden

Underwoudä isch än Sammelbegriff fyr di beedä Kanteen Obwoudä und Nidwoudä, wo scho sit jehär (ai scho lang vor 1291) i «ob» und «nid äm Woud» trännt sind.

Underwoudä sell dr Legändä na scho bi dr schwyyzer Staatsgrindig uf äm Rütli, äm Rütli-Schwur däbiä gsey syy. Uf äm Bundäsbriäf, wo ja so quasi als Grindigsuirkund vo dr Schweyz giut, hät aber nur dä Kanton Nidwoudä underschribä.

In dr nèie Uusgoob vù dr Schwyzer Bùndesverfassig (BV) vù ane 1999 wääre Obwalde ùn Nidwalde nimi as Houbkanteen zeld. Im Artikel 1 BV wääre d Kanteen vù dr Schwyz ùfzeld ùn doo wääre si aifach «die Kantone … Obwalden und Nidwalden» gnänd. Im Artikel 142 Abs. 4 BV haisd s, as d «Kantone Obwalden, Nidwalden» ejeede ne halbi Standesstimm hän.

S «Under-» im Name bidyted nid eppe «drunder», sondern «zwische», wie i de Näme Unnerbäch (zwische Milibach und Löübbach), Unterseen (zwische Thunersee und Brienzersee), Unterschächä (zwische Äsch- und Brunnischache) und Underwasser (zwische Wildhuuser-Thur und Säntisthur). Drum luutet dr Name im Spaatmittelalter au uf Latynisch "Inter Silvas," aso «zwische de Wälder».


</doc>
<doc id="5733" url="https://als.wikipedia.org/wiki?curid=5733" title="Johann Heinrich Füssli">
Johann Heinrich Füssli

Dä Johann Heinrich Füssli (* 7. Februar 1741 z Züri; † 16. April 1825 z Putney) isch än schwîzerisch-englischä Maler gsi.

Sin Vatär, dä Johann Caspar Füssli isch Maler und Schriftstellär. Im Altär vo 20 Jâr isch är z Züri Pfarrär wordä doch im Jâr 1763 hät er mit sim Vater krach bicho und d Schwîz und Chilä verla. Dänach isch er dur Europa greist. Im Jâr 1779 hät är fürs zürchär Râthus dä Rütli-Schwur gmalät. Später isch är uf Ängland zogä und hät det als Profässer für d Royal Academy of Arts gschafät, aber d Schwîz hät er immer wider psuächt.

De Füssli het nin Gmäldi zu Boydellsche Shakespeare-Galerie un ä Zyklus vun 47 Bilder zue Miltons "S verloreni Paradies" gmacht. Witeri Werk sin: "De Bund vo de Schtifter vo dä schwizerische Freyheit" (ufm Zürcher Rathus), "Theseus, om Igang vum Labyrinth vun Ariadne wu Abschid nimmt"; "De Zug vo de Schatte im Elysium, noch Lukians Beschribig" un "Ugolino im Hungerturm"




</doc>
<doc id="5735" url="https://als.wikipedia.org/wiki?curid=5735" title="Vatikan">
Vatikan

De Staat Vatikanstadt (amtlechi Langform ide Schwyz ond z’Dütschland) oder Staat der Vatikanstadt (amtlechi Langforn z’Öschtrych) esch de chlinschti äigeständige Staat vode Wält wo vode UNO anerchènt wird. Er lyt ennerhalb vom Stadtgebiet vo Rom (Italie) ond het e Flèchi vo 0,44 km² ond 932 Ywôhner (devo 552 Staatsbörger). Zom Vatikan ghöret de Petersdom, de Petersplatz, di Sixtinischi Kapälle ond d’Paläscht ond Gärte ennerhalb vode vatikanische Muure.

De "Staat Vatikanstadt" esch en absoluti Wahlmonarchie, Staatsôberhaupt esch de Papscht. De Häiligi Stuel als ned staatlechs, äigeschtändigs, vom "Staat Vatikanstadt" z’onderschäidends Völkerrächtssubjèkt vertrett de Staat of internationale Èbeni.

De Amtssitz vo de Päpst isch bis is 14. Jahrhundert nid de Vatikan, sondern de Lateranpalast gsii. „Vatikan“ hät zerst en am rächte Tiberufer glägene Hoger vo Rom "(mons vaticanus)" ghäisse. Det isch i de Antike de Zirkus vom Kaiser Nero gläge, wo agäblich Martyrie und Hinrichtige vo vilne Christe und Jude stattgfunde hend söllä sii. Nördlich vom Zirkus isch en chliine Fridhof gsi.
De Vatikan isch da Sitz vo da Christa wora, well düat da Apostel Petrus begraba isch. Unter am Petersdom gits a risigs Gwölb mit am Sarg untadinna.

Da Vatikan isch vornazua ufbaut wora, d'Hauptgebäude und des, dia senn alle glichzitig baut wora, aber vor allem Statua, Gemälde und klinere Gebäude senn vornazua vo da jeweiliga Künstler dazuabaut wora (Angelo, Bernini u. a.). Sus isch alles relativ prunkvoll gstaltat. Überall glitzgrats und göldalats im Vatikan. Da Vatikan hett natürlich oh ned wenig Gäald.

D Papstwahl findat immr in da Sixtinischa Kapella statt. Noch dem da Papst gstorba isch, muas da Camerlengo, an oafacha Priester der um einiges jünger isch wia da Papst und ehm s Lebalang diant hat, so was wia sin persönlicha Berater, d Wahl vorbereita. Dazua reisand alle Kardinäl vo da Wält a und wohned imne extra für die Ziit voder Sedes Vakanz erbaute Kardinalshotel im Vatikan. Si gönd denn jewils vorem Wähle ind Sixtina und haltend jewils zwei Wahlgäng pro Sitzig ab. Wenn se an neua Papst honnd erkennt ma des do dra, dass us am Kemmi vo dr Kapella wießa Roch ussakunnt, wenn se sich ned geinigt honnd kunnt schwarza Roch us am Kemmi.
So a Wahl würd vo vielna Lüt bewundert, dia denna vorna uf am Petersplatz stonnd und uf a neua Papst wartand.

D Kardinäl, wo zur Papstwahl zuegloh sind, törfen nid älter als 80 Johr sii, dr gwählti Papst cha aber au älter sii. Es cha jede Maa Papst werde, wo im Grund gno au chönt Priester sii (männlich, nid verhürotet (gschide gilt nid), usw.), d. h. er muess nid zwingend Priester, Bischof oder Kardinal sii! Natürlich isch aber klar, dass en Kardinal gwählt wird - us verschidene nachvollziebare Gründ.

Also s absolute Oberhaupt vum Staat isch da Papst, der regiert alls und trifft alle wichtiga Entscheidiga. Wenn da Papst stirbt übernimmt s Kardinalskollegium d Macht im Vatikan. Der Camerlengo isch zwar hauptverantwortlich für d Vorbereitige rund um d Neuwahl, nid aber „Vize-Papst“. Vom Vatikan us würd oh di ganze katholische Kircha gleitet.




</doc>
<doc id="5737" url="https://als.wikipedia.org/wiki?curid=5737" title="Tux">
Tux

Dr Tux isch s'Maskottli vum Computerbetribssystem Linux. Om Ofong het dr Vogel gar kei Nome gha, meischt Nochnome "Pinguin" und Vornome "Fat", also dä fätti Pinguin. Bal isch aber der Nome Tux ufkumme, kummt vum Englische "Tuxedo" fyr Frack: mangi meinne au, er kummt vum Torvalds UniX.

Dr Namme Tux isch mit dr Veröffetlichung vum Kärnel 2.0 uffkumme. Es het do en Wettbewerb gää, aber dr Linus Torvalds, dr Entwickler vum Linux, het sich denne do fyr dä Pinguin entschiede, angeblich will er z Auschtralie emol vu eme Pinguin bisse worre sei. Für d Vermarktig her hän Plüschpinguine aber au e bessere Effekt wie abisseni Epfel oder stilisierti Fenschter.

Dr Tux isch au d'Hauptfigur im 3-d-Computerspil Tux Racer.

Am 17. März 2009 het dr Linus Torvalds mit dr Vorstellig vum Kernel 2.6.29 im Tux e Viertel Johr Uszit gwährt. Lut Mitteilig vu Kernel.org will dr Tux in sällere Zit as e Barbier schaffe. Solang dr Tux furt isch wird dr Tuz - e Tasmanische Deifel - ihn verträtte. Dr Tuz het dr Tux s'erscht Mol uf dr im Jänner 2009 z'Hobart uf Tasmanie abghaltene Linux-Konferenz linux.conf.au verträtte.

Hintergrund isch, dass dr Tasmanisch Deifel, e chleine Raubbitler, durch e asteckedi, chräbsartigi Erkrankig in sinere Existenz bedroht isch. Mit em zitwiise Ustusch vum Maskottli wenn d'Linux-Entwickler d'Ufmerksamkeit uf die gfährdet Art lege.



</doc>
<doc id="5747" url="https://als.wikipedia.org/wiki?curid=5747" title="Volksrepublik China">
Volksrepublik China

D`Volksrepublik China isch ä Land z`Oschtasie.

D`Volksrepublik China (Rotchina) grenzt a 14 Staatä: d'Mongolei, Nordkorea, Nepal, Kasachschtan, Russland, Kyrgyzschtan, Tadschikischtan, Indie, Pakischtan, Afghanistan, Bhutan, Myanmar (ehemols Burma), Laos und Vietnam. Wenn mä Taiwan däzuäzellt sinds sogar 15 Staatä. China hät ä Flächi vo 9.572.419 km². Schätzigä vo 2005 zofolg hät Rotchina meh als 1.3 Milliardä Iwohnär. D'Hauptschdadt vo China isch Peking (北京; pīnyīn: Běijīng). Ca. 800 Millionä Chinesä reded Hochchinesisch.

As git zwai Staate, wo dr Name China in Aaspruch nääme. S'erschte China isch d'Volksrepublik China (Rotchina oder Feschtlandschina, wo mer üblichärwis dämit mainäd) und s'andere China isch d'Republik China, also d'Inslä Taiwan, wo dä ältärä Lüüt bessär als "Formosa" bekannt sin. Undär dä Kaisärrich hend diä baidä China ämol zämeghört. Doch wo noch äm Zwaitä Wältchriäg die japanische Bsetzer usägworfä worre sin, hät's än Bürgärchriäg zwüschät dä Kommunischtä undär dä Füärig vom "Buuräfuärär" Mao Zedong, mengmol au Mao Tse-tung gnännt, und dä nationalistischä Kuomintang undär äm General Chiang Kai-Shek (蔣介石, Pinyin-Umschrift: "Jiǎng Jièshí") geh. D'Kommunischtä sind us dem Chriäg als Sigär uf äm Feschtland usägangä, allärdings hät sich d'Regiärig undär äm Chiang Kai-Shek uf d'Inslä Taiwan (台灣; pīnyīn: Táiwān) zrugzüchä chönnä. Am 1. Oktobär 1949 hät dä Mao Zedong d'Volksrepublik China proklamiärt und hät ä kommunischtische Schtaat ärrichtät. Dämit isch zwor d'Unabhängigkait vo China widärhägestellt gsi, jedoch hät di teilwiis desaströsi Politik vom Mao Zedong Dutzändi vo Millione vo Menschäläbä koschtät, wiä zum Bispiil im "grossä Schprung noch vornä" odär dä sogenanntä "Kulturrevolution". 

Noch em Dood vom Mao het sich in dr Kommunistische Bardei vo China schliesslig e bragmatischi Linie duuregsetzt, wo d Wirtschaft liberalisiert het, aber die politischi Macht fest in de Händ vo dr Bardei gloo het. 


</doc>
<doc id="5748" url="https://als.wikipedia.org/wiki?curid=5748" title="Republik China">
Republik China

D'Republik China, au Republik China uf Taiwan gnennt oder nume Taiwan, früehner au Nationalchina, isch ä Staat uf dr Insle Taiwan (früehner au Formosa gnennt) und e baar chliinere Insle rundume in Oschtasie. 
D'Republik China hät ä Flächi vo 35.900 km². A dä längschtä Stell isch d Hauptinslä Taiwan 377 km lang, di maximale Braiti betrait 142 km. D Inslä wärd vo dr Volksrepublik China uf em Festland dur d'Stross vo Taiwan trennt und vo dä Philippinä dur d'Stross vo Luzon. D'Hauptschdadt vo Taiwan isch Taipeh (臺北; pīnyīn: Táiběi). Taiwan hät meh als 22 Millionä Iwohnär. Di maischtä Taiwan-Chinesä redäd Mandarin-Chinesisch.

D Republik China isch am 1. Januar 1912 (國成立紀念, Pinyin guó chénglì jìniàn) noch em Sturz vom Kaiser Puyi gründet worde. Ir Territorium het zu sällere Zit meer oder weniger s ganze Gebiet vo China umfasst usser dr Insle Taiwan, wo bis 1945 e japanischi Kolonii gsi isch. Im Bürgerchrieg het 1949 die Kommunistischi Bartei vo China under em Mao Zedong d Macht uf em Festland übernoo und dr ehemolig chinesisch Machthaaber Chiang Kai-Shek isch uf Taiwan gflüchdet.
Obwol Taiwan 1945 undär dä Verwaltig vo dä Alliiertä ohni Volksabstimmig dä Volksrepublik China zuägesprochä wordä isch, hät dä Chiang Kai-Shek 1950 z Taiwan d'Republik China usgruäfä. Uf dä Fridänsvertragskonferenz vo San Francisco 1951-52 isch denn beschtimmt wordä, dass för d'Zuäkunft vo Taiwan s'Sälbstbestimmigsrächt berücksichtiget wärdä muäs. 

D'Republik China het bis i d'1970är-Johr dä chinesische Sitz im UN-Sichärhaitsrot ignoh, denn isch dr Sitz vo China an d Volksrepublik China gange. D' Republik China isch us dä UNO usgschlossä worde, bevor d'Volksrepublik ufgno worde isch und de Sitz vo Taiwan im Sichärhaitsrot als Atommacht öbärnoh het.

Am 16. Dezembär 1978 hend denn d'USA, wo jo als Schutzmacht vo dr Republik China fungiäräd, eri offiziällä diplomatischä Bezüchigä zu Taiwan abbrochä. Da isch im Zug vo dä Anöcherig vo dä USA a d'Volksrepublik China bassiert. Vili andäri Staatä hend da glich gmacht. 

1987 hät d'KMT (Kuomintang) s'Chriägsrächt ufghebt, di erschti Oppositonspartai, di "Demokratischi Fortschrittspartei", kurz DPP för "democratic progress party") isch entstandä. Di taiwanischi Kultur und Sprach, wo lang untärdrückt wordä sin, dörfäd dämit "widär usgüäbt" werdä. Am Aafang vo dä 1990är-Jahr hät d'Kuomintang eri Allaiherrschaft ufghebt, und d'Demokrati igfüärt. 1992 sind erschtmols fraiï Parlamentswahlä und 1996 diräkti Präsidentschaftswahlä dorägfüärt wordä. Siit 2000 isch mit äm Chen Shui-bian zum erschte Mol än Kandidat vo dä DPP Präsident gwählt und 2004 knapp wiedergwählt wordä.
2008 und 2012 het dä Kuomintang d Parlamäntswaale gwonne, und iire Kandidat Ma Ying-jeou isch gliichzitig au zum Präsident gwählt wordä.



</doc>
<doc id="5756" url="https://als.wikipedia.org/wiki?curid=5756" title="Roland">
Roland

Roland isch e männlicher Vornome, Dr Nome bstoht us zwei Bstondteil, wo usem Altgermonische kumme. Dr ärschte Teil isch "hroth", was uf Hochdytsch "Ruhm" heisst, de zweit Teil isch "nantha", was "kühn" isch. Im Italiänische un im Sponische isch drus "Orlando" worre, im Englische au "Rowland". D Wiblig Form isch "Rolande", kummt awer nit so oft vor.

E beriehmter Träger isch de Roland vum Karl däm Grossi, wo im Johr 778 im Krieg gege d'Baske gfalle isch (spöter zu Sarazenä umdichtet).

Deno gits no d Roland Orglä. 

Un usserdäm stoht er uf viele norddytsche Markplätz. Des isch e Zeiche fyr d'birgerlichi Freiheit. 


</doc>
<doc id="5758" url="https://als.wikipedia.org/wiki?curid=5758" title="Kfz-Kennzeichen">
Kfz-Kennzeichen

KFZ-Kennzeiche sind Nummertäfeli uf de Karre un Motorräda.







Lischt vo dr Kfz-Nationalitätszeiche


</doc>
<doc id="5764" url="https://als.wikipedia.org/wiki?curid=5764" title="Neuseeland">
Neuseeland

Neuseeland (Englisch "New Zealand", Maori "Aotearoa") esch en Enselstaat im Pazifische Ozean. Es lieht öbbe 2000 Km südöstlech vo Australie ond wird zum Kontinänt Ozeanie zellt. Neuseeland bestoht usere Nord- ond Südinsle, allerdings ghöret au no es paar chlini Insel dezue, wie z. B. Stuard Island. 

Neuseeland lieht zemlech gnau uf de andere Site vo de Wält. S Land erstreckt sech öber 1'600 km ond esch 270'500 km2 gross, wobie d Südensle die grösser esch, allerdengs wohnet meh Lüt of de Nordensle. 
Fascht die ganz Längi vo de Südensle esch vo de Neuseeländische Alpe bedekt, met 3'754m esch de Mt. Cook de gröschti Bärg. Im weschte lieht zwöschet de Alpe ond em Meer d Westcoast, wos Rägewälder ond Fjords get. Im Oschte vo de Alpe gets vorallem grossi Ebene wo bsonders im Acker- ond Viehbou grossi Verwändig gfendet. Die gröschti Stadt esch Christchurch, anderi bekannti Städt send: Queenstown, Dunedin, Invercargill, ond Nelson.

Ganz im Süde vo de Nordensle lieht Wellington, das esch d Hauptstadt vo Neuseeland, obwohl Auckland die gröschti Stadt esch. Anderi bekannti Städt send: Hamilton, Tauranga, Rotorua, Napier, New Plymouth, Wanganui, ond Palmerston North.

D Nordensle esch Vulkanisch no sehr aktiv, es get Geysir, heissi Quellene ond Vulkan wie de Mt. Ruapehu wo met 2'797m de höchschti Bärg vo de Nordensle esch. Sälbscht de 616 km2 grossi Lake Taupo esch nüd anders als en Vulkankrater, wo vor 26'500 Johr beme gwaltige Vulkanusbroch entstande esch. 

Allgemein herrscht in Neuseeland es milds Klima, ond wels ganze Land vo Wasser omschlosse esch, gets au ned all zu grossi Temperaturschwankige. Im Norde esch so zwöschet 15 °C ond 25 °C warm ond im Süde send d Temperatur öbbe 10 °C chälter. Allgemein gets vorallem Weschtwend, wele s verdampfte Wasser vo de Tasman-Meer ad Alpe dröckt, drom rägnets dört au vell.

Wel Neuseeland rächt isoliert esch, het sech dört es einzigartigs Ökosystem entwecklet. Es het nämlech früehner bes of es paar Flädermüs kei Säugetier gha. Veli Plätz send anstatt vo Säugetier dor Vögel beleit worde, wovo veli flogonfähig send. Wie z. B. de Kiwi, de Takahe, Kakapo ond de set langem usgstorbni Moa. Dor de Mönsch het sech d Fauna gänderet, es send jenschti Tier igschleppet worde, wo die heimische Tier vertrebe händ. Drom gets gwössi Tier nor no of chlini Ensle wos kei igschleppti Rauptier get. Allgemein esch Neuseeland es Vogelparadies, es get Papageie wie de Kea ond de Kaka, Königsalpatross ond a de Köschte gets Zwärpinguin, Gälbaugepinguin ond Deckschnabupinguin. Im Meer gets Walfesch ond Delfin ond ofem Land gets jenschti Insekte ond Reptilie wie d Weta wo bes 8cm gross cha wärde oder de Tuatara. Z Neuseeland gets kei gförliche Tier, als weder Schlange no Spenne, nome Haifesch. Damet ned no meh Tier in Neuseeland usstärbet, wärdet met Hönd stränge Kontrolle a de Floghäfe gmacht, so dass me keini neue Tier iischleppt.

70% vo Neuseeland esch e mol vo Wald bedekt gsi, set de Akonft vo de Europäer sends no 15% plus 5% importierti Bäum. Neuseeland het en sehr interessante Wald, dört wos vell rägnet, gedeiht rechtige Urwald met Farn wo bes zu 10m höch chönd wärde. Bemerkenswärt send au d Kauri Trees wo sehr gross chönd wärde. En grosse Teil vom iheimische Wald stoht höt onter Naturschotz ond cha i Nationalparks besechtigt wärde, was sech of jedefall lohnt.

80% vo de Bevölkerig send Nochfahre vo de europäische Iwanderer ond 15% send Nachkomme vo de Uriwohner de Maoris.
Näbsch dem gets no grossi Groppene a Iwanderer us Asie ond Polynesische Ensle. D Maoris send im Gägesatz zo de Aborigines (vo Auschtralie) rächt guet integriert, trotzdem send si emmer no benochteiligt.

Amts- ond Omgangssproch esch Englisch, zwoiti Amtssproch esch Maori, allerdengs werd das vonere chline Menderheit gsproche. Trotzdem chame a de Schuel z Neuseeland Maori lere.




</doc>
<doc id="5767" url="https://als.wikipedia.org/wiki?curid=5767" title="Genitiv">
Genitiv

Dr Genitiv oder Genetiv isch dr 2. Fall in dr klassische Grammatik. In dr dytsche Grammatik sait mer em au Wesfall.

Im dr maischte modärne alemannische Dialäkt git s nume wenig gängigi Genitivforme. Ganz im Siide, v. a. in e Dail Walliser Gmaine un in Siidwalser Gmaine z Italie het sich no bis in s 20. Jh. e lääbige Genitiv ghalte.

In dr latynische Grammatik wäre unter anderem die Funktione vum Genitiv unterschide:

D Elisa Wipf hed in iire Dissertation vù 1910 "Die Mundart von Visperterminen" Genitivfoorme im Dialäkt vù Tärbinu aagee. Laider hed si nid bschriibe, wie ùn in welene Fäl dr Genitiv bruuchd wird. Di ainzig Informazion, wù si dooderzue gid, isch: "Alle vier Kasus sind in freier syntaktischer Verwendung im Sg. wie im Plur. erhalten." (Wipf 1908, S. 119).

Was ùffald, isch as d Deklinazion im Tärbiner Dialäkt no groosi Äänligkaid hed mid dr Deklinazion im Aldhoochdydsch.


Ane 2000 isch in zwai Hefder e Wèèrderbuech vù Tärbinu erschiine mid ere chùùrze grammatische Yylaidig vù dr Fides Zimmermann-Heinzmann: "Die Mundart von Visperterminen, wie sie im Jahre 2000 von der älteren Generation gesprochen wurde". In dääre grammatische Skizze bschrybd d Zimmermann-Heinzmann d Deklinazion im Tärbiner Dialäkt, wien er 90 Joor noo dr Dissertation vù dr Elisa Wipf gschwäzd wird.

In dr maischde Fäl wird dr Genitiv nimi bruuchd. Vyyl wird er no bruuchd wie in vyyle alemanische Dialäkt bi Näme ùn Verwandschafdsbezaichnige: "ds Vattersch Hüüs", "ds Peeter-Marisch Büobu", "der Greetu Leo". Doodeerbyy wird der Genitiv aliwyyl vooraagschdeld.

Weenig bruuchd wääre anderi Genitiv: "ds Tagsch", "ds Jaarsch". "Weschschi Hüüs?" Der ald Genitiv Plural ùf -o (z. B. "Tago") isch faschd verschwùnde.

Dr Walter Henzen hed in syym Artikel "Der Genitiv im heutigen Wallis" d Forme ùn dr Gebruuch vùm Genitiv im Leetschntaal bschriibe. Dää Artikel isch ane 1932 erschiine ùn basierd ùf dr Schbrooch Ändi 20er / Aafangs 30er Joor.

schdaarchi Maskulina ùn Neutra

schdaarchi Feminina

schwachi Maskulina

schwachi Feminina

schdaarchi Adjektiv

schdaarchi Adjektiv

"miinä" (dt. mein), "diinä" (dt. dein), "schiinä" (dt. sein), "ira" (dt. ihr Sg.), "iischä" (dt. unser), "eiwä" (dt. euer), "iru" (dt. ihr Pl.)


Dr Genitivus possessivus isch im Leetschntaal no frèi bruuchd woore. "dr Wiibu Rekck" (dt. die Röcke der Frauen) schdood nääbe "t Wiiburrekch". "In dr Bruid Huis" (dt. im Haus der Braut) isch e gweenligi Foorm.

"Attributivi Schdelig"

"Prädikativi Schdelig"

Dr Genitivus partitivus chùnd v. a. nääbe Pronomina ùn Adjektiv voor, zem Dail au nääbe Substantiv, doo aber sogar noogschdeld.

Vyyl mool wird dr Genitivus partitivus aber au ùmschriibe mid em Dativ. 

Anderi Foorme vùm Genitiv sin im Leetschntaaler Dialäkt säldener.

Genitivus subjectivus

Genitvus objectivus

Eendeer foormelhafd chùnd dr Genitvus qualitatis voor:

Aarg sälde isch dr Genitvus locativus.

Dr Genitivus partibus chùnd v. a. hinder "appas" (dt. etwas) bzw. "äswas" (dt. irgendein) voor.

Au voor oder hinder Zaalwèèrder oder Quantideedsadjektiv chaa dr Genitivus partibus schdoo.

Eender feschdi Foormle sin Uusrief wie "Was Cheibsch!", "Was Tiifelsch!", "Was Dräkchsch!" oder Phrase wie "nid der Ziit haan" (dt. keine Zeit haben)


D Präposizion "wäge" wird no vyyl mid Genitiv bruuchd.

S gid aber au d Verwändig vùm Dativ bi dr Präposizion "wäge".

Dr Genitivus partitivus chaa nääbe jeedem transitive Verb schdoo.

Dr Genitivus partitivus schdood obligatorisch bim Verb. 

Verbe mid obligatorischem Genitiv sin z. B.: "achtu" (auf jemanden achten), "waartä" (dt. auf jemanden warten), "lachä" (dt. über jemanden lachen), "bigäärn" (dt. begehren).

Reflexivi Verbe mid obligatorischem Genitiv sin z. B. "ärwern" (dt. sich erwehren), "bigää" (dt. sich begeben)
Foormelhafdi frèii Foorme als Satzadverbie sin z. B. "äs Taksch" (dt. eines Tages), "eis Jaarsch" (dt. eines Jahres), "niemaalu" (dt. niemals).

In dr Siidwalser Dialäkt z Italie sin no lääbigi Genitiv erhalde.










Au in andre alemannische Dialäkt git s no Forme mit eme ächte Genitiv, Biispiil:

Bi Nämme vu Persone (Vornämme) und gwüssne Personebizeichnige wie Muetter, Vatter, Pfarrer:


Bi Bezeichnunge vu dr ganze Familiä:

Anderi Genitivrelikt:

In dr maischte alemannische Dialäkt wäre Verhältnis, wu in z. B. in dr dytsche Sproch mit eme Genitiv uusdruckt wäre, mit andere Konstriktione bildet.

Dr Genitiv bi Sache wird in dr maischte alemannische Dialäkt mit Hilf vu dr Preposizioon vo (au vu oder vun) uusdruckt (Preposizionalkonschtrukzioon). 

Ganz ähnlig gohts aü in andere alemannische Dialäkt.

Wänn dr Bsitzer e Person isch (z. B. dr Ruedi), ka dr Genitiv-Ersatz au mit Hilf vu dr Präposition vu bildet wäre: "Der Götti vom Ruedi." Am beliäbteste isch aber e Ersatzkonstruktion mit Possessivpronome un Dativ: "Em Ruedi sy Götti." 

D Ersatzkonschtruktion mit Dativ wird sältener aü bi Diärer (bsunders Hüüsdiärer mit „Familiäaschluss“) agwändet, Züri: "eme Pfau si Fädere," "der Chatz iri Auge," Kaiserstuehl: "im Katzebissili si Kerbli." In dr Luzärndütsch Grammatik wird dä Genitiversatz as „Genitiv von Lebewesen“ bezeichnet.

Im Änglisch kunnt dr ächt Genitiv "(säxischer Genitiv)" fascht ellai im Zämmehang mit Persoone, Familie und gwisse Dier vor: Peter’s car" (im Peter si Aüto oder s Peters Aüto), Miller’s cat" (s Millers Katz), "my dog’s leg is broken" (s Bai vu mym Hund isch broche). Andersch as im Dyytsch kunnt er au i Uusdrick vu dr Zyt vor: "today’s newspaper" (d Zytig vu hitt), "next saturday’s party" (s Fäscht vum neggschte Samstig), "a three-week’s journey" (e Rais, wo dryy Wuche goot).

S Aposchdroff isch aigetli e Fäälinterpretazioon; me het gmaint, "Peter’s house" syg gchyrzt us "Peter his house;" aso wie im Alemannisch: "em Peter sys Huus".

Aü im Tirkische spiilt dr Genitiv e enormi Roll:

Aigetli isch das aber ekai Genitiv, sunder en Anenanderraiig vu Suffix. Uf Hochditsch nogmacht haisst das: „Hauses-unseres der-Vorderseite-seiner ein Teil dreckig-ist.“ = „Ein Teil des Vorplatzes unseres Hauses ist dreckig.“ = Vor unserem Hüüs ischs in einem Ecke dräckig.


Alli alemannische Biispiil obe sin üs däne Grammatike, numme d Obwaldner Biispiil üs

D Biispiil us em Wallis un vo dr Südwalser sin us:

"Die Mundart von Visperterminen, wie sie im Jahre 2000 von der älteren Generation gesprochen wurde"


</doc>
<doc id="5773" url="https://als.wikipedia.org/wiki?curid=5773" title="Volker">
Volker

D Volcae oder Volker () sin ä keltischer Schtamm i dr Antike gsi. Sä hän ursprünglich zwüsche Rhy, Leine un Main im Herkynische Wald gsidelt und gege d Germane Widerstand gleistet, wo gege Süde drängt sin. Schliessli hend si iri Wonsitz ufgee und sich in Gallie und Chliiasie niderlo. D Germane hend noch de Volcae alli Kelte als *"Walhôz" (Adjektiv: *"walhiskaz" "wälsch") bezeichnet. Dô devo chunt dr Begriff "Wälsch".

Im 3te Jôhrhundert vor Chrischtus sin d Volcae vo de Germane zruggdrangt wôre un usgwandert. En Tail vode Tektosage isch in Oste uf de Balkan gwanderet und schliessli im Joor 278 v.Chr. i Chliiasie igfale, zäme mit andere keltische Stämm, nämli de Trokmer und de Tolistoagier. Iri Hoptstadt isch Ankyra (Ankara) gsii. D Kelte hend denn d Föderation vo de Galater bigründet.

Die andere Volker sind um 250 uf Gallie gwanderet und hend sich zwüschet em Rotte und em Garonne niderloo. De östlichi Stamm het sich "Volcae Arecomici" gnennt und de Hoptort isch Nemausus (Nîmes) gsii. De westlich Stamm sind d "Volcae Tectosages" gsii und ire Vorort Tolosa (Toulouse). Iri Landnaam isch archäologisch guet erchennbar. Ane 219 v.Chr. isch de Hannibal mit sim Elifanteheer dur s Piet vode Volker zoge. 121 v.Chr. hend si sich mit de Römer verbündet, sind aber abgfale, wo d Kimbre und Teutone i Gallie igfale sind. Au spöter sind si mol Verbündeti vode Römer gsii und mol nöd.

Zur Zit vum Julius Cäsar hän immer no en Tail vo de Volcae im Herkynische Wald gsidelt. Des wird als e Indiz aagsehe dass d keltischi Chultur zu däre Zit z Mitteleuropa nô präsent gsi isch. Aber währed de römischi Erobrigzüg z Germanie hät d keltischi Bvölkrig kei grossi Roll mee gschpylt.

In de nöchste Jôhrhunderte sin d Volcae romanisirt wôre un i dr galloromanische Chultur ufgange. 

D gallische Volker hend voralem vom Acker- und Gartebau glebt und Chorn und Wii abaut. Zudem hend si e gwüssi Bidütig im Handel vo Metall gha.


</doc>
<doc id="5776" url="https://als.wikipedia.org/wiki?curid=5776" title="Wien">
Wien

Wien ("bairisch: Wean" "vorarlbergisch: Wian") isch d Houptstadt vu Österriich und glichzitig o s flächemäßig chlinnscht und iwohnermäßig gröscht vo de nüün Bundesländer.

Wien hät ca. 1.9 Millione Iwohner und a Fläche vu 414 km² und isch dodemit die iwohnerrichsti und dichtisch besideltschti Stadt vo Östriich. Im Groossruum vo Wien läbed ca. 2.6 Millione Mänsche, was en Viertel vo de Gsamtbevölkerig vo Östriich isch.

Wien isch e Grossstadt. Vo de gsamte Flächi vo 414,65 km² sind öppe 25 % überbaut, knapp 30 % Prozent sind Garteflächene und uf de rästliche 45 % häts Wälder (17 %), Räbberg (2 %), Landwirtschaft (16 %) und sustigi Sache.

D Stadt lit zwüsched de nordöstlichste Uusläufer vo de Alpe im nordwestliche Teil vom Wiener Becki, beidsiits vo de Donau.

D Stadt glideret sich in 23 Bezirk.
Wien isch vor allem dur sini klassischi Musig bekannt → Wiener Klassik. Berüämt isch au d Wiener Chuchi; s "Wienerschnitzl" und d "Sachertorte" sind die wohl bekantiste Leckereie.



</doc>
<doc id="5779" url="https://als.wikipedia.org/wiki?curid=5779" title="Slowenien">
Slowenien

Slowenia isch a klenns Land im südlicha Mitteleuropa und grenzt im Weschta an Italia und an d Adria, im Süda und Osta an Kroazia und Ungarn und im Norda an Österriich.

Slowenia hätt 20.000 km Flächi und ca. 2 Mio. Iwohner. D Hauptstadt isch Ljubljana (uf Dütsch Laibach).

Obwohl s Land eigentlich boda klen isch, find ma in Slowenia fasch alls: im Norda hot s mit ma Toal vo da Alpa (Julische und Steiner Alpa) und da Karawanka richtige Hochgebirge, im Oschta a Tiefebene, in da Mitte und im Weschta git s a karschtigs Mittlgebirge (Dinarisches Gebirge) und im Süda sogär s Meer (Mittelmeer).

Da högschte Berg vo Slowenia, mit 2.864m da Triglav, lit im Nationalpark Triglav, da tiafschte Punkt isch dia 47 km lange Adriaküschte. Us da Julischa Alpa kond zwoa vo da wichtigschta Flüss, d Isonzo (Soča) und d Save, dia andra zwoa, d Drau und da Mur flüssend vo Öschtriich umme. Meh wia d Hälfte vom Land isch mit Wald zuagwachsa.

O s Klima isch untaschiedlich: Im Südweschta isch s enda mediterran mit warma Summa und füchta, milda Winta, wobei s an da Küschte öft kalte Fallwinde (Bora) ge ka. Im Innara vom Land hot s atypisch kontinentals Klima.



</doc>
<doc id="5780" url="https://als.wikipedia.org/wiki?curid=5780" title="Slowakei">
Slowakei

D Slowakei isch a klenns Land in Mitteleuropa und hätt ca. 5 Mio. Iwohner. Es grenzt im Weschta an Österriich, im Norda an Tschechia und Pola, im Oschta an d Ukraine und im Süda an Ungarn.

In dr Slowakei leband neba da Slowaka no ca. 600.000 Ungarn und im Oschta a paar tusig Roma.

D Hauptstadt isch Bratislava (Pressburg).

D'Slowakei lìt ìm östlige Deil vù Mìtteleuropa ùn gränzt ìm Sǜǜdweste an Ööstriich (Gränzlängi 91 Kilometer), ìm Weste an d'Tschechei (215 Kilometer), ìm Norde an Pole (444 Kilometer), ìm Nordoste an d'Ukraine (91 Kilometer) ùn ìm Sǜǜde an Ungarn (515 Kilometer).

Im Norde vùm Land sìn d'Gebirg Tatra ("Tatry") ùn Nììderi Tatra ("Nízke Tatry"), Malá Fatra, Veľká Fatra ùn Slovenské rudohorie, wùù näbe vile andere zù de Karpate ghöre; am höchste isch de Gerlachovský štít mìt 2.655 Meter, wùù nùme eine vù vile Bärg ǜber 2000 Meter daarstellt; de diefst Punkt isch bi Streda nad Bodrogom an de ungarische Gränze ùf 94 Meter. Im Sǜǜde nìmmt di Großi Ungarischi Diefebeni e Deil vùm Land ii.

De längst Flùss isch d'Waag ("Váh"), wùù ùf ere Längi vù 400 Kilometer durchs Land fließt. Si entspringt bi Štrbské Pleso ìn de Hooche Tatra ùn fließt bi Liptovský Hrádok mìt de Schwarze Waag ("Čierny Váh") zämme, bìs si an de ungarische Gränze bi Komárno ìn d'Donau fließt. Au d'Donau ghöört zù de gröschte Flǜss vùm Land ùn isch ùf ere Längi vù 170 Kilometer hauptsächlig e Gränzflùss zù Ungarn. S Wasser fließt hauptsächlig ǜber d'Morava, d'Waag, d'Hron ìn d'Donau ùn deno witter ins Schwarz Meer.

See nämme ìn de Slowakei 45 Quadratkilometer Flächi ii; de gröscht isch de Stausee Orava an de polnische Gränze mìt 35 km² Flächi ùn 38 Kilometer Diefi.

D'Slowakei isch vù me-ne kontinentale Chlima bräägt. D'Sùmmer sìn heiß bi-n-ere Durchschnìttstemperatur vù 21 Grad ùn ere durchschnìttlige Höchsttemperatur vù 25 Grad. Im Winder lìt d'Temperatur durchschnìttlig bi 0 Grad; Schnee lìt jee nooch Hööchi an bìs zù 130 Daag.

Wie archäologischi Fünd bezüge, isch d'Slowakei schù ìm mìttlere Palöolithikum (200000-35000 v. Chr.) bewohnt gsìì, ìn de Antike hän d'Kelte, wùù ìm 5. Johrhundert v. Chr. chùù sìn, gsììdelt. Im 1. Johrhundert n. Chr. sìn d'Quade gfolgt. Wiil sälli Germane gsìì sìn ùn d'Slowakei an de Gränze zùm Römische Riich gläge isch, isch si vùm 1. bìs zùm 5. Johrhundert Schaublatz vu-n-ere Viilzahl vù Chrieg zwüsche Römer ùn Quade gsìì.

Ùm s Johr 500 ùme sìn di slawische Stämm ìn d'Slowakei iigwandert, gliichzittig hän d'Hùnne ùn spöter d'Aware ìm Sǜǜde ùn Weste e Bedrohig daargstellt. Im 7. Johrhundert isch s Riich vùm Samo gründet worre, usserdèm isch ab 800 e christligs Fürschtedùùm ùm Nitra ùme bekannt, wùù 833 ìn Grooßmähre ùfgange isch.

906 hän d'Ungare d'Slowakei iignùù ùn si isch zùm Chönigriich Ungarn chùù. D'Christianisierig, wùù ìm gliiche Johrhundert bassiert isch, hät de Slowakei züe-n-ere westlige Orientierig verhulfe, wùù no ìm 19. Johrhundert spǜǜrbar gsìì isch, usserdèm hät si ihre mìt em Przemyslide Wenzel, wùù vù sinnem eigene Brüeder, em Antichrist Boleslav, ùmbrocht worre isch, e spötere Märtyrer gschaffe. Wuu d'Przemyslide ìn de Slowakei an d'Macht chùù sìn, hät d'Deilig vù de dörtmolige „Westslawe“ ìn Tscheche ùn Slowake stattgfunde, de Boleslav hät sich abber 950 em düttsche Chönig underworfe. Säll hät ǜber di düttsche Iiwanderer, wùù zùm Bispiil de Bärgbau ùfläbe loo hän, e Entwìcklig brocht, ùf de andere Sitte e konfliktriichi Zitt, wùù bìs ins 13. Johrhundert duurt hät.

Nooch de Schlacht vù Mohács, wùù d'Ungare gege d'Osmane verlore hän, isch d'Slowakei als einzige Deil vùm Chönigriich Ungarn nìt vù de Türke bsetzt worre ùn – wie au de Räst vùm Chönigriich – an d'Habsburger gfalle. Türkischi Iifäll hät's ìn de Slowakei zwaar gee, si hän abber keini längerfristige Folge ghaa, wiil d'Osmane schnäll an Iiflùss verlore hän.

D'Kodifizierig vù de slowakische Sprooch, wùù de Anton Bernolak 1787 voorgnùù hät, isch eine vù de Aafäng vu-n-ere slowakische Nationalbewegig gsìì. Sälli hät s Land ìn de Folgezitt erfasst ùn sich gege di ungarischi Oberschicht gwändet, wùù zùm Bispiil s Ungarisch als Amtssprooch hät wölle dùùresetze. Au d'Loslösig vù de Habsburger isch e Ziil gsìì, d'Septämberrevolution 1848 isch abber erfolglos blììbe.

Nooch em Erschte Wältchrieg isch s Habsburgerriich ùfgspalte worre ùn Ungarn hät ìm Frììde vù Trianon e Deil vù sinnem Gebiet an d'Slowakei mieße abdrätte. Ùf de Verdraag vù Pittsburgh hìì isch am 20. Novämber 1918 d'Tschechoslowakei gründet worre.

Di düttsche Minderheite, wùù bishäär zù de Oberschicht ghöört ghaa hän, sìn jetz de Underdrùckig zùm Opfer gfalle. Am Aafang hän düttschi Partäie no versüecht, durch Kooperation mìt de Slowakei meh Rächt fǜr di Sudetedüttsche z erreiche, deno isch abber d'NSDAP an d'Macht chùù, wùù 1938 s Münchner Abchùù dùùregsetzt hät; doodemìt isch s sudetedüttsch Gebiet ans Düttsch Riich gfalle. E Johr spöter isch de Drùck vù de Düttsche so witt gstììge, dass d'Slowakei als unabhängig hät mieße deklariert werre. De Räst vù de Tschechoslowakei isch deno als "Protektorat Böhme ùn Mähre" zùm Düttsche Riich chùù.

Nooch em Zweite Wältchrieg hät s sowjetisch Militär d'Wìderhäärstellig vù de Tschechoslowakei erzwunge, 1948 isch es e kommunisdischi Volchsdemokrati worre.

De Alexander Dubček hät ab 1962 versüecht, e demokratische Sozialismùs iizfiehre, isch abber 1968 vù de sowjetische Drùppe abgsetzt worre. Sii Noochfolger, deGustáv Husák, hät di kommunisdischi Ordnig wìderhäärgstellt, gliichzittig abber e Zämmearbet mìt Düttschland aagfange.

Nooch em Zämmebruch vù de kommunisdische Ordnig isch d'Slowakei e föderativi Republik ìnnerhalb vù de Tschechoslowakei worre ùn de Vladimír Mečiar, Aafieher vù de Bewegig "Öffentligkeit gege Gwalt", isch erschte Sììger vu-n-ere fräie Wahl worre. Zwaar isch er ìm Abrìl 1991 vùm Parlamänt abgsetzt worre, sinni nöi gründeti "Bewegig fǜr e demokratischi Slowakei" hät abber 1992 wìder d'Wahle gwùnne. Au nooch de Deilig vù de Tschechoslowakei ìn zwei unabhängigi Staate am 1. Januar 1993, wùù ùf di verschììdene Indrässe zrùckgoht ùn frììdlig verloffe isch, hät sinni Partäi d'Mehrheit ghaa. Au wenn de Mečiar anne 1994 vù nöiem fǜr abgsetzt worre isch, isch er ìm Herbscht vùm gliiche Johr wìder gwählt worre. 1998 ùn 2002 hät abber drotz de Mehrheit fǜr de Mečiar di "Slowakischi Demokratischi Koalition" mieße bildet werre, wiil de Mečiar kei Koalitioonspartner gfunde hät, ùn de Mikuláš Dzurinda isch zùm Regierigschef worre. Dank ihm hät's nooch ere Periode, wùù sich d'Slowakei aagfange hät isoliere, wìder e Aanööcherig an s rästlig Europa gee, wùù zùm Biidrìtt zù de Europäische Union ìm Johr 2004 gfiehrt hät.

Vu de rund 5.447.500 Iiwohner sìn 4.615.000 (84,7 %) Slowake, 521.000 (9,6 %) Ungare, 44.600 (0,8 %) Tscheche, 24.000 (0,4 %) Rhutene, 11.000 (0,2 %) Ukrainer, 5.400 (0,1 %) Karpatedüttsschi, 2.600 (0,05 %) Pole, 2.300 (0,04 %) Mähre ùn 890 (0,02 %) Kroate.

Under de Iiwohner dominiere römischi Katholike mìt 68,9 % ùn Brotestante mìt 10,8 %; 13 % bezeichne sich als Atheiste. Religiösi Minderheite sìn di griechisch-katholischi Chirch (4,1 %) ùn di orthodoxe (0,7 %) ùn no witteri mìt eme Gsamtaadeil vù 3,2 %.

D'Arbetslosigkeit isch mìt 9,9 Brozänt hooch wie au de Aadeil vù Iiwohner under de Armüetsgränze mìt 21 %. S BIP broo Chopf isch 2007 bi 7480 Euro gläge.

D'Slowakei fiirt zwei Nationalfiirdig, nämlig de 29. August, wùù an de Nationalùfstand erìnnert ùn de 1. Septämber, de Johresdaag vù de Verfassig vù de Slowakische Republik.

S Wappe vù de Slowakei zeigt e wisses „byzantinischs Doppelchrütz“, wùù voor rotem Hindergrund ùf de mìttlere vù dräi blaue (friehjer griene) Bärgspìtze stoht. Es hät d'Form vù me-ne friehgotische Schild. S Doppelchrütz stoht fǜr d'Christianisierig vù de Slowake ìm 9. Johrhundert, d'dräi Bergspìtze stelle die vù de Tatra, de Matra ùn de Fatra daar. Sinni Ähnligkeit zùm ehemolige Wappe vù Oberungarn erìnnert an di friehjeri Züeghörigkeit zùm Chönigriich Ungarn als „oberungarische“ Deil.

D'Flagge enthaltet di sognännte panslawische Farbe wiss, blau ùn root. Säll goht ùf de Wunsch nooch Unabhängigkeit (in dèm Fall vù Ungarn) zrùck. D'Slowakei hät zämme mìt zahlriiche andere slawische Staate d'Farbe vù de rùssische Flagge ǜbernùù, wiil ìn Rùssland als unabhängige slawische Staat e Voorbild gseh worre isch. Di am Aafang wiss-roti Flagge, wùù 1848 festglegt worre isch, hät spöter no e blaue Streife ùfgnùù, isch abber wäge de Abhängigkeit vù Ungarn nie offiziäll worre. In de churze Zitt als unabhängigs Land während em Zweite Wältchrieg hät d'Slowakei d'Trikolore als Flagge ghaa; noochdèm d'Tschechoslowakei ùfglööst worre isch, hät di slowakischi Verfassig entschììde, ab em 1. Januar 1993 au s Wappe ìn d'Flagge ùfzneh.

In de Sowjètzitt hän ìn de Slowakei d'Metallindustri, di chemischi ùn d'Rüstigsindustri voorgherrscht. Säll hät sich nooch de bolitische Wändi vù 1989 massiv gändert; hät de Industrisektor ìm Johr 1991 no 61 Brozänt vùm Brùttoinlandbrodukt ussgmacht, isch sii Aadeil bìs 2000 ùf 24,3 Brozänt gsunke. De Dienschtleistigssektor hät an Bschäftigte züeglegt, gliichzittig hän sich vili Automobilhäärsteller ìm Land aagsììdelt – d'Slowakei hät güeti Chance, ìn de nöchste Johr zù eine vù de dräi gröschte Autohäärstellernatione rèlativ zù de Iiwohnerzahl z werre. De Aareiz fǜr d'Automobilindustri isch hauptsächlig di finanziälli Understǜtzig durch d'Regierig gsìì.

De schnäll Ùmschwung ìn de slowakische Wirtschaft isch voor allem drùf zrùckzfiehre, dass si sich durch ihri Nööchi zù Wachsdùùmsmärkt ùn di gringi Bestürig hät chönne entwìckle. E wichtige Faktor sìn au di bolitische Änderige vùm Johr 1998 gsìì, wiil sällemools e Aanööcherig an de Weste vù Europa aagfange hät: Investitione ùs em Ussland sìn stärcher gfördert, d'Stüre gsänkt ùn d'Infrastruktur verbessert worre. Vu de Investitione chömme 49 Brozänt ùs Düttschland.

Wirtschaftlig gseh sìn d'Hauptstadt Bratislava ùn ihri Ùmgebig, d. h. de Weste vùm Land, di am witteste entwìckelte Regione. Ihrer Arbetslosequote vù 5 Brozänt stönn ìm Oste 30 Brozänt entgege (landeswitte Durchschnìtt: 10 Brozänt), ùn vù denne sìn rund e Drìttel als Schwarzarbeter dätig. Säll lìt draa, dass sich d'Investore ùs em Ussland ìm zändraler glägene Weste aasììdle ùn sìì meh understǜtzt werre wie di iiheimische Firme. Zùdèm isch de Oste ìn Bezùùg ùf Infrastruktur ìm Weste underläge.

Mìt ca. 135 Euro hät d'Slowakei nooch Litaue di zweitnììdrigste Mindestlöhn vù de EU.

Wäge ihrer lange Gschicht ùn ihrer zändrale Laag am Chrützigspunkt vù mehrere Kulture hät d'Slowakei e ussbräägti Kultur. Landeswitt gìt's 70 Musee ùn ǜber 70 Musee, dräi Operätteensembles ùn e Operättetheater. Bekannti internationali Musikveraastaltige sìn zùm Bispiil z Bratislava, Zvolen, Detva ùn Východná. Au ìn de Architektur isch viil erhalte blììbe, soo findet mer ìm ganze Land gotischi, romanischi, Renaissance- ùn Barockbauwärch wie au Mischforme vù mehrere devùù. 16 hisdorischi Stadtviertel mìt insgsamt 158 Dänkmöler stön under Dänkmoolschùtz.

De slowakisch Schüelgang beìnhaltet e nüün- odder ìn Einzelfäll achtjöhrigi Grundschüel; nooch säller cha mer ändwäder ùf e Brüefsschüel odder nooch bstandener Ùfnahmebriefig ans Gymnasiùm. Fǜr de Aadrìtt vù me-ne Studiùm bruucht mer s Abitur ùn d'Ùfnahmebriefig vùm Gymnasiùm.



</doc>
<doc id="5785" url="https://als.wikipedia.org/wiki?curid=5785" title="Alemannische Ortsnamen">
Alemannische Ortsnamen

Fascht alli Gmeinde i dr Schwiiz, z Düütschland, em Elsass, z Lichtaschtoa, im Vorarlberg un im Piemont bzw. Aostatal hän offiziel höchdüütschi, französischi oder italiänischi Nääme.

Des sin d Ortsnäämen uf Alemannisch:

"lueg" Ortsnämme z Bade-Wirttebärg.

"lueg" Ortsnämme z Bayrisch-Schwabe.

"lueg" Elsassischi Ortsname.

"wls.: Walsertitsch; i Chlammere: (hochdütsch); it.: Italienisch; pm.: Piemontesisch, fr.: Französisch; arp.: Frankoprovenzalisch (Arpitanisch)"








Nach de amtliche Reiefolg vo de Kantöön (zerscht di drüü alte “Vorort”, dännn em Alter na)

"lueg under" Gmeinde vom Kanton Züri

"für Ortschafte (nid aber politischi Gmeinde!) lueg under" Zürcher Ortsnäme

"lueg under" Gmeinde vom Kanton Bärn


"lueg under" Gmeinde vom Kanton Lozärn


"lueg under" Gmeinde vom Kanton Uri

"lueg under" Gmeinde vom Kanton Schwyz

"lueg under" Gmeinde vom Kanton Obwalde

"lueg under" Gmeinde vom Kanton Nidwalde


"lueg under" Gmeinde vom Kanton Glaris


"lueg under" Gmeinde vom Kanton Zug


"lueg under" Gmeinde vom Kanton Friburg

"lueg under" Gmeinde vom Kanton Soledurn

"lueg under" Gmeinde vom Kanton Basel-Stadt

"lueg under" Gmeinde vom Baselbiet


Ort

Bärge

Flüss

"lueg under" Gmeinde vom Kanton Schaffuuse

"lueg under" Gmeinde vom Kanton Appezöll Usserrode

"lueg under" Bezirk (Gmeinde) vom Kanton Appezöll Inerrode

"lueg under" Gmeinde vom Kanton Sanggale


"Gwässer:"

"Bärg:"

"Landschafte:"

"lueg under" Gmeinde vom Kanton Graubünde

"lueg under" Gmeinde vom Kanton Aargau


"Gwässer:"

"Bärg:"

"Landschafte:"

"lueg under" Gmeinde vom Kanton Thurgau



"lueg under" Gmeinde vom Kanton Tessin


"lueg under" Gmeinde vom Kanton Waadt

"lueg under" Gmeinde vom Kanton Wallis

"lueg under" Gmeinde vom Kanton Nöieburg

"lueg under" Gmeinde vom Kanton Gämf

"lueg under" Gmeinde vom Kanton Jura


</doc>
<doc id="5790" url="https://als.wikipedia.org/wiki?curid=5790" title="Ulm (Begriffsklärung)">
Ulm (Begriffsklärung)

Ulm isch dr Name von verschidni Orti im alemannische:


Usadäm gibts au no e bekonnte Zungebrächer: "In Ulm, um Ulm, um Ulm ume"


</doc>
<doc id="5791" url="https://als.wikipedia.org/wiki?curid=5791" title="Ulm (Baden)">
Ulm (Baden)

Renchä-Ulm oder Ulm in Baden, friga mol Ulm bi Owerkirch isch ä Dorf in de Ordenau. Wahrschins gehd s schu uf s 7. Johrhundert zruck; d ärscht urkundlig Ärwähnung isch us em Johr 1070 in re Schenkungsurkund an de Firschdbischoff von Schdrossburg. Der het dann sin Verwaldung vom Renchdal in Ulm igrichd.

Dä untere Teil vom Kirchturm dirft um die tousend Johr alt si und do demid dä zweitäldschd im Ärzbischtum Friburg. D'Kirch isch gonz fryger zomme mit dem Gottsacker do gsi, wo jetzt der Sportplatz isch, un erst siterm 18. Johrhundert uf em hitige Platz. Dä Turm isch schu imma do gsi, des isch ä alta Währturm gsi.

D'Ulmer hän net d'Isebohn han welle un au kei Ärdgas, so isch des den um 1975 rum um Renchi gonge. Dr versproche nei Wäg hän di Renchner dänno aber immer no nit baut. Di meiste Ulmer giin den aber uf Owerkirch oder Achre ge Ikaufe oder uf Achre uf d Realschuel oder uf s Gymnasium. 

Z Ulm git s au e Biermarke, s "Ulmer Bier", als bsunderi Spezialidäd im Gaschthuus 'Braustübl'. D junge Lit gin aber meischtens in dä 'Läwe'. Gfeschded wird in de Obschdhall und im Summer uf em Kuss-Eich-Fäscht. Dsell Kuss-Eich gehd uf ä Gmeindratsfeschd Ende sechzger ofongs siibzger Johr zruck. Bin ere Wett het seller, wu s noch e baar Bier noch uf eini vu zwei Eiche nuff gschaffd het, einere vun de Fraue derfe a Kuss gä. Selli zwei Eiche stien au jetzt no, un s het e Schild mit "Kusseiche" dron.

Sitterm März 2006 isch im Kaier ä buddhistischs Zentrum.



</doc>
<doc id="5792" url="https://als.wikipedia.org/wiki?curid=5792" title="Altalemannisch">
Altalemannisch

S'Altalemannisch isch d'älteschti Phase vum Alemannische. Si hät ihri Wurzle im elbgermanische Dialäkt vo dä Alamanne. Dä Umbruch, vu wu ab mer d Sproch vu dr Alamanne "Altalemannisch" nännt, isch d Hochdütsch Luutverschiebig – die het im Wesentliche vum 6. bis ins 8. Johrhundert stattgfunde. S Altalemannisch wird ab 700 guet fassbar, wel ab dert s gleschterlig altalemannisch Urkundematrial iisetzt.

S'Altalemannischi wird meischtens mit dä andri althochdüütschi Dialekt zammegfasst, ä Unterscheidig zwüsche dä verschiidni Mundarte isch abr viilmol passender, wel die Dialäkt klar unterscheidbar gsii sin. S het ke iberregionali ditschi Sproch gä. S meischt Schrifttum isch in sällere Zit uf Latiinisch gsii. Des was uns an altalemannischem Schrifttum us dr Chlöschter iberliiferet isch, isch aber nit exakt diä gsproche Sproch vu dertemol, sondern e Schriftdialäkt, wu sich an alte un veraltete Sprochforme feschtghebt het. Dr wichtigscht altalemannisch Schriibort isch s Chloster Sanggalle gsii – dert isch näbe Latiinisch alliwiil konsequent Alemannisch gschriibe wore. Des Chloschter isch anne 719 vum Alemann Otmar gründet wore. Noch dr Gründig vum Chloster Riichenau 724 isch derte fränkisch gschriibe wore – wäge dr Härkumpft vu dr Schriiber; ab 780 alemannisch un im 9. Johrhundert zum Deil wider oschtfränkisch. Dr dritt wichtig altalemannisch Schriibort isch Murnau im Elsass, dert hän ähnligi Verhältnis gherrscht wie uf dr Reichenau.

Altalemannisch isch ab 1022, wu dr Notker Labeo vu Sanggalle gstorbe isch, bis uf wennig Usnahme nimmi gschriibe wore, aü s Schrifttum in andere althochditsche Dialäkt isch derte fir Johrzehnti versiigt. Des nännt mer in dr hischtorische Forschig «Urkundelucke». Ab 1150, wu langsam wider meh dütsch gschriibe wore isch, setzt mer s Mittelalemannisch a.

D Alemane werdet i de Mitti vom 3. Joorhundert zerstmol erwähnt. Ussert em Stammesname selber (ahd. alaman "Pl.") sind no Näme vo merere Mensche öberliferet, wo zaiget, as d Alemanne e westgermanischi Sproch gredt hend. Well aber d Näme uf Latinisch oder Griechisch nöd gnau widergee worde sind, chamer nöd zvill öber d Sprooch selber säge. Bispil vo Näme: Chrocus, Crocus = *Hrôk (ahd. hruoch «Chraje»); Chnodomarius = *Hnôdo-mâri (ahd. Nuodimêr); Gomoarius = *Gomo-hari «Maa-Chrieger» (zu ahd. gomo «Maa»); Hortarius = *Horda-hari «Schatz-Chrieger» (zu ahd. hort «Schatz, Hort»); Agilo = *Agilo (ahd. Egilo); Rando = *Rando (zu ahd. rant «Schildbuggel»). De König Macrianus het aber e latinische Name ghaa. Cheltische Iifluss zaiget d Näme vode alemannische Tailstämm Brisigavi = *Brîsi-gawjun «Briisgauer» und Lentienses «Linzgauer».

Abem 6. Joorhundert sind Ruuneinschrifte bikannt, wo im alemannische Ruum gfunde worde sind. Bis hüt kennt me öppe füfzg alemannischi Inschrifte. E sproochlichi Abgrenzig zu de benochburte Stämm, wie de Franke isch nöd mögli, do vill zwenig Material umen isch. De Inhalt vode Inschrifte goot vo Ainzelbuechstabe öber ainzilni Wörter, maist Näme, bis zu ganze Sätz, wo sich scho fast formelhaft widerholet (Widergoob vode Inschrifte normalisiert):

En kunstvolle Stabraimvers stoot ufere Gürtelschnalle wo z Pforze im Allgöi gfunde woren isch: 
Im erste Drittel vom 7. Joorhundert sind d Ruune us de Mode cho und nöme brucht worde. Dozmol het beraits d Lutverschiebig igsetzt. De Öbergang vom «Runealemannische» oder «Voraltalemannische» zum Altalemanische belait schön de Name vom alemannische Herzog Butilin, wo 554 gstorben isch. Die zitgnössisch Literatur nennt en immer Butilin (= *Butilîn), spööter werd er aber au Buccelinus (= *Butzilîn) gnennt.

S Altalemannischi hät wahrschynts als erschtes d Hochdüütschi Luutverschybig durchgfüert (p>pf, t>ts, k>kch/ch un anderi). Anderi hochdütschi Dialäkt hän die Verschiäbig speter un wenniger konsequent durchgfüehrt. Die Verändrige sin grad zum däm Zitpunkt ufdräte, wo d Alamanne d Schwyz hän afo bsidle. Schynts hät d dortigi gallo-romanischi Bvölkrig s Alemannischi phonetisch beynflusst. D innovativschti Verändrig isch k>ch gsi, un die hät sich bis hüt nüt ganz chönne durchsetze. Usserdäm hät s Altalemannischi schynbar zwee Dialekt gha, einer bim Bodesee und dr andri am Hoch- un Oberrhy.

S erschti grossi Buech uf Alemannisch isch e alemannischi Abschrift vum altbairische Abrogans, eme Latinisch-Althochdütsche Wörterbuech, wo noch em erschte ufgfüerte latinische Begriff gnännt wird. Die Abschrift isch um 790 im elsässische Chloschter Murbach gschribe wore. Us em Ahang zu däm Buech isch zum Byschpil s Vaterunser überlifert: 

Merkwürdigerwys hät dr Autor d latiinischi Wortfolge nogmacht. Dr Abrogans bnutzt oft archaischi Begriff, wo scho zu däre Zit gar nümm bnutzt wôre sin.
Dr wichtigschti altalemannischi Autor isch de Notker Labeo (950–1022) vo Sanggalle gsi. Er isch vo syne Schüeler "Notker Teutonicus" gnannt wôre. Hüt wird des hüüfig als "Notker der Deutsche" übrsetzt, in Würklichkeit hät im Notker si Begriff "in diutiskun" eifach «in dr Schprôch vum Volch» bedütet un usserdäm chunt dr Begriff im riisige Gsamtwärk vum Notker Labeo grad emol sächs Mol vor. Dr Notker Labeo hät s Vaterunser so übrsetzt: 

Insgsamt sin üs durch dä Notkar Labeo 8000 Wörter überlifert. Mänks hät sich bis jetzt ghalte. Zum Byschpil luute bstimmti Singular- un Pluralendige immer nô glych; bim Notkar Labeo -i un -inâ ("hóhi" un "hóhina"), hüt zum Byschpil "Höchi" un "Höchene" oder "Chuchi" un "Chuchäne". Usserdäm sin ä paar Schprichwörter überlifert: "Ter der stúrzzet, der valet" (dä wo schtolpert, fallt au naa) oder "Dír scólo dír scóffizit îo, unde dir góuh dér gúccot îo" (dr Schuldner macht d ganz Zit Usrede, dr Kuckuck macht d ganz Zit Kuckuck).

Wichtigi altalemannisch Literaturzügnis sind z. B.:

D friejere keltische un romanische Bewohner hän zahlrychi Spure im Alemannisch hinterlo:

D Palatalisierig vo lat. c > tsch/sch im Romanisch, losst sich au in alemannische Lähnwerter noowyse, z. B. im Flurname "Gschasi" (Biderbach) < lat. casa 'Huus'. Wel die Palatalisierig im Altfranzösisch aber erscht im 10. Jh. yydrätte isch, wird vermuetet, dass no bis is 10. Johrhundert oder speter in Enklave im Schwarzwald Gallo-Romanisch gschwätzt woren isch. D Gallo-Romane un d Alamanne hän do no langi Zit näbenander här gläbt. Uf des wyyse zahlrychi Orts- un Flurnämme hii, zum Byschpil het dr Wolfgang Kleiber uf em Baan vu dr Gmei Schwighuuse iber 20 Flurnämme gfunde, wo uf keltischi oder romanischi Wörter zruckgehn ("Gumme" < gall. cumba 'Tal, Schlucht', "Grischtacker" < lat.-rom. crista 'Kamm').

Keltischi Ortnämme hän zum Byschpil Achkarre, Brisach, Chandere, Kähl, Lörrach, dr Briisgau un d Mehli. Au d Brige un d Breg, d Quällflüss vo dr Donau, hän keltischi Nämme: < gall. "briga" (Bärg). Im Mittlere Schwarzwald git s vil Nämme, wu vu gall. briga stamme: "Bregenhöfe", "Bregenbach", "Brent", "Bregetze", "Bregnitz", "Prägenhof", "Prägbach". D Dreisam chunnt vu keltisch "tragisama" (schnäll laufe). Keltischi Werter sin au "Bänne" (Wage mit Chorbufsatz) < gall. "benna" (Korb) un "Chinzge, Kinzge" < gall. quentica 'Tal, Yyschnitt'.

Hyäne im altalemannische Physiologos (11. jh.):




</doc>
<doc id="5793" url="https://als.wikipedia.org/wiki?curid=5793" title="Ulm (Lichtenau)">
Ulm (Lichtenau)

Ulm bi Lichteni im Landkreis Raschti z Bade-Wirttebärg (Ditschlond) isch e Dorf, wu 1154 zum ärschte Mol gnännt worre isch.
Es et domols "Ulmene" gheisse, de Nome kunnt wahrschiints vun de Ulme, wo s friejer ums Dorf rum ghet het.

Im Drissigjährige Krieg hen d'Schwede de Ort abbrännt, drissig Johr später nomol d Franzose.

Im Johr 1937 het de Gmein Ulm schun emol d'Ingmeindung noch Lichteni droht, uff e Ondrag vum Lichtenauer Birjermeister. Die iberzejgende Usfierungen vun dene gschichtliche un sachliche Begeweheite vun dene zwei Gmeinde hen im Endefekt dene folgeschwere Schritt vereitelt.

Dezämber 1953: Ulm wird 800 Johr ald.

1973 ischs zu Lichteni kumme. 

Inzwische isch Ulm mit Lichteni baulig zämmegwaggse.

S zeit e als Kriz stilisierti Ulm, wo dr Stomm devo in e Grummstab boge isch.

Mer konn sage, dass mer sich d'Herkunft vom Nome Ulm gmacht het, un d'klesterlig Abstommung im Wabbe veronkert. Inerer onderer Bschribung wird vun eme schwarze Kleeblattkriz uf silbernem Grund gschriibe.


</doc>
<doc id="5799" url="https://als.wikipedia.org/wiki?curid=5799" title="Welsch">
Welsch

Wälsch oder Wäutsch isch d alemannisch Bezeichnig für d Franzose un Weschtschwiizer un andri romanischi oder cheltischi Völker, aber au für d Gegend oder d Region, wo di Wälsche läbed.

S Wort chunt vo germanisch *"walha-" un het syn Urschprung möglicherwys bi de Volcae, e keltischer Stamm wo näbe de Germane gläbt het. Spöter isch dr Begriff uf d romanisierte Kelte übertrooge worre.

Vo de Ängländer isch "wielisc" uf d Waliser übertrooge worre; deswäge "Welsh" un "Wales" un "Cornwall".

Im Althochtütsche bizaichnet "Walha" d Romane, s Adjektiv lutet "walahisc".

I dr Dütschschwiiz wird s Französische un vor allem d französischsprochige Schwiiz au als "Wälsch" oder "Wälschland" bezeichnet. Z Bade un im Elsass wird dr Begriff higege vermiide un als abwärtend empfunde. D romanischsprochige Bvölkrig vum Elsass het de Begriff schlieslich als Eigebezeichnig überno un nennt sich un syni Sproch "Welche". S glyche gilt für d Wallone (holländisch: "waals" "Wallonisch").

Usserdäm sin d Rätoromane früener au als Wälschi bezeichnet worre. De negativi Usdruck "Chuderwältsch" isch us älterem "Churer Wälsch" entstande. De Uusdruck isch scho früe negativ gsii, so het en Schwoob um 1450 gschribe: "Churwalchen ist ein pöse sprach, bsunder in dem Engadin". Au de Walesee isch noch de "Churwalchen" binennt.

D Südwalser im Piemont säget em Italienische "Wailschu". Degege werd südtirolisch "Walsch" für Italiener as negativ empfunde.

Seltener wird dr Begriff uf d Rumäne bezoge. D Walachei isch e historische Landesdeil vo Rumänie.

• Dr Name isch i vyle Fluerbezeichnige enthalte, vor allem z Öschtrych un i dr Schwiiz. So heisst es Dorf im Jura Wälscheroor und es Taal bi Arosa "Wälschtobel".

• D Baumnuss haisst au "Wältschi Nuss" oder "Walnuss".

• De Name vom Wallis chunnt aber nid vo däm Wort, sondern vom latinische Wort "vallis" für Taal.


</doc>
<doc id="5808" url="https://als.wikipedia.org/wiki?curid=5808" title="Ibrahim Ferrer">
Ibrahim Ferrer

Ibrahim Ferrer (* 20. Februar 1927 in San Luís bi Santiago de Cuba; † 6. August 2005 in Havanna) isch an kubanischa Musika gsi, wo ma vor allem als Bolero-Sänga kennt.

Ferrer isch am 20. Februar 1927 bi Santiago de Cuba inam Nachtclub uf d’Wealt ko. Sine Muatta isch gschtorba wie na zwölfe gsi isch, drum hot a vo döt a weg uf da Schtroß singa müassa zum Geald vadiana. A johr schpäta hot a mit sinem Cousin d‘ Gruppa „Jovenes del Son“ gründet.

In da nägschta Johr hot a in viela vaschiedena Gruppana gschpielt und bald amol hot ean s‘ganze Land kennt. 1953 hot a in Pacho Alonsos Guppa schpielt und isch mit deanna 1959 in d‘ Hauptschtadt Havanna züglt.

1999 isch a mit m‘ Film "Buena Vista Social Club" in da ganza Wealt berühmt wora. Wim Wenders hot nämle an Doku dräht üba kubanische Musika, wo zäm dia Platta „Buena Vista Social Club“ ufgno hond und 1998 an Grammy dafüa kriagt hond. Bi deana Musika isch o Ibrahim Ferrer dabei gsi.

O sis Solo-Album „A Toda Cuba le Gusta“ isch für an Grammy nominiert gsi. 2004 hot a denn für sis Album „Buenos Hermanos“ den Grammy in der Kategorie „Best Traditional Tropical Latin Album“ kriegt.
Ferrer isch am 6. August 2005 in Havanna gschtorba.




</doc>
<doc id="5823" url="https://als.wikipedia.org/wiki?curid=5823" title="Entenklemmer">
Entenklemmer

Unter eme Änteklemmer (au Entaklemmer) verstoht me, vor allem im Schwäbische, e gyzige Mensch. 

Dr Usdrugg soll eso entstande sii: wil d'Änte iiri Eier nit nur im Näscht sondern au in dr freie Wildbahn lege dien, solls Lyt gäh, wo die Tier mit Duume und Zeigfinger am Hinter drugge, bevor si si zum Stall uuselöhn, um z'luege, öb nid bald en Ei chunnt. Wenn eis im "Amarsch" isch, dörf die Änte denn nid zum Stall uuse, wil sunscht s'Ei verlohre könnti goo. 

Au e Bsitzer, wo kurz vorem Verkauf vor Änte no luegt, ob si ächt no e Ei gitt, wird Änteklemmer gnennt.

Dr schwöbischi Schriftsteller Thaddäus Troll (Pseudonym für Dr. Hans Bayer) het im 1976 em Molière sy "Gyzige" ("L'avare") zumene Lustspiel mit em Namme "Der Entaklemmer" adaptiert.


</doc>
<doc id="5826" url="https://als.wikipedia.org/wiki?curid=5826" title="Ortenau">
Ortenau

Ortenau chan folgendes bedüte:

Ortenau, es Gebiet im Mittelbadische, es kunnt under folgende Verwändunge vor:
Ortenauer Ried
Ortenau isch de Familiename vo folgender Person:


</doc>
<doc id="5827" url="https://als.wikipedia.org/wiki?curid=5827" title="Ortenau (Landschaft)">
Ortenau (Landschaft)

D Ordenau isch ä Gegnd eschtli vun Strosburg zuem Schwarzwald no. Im Sidä fangts bi dä Bleich, enem Näbäfluss vun dä Elz o, im Norde herts den bi d Oos und dä untre Murg uf. Ung'fähr in de Middle vun de Ordenau leid's Ordenauer Riäd.

Im Mittelalter het des no Mortenau gheisse, dä Aalut het sich aber den bal verlore. De Nome kunnt vum Gallische *Moridunum, des isch »Sumpfburg«. Bis vor dousend Johr hets do au no Malaria gäbe.

Dä Nome isch um 768 rum s erscht Mol erwähnt worre, die Gegend het em ditsche Kaiser ghert, där hets vun eme Grof verwalte lu.
Um 1250 isch des deno verfalle in zwonzg Stickli, ä bissli später isch denn s meischti in dä Richslondvogtei zomme kume. Dära ihre Sitz isch denn uf de Burg z Orteberg gsi. Um 1551 hän isch des Biet deno on d Habsburger kumme, s het deno zue Vordereschtriich ghert. Unter em Napoleon ischs denn alles badisch wore.

Di greschde Städt in de Ordenau sin Offeburg mit fuffzg dousend Iiwuhner un Lohr mit iber vierzig Dousend. Gmesse on sinere Fläch isch s de grescht Londkreis z Bade-Wirddeberg.


</doc>
<doc id="5831" url="https://als.wikipedia.org/wiki?curid=5831" title="Kanton St. Gallen">
Kanton St. Gallen

Dr Kantoo Sanggale (IPA: ) isch e Kontoo im Nordoschte vo dr Schwiz.

De Ostschwizer Kanton grenzt a Graubünde (S), Glarus (SW), Schwyz (SW), Zöri (W), Thurgau (N), en Bodesee (N) un im Oschte a Vorarlberg (Öschtrych) un Liechteschtei. Usserdem umschlüüsst er d Halbkantön Appezell Innerhode und Appezell Usserhode.

De Kanton glideret sich verwaltigsmässig in 77 Gmeinde, Amtssproch isch Dütsch.

De Flächi noo beleit de Kanton de Platz 6, de Iwohnerzahl noo Platz 5 under de insgsamt 26 Schwizer Kantön.

De höchschti Berg vom Kanton isch d Ringelschpitz mit über de Meereshöchi, bekannter dörfti aber de Säntis () sii. Die gröschte Sanggaller See sind de Bodesee, de Zürisee und de Walesee, wo ali aber nöd usschliesslich uf St. Galler Gebiet ligged. De gröschti under letschtere isch de Schtausee Gigerwaldsee im Taminatal.

Bekannti Flüss sind de Rhii, d Thur, de Negger un d Sittere.

De Kanton Sanggale hät uf de 1. Januar 2004 457'289 Iiwohner gha. Uf de 1. Januar 2005 isch d Bevölkerig lut de eidgnössische Schtatischtik uf 459'000 Iwohner gschätzt worde. Am 31. Dezämber 2011 hät Sanggale 483'156 Iiwohner und Endi 2017 504'686 Iwohner gha.

I de letschte zeh Joor hät d Kantonsbevölkerig um 4,9 % zuegno. D Bevölkerig hät i dere Zytperiode vor allem i de Waalchrais See-Gaster (8,6 %), Werdeberg (8,1 %) und Rhiital (7,5 %) zuegno, wääred si i de Waalchrais Toggeburg (0,0 %) und Sanggalle (1,6 %) fascht glich blibe isch.

Von de Gsamtbevölkerig sind 27 % under 20-jöörig, 59 % 21- bis 65-jöörig, 13 % 66- bis 90-jöörig un 0,4 % über 90-jöörig.

80 % vo dr Sanggaller Bevölkerig sin Schwyzerbürger. Dr Usländerateil isch somit um 20 %. Dia schtamme us folgende Natione (Stand 2000):

19,6 % sind im Usland uff d Welt cho.

Amtsschproch isch Dütsch. Umgangsschproch isch Schwizerdütsch.

Wäge de heterogene Zämesetzig vom Kanton durch d Meditationsakte vo 1803 exischtiered im Kanton Sanggale veschideni Dialekt, so under anderem de Rhiitaler, de Förstelender (mit de Stadt Sanggale), de Toggeborger oder de Oberlender Dialekt. Im gröschte Teil vom Kanton – Försteland, Toggeborg, Rhintel – redt me Oschtschwizer Dialekt (im Rhintel isch er noch verwandt mit em Liechtesteiner und em Vorarlberger Dialekt); am Zürisee redt me en Art Züridütsch, im Gaschterland en Art Glarnerdütsch, und im Oberland tönts ganz bsunders.

Bis noch em früene Mittelalter isch i de südliche Gegede vom Kanton Sanggalle Rätoromanisch gredt worde. Vil geografischi Näme (Ortschafte, Wiiler, Berg) i dere Gegend hend drum e romanischi Herkunft, und de Name vom Walesee bidüted «See bi de Walche», aso bi de Romanischsprochige. Die döttige schwyzerdütsche Dialekt hend hüt no e romanische Akzent.

Bi de Volkszälig 2000 händ 88 % vo de Sanggaller agee, dass ihri Hauptsprooch Dütsch isch. Witeri Schproche: 2,8 % slawischi Schproche, 2,3 % Italienisch. Anderi Schproche sind wiit untervaträte.

Bekanti Mundartautoorinne im Sanggaller Dialäkt sind:

Wil de Kanton Sanggale ersch 1803 us voschidene Territorie gschaffe worde isch, isch er konfessionell sehr heterogen. Rein katholisch sind s nördliche Fürschteland (früener mol Bsitz vom Sanggaller Fürschtapt), aber mit Usnaam vo de traditionell reformierte Stadt Sanggalle (früener mol freji Riichsstadt) und de südliche Teil vom Kanton (früener mol Untertanegebiet vo de Innerschwiz), u. a. s Sargaserland. S Toggeborg im Weschte isch gmischt, aber überwiegend reformiert, s Rhintl im Oschte isch au gmischt, aber vor alem katholisch (usser de reformierte, ehemolige zürcherische und glarnerische Untertanegebiet vo Sax und Werdeberg).

52 % sind römisch-katholisch, 26 % sind evangelisch-reformiert, 6 % oni Konfession, 6 % islamisch. Witeri 10 % ghöred zu andere Konfessione.

Di hüttig Kantonsverfassig isch vom 10. Juni 2001 (mit spöötere Änderige).


De Kantonsroot (früener: de Grooss Root) isch d Legislative. Er macht d Gsetz und kontroliert de Regierigsroot, d Verwaltig und d Gricht. Er hät 120 Mitglider, wo im Proporzwaalrächt uf vier Joor gwäält wäre.

De Regierigsroot isch d Exekutive. Er hät 7 Mitglider, wo im Majorzwaalrächt uf vier Joor gwäält wäre. Ade für 1 Joor wäält de Kantonsroot de Regierigspresidänt (früener: de Landamme).

Kantonswyti Gricht sind s Kantonsgricht, s Handelsgricht, s Verwaltigs- und s Versicherigsgricht. Regionaali Gricht uf der underen Ebeni sind d Chraisgricht und d Aarbetsgricht, und zeerscht emool luege, eb sich die verstrittene Parteie nid chond naime finde, tond d Vermittler.

De Kantoo Sanggale hät 77 politischi Gmainde (Stand Mitti 2015).

Dezue ane gchännts s öffentlich Rächt Ortsgmainde, Schuelgmainde und Korporazioone. Di katholischen und di refermierte Chilegmainde sind noch em chirchliche Rächt organisiert und understond de beede Konfessioonstail.

"Stand vo de Iiwonerzaale: 31. Dezember 2011"


För die andere Gmainde lueg bi Gmainde vom Kantoo Sanggale.

Nochdem das d Bezirk im Kanton Sanggale ufghobe worde sind, isch er sit em 1. Januar 2003 politischt i folgendi Waalchrais uftailt (Raiefolg im Uhrzeigersinn ume):

De bekanntischt Schportverein vo Sanggallä isch dä Fuessballclub Sanggalle au gnennt FCSG 1879. Er isch im Johr 1879 gründet worde. Bis hüt (28.02.2020) isch er zweimol Schwyzer Meischter worde. S'letscht mol i dä Säson 1999/2000 mit em Marcel Koller als Träner. I de laufende Säson isch er im Moment uf Platz 1 (Stand 28.02.2020). Aktuällä Träner isch de Peter Zeidler. Aktuällä Präsident isch dä Matthias Hüppi.

Erfolgrichi vodienti Schpieler sind i de Vogangeheit gsi:


D'Ufzellig isch nöd abschlüssend.





</doc>
<doc id="5834" url="https://als.wikipedia.org/wiki?curid=5834" title="IRC">
IRC

IRC schtoht für:



</doc>
<doc id="5835" url="https://als.wikipedia.org/wiki?curid=5835" title="Wappen der Schweiz">
Wappen der Schweiz

Z Wappu vor Schwiz isch z'Staatswappu va de Eidgnosseschaft und zeigt äs Schwizärchriz. Wie alli Wappu unnärsteit äs dum Hoheitsrächt, un nit nummu dum Urheberrächt. Eifach gseit zeigt z'Wappu äs wissus Chriz uf rotum Grund.

Nummu z'Schwizärchriz isch feschtgleit – d'Arma vam Chriz sind 1/6 längär als breit. Diz gmäss Bischluss vannär Bundesvärsammlig ussum Jahr 1889. Im Gägusatz z'anre Nationalfahne bildut du schwizär Fahnu äs Quadrat. Nur uf Hochsee- und Binnuschiffa va schwizärischu Reederie weht än rächtegigi Flagga im Värhältnis va 2 : 3.

D'Schwizärfahne, i de Schwiiz sait me nit Flagga, het vär vili Schwizerinne und Schwizär än grossi Biditig. So wärdunt zum Bispil am schwizär Nationalfirtag villi Hischär mit dum Fahnu gschmückt. Währund z'Schwizärchriz währund du 1980er Jahr bi politisch Lingsstehändu vil als patriotisch värpöhnt isch gsi, isch's im Zug va där sognänntu "Swissness" innä 1990er zum vilfach värwändutu Symbol fär Kult-Chleidig und Diseinärgäguständ.

Z'Schwizärchriz isch scho va de altu Eidgnossu als Fäldzeichu värwändut wordu. D'eltuscht dokumäntiärti Värwändig geit uf d'Schlacht va Löipu im Jahr 1339 zrug. Ursprüngli sind d'Arma vam Chriz schmal gsi, viel öi bis zum Rand durchgizogni, wiä innä skandinavischu Fahne. Offizielli Hoheitszeichu sind bi dä altu Eidgnossuschaft nummu d'Wappu va dä Kantonu gsi.
Än erschti gsamtschwizärischi Fahnu hets währund där helvetischu Republik 1798 bis 1803, namu französischu Vorbild, als Trikolore in griä-rot-gälb gigä. Schi isch am 13. Hornig 1799 offiziell igfiährt wordu.

1815 isch z'Chriz zum offiziellu schwizär Wappu gwordu. Äs het zersch nur uffum schwizär Siägl Värwändig kha.

Ufs Bisträbu vam Guillaume-Henri Dufour hent d'eidgnössischu Truppe 1840 än iheitliche Fahnu bärcho, wo öi vam 1848 gigründutu Bundässtaat ubärnu wordu isch. Z'Schwizärchriz vam Dufour isch us füf Quadratu zämmugsetzt gsi.
1889 het d'Bundäsvärsammlig im Bundäsbischluss d'hitig Form vam eidgnössischu Wappu feschtglegt. Lüt der Feschtlegig isch z'Situvärhältnis va dä Arma 7: 6. ""Ds Wappu va där Eidgnossuschaft isch im rotu Fäld äs üfrächts, fristehunds wissus Chriz, wa glichi Armu je um än sägschtl länger sind als breit."" Z'Grössuvärhältnis vam Chriz zum Quadrat isch nid definiärt. Ärfahrigsgmäss sellti abär där Abschtand vam Chriz zum Rand nid länger sie als än Armbreit vam Chriz. Dass z'Chriz gnau zentriärt müäss si, isch sälbschvärständlich.

Innär ditschsprachigu Schwiz het schich entsprächund där militärischu Vorgschicht z'maritima Wort "Flagge" niä igibürgrut. Äs wird vamu "Fahnu" gredut. 
Sit 1941 fiährund schwizär Schiffi än rächteckigi Nationalsflagga im Värhältnis va 2 : 3. Dischi richtigärwis "Schwizärflagga zär See" gnännti Form isch nid nummu uf dä Wältmeer, sondärn öi uffum Rhin, dum Bodusee und uffum Gänfärsee und du meischtu andre Binnusee azträffu.

Z'Schwizärwappu änthaltut äs fristehunds, wissus Chriz uf rotum Grund innu säblu Proportionu wiä uffum Fahnu. Im Gägusatz zär quadratischu Form vam Fahnu isch d'üssär Form vam Wappuschild nid definiärt.

D'abgibildut Darstellig mit liächt gibognu oburum Schildrand, wa nach unina ina Spitza üslöift, isch hüfig värbreitut. Dischi Form finutmu öi als Logo uf där Websita vannär schwizär Bundesvärwaltig, in normalu hellu Rot.

Witäri Darstellige vam Wappu finund schich öi uf schwizär Münze, uf Plagge und värschidenu Konsumgiätär (zum Bischpil schwizär Sackmessär).
Als ursprünglichus Schutz und Kännzeichu isch z Rotu Chriz bschtimmt wordu. Äs handlut schich därbi um än Umcherig vam Schwizärfahnu. Das isch än Feschtlegig, wasch im Rotu Chriz z'Ehru vam Gründär, dum Henry Dunant, und schinum Hejmatland agnu hent.



</doc>
<doc id="5851" url="https://als.wikipedia.org/wiki?curid=5851" title="November">
November

De Novämber () isch dr ölfti Monet vom Johr im Gregorianische Kalender.

Er het 30 Däg.

Alti dütschi Näme für de Novämber sin "Windmond" (igführt vo Karl em Große im 8. Johrhundert) un "Nebelung". In de Niederlande isch de Monat au "Schlachtmond" odr "Schlachtemonat" gnennt worde, will zue sällere Zit 's Ischlachte vo dr Säu üeblich gsi isch.

Im römische Kalender isch dr Novämber afangs de nünti Monet (lat. "novem" = nün) gsin.
Im Johr 153 v. Chr. isch de Johresafang allerdings um zwei Monet füre verlegt worde, so dass di direkti Namens- un Zählbeziehig wegfalle isch.

Im Chilchejohr gilt de Novämber als e Monet vo Besinnig un vom Gedänke. E Dag für alle Heilige, wo sunsch kei schpezielle Dag zugordnet kriegt hen, isch de 1. November mit Allerheilige. An Allerseele, em 2. Novämber, wird allene Dote dänkt. An eme Mittwuch um d' Monetsmitti umme wird de Bueß- un Bätdag gfiert, wo sit einige Johr z Dütschland als gsetzliche Firdig abgschafft worde isch. Gege Monetsend findet de Dotesunndig schtatt, un zwar rägelmäßig im Novämber am letschte Sunndig vor em 1. Advent. Sälle Sunndig bildet au de letschte Sunndig vom Chilchejohr. De letschte Dag im Chilchejohr isch aber, no dr chilchliche Wuchedefinition (abwichend vo dr DIN-Norm), am druffolgendi Samschdig; sälle cha denn spötschtens am 2. Dezämber lige, in 5 vo 7 Fällen ligt er aber im Novämber. Drzue cha dr erschti Advent - als Sunndig denoch - in 4 vo 7 Fäll im Novämber lige. 

De November fangt mit em gliche Wuchedag a wie de März un usser in Schaltjohre au wie de Februar.




</doc>
<doc id="5859" url="https://als.wikipedia.org/wiki?curid=5859" title="September">
September

De Septämber () isch de nünte Monet vom Johr im Gregorianische Kalender, un het 30 Däg. 

Am 22. odr 23. September isch d' Dagunnachtglichi - dr subsolar Punkt schtoht gnau über em Äquator un d'Sunne goht an sällem Dag gnau im Oschte uf un gnau im Weschte unter. An sällem Dag fangt, astronomisch gseh, de Herbscht uf dr Nordhalbchugle vu dr Erde a, un uf dr Südhalbchugle dr Früehlig.

De alti dütsche Name isch "Scheiding" odr au "Unkrutmonet".
Im römische Kalender war de September ursprünglich de siibt Monet (lat. "septem" = siibe).
Im Johr 153 v. Chr. isch de Johresafang allerdings um zwei Mönet füre verlegt worde, so dass d' Namens- un Zählbeziehig entfalle isch.

In de römische Provinz Chleiasie (Asia minor) het de Monet als erschte vom Johre golte, wil Kaiser Auguschtus im September Geburtsdag gha het (e kuriosi Marginalie vo dr Weltgschicht). Sälli lokali Tradition isch später mit dr Verlegig vu dr Hauptstadt nooch Byzanz im gsamte Oste vum Römische Riich, wo sich zum Byzantinische Kaiserriich entwicklet het, überno worde un het au in Russland bis zuem Johr 1700 no golte; erscht drno het me sich de allgemeine Kalenderregle agschlosse, was de Johresafang agoht. 

Wo de Senat vorgschlage het, dr September zu sine Ehre auno umzdaife, het dr Tiberius mit dr Frog abglähnt, was no mit em drizähnten Caesar si soll.

De September fangt mit em gliche Wuchedag a wie dr Dezember.

Z' Dütschland wird sit 1993 am zweite Sunndig im September im Rahme vo dr European Heritage Days dr Dag vom offene Denkmol unter em Leitschpruch "Gschicht zuem Alänge" abghalte.




</doc>
<doc id="5861" url="https://als.wikipedia.org/wiki?curid=5861" title="Kanton Luzern">
Kanton Luzern

De Kanton Lozärn esch en Kanton i de Zentralschwiiz. D Nochberkantöön send Schwyz, Obwaldä, Nidwaldä, Aargöi, Bärn ond Zoog.

De südlech Deil vom Kanton liid em Voralpe- ond Alpegebiet, der Norddeil im Middelland. Di bekanntischte Bärge vom Kanton send de Pilatus, de Napf ond d Rigi. Au wenn die nome zom Teil zom Gebiet vom Kanton Lozärn ghöred.

Di gröschte Seee vom Kanton send de Rotsee, de Baldeggersee ond de Sämpachersee. Grösseri oder chliineri Aateil hed Lozärn au am Vierwaldschtettersee, am Zogersee ond am Hallwilersee.

Di lengschte Flöss, wo ganz oder zom Teil em Kanton leged, send d’Rüüss, di Chlyni Ämme, d’Wiggere ond d’Sore.

D Iiwohner send ursprünglech galloromanisch-alemannischi Mischling gsi, wo e hochalemmanische Dialäkt redet. E de letschte hondert Johr send vele Lüüt us andere Ländere iigwanderet. Die erschti Iiwandererwälle esch us Italie, Spanie, Düütschland, Öschtriich, Frankriich ond Griecheland cho. Das esch bes öppe 1970 gsi. Dezue send Flüchtling vom Tibet, us Ungarn ond de Tschechoslowakei cho. Sed 1980 chömed d Iiwanderer vor allem us em früechere Jugoslawie, us de Türkei, us Sri Lanka (Tamile) ond us Portugal. Ändi 2005 hed de Kanton 356'309 Iiwohner gha. Vo dene hend 54'729 Persone kei Schwiizer Pass gha. Das send 15,4 % vo allne Bewohner.

Onder Lozärntüütsch verstoht men im Allgimeine de Tialäkt, wo im Gibiet Stadt Luzärn – Chriens – Wolhuuse – Wilisou – Soorsi – Sämpach – Hitzchilch – Hooftere – Ääbike – Megge gredt wörd. Ganz andersch, vil nööcher bim Bärntüütsch, rededs em Äntlibuech ond em Henderland. D Iiwohner vo de Lozärner Rigigmeinde (Wäggis, Vitznau ond Greppe) reded weder meh wi d Nochberslüüt usem Kanton Schwyz. E Gramatik öber s Lozärntüütsch het de Ludwig Fischer gschrebe, ond de Woortschatz esch am beschten em Schwyzerische Idiotikon ond em Sproochatlas vo de tüütsche Schwyz dokumäntiert.

Dör Zuewanderig os andere Regione vode Schwiiz oder us em Ossland, verschwendet emmer meh typischi regionali Usdröck. Die eltere Lüüt gchenned mängs Wort, wo de jonge Lüüt gar nümme seit. S Schwiizerdtüütsch werd sösch im allgemeine aber sehr guet pflegt ond esch nooch wie vor, wie öberall i de Tüütschschwiiz, d Hauptsproch. SMS, Ii-mail oder Briefe wärded vorallem vo Jugendleche emmer meh im Tialäkt gschrebe ond verdränged so d Schreftsprooch deilwys usem Alltag.

De Kanton Lozärn esch e katholisch prägte Kanton. Dör d Zuewanderig geds aber au reformierti ond muslimischi Menderheite. Chliineri Menderheite send die orthodoxe Chreschte, d Juude, d Hindus ond d Buddhischte. Es trätet au emmer meh Lüüt os de Chilene us. De Aateil vo de Katholike lit jetzt scho onder 70 Prozänt vo de Iiwohner.

Die meischte vo dene Gmeinde ghöred zor Agglomeration Lozärn. D Usnahmene send di ehemolige Amtshauptort Hofdere, Sorsi ond Willisou. Derzue chonnt Rusmu, die gröschti Buuregmeind vom Kanton.
Dr Regierigsrot esch d Exekutive vom Kanton Lozärn ond het höt föif Metglider. Em Regierigschef het me früener lang "Schultheiss" gseit, höt aber isch er dr "Regierigsbresidänt". Är esch "Primus inter pares" ond wächslet jedes Johr. Em Johr 2006 esch das de Toni Schwingrueber gsi.

D Metglider sind den gsi:

Ane 2018 isch dr Regierugsroot so zämegsezt:

Dr Grossi Root esch d Legislative vom Kanton Lozärn ond het 120 Metglider. Traditionell hets em Kanton Lozärn zwe dominanti Parteie gää – di Rote ond di Schwarze. Oder andersch gseit: die Liberale (höt FDP) ond de Konservative (höt CVP). Die hend bis wyt es 20. Jahrhondert d Politik vom Kanton beherrscht. Zwar send syt hondert Johre au d Sozialdemokrate presänt, aber die hend langi Zyt nome e wenige Gmeinde er Agglomeration Lozärn chönne Fuess fasse. Spöter esch de no de Landesreng vo de Onabhängige derzue cho. Bes om 1980 hett sech aber ar Dominanz vo de zwe Grosse ned vel gänderet. E de 1980-er-Johr esch de no di rot-grüeni POCH derzue cho. Syt 15 Johre verlüred die beide Traditionspartei massyv Stemme ond Wähler. Die gönd vor allem zor SVP, wo syt de 1990-er-Johre em Kanton ufcho esch. D Veränderige send massiv ond gönd emmer no wyte. D Wahlresultat vo de letsche beide Wahlene send:

De Kanton Luzärn esch i sächs Wahlchreis (bis Endi 2012 sends füf "Ämter" gsee) (i andere Kantön seit me "Bezirk") ufteilt.

E de Jongschteiziit (ca. 8000–4000 v. Chr) send em Kanton Lozärn die erschte Mönsche sässhaft worde. Es send vor allem Jäger ond Sammler gsii, wo di erschte landwertschaftleche Sedlige gröndet hend. Di bekanntischte Sedlige befendit sech em Wauwiilermoos (Egolzwiler Kultur). Zwösche 800 und 300 v. Chr. wanderet keltischi Schtämm – en erschter Linie Helvetier – i d Zentralschwiiz ii ond betriibid de erschti Handel öber de Gotthardpass. Nochere Nederlag gäge d’Römer werd s’schwiizerische Mettelland om 15 v. Chr. is Römische Riich integriert.

Wo s Römische Imperium zerfallt, wanderid germanischi Alemanne i d Zentralschwiiz ii. Di germanischi Sproch verdrängt s’Galloromanische und s Chreschtetom verbreitet sech emmer meh. Als kulturelli ond wertschaftlechi Zentre entschtönd Chlöschter ond Schteft. Eis devo, eschs 750 gröndete «Luceria», wo sech schpöter d Stadt Lozärn drus entwecklet. De Name «Luzärn», wo om 840 s erscht mol erwähnt wird, bedüütet «sompfige Ort» oder «Hechtreuse».

Om 1290 esch Lozärn en wiitgehend sälbschtschtändigi Stadt met öppe 3000 Iiwohner. Zo dere Ziit chömid d Habsborger a d Macht, ond de König Rudolf I. vo Habsborg macht Lozärn zor öschtriichische Landstadt. Wo de König im Johr 1291 gschtorbe esch, beschliessid Uri, Schwyz ond Onderwalde en Bond, wo si sech drmit gägesiitigi Helf im Kampf gäge frömdi Herre verschprächid. So esch dr chärn vo dr Eidgnosseschaft gröndet worde.

Au d Lozärner setzid sech gäge d Iischränkige e de Autonomii dor d Habsborger zor Wehr, ond schlüüssid 1332 en Bond met de Waldstette. Met ehrer Helf glengts ene, e de entscheidende Schlacht bi Sämpach (1386) d Herrschaft Habsborg-Öschtriich zbesiege ond sech ändgöltig vo dere Herrschaft zbefreie.

Es entschtood es Herrschaftsgebiet, wo öppe em höttige Kanton Lozärn entschprecht. Em wachsende Schtaatebond vo de Eidgnosseschaft ghört Lozärn zo de iiflossriichschte Stedt. Wo d Reformation noch 1520 d’Eidgnosseschaft schpaltet, wärdid di meischte Schtädt evangelisch. Lozärn aber bliibt katholisch.
De Solddienscht (Vermettlig vo Soldate e Ossländischi Heer) secheret em Luzärner Patriziat gueti Iikönft. Zahlriichi repräsentativi Boute e de Schtadt ond schöni Landsetz züügid hött no vo dem Riichtom.

Wo 1798 di französisch Armee i d Schwiiz iimarschiert, zerfallt di alt Eidgnosseschaft. S Lozärner Patriziat dankt wederschtandslos ab ond s Volk werd zom Souverän. De Kanton Lozärn beschtoht zwar wiiterhin, verlüürt aber voröbergehend sini Sälbschtschtändigkeit.
Demet weder Rueh iicheert füehrt de Napoleon 1803 met de Mediation e Verfassig ii, wo am Kanton weder meh Souveränität ged.

Im gliiche Johr erlangt de Kanton Lozärn met de Iiglederig vom Hetzcherchamt ond de Abgab vo Mereschwande a Kanton Aargau sini höttigi Grössi. Au d Glederig i Ämter ond Gmeinde schtammt us dere Ziit. Bes 1847 hed sech s Gmeindgfüeg verfeschtiget, so dass es schpöter chuum meh Änderige ged. D’Zaal vo de Gmeinde im Kanton erreicht 107. Hött förderet de Kanton Lozärn d’Zämelegig vo chliinere Gmeinde oder Gmeindegroppe.

Wo em Napoleon sini Macht zämebrecht, entschtoht es Machtvakuum. Zwar schtellt d Luzärner Arischtokratie 1814 ehri alte Vorrächt teilwiis weder här, werd aber dor jongi liberal Dänkendi bekämpft. De Opposition glengt’s, 1830/31 e liberali Regenerationsverfassig ond 1841 en politisch demokratische Verfassigsentworf dörezsetze. De Parteigägesatz zwösche katholisch-konservative ond liberale Chräft beschtemmt drufabe s politische Gschee för veli Johrzähnt.

Nochem verlornige Sonderbondschrieg hett Lozärn kei grossi Rolle meh gschpelt e de nöie Schwiiz. Di Liberale ond di Konservative hend d Politik bes i die jöngschti Ziit dominiert ond sech d Macht teilt. Noch em ne chorze Höch vom Landesring vo de Onabhängige esch die politischi Landschaft erscht noch 1980 farbiger worde. D Sozialdemokrate, die Grüene ond ab 1995 d SVP hend hött grösseri Waalaateil. De Kanton Lozärn esch hött e politisch guet integrierte Teil vo de Schwiiz ond de wechtegschti Kanton vo de Zentralschwiiz.



</doc>
<doc id="5862" url="https://als.wikipedia.org/wiki?curid=5862" title="Kanton Genf">
Kanton Genf

Dr Kanton Gämf isch e Kanton im Südweschte vo dr Schwiiz. Offiziell gheisst er uf 
Französisch "République et Canton de Genève;" übersetzt isch das uf
Dütsch "Republik und Kanton Genf," uf Iteliänisch "Repubblica e Canton Ginevra," und uf Rätoromanisch "Republica e Chantun Genevra;" und di Änglisch­sprochige säge "Geneva".

Dr Kanton Gämf lyt im südweschtligschte Zipfel vo dr Schwiiz und isch fascht ganz vo Frankriich umgee. Nur im Nordoschte uff 4,5 km hett er e gmeinsami Gränze mit em Schwiizer Kanton Waadt. De Kanton hät mit de Gmaind Céligny e Exklave im Waadtland.
Dr Kanton Gämf befindet sich am undere Ändi vom Gänfersee, wo dr Rotte (uf französisch: "Rhône") dr See verloot.

Dr Kanton Gämf isch ane 1815 bildet und dr Schwiiz aglideret worde. D Stadt Gämf het vorhär sid em 16. Joorhundert ängi Bezieige mid einzelne Schwiizer Ständ gha, isch aber nid zu de Glider vo dr Alte Eidgnosseschaft zelt worde.

Im Kanton Gämf schwätzt me französisch. Mit 41 Prozänt vo de Ywooner hett er fascht en dopplet so hoche Usländerateil wie d Schwiiz im Schnitt. Die meischte agsässene Gämfer sin traditionell reformiert, nid umsusch, schliesslig isch Gämf d Stadt, wo dr Reformator Johannes Calvin gwürkt het. Dur d Zuewanderig us andere Kantöön und us dr französische Nochberschaft hän mittlerwyle aber d Katholike d Meerheit i dr Stadt Gämf.

Dr Kanton het 45 Gmeinde; lueg bi dr Lischte vo de Gämfer Gmeinde. Bezirk gitts keni.



</doc>
<doc id="5863" url="https://als.wikipedia.org/wiki?curid=5863" title="Kanton Nidwalden">
Kanton Nidwalden

Nidwaudä isch ä Kanton idä Zentralschweyz. Zämä midäm Haubkanton Obwaudä biudäd är dr Kanton Underwaudä, das isch einä vudä drey Urkanteen, wo 1291 bidä Grindig vudä Schweyzerischä Eidgenossäschafd drbiä gsi sind.

Nidwaudä befindet sich im Zentrum vudä Schweyz. Im Nordä wird d'Gränzä vum Viärwaudschtettersee biuded und i aunä andärä Richtigä vu Bärgchettänä. Diä agränzendä Kanteen sind: Obwaudä, Uiri, Luzärn, Schwyz und Bärn.

Zum Kanton gheerid fougendi euf Gmeindä: Stans, Stansstaad, Hergisweyl, Ännätbirgä, Buächs, Beggäriäd, Ämmättä, Dalläweyl, Oberdorf und Woufäschiässä.

Innerhaub vudä Schweyzer Eidgenossäschafd isch Nidwaudä ä Haubkanton. Das gid ihm grundsätzlich aui Rächd und Pflichdä we dä andärä Kanteen; einzigi Uisnahm isch, dass Nidwaudä numä einä schtatt zwee Verträtter im Schtänderat hed, und dass sey Schtimm bi Abschtimmigä bim Schtändemehr numä aus haubi Schtimm zeud wird.

S gsetzgäbendi Organ (Legislative) isch s Kantonsparlament, womä z Nidwaudä "Landrat" nännd. Dr Landrat umfasst 60 Sitz und wird nachm Proporzwahlverfahrä ufnä Legilatuirperiodä vu viär Jahr gewehld. D Sitzzuäteilig chund sid 2014 nachm System vum doppuproportionalä Zuteiligsverfahrä (Doppelproporz) z stand.

Diä letschdä Landratswahlä hend am 23. Merz 2014 stattgfundä. Diä birgerlicheä Parteyä Schweyzerischi Voukspartey (SVP) mit 17 Sitz, Christlichdemokratischi Volkspartey (CVP) mit 17 Sitz und FDP.Diä Liberalä mit 15 Sitz hend d Mehrheit. Diä Griänä Nidwaudä (GN) und die Sozialdemokratisch Partey (SP) machid dr Landrat mid achd bzw. drey Sitz komplett.

Ergäbnis vudä Wahlä 2002–2014:
Dr gwehlti Verträter vudä PLD hed sich seynerzeyt dr SVP-Fraktion agschlossä. D SP und s DN hend sich gägäseytig unterschtitzt. Das hed 2006 zunärä gmeinsamä Leyschdä i zwei Gmeindä (Freyi Leyschdä) gfiährd. S Demokratischä Nidwaudä gherd zudä Griänä Partey vudä Schweyz und hed sey Namä per 1. Januar 2009 zu "Griäni Nidwaudä" gändered. Sid 2010 trätid diä Griänä und d SP wider separat a.

D Exekutivä nännt sich Regiärigsrat und bestaad us sibä Personä. Äs sind zur Zeyt:
Dr Vorsitzend vum Gremium heisst Landammä – i dr weyblichä Form isch s d Frai Landammä – und isch fir eis Jahr gwehlt.

As Landschreyber fungiert dr Hugo Murer.

Bis is 20. Jahrhundert isch Nidwaudä vu dr Landwirtschaft dominiärt gsi. Veh und Chäs sind vor auäm uf Norditaliä exportiärd wordä. Sid dr Mitti vum 19. Jahrhundert hend dr Handl, d Industrii und dr Fremdävercheer a Bedeytig gwunnä. Hit hend sich viu chleyni und mittleri Unternähmä z Nidwaudä etabliärd. D Pilatus Flugzeygwärch (Pilatus Aircraft), wo Flugzeyg härsteud, isch ä grossä und wichtigä Arbätgäber. Viu vudä industrieuä Betriib hend sich uf Maschinäbui, Medizinalapparat, Internationalä Handl, Optik oder Elektronik spezialisiärt.

Traditioneui Betriib idä Land- und Forschtwirtschaft sind immernu vu Bedeytig. D Landwirtschaft isch uf Veehautig und Miuchprodukt spezialisiärt. D Puiräbetriib sind immer nu Familiäbetriib. Heyffig chend d Puirä eläi vudä Landwirtschaft nid läbä, wäg dem gend huiffä Puirä vor auäm wärentem Winter amenä Näbänerwärb nachä.

Wäg dä bärgigä Umgäbig isch Fremdäverchehr z’Nidwaudä wichtig. Dr See und d Bärgä ziähid Tourischtä im Summer und im Winter a. Diä wichtigschtä Fremdäverchehrsgebiät sind d Chlewänaup, s Stanserhorn, dr Titlis Gletscher, d Bannaup und dr Birgästock.



</doc>
<doc id="5864" url="https://als.wikipedia.org/wiki?curid=5864" title="Kanton Obwalden">
Kanton Obwalden

Dr Kanton Obwaldä isch ä Kanton i dr Zentralschwyz. Är bilded zämä mid em Halbkanton Nidwaldä Underwaldä, wo 1291 äine vo dä drii Grindigskanteen gsi isch.

Dr Kanton Obwaldä umfasst ds Sarneraatal und d Talschaft Änglbärg, än Exklave.
Diä sibä Gmäindä sind Sarnä, Chärns, Sachslä, Alpnach, Giswil, Lungerä und Änglbärg.
Im Sarneraatal heds zwee gresseri Seä, dr Lungerersee und dr Sarnersee. Usserdäm gids nu dr Wichelsee und dr Alpnachersee, wo ä Täil isch vom Vierwaldstettersee. S Sarneraatal wird oi als "Altä Kantonstäil" bezäichned, will Änglbärg erscht 1815 zum Kanton Obwaldä cho isch.

Där täifschti Punkt isch dr Spiegel vom Alpnachersee mid (Gmäind Alpnach) und der hechschti Punkt isch dr Titlis mit a dr Gränzä vo Änglbärg und em Kanton Bärn.

Im Siidä trennd dr Brinig Obwaldä vom Haslital (Kt. Bärn), im Weschtä und Nordä liid Luzärä und im Oschtä Nidwaldä und dr Kanton Uiri.

I dr Gmäind Sachslä uf em Älggi () isch dr geographischi Mittelpunkt vo dr Schwiiz. Sii Posizion isch im Schwiizer Koordinatesischtem 660 158/183 641. Wil mä aber dert chuim drzuä chund, sind s Markierigszäichä, das isch ä Triangulationspiramide, und dr Piknikplatz um eppä 500 Meter nach Siidoschtä verschobä wordä.

Ds Parlamänt vo Obwaldä, dr Kantonsrat, hed 55 Mitglider, wo vom Volk fir viär Jaar gweeld wärdid. 
Är setzt sich i dr Amtsperiode 2014–2018 äsoo zämä:


Wyter isch s Volch ai diräkt a dr Gsetzgäbig betäiligt. Wo 1998 diä traditionelli Landsgmeind abgschafft wordä isch, hed mä als Ersatz näb dr Volksiniativä (wo scho bestande hed) ai s Gsetzesreferändum igfiärd.

Obwaldä cha als Halbkanton nur äi Verträter i Stenderat schicke. S gliche gilt firä Nationalrat, wäg der Iwohnerzahl vo Obwaldä.

Dr Obwaldner Dialäkt isch vo Ort zu Ort chli verschidä. Äs "Knie" isch am äintä Ord äs "Chnäiw", im Melchtal ischs äs "Chnyyw", z Lungerä äs "Chneww" und z Änglbärg widerum äs "Chnui". Ä scheeni Zämeschtellig vom Woordschatz im Obwaldnertyytsch gid dr friächer Chärnser Pfaarer Karl Imfäld i syym Werterbuäch us em Jaar 2000.

Bsunders d Lungerer und d Liit vo Änglbärg redid anders als im ubrigä Kantonsgebiät.

Lungerer Dialäkt

Äs paar Mischterli:

"Miär häi gässes gniog!"

"Wo äini so heech am Radio gsungä hed, hed ds Joosä Nääzel gsäid: «Stellid is oi diä Gyybschä ab, suscht roschted mer nu der Hegel i der Hosätäschä.»"

"Hescht dui newwän ächlyy Brood?"

"Miär wäi, was d Hèrä wäind, und Hèrä wäind der Seebodä"

Änglbärger Dialäkt

Där Änglbärger Dialäkt wird nur im obere Täil vom Änglbärgertal gredt, vo Grafenort abwärts isch ds Taal schprachlich nach Nidwoude uisgrichtet.

Ai daa äs paar Mischterli:

"Wenn ä Heer hööch hed, sägid sey, äär seyg güäd öifgläid und wenn s ä Gwööndlichän isch, äär häig ä Suuf"

"Am Näütälän aa isch äär naiä niid iiverstandä"

"Wenn äär s güäd mäind, säid äär «ääs» und wenn äär täubän isch, «sey»."

Sarner Tal

Zum Verglich no chli eppis us em Haiptdialäkt:

"Der Hätti und der Wääri sind Briäderä gsi und hend s beed zu nyyd praacht."

"Dä luägti, und wenn es raas stunk, nu lang inäs Schyysäloch appä, wenn er mäinti, äs chääm ä Halbbatzä n-uifä."

"Zerscht muäsch hesch, dervoor as d chaisch."

"D Chatz butzt sich, äs git Gescht. – D Chatz faard uber d Oorä, d Gescht chemid moorä. – D Chatz lyyd uf em Hirni, äs git Schnee." (Wätterreglä)

"«Hemmli, Hend und Hendschä» sägid diä gschiidä Sachsler Mendschä. – «Hämmli, Händ und Händschä» sägid diä dummä Sarner Mändschä." (Dä Spruch gids natiirli oi andersumä.) 

Bezäichnigä fir Obwaldä

I dr Jugedschpraach häisst Obwaldä schiins oi "Upwood" (äs verschtaaad sich, as das Word englisch uisgschprochä wird). Än anderi jugedschprachlichi Bezäichnig fir Obwaldä isch "Tschifiländ" (mit liächt englischer Luitig im zwäitä Täil), abgläited vom Necknamä "Tschifeler", wo vor allem d Nidwaldner fir d Obwaldner friäner bruichd hend. D Bewooner vo Obwaldä sind dämzgmäss halt "Tschifis".



</doc>
<doc id="5865" url="https://als.wikipedia.org/wiki?curid=5865" title="Schluchsee (See)">
Schluchsee (See)

De Schluchsee, i dr Mundart vo dr Umgäbig Schluechs oder Schlues, isch ä Stausee im Landkreis Brisgau-Hochschwarzwald südöschtli vom Titisee un öschtli vom Feldbärg.

Dr See isch èn alte Gletschersee, wo 1929–1933 zum Stausee uuspaue worren isch. S Nutzwasser für d Wärksgruppè Schluchsee (kurz als "Schluri") wörd übber s Ylaufbauwärk us èm See entnõ.

In eren Urkunde vo 983 isch vom "lacus Sluochse" d Reed, 1125 wird d Schenkig vom "predium Sluocse" „Guet Schluchsee“ an s Chloschter St. Bläsi um 1076 bstetigt, und 1312 ghäissts "der sê ze Sluoze". In èrè Bullè vom 8. Oktober 1095 bstetigt dè Papscht Urban II. dè Bsitz un s Chloschtèr vo Allerhailige; dodrin haißt s "In nigra silva in locis Gravenhusin et Schluochsee et monte Stouphin dictis."

De Name chan aso nöd vom Woort „Schluuch“ (wil er „schluuchförmig“ sei) choo, suscht hetts i den alte Quälen und i de hüttige Mundaart ekäin Diphthong "-uo-" resp. "-ue-". Nach ere Düütig vom Albert Krieger sell de Name vo mittelhoochtüütsch "sluocht" choo, wuur dän aso „See in der Schlucht“ bidüüte (das hät natüürli de chlyner See gmäint, wos vor em Stausee scho ggèè hät). Sicher isch das aber au nööd.

Dè Schluchsee isch urschprünglich èn Gletschersee gsi, dèmm sin Spygel uugfäär 30 Meter unter m hütigè See glègè isch. Dè See i dè hütigè Dimension isch èrscht durch Aaschtauig vo dè Schwarza entschtandè. Dè Schluchsee isch hüt vom nordweschtliche bis zum südöschtlichè Zipfèl 7,3 Kilometer lang un bi dè Fischbacher Bucht 1,4 Kilometer breit, diè düèfscht Stell uff èm Grund lyt 61 Meter unter dè Seeobberflächi.

Für s Ablõ vom Natursee bim Bau vo dè Staumur hèt mò im Johr 1930 èn Stollè i dè Schwarzwaldfels gschprèngt. Deby hèt mò au èn Einbaum gfundè, bi dèmm sinèrè Untersuèchig hèt mò mittlerwyl nõchwysè chönnè, dass mè uf èm Schluchsee scho um s Johr 650 umè mit Böötli gfaarèn isch. Dè Fund isch zèrscht im Fryburger Auguschtinermuseum un im Adelshuusermuseum (Völkerkundemuseum) glagerèt worrè un cha mittlerwyl im Archäologischè Landesmuseum z Konschtanz-Petershuusè bsichtigèt wörrè.

A dè süèdweschtlichè Talhang obberhalb vo dè Bootsalegeschtell hèt mò wôrend èm Büèz im Steibruchbedryb Granit für s Ylaufbauwärch abbaut, wo d Schluri circa 150 m witter öschtlich hèrrèbaut hèt.

Im Zweitè Wältchrièg isch dè Schluchsee mit Torf zuèdeggt worrè, um d Staumur vor èm Bombardyrè zu schützè. Sellè Torf isch uff dè Seegrund abbèkeit un bschtimmt hüt d Farb vom Wasser.

Am 29. Auguscht 1983 isch es zuè nèr großè Revision vo dè Staumuèr un èm Stollèsischteem cho, idèmm devòr dè Seepegel abgsenkt worrè isch. S Absènkè vum Wasserschtand uff s Niveau vum urschprünglichè Natursee hèt öppis um 5 Wochè duèrèt. Dõdurrè hèt dè übliche Baddebedryb, d Seefischerei un dè Segelschport pausyrè. Touristisch isch sèll kein Voluscht gsi, well des sèltene Ereignis Massè vo Bsuècher aaglockt hèt; èrschtmòls sit langem sin widder Rudimänt vo dè gfluètètè, früènèrè Bebauung zum Aaluègè gsi. Au diè aalt Poschtschtrõß isch widder zum Vorschii cho un isch mit Kutschè befaarè worrè.

In jüngerer Zit isch es vomeert zuè Intressèkonflikt zwǜschè m Schluchseewärch un dè Gmeind Schluchsee übber dè Wasserschtand vom See i dè Summersaison chò. Wôrend d Schluri an èrè möglichscht vorteilhaftè wǜrtschaftlichè Nutzung vom Stauwasser interessyrt isch, womit mèngmòl s Absänkè vum Seeschpygel demit vobundè isch, hèt d Gmeind è bitzele Angscht devòr, dass d Tourischtè uusbliibèd, wenn dè See im Summer übber längeri Zit wènnig Wasser hèt un dè Strand mit Schlick un Torfreschtè versifft isch. Au dè deilwys hoche Wasserschtand un s deshalb nimmi vorhandene Strand sorgèd für è Grummlè bi dè yheimischè un zuègloffènè Tourischtè.

Im Winter 2013/2014 isch dè Wasserschpygel massyv abgsänkt worrè. S abgloffène Wasser isch für d Stròmerzüügung bruucht worrè, well dè Solarstròm i sellèrè Johreszit i dè Regèl gringer uusfallt wiè suscht. Ußerdèmm hèn durch dè niidere Wasserschtand Kontrollè a dè Staumur un am Ablauf vorgnõ worrè chönnè. Bim Ortsdeil Aha hèt mò durch s Absänkè vum Pegel s aalte Schuèlhuus widder aaluègè chönnè. Im Juni 2014 hèt dè Wasserschtand widder Normalhöchi ghaa. Pegeländerungè am Schluchsee chöntèd in Zuèkumpft öfters vorchò, well alli Bumpspycherseè bi dè dütschè Energywèndi è Rollè als Energypuffer für Energy us regenerativè Quällè spillèd.

S Klima am Schluchsee isch s ganz Johr durrè ruch, wa a dè Höhèlaag vo uugfäär 900–1100 m im Hochschwarzwald lyt. Im Summer isch s Klima ideal für sognannti "Summerfrischler", woby dè Schluchsee mit sim rychhaltigè Wasservorrõt öfters dè Hort vo Gwitterzellè isch, wo sich bevorzugt i dè Mittagsschtundè als Folg vom uffschtyendè Haaldèwind bildè. D Laag vom Schluchsse a dè Oschtabdachig vom Feldbärg-Massyv begünschtigt morgens un õbends uff- un abschtygendi Haaldèwind, wa für d Segler gèrn un hüüfig uusgnutzt wörd. 
Im Winter gòt s trotz dè Kälti rächt lang, bis dè Schluchsèü zuèfrürt. Sèll lyt am schwankendè Staupegel un am Wasser, wo vom Hochrhy odder vom Unter- bzw. Mittelbeggi i s Obberbeggi vo dè Schluchseewärch, dè Schluchsee, bumpt wörd. Vo allèm s dütlich wärmere Wasser vom Rhy unnè uè sorgt im Zämmèhang mit èm Wasservolumè defür, dass dè See im Winter rächt spõt zuèfrürt. Dè harte Winter im Hochschwarzwald sorgt abber au für è spõts Ufftauè vom See, normalerwys bassyrt sell Aafang bis Mitti April. I dè Wintermönet isch dè See zuègfrorè. S Bedrèttè vom Iis isch grundsätzlich vobotè. Dè flach Weschtzipfel bi Aha/Unterkrummèhof voiist mèngmòl so stark, dass mò drübber laufè cha. Traditionèll drifft mò am See im Winter Iisangler aa, wo durch d Iisdeggi durrèborrèd un Fisch anglè dǜèn.

Hǜdrologisch aagluègt sin d Vohältnis am Schluchsee zimli klar.
S git drei natürlichi Zuèflüss, wo sowoll dè Natur- wiè dè Stausee spysèd:
Näb dè natürlichè Zuèflüss git s au èn künschtlichè Zuèfluss vom Schluchsee, sèll isch dè anno 1932 vo dè Schluri baute "Hangkanaal". Dè obbere Hangkanaal zwygt Wasser vom Seebach unterhalb vom Fäldsee ab un leitet s Wasser in èm abdeggtè Kanaal bis Bärèdal un witter bis in Windgfällwyèr. Dè obbere Hangkanaal isch 10 km lang. Ab èm Windgfällwyèr wörd dè Hangkanaal witter obberirdisch bis Aha am Weschtzipfel vom Schluchsee gfüürt, d Mündung vom Hangkanaal lyt obberhalb vom Bootshafè z Aha. Mit èm Hangkanaal wörd s Yzugsgebièt vom Schluchsee vo öppè 43 km uff 66 km, ergo um übber 50 %, vogrösserèt, well übber dè Seebach d Oschtflankè vom Fäldbärg-Massyv, im spezièllè dè Seebuck entwässerèt wörd.

Dè Schluchsee hèt ein Abfluss, d Schwarza, diè vo dè Schluchseerinnè bi Seebrugg gu Südè abbiègt, bi Witznau i d Schlüècht mündet, d Schlüècht mündet widderum i d Wuètè un am Schluß in Hochrhy, gègèübber vo Koblänz. Sit 1932 hèn d Schluchseewärch im Schluchsee èn Katheter glait, s Fall- bzw. Druggrohr, wo uugfäär 2 Kilometer obberhalb vo dè Staumur am Südufer bim Ylaufbauwärch aafangt, dè Schluchsee hèt sit dèmm zwei Abflüss.

È Bsunderheit isch diè Schwellè, wo am Oschtrand vo Seebrugg dè Dalboddè uff èrè Höchi vo ca. 940 m übberquert. D Schluchseerinnè, i wellèrè sich schu d Schwarza zum Ur-Schluchsee uffgschtaut hèt, gòt übber diè Schwèllè witter im Dal vo dè Mettma bis zum Grõfuusemer Wyler Amertsfäld, wo d Rǜnni uff Höchi vo dè Ròthuus-Brauerei i s Kerbdal vo dè Mettma übbergòt. Nur wèg sellèrè Schwellè hèt d Schwarza bi Seebrugg dè Rank gnõ, wenn s selli nit gääb, würd dè "Aubach" vo Fuulèfürscht obbè abbè dirèkt in Schluchsee mündè un d Mettma het vill mee Wasser. I dè reale Wält exischtyrt selli Schwèllè abber, d Schluchseewärch hèn s Stauzyl vom Schluchsee sellèwäg feschtglait, damit dè Stausee nit drübberlauft (10 m unter dè Schwèllhächi), d Mettma un dè Aubach laufèd näbbè m Schluchsee durrè, d Mettma blybt è munzigs Schwarzwaldbächle.
S Schluchseewärch (Schluri) hèt s Wasserrächt übber d Schwarza, d Mettma, d Alb, dè Seebach (un dõdemit übber dè Titisee), dè Schluchsee un dè Windgfällwyèr. Mit sèllèm Wasserrächt cha d Schluri bi hocher Stròmbroduktion dè Witznau-Stausee übber dè Druggschtollè un nit übber d Schwarza bis Witznau entwässèrè, dõdemit wörd d Schwarza eventuèll komplètt drochèglait. Witter bschtimmt d Schluri übber s Stauzyl, d. h. dè Pegel vom Schluchsee. Ebbeso hèt d Schluri mit èm Wasserrächt èn Kanaal vom Seebach bis zum Schluchsee bauè chönnè, dè sog. "Hangkanaal".

Dè ungschtaute Ur- odder Natursee isch uugfäär 3,8 km lang un schluuchförmig gsi, los gangè isch er am weschtlichè Rand vom Wolfsgrund, in Höchi vo dè Mündigsbucht vom Krummèbach a dè Südsitè vom Dal. Z Ènd isch er in Höchi vom Felsè am Seehotel z Seebrugg gsi, dè aaschlièßendè Rank vo Südoschtè gu Südweschtè isch scho vo dè obberè Schwarza vollzogè worrè. Dè Ursee hèt keini Uusbuchtungè links odder rächts ghaa, sellèwäg isch es èn Schluuch gsi. Dè Ursee hèt dõdemit è Form ghaa wiè s Mettmabeggi un dè Witznauschtausee, woby disèllè im Gegèsatz zum Ur-Schluchsee beides Stauseè sin. Alli Seè gmein isch s Kèrbdal mit beidsitigè graadlinnigè, hochè Dalflankè, wo im jewyligè See d Form gäbèd. Dè Wasserschpygel vom Ursee isch bi uugfäär 900 m Meter übber NN glègè. S hütige weschtliche odder obbere Seebeggè isch vom Ahabach und vo Südweschtè hèr vom Krummèbach durchflossè worrè, Wèg èm gringè Gefälle vo dè Dalrinnè hèt sich obberhalb vom Ursee uss dènnè beidè Bäch è Moor mit èm Nammè "Fäldmoos" bildèt ghaa.

Dä Schluchsee isch mit sinem Stauziil vo 930 m ü. NHN di am höchschte glegene Talsperre z Dütschland. Nur s`Hornbärgbecke (Oberbecke vum Pumpspicherwerk Wehr) mit'm Stauziil vo 1048 ü. NHN isch no höcher.
D Schtaumur isch zwischä 1929 un 1933 baut wore. D Mur isch 63,5 Meter hoch, bi irèm Bau hèt mo dè Natursee zèrscht 13 Meter absänkè müèsè. D Laag vo dè Staumur hèt sich durch dè einzige Abfluß vom Schluchsee, dè Schwarza, ergää, dèrrè irè Tal isch wit obbè, bim Wyler Seebrugg, abgriglèt worrè. Durchs Uffstauè hèt sich diè Dalrinnè vom Schluuchsee un Fäldmoos stark voänderèt. Dè Schluuchsee isch uugfäär doppelt so lang un durch diè beidè Buchtè, wo sich im Mündigsdrichter vom Krummèbach un vom Fischbach bildèt hèn, au dütlich breiter worrè. Bi Seebrugg isch d Obber-Schwarza bis zum rächtwinkligè Rank vor dè Staumur komplètt übberflutet worrè. Am Fuèss vo dè Staumur git s èn Grundablass, zum vohinderè, dass d Schwarza drochè kait. 
S Nutzwasser für d Wärksgruppè Schluchsee (di Yheimischè sägèd kurz "Schluri") wörd übber s Ylaufbauwärk us èm See entnõ. S Ylaufbauwärk lyt a dè Südsitè vom See, è bitzeli öschtlich vo dè Bootsanlegeschtell un uugfäär gegèübber vom Schwimmbad vom Ort Schluchsee.
De Schluchsee isch s Obberbeggi vo dä Wärksgruppè Schluchsee, die mit èm Sischteem vo drei übberènand ligèndè Stauseè, welli mit Druggroor vobundè sin, i dè Chraftwärch Hüsèrè, Witznau un Waldshuèt Stròm broduzyrt. D Chraftäwrch vofüèget au übber è Bumpwärk, um diè Staubeggi als Spycherseè bruuchè z könnè.
Wiè bi villnè Stauseè, so hèn au d Ortschaftè Aha, s Dorf Schluchsee un Seebrugg èn Deil vo irer Infraschtruktur a d Unterwasserwält übbergää. Zuè dèrrè Unterwasserwält ghörèd sit 1932 d Kirchè vo Schluchsee un s Schuèlhuus vo Aha.

De Schluchsee wird gärn zum Bade und zum Seglä gnutzt. Im Gegensatz zuem Titisee het er fascht übberall è schönes un unverbauts Ufer. 
S Südufer, wo nu dè Rundwäg durrèfüürt, isch so abgschiddè, dass mengi Nacktbader a dè Waldsitè aazdräffè sin, wa scho zu Irritationè gfüürt hèt. Ooni Irritationè, defür mit Ydrittsobulus cha mò z Seebrugg am Oschtzipfel un z Schluuchsee, öschtlich vo dè Fischbachbucht un èm Bahnhof Schluchsee, è öffentlichs Strandbad bsuèchè. D Uferzonè bi Aha wörd mittags un õbends gèrn au vo Freizitgriller bevölkerèt. S' Wasser isch wäge dä Höchi a bizli kalt. 
Seglè isch è belièbts Freizitvognuègè, s git Bootanlegeschtellè bi Seebrugg, Schluuchsee-Ort un Aha. I dè Fischbach-Bucht bim Ort Schluuchsee unterhalb vom Bahnhof Aha git jè èn chlynè Haffè, bi Aha git nebbè dèm au è Segelschuèl. È Uusflugsboot vokeert vo dè Bootsaalegeschtell z Schluuchsee wäg in èm Rundkurs übber dè ganz See. Vognuègè mit èm Wasser cha mò au mit Drèttböötli haa, dè Voleih isch uff dè Bläsiwalder Sitè vo dè Staumur. Gnau gègèübber, im aalè Güèterschuppè vom Bahnhof Seebrugg, isch è Tauchschuèl z findè Mountainbiker sin meischtens uff dè Südsitè, mitunter au uff èm Rundwäg aazdräffè. Nebbè m Rundwäg sind bi dè Biker vo allèm Tourè vo dè Iisèbrächi übber dè Muchèländer Wäg bis zum Unterkrummèhof. Für diè unfittè Radfahrer git au d Möglichkeit, mit èm E-Bike um dè See ummè z kurvè.
A Unterkümpft manglèt s am Schluchsee nit, s touristischè Zèntrum isch dè Kurort Schluuchsee, übber wellèm sit vill Johr scho èn Hotelbunker thront. Weschtlich vom Ort git s au èn Campingblatz im Wolfsgrund, ebbèso git s au ein weschtlich vom Bahnhof Aha, è bitzeli absits vom Seeufer. Zwüschè m Bahnhof Aha un èm Obbersee lyt è Hotel, wo zuè nèm Wellnesstempel mutyrt isch. A dè Zuèfaart zum Bahnhof Seebrugg stòt ußerdèmm è Jugendherberg. Uusflugslokal sin vo allèm a dè Südsitè nit vill aazdräffè. Bim Drèttböptli-Voleih a dè Staumur git s ebbèso è Uusflugslokal wiè uff dè andrè Sitè vo dè Staumur a dè B 500. Einzigi Raschtmöglichkeit am Südufer isch schuscht bim Gaschthuus am Unterkrummèhof, a dè linkè Sitè vo dè Krummèbach-Bucht.
Im Johr 2001 hèt d Gmeind Schluuchsee èn ca. 30,45 Meter hochè Rysèbièlturm uff èm Rysèbièl () baut, nördlich vom Kurort Schluchsee, vo dört obbè isch dè gröscht Deil vom See z übberbliggè. Bi dè Ahabachmündig am Weschtzipfel git gègèübber vo Äule èn braktisch kaalköpfigè Uussichtbärg, dè uff .

Uf d' Nordsitte sin die bekannte Dörfer, bsunders de Ort Schluchsee, dè Wyler Seebrugg bi de Staumur am Oschtzipfel un Aha bi dè Ahabach-Mündung am Weschtzipfel.

De Drei-Seè-Bahn, s verlängert End vun de Höllèdalbahn, gòt vom Bahnhof Titisee uus übber dè Bahnhof Aha am nördliche Seeufer lang bis zuem Endbahnhof Seebrugg am Oschtzipfel vom Schluchsee. Barallel dezuè volauft d B 500, diè sog. "Schwarzwald-Hoochschtrõß", vo Waldshuèt unnè uè bis Seebrugg un dènn am Nordufer vom Schluchsee bis Aha un witer bis Bärèdal un witer bis in Nordschwarzwald. Vo Bläsywaald a dè rächtè Sitè vo dè Schwarza unnè uè gòt è Vobindungsschtrôßli bis zu dè rächtè Sitè vo dè Staumurkronè un denn witer übber d Kronè wäg bis a d B 500 bim Kiosk südlich vo Seebrugg.
Vo Aha gòt d L 156 am Weschtzipfel vom Schluchsee un am Ahabach nõch uè, macht èn Rank un füürt übber Äule uff dè Pass bim Muchèländer Wäg, wo s "Äulemer Chrütz" stòt, un witer gu Mänzèschwand un Bernau i s Dal vo dè Menzèschwander Alb. A dè Südsitè vum Schluchsee git s nu Feld- un Waldwäg, wo für dè öffentliche Vokeer gschpèrrt sin. 
Für d Tourischtè git s èn Rundwäg um dè See ummè, für Fuèßgänger un Radfahrer. Dè Rundwäg isch uff dè Südsitè ubber witti Deil deggungsglych mit èm Fuèß- un Radwäg. A dè Nordsitè vom See zwǜschè Aha un èm Ort Schluuchsee isch dè Rundwäg am See unnè deilwys so schmal, dass mò für d Radfahrer èn barallèl volaufendè, separatè Radwäg vom Bahnhof Aha bis zum Wolfsgrund Radwäg a dè Haaldè obberhalb vo dè B 500 aaglait hèt. S Seeufer zwǜschè m Ort Schluuchsee un Seebrugg isch z gäch un z schmal für dè Rundwäg, dört hèt mò dè Rundwäg als Trottoir a dè B 500 nõch gfüürt.
D Parkblatz-Situation i dè Summersaison isch am Schluuchsee sit längerèm è heikles Thema. S git nu drei grösseri Parkblätz am See, alli ligèt a dè unterè Halfti vom Seebeggè:
Diè unglychi Vodeilig vo dè Parkblätz hèt a dè obberè Seehälfti am Nordufer, zwǜschè m Wolfsgrund un Aha, in mengè zu chaotischè Vohältnis a dè B 500 gfüürt, well d Badetourischtè im Summer a beidè Ränder vo sèllèrè Fèrnvokeersschtrõß in langè Reiè parkt hèn. Èrscht è Fluèt vo Strõfzettel un dè groß Parkblatz bi Aha a dè Abzwygig vo dè Menzèschwander Strõß hèn dört für Abhilf gsorgèt. Für d B 500 gildèt dè Kompromiß, dass s Faarzüüg vollschtändig ußerhalb vom Sitèstreifè abgschtellt wörrè darf. 



</doc>
<doc id="5869" url="https://als.wikipedia.org/wiki?curid=5869" title="Schluchsee">
Schluchsee

As Schluchsee bezeichnet mer: 


</doc>
<doc id="5870" url="https://als.wikipedia.org/wiki?curid=5870" title="Kanton Tessin">
Kanton Tessin

S Tessin isch de südlichscht Kanton vor Schwyz. Uf Italienisch, de Amtssprooch im Kanton, heisst s Tessin "Ticino", im Lombardisch, em Dialäkt, "Tesin" oder "Tisin". De Hauptort isch Bellinzona, de gröscht Ort noch Iiwohner isch Lugano, vo de Flächi här isch es Blenio.

S Tessin erstreckt sich südlich vom Alpekamm und bestoht us vil Täler, Gebirg und Höger, wo noch Süde naadisnaa uuslaufed. Em Tail nördlich vom Monte Ceneri sait me Sopraceneri, em Tail südlich devo Sottoceneri. Gmainsami Gränze hät s Tessin im Sopraceneri im nördlichste Nordweste mit em Wallis, im Norde mit em Kanton Uri, im Nordoste mit em Kanton Graubünde und im Weste mit der italienische Provinz Verbano-Cusio-Ossola i de Region Piemont; im Sottoceneri gränzts rundumen a di italienisch Region Lombardei mit de Provinz Varese im Weste und de Provinz Como im Süde und Oste.

Grossi Flüss im Kanton sind de Ticino, d Maggia de Brenno und d Verzasca. Im Tessin lige au die schwyzerische Tail vo de beide Seee Langesee "(Lago Maggiore)" und Luganersee "(Lago di Lugano)".

Sit em Dezember 2005 gits i de Täler vom Locarnese es Projekt för en neue Nazionalpark, de Parco Nazionale del Locarnese. 2018 händ aber d Meerhäit vo de Gmäinde näi dezue gsäit.

D Verfassig vom Kanton Tessin isch vo 1997. Im Staatsroot, der Exekutive, sitzed füf Mitglider; de Grooss Root, d Legislative, hät nünzg Mitglider. Beed Rööt wäred all vier Johr vom Volch nach em Proporzwahlrächt gwählt. D Judikative wird mit der Usnahm vo de Fridesrichter vom Groosse Root gwählt, und zwor amel uf zäh Johr.

Obligatorisch vor s Volch müend Änderige vo de Verfassig; fakultiv abgstumme wird über Gsetz, wänns 7000 Stimmbirächtigti verlanged. Di glych Zahl Lüt cha mit ere Initiative Gsetzesänderige vorschloh; für Verfassigsänderige bruchts 10 000 Underschrifte.

De Kanton Tessin isch in Bezirk (z. B. Leventina), Chrais (z. B. Giornico) und Gmainde (z. B. Bodio) uftailt. Alles i allem gits acht Bezirk un 38 Chrais. D Bezirk spiled aber nu ganz e chlyni Rolle, und d Chrais umschrybed nu d Rayon vo de Fridesrichter.

Offizielli Amtssproch im Tessin isch italienisch. S Tessin bildet drum de gröscht Tail vo de italienischsprochigi Schwyz. En grosse Tail vo de yhaimische Bevölkerig redt underenand en Tessiner Dialäkt, wo zum Lombardisch, em Italienisch vo de Lombardei, ghört. Wills im Tessin vil elteri Dütschschwizer hät, wo do ihren Läbesobig verbringed, und au vil Touriste us em dütsche Sprochruum, chönd nöd wenig Tessiner au Dütsch. Usgstorbe isch d Ghaimsproch vo de Chesselflicker im Val Colla (hinder Lugano), s Rügín, und s Glych gilt für d Ghaimsproch vo de Chämifäger us em Verzascatal, s Taróm.

Im Tessin git s ai ditschsprochigi Gmai, nämli Gurin.

S Tessin läbt starch vom Tourismus. Vil Bsuecher chömed i d Südschwiz wägem milde Klima und em italienische Flär. Me sait em Tessin au «Sunnestube» vo de Schwyz. Es chan aber au starch rägne, vorallem dänn, wänn uf de Alpenordsyte de Föhn goht.

De Tessin isch verchehrsmässig guet erschlosse. Da isch emol d Gotthard-Linie (ehemols Gotthardbahn) vo de SBB und d Autobahn A2, wo au dur de Gotthard is Tessin chunnt. Baidi Linie chömed us em Ruum Basel, Züri oder Luzern und verlönd z Chiasso de Tessin i Richtig Italie wider. E wyteri Schwyzer Nord-Süd-Achse isch d San-Bernardino-Route (A13), wo us em Misox churz vor Bellinzona i d A2 mündet. Im Tessin isch au s Südportal vom Gotthard-Basistunnel, wo im Zämehang mit de NEAT baut und im 2016 eröffnet worden isch.

Drü Päss, wo allerdings im Winter e gwüssi Zyt gschlosse sind, verbindet de Norde mit em Tessin. Da isch de Nufene, de Gotthard und de Lukmanier. Im wytere Sinn chönnt me au no de San Bernardino dezue zelle.

Vo Locarno us fahrt e Schmalspurbahn dur s Centovalli noch Italie bis uf Domodossola. I vil bewohnte Sytetäler vom Tessin häts Bus- oder Postauto-Linie, uf de Seeä verchehred je noch Johreszyt fahrplanmässig Schiff, und uf mänge Usichtsbärg fahrt e Stand- oder Luftsailbahn.




</doc>
<doc id="5871" url="https://als.wikipedia.org/wiki?curid=5871" title="Kanton Waadt">
Kanton Waadt

Dr Kanton Waadt (uf französisch "Vaud") isch e Kanton im Weschte vo dr Schwyz.

Me seit däm Kanton uf düütsch "d Waadt" odr au "s Waadtland", im Franzeesische au "Pays de Vaud". D Ywohner sin "Waadtländer," im Franzeesische "Vaudois".

«Waadt» chund us em Frankoprovänzalische, und das hets vom voralthochdütsche "wald-" übernoo. «Waadt» bidütet aso «waldrychs Land».

Dr Kanton Waadt ligt im Weschte vo dr Schwyz und ziet si vum Gämfersee zem Nöieburgersee. S Waadtland het gmeinsami Gränze mit zahlryche französische Departemänt und Schwyzer Kantöön. Es grenzt im Nordweschte an die franzeesische Departemänt Ain, Jura un Doubs, im Südweschte an Kanton Gänf, im Südoschte an s Wallis, im Oschte an d Kantön Frybùrg und Bärn und im Nordoschte an Kanton Nöieburg. Übr dr Gämfersee use grenzt s Waadtland an s Département Haute-Savoie.

Dr Nordweschte vum Waadtland ghört geografisch zum Jura-Gebirge und dr Südoschte zue de Weschtalpe. Dr Rescht liggt im Schwiizer Mittelland.

Im Nordoschte bildet dr Bezirk Avenches e Exklave, wo vom Kanton Frybùrg umschlosse isch. Umgcheert het Frybùrg drei Enklave in dr Waadt. S exischtiert zuedäm d Gänfer Enklave Céligny im Südweschte vom Kanton.

Am Gämfersee lyt d Landschaft Lavaux.

Öpe um s Joor 1000 het dr Bischof vo Lausanne s Gebiet vo dr Waadt übercho. Sid em 13. Joorhundert isch es es Herrschaftsgebiet vo de Grafe vo Savoye gsi. Ane 1536 hend d Bärner d Waadt eroberet und in Landvogteie underdeilt. 1798 isch die Lemanische Republik entstande, wo gly drufabe Kanton Léman gheisse het. 1803 isch dr Schwiizer Kanton Waadt gründet worde.

Am 1. Jänner 2008 het dr Kanton Waadt d Bezirk nöi ydeilt. Er het jetz no zää Bezirk.

Dr Kanton im Wälschland isch franzeesischschproochig un – mit der Uusnaam vu dr Umgäbig vo Echallens, wo friener e Gmeini Herrschaft vo Bärn und Fryburg gsi isch – traditionell refermiert. 

Die meischte Waadtländer läbe in dr Agglomeration Lausanne, wo rund 275'000 Ywohner hed, in dr Agglomeration Montreux-Vevey (70'000 Ywohner) un z Yverdon. 

Weiteri bedejtendi Ortschofte sin Nyon, Morges, Renens un Rolle.




</doc>
<doc id="5872" url="https://als.wikipedia.org/wiki?curid=5872" title="Kanton Zug">
Kanton Zug

De Kanton Zoog (fra. "Zoug", ita. "Zugo", rom. "Zug", lat. "Tugium") isch en Kanton vo de Schwiiz. Er ghört zu de chlinschte Ganzkantön vo de Schwiiz. Er hed en zimli höchi Bevölkerigsdichti und ghört zu de tüürschte und riichschte Kantön vo de Schwiiz.

Zug liit i de Zentralschwiiz zwüsche de Kantön Züri, Schwyz, Luzern und Aargau im Übergangsgebiet zwüsche de Voralpe und de Hochebeni. Hauptfluss vom Kanton isch d Lorze, wo vom Ägerisee in Zugersee, bi Cham scho widr us em See use und denn nördlich vo Maschwande i d Rüüs flüüst.

De Kanton Zoog het elf Gmeinde, für Details lueg under "Gmeinde vum Kanton Zoog".

Im Kanton Zoog hed me früei Ahzeiche vo Bevölkerig gfunde. Die ältischte sind us de Alt- und Mittelsteiziit (17'000–6000 v. Chr.), jedoch eher i de höchere Gebiet vom Kanton Zoog, da zu dere Ziit de gröschti Teil vom Kanton no vo Sumpf und Moor bedeckt gsi isch. Mer hed au archäologischi Fund us de Jungsteiziit (5500–2200 v. Chr.) gmacht. Zu dere Ziit sind d Lüüt a See go wone. Sie händ sich dur Viehzucht und Landwirtschaft ernährt. I de Bronzeziit (2200–800 v. Chr.) sind i de Schwiiz d Pfahlbauer cho. So au i de schpötere Bronceziit im Sumpf zwüsche Choom und Zoog. 




</doc>
<doc id="5874" url="https://als.wikipedia.org/wiki?curid=5874" title="Modellbasiertes Testen">
Modellbasiertes Testen

Bim modällbasierte Teste werre uss Modäll vo me System, wo s Sollverhalte vo de Software bschrybe, Testfäll abgleitet.

S Awändigsbrogramm oder s „System Under Test“ wird i me grafische Modäll (z. B. uff Basis vo UML) oder me tekschtuälle Modäll (Domain Specific Language, DSL) abbildet. E Testgeneratur nutzt säll Modäll als Ygab für sini Testblanstrategy und fiehrt di relevante Tests uff em Zylsystem dure. E mögligst komblätti Abdeckig vom SUT vo de Aspäkt, wo im Modäll beschrybe werre, isch s Zyl.

Im Underschyd zu de glassische, quälltekschtbasierte Testabdeckige wird do s Augemerk uff z. B.

glegt.

E "modälldrybes" Teste heißt, dass d Modäll und d Generierig, wo druff basiert, wesentligi Elemänt vo de Erstellig vo automatisierte Tests sin.

"Modälldrybeni Testentwicklig" (MDTD) nännt mer in Alähnig an di "Modälldrybeni Softwareentwicklig" (MDSD) modälldrybes Teste mit de Mittel vo de modälldrybene Entwicklig mit bsunderer Bedonig vom Entwickligsaspäkt. E braktischi Umsetzig dodezüe uff Basis vo OpenArchitectureWare stellt de oAW-Test dar.



</doc>
<doc id="5875" url="https://als.wikipedia.org/wiki?curid=5875" title="Amand Goegg">
Amand Goegg

Dr Amand Goegg (* 7. April 1820 z Ränche, † 21. Juli 1897 ebedo) isch en Freiheitskämpfer wäärend dr badische Revolution un Mitglied vun de Revolutionsregierung gsi.

Wonner zwischezitig als Finanzbeamter z Mannheim dätig gsi isch het er zum 26. Dezember 1848 e Träffe z Ränche organisiert.

Dr Goegg het zum allgemeinen Landeskongress der badischen Volksvereine om 12. un 13. März 1849 im Zähringer Hof z Ofeburg ufgruefe, won er dr erschte Versitzende gsi isch.

Druf isch er i dr Revolutionsregierung vo 1849 Finanzminister gsi.

Noch de Niiderschlogung vun de Revolution isch er uf London gonge. Dert heter mit em Franz Sigel, Arnold Ruge un andri de "süddeutschen Kreis" bildet. 
1851 het er Amerika bsuecht, onschliessend isch er in d'Schwyz uf Genf gongä, wo er, warschynts 1857, d Marie Pouchoulin ghirotet het.

Im Denkmalsstrit fyr die wo 1849 z Rastatt stondrechtlig erschosse worre sin het er zum 200. Todesdaag vum Grimmelshausen de Stadt Renche des Rastätter Denkmol onbote. Dert stoots hit noch nebe de Kirch. Aber d'Stadt het d'Inschrift "Den Vorkämpfern für Deutschlands Einheit und Freiheit gefallen und gestorben in und um Rastatt 1849" mitener Huldigung a de "größten deutschen Dichter des 17. Jahrhunderts" ärsetzt.

Rückblick auf die Badische Revolution unter Hinweisung auf die gegenwärtige Lage Teutschlands. Von einem Mitgliede der Badischen constituirenden Versammlung. Veröffentlicht von A. Gögg, 1850



</doc>
<doc id="5899" url="https://als.wikipedia.org/wiki?curid=5899" title="Evert Thielen">
Evert Thielen

Dä Evert Thielen (* 16. April 1954 z Venlo) isch e flämischer Moler. Er wuhnt hit z Brügge in Belgie un isch wege sinni Bilder bekonnt. Mit dä Gschichte vun sinnem Grossvater z'illuschtriere het er ogfonge. Er isch ällewell schu fasziniert gsi iber verschiedeni Tafle oder Tryptichons hinwäg z mole.

Uf dr Kunstakademi het er d'verschidene Technike vum Mole studiert. Sin grosses Vorbild isch dä flämische Moler Jan van Eijk gsi. Där het en dezue brocht zitgnösischi Bilder mit alti Technike z mole.

Dä Thiele stellt, wie d'alte Meischter au, sinni Farbi sälber her. Wie dr Rembrandt un de Vermeer mischt är siini Farbe us viile verschidene Pigment.
Der Grundschtoff isch Kriide un Kleber vu Dier. Är benutzt Goldblättli un molt uf schu vorheri igrohmti Panele. Är nimmt keini Elfarbe, wil er meint, dass "El alles ins gääli dreht". Är verwendet Temepra un bindet d'Farbe mit frischem Eidotter. Di Farb muess schnäll verschtriche wäre und het denno e mattigs Usähne.




</doc>
<doc id="5902" url="https://als.wikipedia.org/wiki?curid=5902" title="Fenschtergügsler">
Fenschtergügsler

Der Fenschtergügsler isch e Dialäktschbalde, wù vù ane 1989 bis 2005 im "Alb-Bote" vom Landchrais Waldshuet erschiinen isch. Gschriibe hed die Schbalde dr Hubert Roth vù Chleggau im Chleggi. 

Dr Hubert Roth isch bis ane 2001 Bùùrgermaischder gsii vù dr Gmai Chleggau. E Dail vù "Fenschtergügsler"-Kolumne chaa mer ùf syynere Netzsyte "fenschtergügsler.de" lääse. Derzue hed dr Hubert Roth dèrd au no anderi Artikel ùn Byydreeg gschriibe iber Kultur ùn Gschiichd vùm Chleggi. Au Gedicht im Chleggauer Dialäkt vùn em sin doo verefendligd.




</doc>
<doc id="5905" url="https://als.wikipedia.org/wiki?curid=5905" title="Betriebssystem">
Betriebssystem

Es Betribssyschtem isch d Programm-Schnittstelle zwüsched em Aawender und em Computer.
S vewaltet Spicher, I- und Usgabegrät, stüret d Usfüehrig vo Programm und reglet d Benutzervewaltig. Imene Schichtemodell stoht s Betriebssystem zwüsched de Hardware und de Programm.
Es moderns Betriebsystem wiisd folgendi Leistigsmerkmal uf:

Multitasking
Multitasking wird vo allne moderne Betriebssystem understützt und bedütet, dass mehreri Ufgobe (Prozesse, Tasks) bzw. Programme glichzitig abgarbeitet werded. So cha währed de Rechtschribprüefig vom Word au no de Speicherablauf und en download laufe. De Vorteil isch offesichtlich, stellt aber für de Computer es Problem dar, well grundsätzlich nur eis Programm ufs Mol cha laufe. D Lösig isch so entwichlet worde, dass de Prozessor extrem schnell zwüsched de laufende Programme hin und her schaltet und somit es Gfühl vo Glichzitigkeit entstoht. Das Umschalte chostet jedesmol Ziit und Vewaltigsufwand fürs Betriebsystem, do jedesmol genau abgspeicheret wird wo s Programm gad gstande isch.

Zu de bekannteste Betriebssystem ghöred d Distributione vo Linux,OS-X vo Apple und Windows vo Microsoft
API
Application Programming Interface: S Betriebssystem stellt Funktione für oft benötigti Ufgobe zur Vefüegig. S API wird als Schnittstell für die Ufgobe vo allne Aawendigsprogramm gnutzt. Bispilswiis zum lese/schribe, drucke, starte oder Fenster öffne. Die Funktione müend somit nöd i jedem Programm neu programmiert werde. Usserdem mues sich s Aawendigsprogramm nöd um d Vewaltig vo de Hardware kümmere, da übernimmt alles s API.



</doc>
<doc id="5906" url="https://als.wikipedia.org/wiki?curid=5906" title="Landnahme">
Landnahme

Unter Londnohm bzw. Kolonisation isch d Besidlung vun em ubwohnte Lond oder d Besidlung vum Lond vo eberem ondre gmeint. Londnohm isch, wänns eberem weggnumme wird, meischt mit Gwalt gege di urspringlige Bewohner verbunde.

D Iwonderung vun de Israelite ins Lond Kanaan unter em Josua un sini Nochfolger (Zyt vun de Richter) un d Verteilung unter de 
Zwelf Stämm vun Israel wird au als Londnohm bezeichnet. D Landnohm vo de Israelite isch e vorgschichtligs Ereignis. Es git keini archäologische Fund, wo d Gschicht, so wie si us dr Bible bekannt isch, wurde understitze.

Die griechische Schdadtschdaate hai um 800 vor dr Ziitwändi afange, Kolonie z errichde. Under den erschde isch e Kolonii z al-Mina an dr syrische Küschde gsi und s "emporium" Pithekoussai in dr Nöchi vo Ischia in dr Bucht vo Neapel. Das isch dr Afang vo dr erschde Kolonisierigswälle gsi, ä zweiti isch im sächste Johrhundert bassiert. Es het zwei Arte vo Kolonie gä: d "apoikiai" und d "emporia". D "apoikiai" si sälber Schdadtschdaate gsi, d "emporia" aber nume Handelskolonie. D Verpflichtige, wo d Kolonie de Mueterschdedt gegenüber gha hai und d Rächt und Pflichte vo ihre Iiwohner si mänggisch gsetzlig beschdimmt und verschiide vo Kolonii zu Kolonii gsi. 

Nid sälte si d Kolonie sälber wichdigi Schdedt worde wie Syrakus z Sizilie, wo vo Korinth gründet worden isch oder Kyrene in Nordafrike, ä Dochderschdadt vo Thera. Es het Kolonie gä, wo sälber Mueterschdedt worde si, im allgemeine im Iiverschdändnis mit ihrer eigene Metropolis. S Verhältnis zwüsche Mueter- und Dochderschdet isch im allgemeine guet gsi, aber mänggisch het s Interässekonflikt ge, wo mä nid het chönne drüber ewäggoh. Ein vo de Gründ für dr Peloponnesisch Chrieg isch a Schdriit zwüsche Korinth und ihrer Dochderschdadt Korkyra uf Korfu gsi.

D Kolonischde, wo d Kolonie vo de alte Grieche gründet hai, si mänggisch Lüt gsi, won ä Chrieg verlore und d Heimet verlo hai, wil si nit as Underworfeni hai welle läbe, mänggisch si s die gsi, wo imn ä innebolitische Machtkampf underläge si, odr aber sonigi, wo furtgschickt worde si, wil d Bevölkerig z grooss worden isch für die lokale Resource und das hät chönne zu Unruehe füehre. Dr hüfigschd Grund isch aber gsi, ass Schdützpünkt bruucht worde si für ä Handel mit fremde Länder für zum dr Riichdum und Iifluss vo dr Mueterschdadt, dr „Metropole“ z vergrössere. Chalkis, Eritrea, Korinth, Megara, Milet und Phokaia, wo wichdigi Handelsschdedt gsii si, hai au am meischde Dochderschdedt gha, Milet elei nünzig im ganze Middelmeerruum veschdreut vom Schwarze Meer bis zur Iberische Halbinsle. Ä bsundrigi Art vo Kolonischde si d "klêrouchoi" gsi, wo ihr Bürgerrächt in dr Metropolis bhalte hai.

Im Joor 253 hend germanischi Stämm de Limes duurbroche und sich im Römische Riich niderloo. I de "Agri Decumates" het sich den de Stamm vo de Alemanne uusbildet. Au de Tail vode römische Provinz Raetia, wo nördlich vo de Donau glegen isch, isch dozmol vo de Alemanne bisidlet wore. Noch dem s Weströmische Riich undergangen isch und d Franke di nördliche Alemanne underworfe hend, hend sich Alemanne au nodisnoo öber de Rhii begee und s Elsass und di hütig Tütschschwiz bisidlet. Anderi Gruppene sind öber de Iller und hend s Gibiet vom hütige Bayrisch Schwoobe i Bsitz gnoo. Wäred d Landnaam im 3. Joorhundert gwalttäätig gsii isch und die alte Römersidlige i de Agri Decumati zerstört wore sind, ninnt me aa, as die zwaiti Landnaam abem 5. Joorhuundert eener fridlich verloffen isch. Da chamer dra erchene, as di alte Stedt wie Zöri oder Augschburg nöd zerstört wore sind und d Alemanne im Aafang nume chliini Dörfer i de nöchi vo de Stedt baut hend. No spööter sind d Alemanne immer wiiter i Berge ine und hend schwach oder nödbiwontig Piet bisidlet. Da werd im allgimaine aber "Landusbau" gnennt.

D Wikingar hän di unbewohnte Insle Färöer un Islond vun skandinavische Länder, vor ollem us Norwäge us besidelt. Au a paar Kelte si domols debi gsi. Des het im ninte un im zehnti Johrhundert stattgfunde. Dodriber isch im beriemte isländische "Landnámabók" gschribe, wo in drey Fassunge us em 13. Johrhundert erhalte blibe isch. Dodrin sin 400 Sidler mit ollene Verwondtschaftsgrad bschribe. S "Landnámabók" isch eini vun de älteschte Schrifte us Island. Es het au älteri Versione gäbe, aber die sin verlore gonge.

Im Ungarische isch "honfoglalás" d Londnohm vun de Magyare im Karpatebecke ums Johr 896 rum.



</doc>
<doc id="5909" url="https://als.wikipedia.org/wiki?curid=5909" title="Parität">
Parität

D Usdruck Parität (lateinisch "par" = "glich") steht fyr Glichberächtigung oder au Glichwertigkit un bezeichnet u. a.:



</doc>
<doc id="5910" url="https://als.wikipedia.org/wiki?curid=5910" title="Parität (Politik)">
Parität (Politik)

Als Parität bezeichnet me in de Politik e glichmässigs Verhältnis vun de Stimme in eme Gremium.

D Pariät verhindert, dass e Gremium zuem Bispil vun eme Teil mit ere knappa Mehrheit dominiert wird, oder Minderheite durch eifachi Mehrheitsbeschaffunge usgschlosse wäre. So ischs z Bade-Wirtteberg gängig, dass Londeslischte vun Parteie hälftig un glichverteilt zwischen de Londesteil Wirtteberg un Badä z bsetze.

I de Schwiz kennt mer d Parität i dr Ufsicht vo gsetzlich festglegte Institutione. Zum Bispiil mues bi de bruefliche Vorsorg (2. Süle vo de gsetzliche Altersvorsorg) d Verwaltig paritätisch zämegsetzt si, d. h. dä Stiftigsröt müend gliich vill Arbeitnähmer-Verträter aghöre wie Arbeitgeber-Verträter. Im Verwaltigsrot vo de Schwizerische Unfallversicherig (Suva) gits ä Drittelsparität zwüsched Arbeitnähmer, Arbeitgeber und öffentliche Hand. Oder die underdesse abglehnti Initiative für ä schwizerischi Einheitschrankekasse hät für d Verwaltig vo däre neuen Iirichtig ä Drittelsparität zwüschet Versicherte, Leistigserbringer (Ärzt, Spitöler usw.) und öffentliche Hand vorgsie. Au i dä Kantön gits unzähligi Kommissione mit Drittelsparität Arbeitnähmer / Arbeitgeber / öffentlichi Hand. Meistens händs d Ufgob, d Umsetzig vo Usfüerigsbestimmige im Beriich vom Arbeitsrächt oder i dä Sozialversicherig z begleite.



</doc>
<doc id="5912" url="https://als.wikipedia.org/wiki?curid=5912" title="Vorarlbergisch">
Vorarlbergisch

Vorarlbärgisch, ou Vorarlbärgerisch, isch an alemannischer Dialäkt, wo i sinera Mehrheit zum Bodeseealemannischa (Mittelalemanischa) grechnet wird und wo ou naa mit dem Oschtschwizerischa verwandt isch. Dazua kummt no, daß witteri Dialekt zum Walserdütscha ghööred.

Dia Vorarlbärger Dialekt händ o vor allem a andres Singsang und a woachere Ussprooch. Ma ka säga, dass im untera Rhytal, ab Götzis abwärts gegat da Bodasee, ender Mittelalemannisch gredt würd, witter dom, äppa Götzis ufwärts, würds widr meh Hochalemannisch, mit gwüssa Eigaarta. So üsserat si all no dr Untrschiid zwüschat am Unterland und am Obrland. Historisch gseha isch des o Gränz zwüschat am alta Bistum Chur und am alta Bistum Konschtanz, dia alt Gränz zwüschat am Vorarlbergr Obr-und Unterland. So weachslat s vum Breagazerischa "ghet" zum Dorabirarischa "ghia" zum Obrländr "kha," eppa bis Fraschtatz und Nenzig redt ma aso. So hoaßts z Breagaz "i hon ghet," z Rankl seet ma "i ha kha," i dr Mehrzahl "mir hond kha," eppa aso hoaßts o uf dr Schwiizer Sita vum Rhytal und im Liachtaschtoanerische. Im Walgau ischas wiadr a kle andrsch: "i woaß" würd denn zu "i weiß" und "i ha" würd zu "i hon". Di walserdütscha Dialäkt schliaßli redt me i de höchglägne Toal vo Vorarlberg, det soat ma "schi" für "si," "önsch" für "üüs," "buua" für "baua" und "frii" für "frei".

Dia am schwerschta verständlicha Dialäkt sind dia fa Luschtnou, dia vom Breagazer Would und dia vom Muntafu. Uffällig sind die fu Doarabiara und dia im Walgau.

Dr Dialekt im Breagazerwould hoaßt Wälderisch, isch zimli viilfältig und kaa in drü groaße Gruppana ingtoalt weara:

Dr Dialekt vu Luschnou isch an gaanz altertümelige alemannischer Dialekt, wu vom Oschtschwitzerdütsch beeinflusst isch. Er wird allerdings fa immer weniger Lütt gsprocha.

S Muntafunerisch wird im Muntafu gsprocha und isch durchs Walserdütsch und dem benachbarta Dialekt im Tiroler Oberland beeinflusst. Im Muntafunerische sind o noch etlini Wart am Läba, wo us dr Zit sen, wo ma im Tal no Rätoromanisch gschwätzt hot.

S Walserdütsch wird vor allem im Groaßa und im Klenna Walsertal, am Tannberg in da Gmeinda Schrecke, Lääch und Warth und zoberscht im Breagazerwould in dr Gmeind Dimülsch gredt. Sprochlich ghöörts ned zum Vorarlbärgisch, nu geografisch. S Walserdütsch isch wäg de Mobilität hüt stark bedrängt.

In em alemannische Liederbuch werret fir Bregenz es Lied "As reangalat, es schneialat" und fir Lustenau es Lied "Mädle, magscht an Emser Buob" und fir es Große Walsertal es Lied "Gang rüef dia Chüehle" gnennt.







</doc>
<doc id="5913" url="https://als.wikipedia.org/wiki?curid=5913" title="Rumänien">
Rumänien

Rumänie isch a osteuropäischs Land mit ca. 210.000 qkm und über 20 Mio Iwohner. D Hauptstadt isch Bukarest und der wichtigschte Hafa isch Konstanza. Des Land isch sytem 1. Januar 2007 Mitglied vo dr Europäischa Union.

Rumänie het ä Flechi vo 238.391 km². Es lit in der Übergangszone zwüsche Mittel-, Süd- und Osteuropa und gränzt im Süde an Bulgarie (Gränzlängi 608 km), im Weste an Serbie (476 km) und Ungarn (443 km), im Norde an d Ukraine (431 km), und im Oste an Moldawie (450 km) und s Schwarze Meer. D Landschaft bestoht zu öbbe je eme Drittel us Gebirg, Hochland und Ebeni. Der prägend Gebirgszug si d Karpate, wo die drei historische Regione Moldau, Walachei und Siebenbürge vonenander trenne. Dr höchst Punkt vo Rumänie isch dr Moldoveanu mit 2.544 m, sälle lit in de Karpate im Norde vum Land. De zweitgröscht Bärg isch de Negoiu, au in de Karpate, mit 2.535 m, gfolgt vum Parîngu Mare (2.518 m), em Peleagamit (2.509 m) un em Omul (2.505 m).

Rumänie wird ìn sälli kulturhistorische Landschafte iideilt: Bukowina ùn Moldawie (NO; nìt z verwechsle mìt em Land Moldawie), Maramureş (NW), Banat (W), Wallachei (S), Dobrudscha (SO) ùn Sììbebürge (Mìtti). De Norde ùn voor allem Sììbebürge sìn bärgig, während ìm Sǜǜde s flach Donaudaal lìt.

De wichtigst Flùss isch d'Donau, wùù ùf ere Längi vù 1.075 Kilometer quèèr durch s Land fließt. Sìì mündet ìn s Schwarz Meer ùn s Delta voor ihrer Mündig ghöört zù de am beste erhaltene nadürlige Läbensrüüm vù Europa. De zweitgröscht Flùss, de Pruth, entspringt ìn de Ukraine ùn macht ìm Oste d'Gränze zù Moldawie uss; bi Galaţi mündet er ìn d'Donau. Zù de gröschte Stehgwässer ghöre de Razim, de Sinoe, de Zmeica ùn de Siutghiol, wùù alli Lagune vùm Schwarze Meer sìn.

Ìm Sǜǜdoste gränzt Rumänie ùf ere Längi vù ca. 225 Kilometer an s Schwarz Meer. De Underschììd zwüsche Ebbe ùn Flüet isch mìt wenige Dùtzend Zäntimeter rèlativ gring.

Ùf s Gsamt gseh bstoht Rumänie zù 40 Brozänt ùs Ackerland, zù 20 Brozänt ùs Wììse- odder Weideland ùn zù 25 Brozänt ùs Wald. Erwähnenswärt sìn usserdèm d'Sumpfzone ìm Donaudelta, wùù e Flächi vù 5'600 km² hät, ùn d'Karpate.

Rumänie hät ìn de Nööchi vùm Schwarze Meer e gmäßigts, maritiims Klima; d'Temperature werre ìm Sùmmer vù-n-ere Brise ìn Gränze ghalte, während sälli ìm Winder milderi Temperature bringt. Schnee lìt zwüsche Dezämber bìs Abrìl ùn normalerwiss ìn größere Mänge wie z Mìtteleuropa. Ìm Ìnnere vùm Land degege – bsunders ìm Flachland – sìn d'Sùmmer heiß ùn d'Winder bringe voor allem ìn de Karpate chalti Temperature ùn Schnee. Au d'Nììderschlaagsmängi variiert ìnnerhalb vù Rumänie ùn isch ìn de Karpate am höchste ùn an de Chüste am nììdrigste.

Di älteste bekannte Sììdler ùf em Gebiet vùm hǜtige Rumänie sìn d'Daker ùn d'Gete gsìì, wùù ìm 2. Johrdausend v. Chr. aagfange hän sich nììderzloo. Si werre zùm erschte Mool ìn griechische Schrifte ùs em 6. Johrhundert v. Chr. erwähnt.

D'Eroberigsversüech vù de Römer hän ìm 1. Johrhundert v. Chr. aagfange, sìn abber ùf Wììderstand gstoße vù de iiheimische Völcher, vereinigt under em Chönig Burebista, wùù ìn ere griechische Ìnschrift z Dionysopolis als „erschte ùn gröschte Chönig vù de Thrakier“ bezeichnet wird. D'Römer hän sälle ihr Riich erscht nooch zwei Chrieg ìn de Johr 101/102 ùn 105/106 chönne iineh. 106 isch d'Brovinz Dakie dört gründet worre, wùù hǜt Moldawie lìt. Lutt ere Ǜberlììferig vùm Ptolemäus hät si 44 Städt ùmfasst.

D'Dakier sìn zwaar nìt vù de Römer ussgrottet, abber an si assimiliert worre. D'Assimilierig isch z Sììbebürge, ìm Banat ùn ìn de Chleine Walachei als Deil vùm römische Riich stärcher ussbräägt gsìì wie ìn de Große Walachei ùn de Moldauregion. D'Romanisierig hät sich erscht verlangsaamt, wùù de römisch Kaiser 271 d'Verwaltig witter nooch Sǜǜde verlegt ghaa hät, einewääg isch d'Bevölcherig christianisiert worre ùn hät di spötere Staate nooch römischem Voorbild iigrichtet. Ab em 4. Johrhundert isch s Volch vù de Rumäne ùs ere Mischig vù de aasässige Römer ùn de Iiwanderer (Slawe, Hùnne, Aware) entstande. D'Macht vù de Römer isch schù ab em 3. Johrhundert wäge de Iifäll vù de Westgote gföhrdet ùn bìs ùm s Johr 600 definitiv z Änd gsìì.

„Rumänie“ hät jetz ùs Wojwodschafte bstande, wùù sich ìm 12. ùn 13. Johrhundert bildet hän. Di ältere devùù sìn Sììbebürge ùn d'Dobrudscha gsìì. No bìs ìn d'Moderne hät's d'dräi Fürschtedǜǜmer Walachäi, Moldau ùn Sììbebürge gee.

Sitt Sììbebürge ìm 10. Johrhundert an s Chönigriich Ungarn aagschlosse worre isch, hän sich d'Rumäne mìt de Magyare aafange mische ùn ìm 12. ùn 13. Johrhundert sìn au Düttschi iigwandert, wùù em ungarische Chönigriich dient hän ùn zùm Schùtz vù de Gränze chùù sìn, ùn hän sich wie au voor ene d'Magyare voor allem z Sììbebürge nììdergloo (Sììbebürger Sachse).

D'Osmane hän no ìm 14. Johrhundert erschti Eroberigsversüech undernùù. D'Wallachei hät sich fräiwìllig understellt ùn e gwǜsses Maaß an Selbständigkeit chönne bhalte, de Chönig Vlad III. hät abber heftige Wììderstand gleistet ùn de Walachei e churzläbigi Unabhängigkeit verschafft, wùù allerdings nooch sinnem Dood wìder verfalle isch. Au s Fürschtedùùm Moldau ùn Sììbebürge (1456 bzw. 1526) sìn de Osmane underläge.

Di rumänische Völcher sìn vùm Mihai Viteazul („Michael der Tapfere“) ìn de Johr 1599 ùn 1600 fǜr churzi Zitt vereinigt worre.

Fǜr Sììbebürge als Deil vù Ungarn hät de Frììde vù Karlowitz d'Unabhängigkeit vù de Osmane bedüttet ùn si sìn an d'Habsburger gfalle. Sälli hän 1718 au d'Wallachei iignùù ùn 1775 e Deil vùm Fürschtedùùm Moldau. De Räst isch witterhìì under de osmanische Herrschaft gstande.

Alli dräi Fürschtedǜǜmer hän an de 1848er-Revolution deilgnùù, allerdings isch sälli an de Moldau chürzer gsìì wie ìn de Walachei ùn z Sììbebürge. D'Ungare ùn d'Sììbebürger hän am Aafang mìt vereinte Chräft gege d'Habsburger chämpft, wiil abber Sììbebürge drotz Forderige vù rumänischer Sitte vù de Ungare annektiert worre isch, hän si enand spöter sogar bechämpft.

1862 hän sowohl s Fürschtedùùm Moldau wie au d'Walachei de Oberscht Alexandru Ioan Cuza zù ihrem Fürscht gwählt ùn sìn durch ihn zù me-ne nöie Staat mìt em Name Rumänie vereinigt worre. Gründigsdatùm isch de 24. Januar; Bukarest isch zùr Hauptstadt gwählt worre. Am 9. Mai 1877 hät e erfolgriiche Unabhängigkeitschrieg gege d'Osmane aagfange.

1881 hät de Carol I. vù Hohezollere-Siigmaringe Rumänie zùm Chönigriich gmacht.

Ìm Erschte Balkanchrieg isch Rumänie neudral blììbe, ìm nooch em Zweite hät's d'Sǜǜd-Dobrudscha griegt, noochdèm d'Nord-Dobrudscha schù 1878 dezüechùù isch.

Au ìm Erschte Wältchrieg isch Rumänie am Aafang neudral blììbe, bìs es 1916 e Chrieg mìt Öösriich-Ungarn aagfange hät. Ìm Frììde vù Bukarest nooch em Chrieg hät's d'Dobrudscha an Bulgarie mieße abdrätte. Defǜr hät Rumänie ìm Januar 1918 Bessarabie, Verdraag vù Saint-Germain d'Bukowina ùn ìm Verdraag vù Trianon zwei Drìttel vùm Banat ùn ganz Sììbebürge züegsproche griegt.

Es isch e Zitt vù Spannige gfolgt, under anderem wiil jetz 33 Brozänt vù de Iiwohner andere Ethniie aaghöört hän. D'Regierig hät viilmool gwechselt ùn d'Macht vù de rächte Partäi "Iserni Garde" hät züegnùù. De Chönig Karl II. hät 1938 e Diktatur ùs Rumänie gmacht, indèm er alli andere Partäie verbotte ùn d'Verfassig ùs em Johr 1923 fǜr ungültig erchläärt hät.

Au ìm Zweite Wältchrieg isch Rumänie bìs 1941 neudral blììbe. Ùf Drùck vùm nationalsozialisdische Düttschland hät's 1940 Sììbebürge an Ungarn, d'Nordbukowina ùn Bessarabie an d'UdSSR ùn d'Sǜǜddobrudscha an Bulgarie mieße abgee. Am 6. Septämber hät de Suhn vùm Karl II. de Droon bstììge, di eigentligi Macht hät allerdings de Gèneral Ion Antonescu ghaa, wùù „Staatsfiehrer“ gsìì isch. Èr hät sich mìt Düttschland verbündet ùn Chrieg gege d'UdSSR gfiehrt, dank ihm hät Rumänie 1941 di beide verlorene Gebiet vù de UdSSR zrùckgriegt. De Karl II. hät gheim mìt de westlige Mächt ùn de UdSSR verhandelt, bevoor er de Antonescu 1944 verhaftet ùn Düttschland de Chrieg erchläärt hät. Di Roti Armee hät Rumänie bsetzt ùn es hät mieße mìt de Sowjètunion Sitte an Sitte chämpfe. Bessarabie ùn d'Nordbukowina hät's vù nöiem verlore.

Nooch em Zweite Wältchrieg hät d'Regierig Rumänie am sowjètische Voorbild ussgrichtet ùn Landwirtschaft, Handel, Land ùn Banke sìn verstaatligt, d'Industrialisierig vorwärtsdrììbe worre. Di Rumänischi Arbeterpartäi, e Vereinigung vù Sozialiste ùn Kommuniste, hät ihri Geegner abgsetzt. Nooch de Stürzig vùm Chönig isch am 30. Dezämber 1947 d'Volchsrèpublik ussgrüefe worre. Rumänie isch Mìtglììd vùm "Root fǜr gegesittigi Wirtschaftshilf" (COMECON), vùm Warschauer Pakt ùn vù de UNO gsìì.

De Generalsektretär Dej hät ìn de Folgezitt meh Unabhängigkeit fǜr Rumänie ersträbt, genauso sii Noochfolger Ceaucescu. Èr hät durch d'Blatzierig vù Verwandte ùf wichtige Böste ùn e Gheimbolizäi e Diktatur ùfbaut. Durch Kritik an de Bolitik vù de Sowjètunion, Handelsverdrääg mìt westlige Mächt wie de USA ùn Zämmearbet mìt China hät er d'Unabhängigkeit vù de "Sozialisdische Republik Rumänie" (ab 1965) vüreghobe. Entgege de Kritik vùm Europaroot ùn de UNO hät er ùf d'Versorgigskrise mìt em „Sììdligsbereinigungsbrogramm“ reagiert, d. h. Sììdlige ìn Bode stampfe loo zùm d'Fläche landwirtschaftlig chönne nùtze.

1989 hän z Temesvár/Timişoara Demonstratione aagfange, wùù am Aafang vù-n-ere Gegebewegig gstande sìn. De Ceaucescu ùn sinni Frau, wùù e wichige Faktor ìm Ùfbau vù de Diktatur gsìì isch, sìn am 22. Dezämber festgnùù ùn dräi Daag spöter verschosse worre. Di nöii Regierig hät ùs de „Front vù de nationale Rättig“ mìt em Staatsbräsidänt Iliescu an de Spìtze bstande; d’"Republik Rumänie" hät au di andere Partäie wìder erlaubt. Em Iliescu sii Boste isch ìm Mai 1990 durch di erschte fräie Wahle sitt 1947 bstätigt worre.

Em Iliescu sinni Regierig hät zwaar e erschti Brivatisierig vù de Wirtschaft ùn e Aanööcherig an de Weste aagsträbt, wird abber ùf de andere Sitte als Usslöser vùm ìmmer diefere Läbensstandard gseh. 1996 hät de konservativ-liberal "Demokratisch Konvänt" under em Emil Constantinescu d'Mehrheit vù de Stìmme gwùnne. De Regierigschef Ciorbea hät e liichte Aastììg vùm Wirtschaftswachsdùùm chönne erreiche, gliichzittig hät Rumänie allerdings meh Schulde gmacht. 2000 isch wìderùm de Iliescu zùm Staatsbräsidänt worre.

Rumänie isch sitt 2004 Mìtglììd vù de Europäische Union.

Im Johr 2014 isch de rumäniedütsch Politiker Klaus Johannis zùm Staatsbräsidänt gwählt worre.

Rumäne mache mìt 88 Brozänt de gröscht Deil vù de Iiwohner uss, gfolgt vù de Ungare, wùù hauptsächlig z Sììbebürge ùn ìm Banat läbe ùn 8 Brozänt ussmache.<ref name="Lebensgeschichten/Bevölkerung">www.lebensgeschichten.org </ref> Di friejeri düttschi Bevölcherig (Sììbebürger Sachse, Banater ùn Sathmarer Schwobe) isch ab 1977 und denn bsunders 1991 zùm gröschte Deil ussgwandert ùn ihr Aadeil isch allewiil no rùcklöifig. E nänneswärte Aadeil hän usserdèm Roma, Ukrainer, Serbe, Kroate, Rùsse, Bulgare ùn Türke.

De Grooßdeil vù de Iiwohner bezeichnet sich als rumänisch-orthodox (87 %), denäbe hän Katholike (5 %), Griechisch-Orthodoxi (3,5 %) ùn Pfingschtler (1 %) de gröscht Aadeil.

Di durchschnìttligi Bevölcherigsdichti lìt bi 93,7 Iiwohner broo Quadratkilometer. Vù de ǜber 21,4 Mìllione Iiwohner läbe di meiste ìn de Voorkarpate ùn ìn de Ùmgèèbig vù de Hauptstadt Bukarest, di gringsti Bevölcherigsdichti herrscht ìm Donaudelta ùn ìn de West- ùn Sǜǜdkarpate; 55 Brozänt Iiwohner läbe ìn Städt. Obwohl s Bevölcherigswachsdùùm zwüschem Zweite Wältchrieg ùn de Wändi Änd vù de 80er-Johr hooch gsìì isch (1989: Geburterote 1,6 %, Sterberote 1,07 %), sinkt hǜt d'Bevölcherig broo Johr ùm 0,3 Brozänt, bsunders bi Söigling isch d'Sterberote mìt 2,4 Brozänt hooch.

Doo d'Verdeilig vù de Aadeil ùf d'Bevölcherigsschichte nooch Alter:

Rumänie isch in 41 Kreis („judeţ“, Pl.: „judeţe“) unterdeilt, derzue chunnt d Hauptstadt Bukarest.

De erscht Sektor bschäftigt z Rumänie rund 16 Brozänt vù de Erwärbsdätige, de zweit 40 ùn de drìtt 44 Brozänt. D'Landwirtschaft ùmfasst voor allem d'Haltig vù Nùtzdier, de Fischfang wie au de Aabau vù Gmies, Weize, Obscht ùn Wii. De Industrisektor isch momentan ì'me-ne Wandel, noochdèm langi Zitt Maschììnebau, Metallurgi, Chemi ùn Ölindustri bedüttendi Branche gsìì sìn; es wird nooch aaspruchsvollere Brodukt gsträbt, zùdèm wachst d'Bedüttig vù de Automobilindustri.

1989 hät di nöii Regierig versüecht ghaa, z Rumänie e Marktwirtschaft ùfzbaue, was sich abber wäge de bolitisch instabile Laag ùn de schwache Wirtschaft ìn d'Längi zoge hät. Erscht 2004 hät d'EU-Kommìssion em Land d'Marktwirtschaft bstätigt. Broblem vù derre Marktwirtschaft sìn allewiil no Korruption, Armüet (e Viertel vù de Rumäne isch under de Armüetsgränze) ùn di schlächti Infrastruktur.

Ìm Johr 2009 hät d'Wältwirtschafskrise Rumänie schwäär droffe. Noochdèm s Wirtschaftswachsdùùm 2008 bi 7,1 Brozänt gläge isch, wird fǜr 2009 e Negativwachsdùùm vù 8,5 % brognostiziert. D'Inflationsrote vù 6,3 Brozänt ìm Johr 2008 soll 2009 ùf 4,3 ùn 2010 ùf 3,1 Brozänt gsänkt werre.

D'Usslandsinvestitione sìn 2008 ùm 24,4 Brozänt gstììge, 2009 abber ùm fast d'Hälfti zrùckgange. De Aastììg ìn de vergangene Johr isch ùf d'Reforme vùm Tariceanu sinner Regierig (gwählt 2004) zrùckzfiehre, wùù e Stüürsatz vù 16 Brozänt ùf s Iikomme vù Arbetnämmer wie au Undernämme etabliert hät, wie au ùf d'Brivatisierig.

D'Stränd am Schwarze Meer mìt ere Längi vù rund 70 Kilometer sìn s beliebtest Touristeziil. Bekannti Badeort sìn Mamaia, Eforie-Nord, Techirghiol, Eforie-Süd, Costinesti, Neptun-Olimp, Jupiter, Venus-Aurora, Saturn ùn Mangalia. Näbe de Möögligkeite zùm Schwìmme ùn Wassersport dribe gìt's au Thermalquelle wie de Techirghiol-See, ìn e baar vù de obige Badeort sìn au Heilbäder z finde.

Näbem Badetourismùs chönne au hisdorisch indressanti Städt ùn Ussgrabigsstette bsüecht werre. S Hinderland ùn s Donaudelta sìn fǜr Naturfründ indressant, wiil si sälteni Arte bärge ùn s Donaudelta e Rastblatz vù vile Zùùgvogelarte isch.

Fǜr e Winderurlaub chönne d'Karpatezone ìn Froog chùù, d'Saison duurt vùm Dezämber bìs zùm Abrìl. Bekannti Ferieort sìn under anderem Sinaia, Busteni, Predeal (belüüchteti Piste), Semenic ùn Paltinis. Ìn de Ùmgèèbig vù Apuseni, Mehedinti ùn Bihor cha mer zùdèm Höhle bsichtige.

Fǜr de Winder- wie au fǜr de Badeùrlaub isch Dranssilvanie/Sììbebürge genauso geignet. D'Heilbäder sìn schù vù de Römer gnùtzt worre. Sälli Region isch au d'Heimet vùm Dracula ùn sinni Burg bietet e Usssicht ǜber di au sunscht bliebti Landschaft. Zù de älteste Städt ghöre Sighisoara, Brasov ùn Sibiu; di letschti isch 2007 Kulturhauptstadt vù Europa gsìì ùn hät sinni lange Draditione bsunders güet erhalte. D'Bukowina bietet näbe indressante Wandmoleräie an Chirchewänd insgsamt 48 Chlööster, e Grooßdeil devùù nooch em Sììg ǜber d'Türke ìm Lauf vùm 14. ùn 15. Johrhundert baut.

Deno isch d'Hauptstadt Bukarest e lohneswärts Ziil fǜr Touriste; näbem Hisdorische Museùm ùn em Nationale Chunschtmuseùm bietet si e breits Spekdrùm an architektonische Wärch ùn Musee. Di ǜber 500 Johr alti Stadt cha au als Blattform fǜr Ussflǜǜg ìn s an See riich Ùmland diene.




</doc>
<doc id="5914" url="https://als.wikipedia.org/wiki?curid=5914" title="Ukraine">
Ukraine

D Ukraine [], [] (ukrainisch /"Ukrajina"; /"Ukraina") isch e Staat z Oschteuropa. Si gränzt an Russland im Nordoschte, Wyssrussland im Norde, Pole, d Slowakei un Ungarn im Weschte, Rumänien un Moldawien im Sidweschte un an s Schwarz Meer un s Asowsche Meer im Side. D Hauptstadt isch Kiew. D Ukraine isch mit ere Flechi vu 600'000 qkm no Russland s zwaitgrescht Land z Europa. Syt dr Uflesig vu dr Sowjetunion anne 1991 isch d Ukraine unabhängig. 

S Land grenzt as Asowsche Meer und as Schwarze Meer und a d Länder Rumänie, Moldawie, Slowakei, Pole, Wiissrussland und Russland. D'Gränzlängi isch rund 6500 Killometer. Zwüschem westligste (22° 08' O) un em östligste Punkt (40° 13' O) isch d'Entfernig 1316 km, de nördligst (55° 22' N) un de südligst (44° 23' N) lige 893 km usenand.

D'Ukraiine deilt sich topografisch gseh in 70 Prozänt Diefebeni, 25 Prozänt Hochebeni un 5 Prozänt Gebirg ii. D'Bärg sin zwüsche 1500 un 2000 Meter hoch un glidere sich in zwei Gebirg uff:

De gröscht Fluss isch de Dnepr, wu z Russland entspringt un im Norde di ukraiinisch-wißrussischi Gränze übberschritet. Er fließt in richtig Süde durch d'Hauptstadt Kiew un mündet ins Schwarz Meer. De 2201 km lang Fluss durchfließt s Land uff ere Längi vu 981 km. Witeri wichtigi Flüss sin de Dnestr, d'Donau un de Südlig Bug.

In de Ukraiine gitt's öbbe 3000 Seë vu verschidener Größi. D'Sacki-Seë sin riich an Fisch un Wasservögel, sällewäg isch do au de Nationalpark Sacki aaglègt wore.

Viili vu de Seë sin durch d'Begradigung un Bearbeitig vu Flussbette entstande, au si hänn verschideni Größe un Forme (huufiiseförmig, länglig, rund uew.). Di meiste vu ihne sin nit bsunders dief un diene viile Dier als Läbensruum un de Mänsche als Nocherholigsgebiet.

Am Ufer vum Schwarze Meer gitt's ußerdemm 22 Liman. Säll sin Däler, wu vum Meer übberflüetet un deno meistens vum Meer abgschnitte wore sin. Zu de gröschte ghöre de Dnestr-Liman, de Dnepr-Liman, de Bug-Liman, de Kujalanicki-Liman un de Hadschibej-Liman.

Di gröschte Moor findet mer z Polesie, ere Region, wu riich an Flüss mit diefer Fließgschwindigkeit isch.

D'Ukraiine hät e gmäßigts, truches Chliima, im Süde vu de Krim mache sich au subtropischi Iiflüss bemerchbar. S Gebiet wird im Johr durchschnittlig vu 45 Zyklon un 39 Antizyklon beiiflusst. S Wätter isch an 230-235 Dag chlor un sunnig.

D'Mitteltemperatuur isch im Januar bi -8 °C, im Süde un uff de Krim abber bis zu 4 °C. Im Juuli litt s Mittel zwüsche 19 un 24 Grad. In de Gebirg isch d'Temperatuur allerdings allwiil dütlig nidriger. D'Summe vu de Sunnestunde isch in de meiste Deil zwüsche 150 un 160 Dag, im Süde um die 200 un uff de Krim bis zu 260 Dag.

D'Windrichtig hänkt vu de Johreszit ab, im Winter chömme im Norde hauptsächlig füüchti Wind us em Weste un im Süde trucheni us em Oste un Nordoste. Im Summer degege wahje vor allem Nordostwind. D'Karpate un s Krimgebirg sin vor chalte Luftmasse besser gschützt.

We'mer vu Nordweste/Weste noch Südoste/Oste goht, no sinkt d'Niderschlagsmängi kontinuierlig; si litt zwüsche 300 un 650 Millimeter pro Johr. In de Bärgregione ghäit allerdings viil meh Niderschlag (1000-1200 mm im Krimgebirge, 1500 mm in de Karpate), in de Steppelandschafte vum Süde weniger. Was d'Verdeilig übber s Johr aagoht, ghäie Niderschleg vor allem in de Summermonet, am wenigste im Februar.

No dr offiziälle Volkszellig vu 2001 läben in dr Ukraine 77,8 % Ukrainer, 17,3 % Russe un iber 100 anderi Nationalitete. E staatli nit anerkännti Minderhait sin d Russine z Transkarpatie. Näbe dr zeh greschte Nationalitete git s no chlaineri Minderhaite mit weniger wie 100.000 Yywohner, dorunter in dr Hauptsach Grieche, Roma, Aserbaidschaner, Georgier un Dytschi. D Ukrainer stellen in allene Regione mit Uusnahm vu dr Autonome Republik Krim un dr Stadt Sewastopol dr grescht Dail vu dr Bevelkerig. In däne bode Regione sin d Russe di grescht Volksgruppe, wyteri Viet mit hochem russischem Bevelkerigsaadail vu 39,0 % bzw. 38,2 % (Volkszellig vu 2001) sin d Oblast Luhansk un Donezk im Sidoschte vu dr Ukraine.

Vor em Erschte Wältchrieg het s uf em Biet vu dr hitige Ukraine (Galizie, Bukowina, Wolhynie, Schwarzmeerkischte) ne dytschsprochigi Minderhait vu mehrere hundertdöusert Mänsche gee, hite sin s no villicht 30.000 bis 40.000. Au uf dr Krim het s mehreri dytschsprochigi Derfer gee: Friedental, Heilbronn (Heilbrunn), Kronental, Neusatz (Nejsaz), Rosental, Zürichtal. Di maischte Uuswanderer sin um 1805 vu dr Schwyz, vu Bade, vu Württeberg un vu dr Pfalz chuu.

Bis zum Zweete Wältchrieg hän e baar Millione Pole in dr Biet Galizie, Bukowina un Wolhynie gläbt, wu hite zum Weschte vu dr Ukraine ghere. Anne 1944 isch s voir allem z Wolhynie zue Massaker an dr polnische Bevelkerig chuu, wu iber 40.000 Pole umbrocht wore sin. Noch em Chrieg un dr Annexion vu dr polnische Biet eschtrli vum Bug isch di polnisch Bevelkerig verdribe wore..

Bis zum Zweete Wältchrieg hän in dr hitige Ukraine au seli vyl Jude gläbt (z. B. in dr „Schtetl“), wu aber zum große Dail in dr Zyt vu dr Bsatzig dur s Dytsch Rych vu SS-Yysatzgruppe ermordet wore sin. D Ukraine isch vor em Chrieg ais vu dr Hauptverbraitigsbiet vu dr jiddische Sproch gsii. Di maischte Jude, wu dr Holocaust iberläbt hän, sin syterhär in dr USA, uf Israel un zum e chlaine Dail au uf Dytschland uusgwanderet. Anne 2001 hän no rund 100.000 Juden in dr Ukraine gläbt, d Zahl vun ene nimmt aber wyter ab.

Di wichtigscht chrischtli Chilche isch d "Ukrainisch-Orthodox Chilche", wu zue dr eschtlig-orthodox Chilche zellt. Syt d Ukraine zum russische Zareryych ghert het, hän di orthodoxe Glaibige in dr Ukraine zue dr Russisch-Orthodoxe Chilche ghert. Vorhär sin di ukrainische Bischtimer zytwys em Patriarch vu Konstantinopel, zytwys däm vu Moskau unterstande. 

Autonomybsträbige hän in dr 1920er Johr zue dr Abspaltig vu dr "Ukrainische Autokephale Orthodoxe Chilche", wu si Konstantinopel zuegherig fielt.

No dr Unabhängigkait vu dr Ukraine 1991 het si ne Dail vum ukrainische Klerus vu dr Moskauer Fierig abgspalte un het sy Zäntrum uf Kiew verlageret. Syterhär git s d "Ukrainisch-Orthodox Chilche vum Kiewer Patriarchat" unter dr Fierig vum Metropolit bzw. Patriarch Filaret II.

D Gruppe unter em Metropolit Wolodymyr bildet hite di "Ukrainisch-Orthodox Chilche vum Moskauer Patriarchat" un dominiert vor allem im russisch bregte Oschte vum Land. Si isch di ainzig Ukrainisch-Orthodox Chilche, wu vu dr andere orthodoxe Chilche as kanonisch anerkännt isch.

Di "Ukrainisch-(Griechisch-)Katholisch Chilche" isch e unierti, katholischi Oschtchilche, wu ne orthodoxe Ritus het, aber em Papscht z Rom unterstoht un vun eme Großerzbischof vu Kiew un Halytsch glaitet wird. 

Im Weschte vum Land git s au no di "remisch-katholisch Chilche" mit weschtligem (latynischen) Ritus, wu stark polnisch beyyflusst isch.

Dr Islam isch vor allem uf dr Krim verbraitet, dert bsundersch unter dr Krimtatare un andere turkstämmige Bevelkerigsdail. 

S Judetum het sy Zäntrum bis zum Zweete Wältchrieg vor allem in dr Bukowina ghaa, isch aber in wie in ganz Zäntraloschteuropa zum greschte Dail im Holocaust vu dr Nazionalsozialischte uusglescht wore.

Uf em Biet vu dr hitige Ukraine hän in dr Friezyt vilmol indogermanischi Verlker gsidlet, unter anderem d Kimmerier, d Skythen un d Sarmate. An dr Schwarzmeerkischte sin im sibte bis sechste Johrhundert v. Chr. griechischi Kolonien entstande, wu im fimfte Johrhundert v. Chr. s Bosporanisch Rych bildet hän. Im dritten un vierte Johrhundert n. Chr. hän sich im Side zwische dr Fliss Dnestr un Dnepr un uf dr Krim Gote nidergloo. Anne 375 sin si vu dr Hunnen unterworfe wore. S „Wild Fäld“, di uusdehnte Steppebiet im Side vum Land, sin s Durgangsbiet gsii fir Bulgaren, Aware, Magyaren un anderi Velker.

D Region Polesien im Nordweschte vu dr Ukraine giltet as ai megligi Urhaimet vu dr Slaw. Di hitig Ukraine het ihren Ursprung, wie au Russland un Wyssrussland, im erschten oschtslawische Staat, dr Kiewer Rus. Ab em 8. Johrhundert sin Wikinger uf dr oschteuropäische Fliss gfahre un hän si vermischlet mit dr slawische Bevelkerigsmeehait. Die Chriegerchauflyt, wu au Waräger oder Rus gnännt wore sin, sin wichtig gsii bi dr Grindig vu dr Kiewer rus mit Zäntre z Kiew un z Nowgorod.

D Kiewer Rus het ihre Bluescht im 10. un 11. Johrhundert ghaa, nodäm si dur militärischi Fäldzig Handelsprivilegie z Byzanz het chenne duresetze un s Chasarerych zerstert ghaa het. No dr griechisch-orthodoxe Christianisierig vu dr Rus ab 988 het s e kulturällen Ufschwung gee. Ab em 12. Johrhundert het s aber feudali Spaltigsprozäss gee. Wäg dr bolitische Versplitterig isch s altrussisch Rych in dr Johre 1237 bis 1240 dr Invasion vu dr Mongole unterläge, wu d Rus ihrem Rych vu dr Guldine Horde tributpflichtig gmacht hän. Dr nordeschtli Dail vu dr Rus (d Firschtetum Wladimir-Susdal, Rjasan, Twer) sin bis anne 1480 unter dr Herrschaft vu dr Mongole blibe, derwylscht sidweschtligi Biet dur d Schlacht am Irpen (1321) un d Schlacht an dr Blaue Wasser (1362) unter d Herrschaft vum Großfirschtetum Litaue chuu sin, wu speter mit Pole zämme d Republik Pole-Litaue bildet hän. Biet vu dr hitige Ukraine sin do ab em 16. Johrhundert in dr polnisch Herrschaftsberych chuu. Im Oschten isch us em Firschtetum Wladimir-Susdal s Großfirstetum Moskau wore, wu nodno alli russische Nochberfirschtetimer um si konsolidiert un schließli s tatarisch Khanat Kasan unterworfe het. D Ukraine isch dur die Uusdehnig zum russisch-polnische Gränzland wore, wu drum gstritte woren isch. Im Schwarzmeerbiet het si no lang d Herrschaft vum Krimchanat unter ere osmanische Oberhohait ghalte, bis d Krim im 18. Johrhundert vum Russische Chaiserrych annektiert woren isch. In dr Gränzregione zwische dr Wälder, wu d Lyt sässhaft gsii sin, un dr nomadisch bregte Steppelandschafte (historisch „Wilds Fäld“ gnännt) hän di slawische Kosake, wu si an d Läbeswys as Stepperyter aabasst ghaa hän, in eme ständige Chlaichrieg mit dr Krimtarttate gläbt. Z Russland sin s Donkosake gsii, in dr Ukraine d Saporoger- oder Dneprkosake.

Di rächtli Diskriminierig, d wirtschaftlig Uusbytig un dr religies Druck uf di orthodox Bevelkerig vu dr sidweschtlige Rus dur di polnisch Chrone un di polnische Magnate hän alsfurt zue bluetige Ufständ gege di polnisch Herrschaft gfiert, wu vu ufzwungene Chilchenunion vu Brest anne 1596 wyter aagfyrt woren isch. Dr orthodox Klerus vu Kiew un Galizie het ängi Kontakt mit Russland gchnipft un het fir e Widerverainigung vum dreiainige russisch Volk (Großrusse, Chlairusse, Wyssrusse) unter em Schutz vum russische Zar gworbe. Anne 1654 isch s Biet uf em linke Stade vum Dnepr mit Kiew an s Zaretum Russland chuu, wu d Saporoger Kosaken unter em Bohdan Chmelnyzkyj gege di polnisch Herrschaft ufgstande sin un sich im Verdrag vu Perejaslaw Russland aagschlosse ghaa hän. S Hetmanat vu dr Kosake isch as autonomer Dail vum Russische Chaiserrych bis in d Regierigszyt vu dr Katharina dr Groß bstande. 

D Ukraine uf em rächte Stade vum Dnepr, dodrunter Wolhynien un Podolie sin zerscht bi Pole-Litaue blibe. S Hetmanat uf em rächte Stade isch scho im 17. Johrhundert vu dr Polen ufglest wore. Dr Dail vu dr Ukraine uf em rächte Stade het Russland mit dr Polnische Dalige iberchuu, wu aber dr usserscht Weschte vum ukrainische Sprochruum (Galizie) an s Habsburgerrych gangen isch. As Resultat vun e baar russisch-tirkische Chrieg sin im 18. Johrhundert großi dail vu dr hitige Sidukraine dr Krimtataren abgrunge wore, wu Vasalle vum Osmanische Rych gsii sin. Die Biet sin as „Neirussland“ unter dr Laitig vum Grigori Potjomkin erschlossen un mit Saporoger Kosake un Sidler vu Zäntralrussland bsidlet wore. 

Di hitige Ukrainer sin im Russische Rych „Chlairusse“ gnännt wore. Des chunnt vun ere alte byzantinische Definition vun eme Chlai-Russland (s historisch Chärnland um Kiew) un eme Groß-Russland (alli andere Biet). In dr zwote Helfti vum 19. Johrhundert het sich uf em Biet vu dr hitigen Ukraine efange ne „ukrainischi” Identitet entwicklet alternativ zue dr wyt verbraitete „chlairussische“ Identitet. Si isch vu polnische Krais un vu dr eschtrychishe Beherde z Galizie stark gferderet wore. Si het si vu dr chlairussische in dr Hauptsach doderdur unterschiden, ass si s vorherrschend Konzäpt vu dr Dreiainigkait vum russisch Volk (Großrusse, Chlairussen un Wyssrusse) abglähnt het un e weschtorientierte Nationalstaat fir d Ukrainer aagsträbt het. E wichtige Ideolog vu däre Konzeption isch dr Hischtoriker Mychajlo Hruschewskyj gsii. Zwische dr Aahänger vu däne baide Identitetsverständnis het s im Russischen Rych um d Johrhundertwändi ne regelrächte Kulturkampf gee. Glychzytig sin russophili Stremige z Galizie vu dr eschtrychische Beherden rigoros unterdruckt wore.

No dr russische Februarrevolution 1917 un in dr Zyt vu dr dytsche Bsatzig am Änd vum Erschte Wältchrieg sin di churzläbige Nationalstaate Ukrainischi Volksrepublik un Ukrainische Staat entstande. Noch em Zämmebruch vu Eschtrych-Ungarn isch anne 1918 di Wescht-Ukrainisch Volksrepublik entstande, wu sich am 22. Jänner 1919 mit dr Ukrainische Volksrepublik zue aim Staat verainigt het. Anne 1920 isch dr Staat vu dr Rote Armee bsetzt wore. Im Fride vu Riga 1921 isch s Biet vu dr Wescht-Ukrainische Volksrepublik an Pole, Rumänien un d Tschechoslowakei chuu. Parallel doderzue isch s vu 1917 bis 1922 dr in dr Hauptsach vu Bure draite Machno-Bewegig im Sidoschte vum Land glunge, ne anarchistischi Revolution durezfiere. Zerscht hän d Anarchischte dr sowjetische Bolschewike gege di konservativ-monarchistische „Wysse“ vum Anton Denikin ghulfe, derno sin si aber vu dr Bolschewike sälber vernichtet wore. Im Verlauf vum seli wächselvollen un bluetige Russische Burgerchrieg isch d Ukraine schließli vu dr Roten Armee unter em Trotzki Sowjetrussland aagschlosse. Mit dr Grindig vu dr Sowjetunion im Dezämber 1922 isch si zue dr Ukrainische SSR wore. Di frie bolschewistisch Nationalitetenbolitik vu dr Korenisazija het druf abzilt, d Minderhaite fir disozialistisch Idee z ginnen un glychzytig di reaktioneren ainhaitsrussische Chreft z schweche. Mit dr staatlige Bolitik vu dr Ukrainisierig het si di ukrainisch Identitet (ohni d Weschtorientierig) ändgiltig manifeschtiert un di chlairussisch isch verdrängt wore.

Fir di jung Sowjetunion isch d Ukraine d „Fruchtchammere” gsii. Wu unter em Stalin 1932–1933 d Landwirtschaft zwangswys kollektiviert woren ischn, sin in dr Ukraine schetzigswys 2,8 Millione Mänsche dur e sowjetwyti Hungersnot umchuu, wu as Holodomor bekannt woren isch. In dr Ukraine giltet dr Lasar Kaganowitsch bis hite as verantwortli fir Hungersnot, wu dur d Zwangskollektivierig verursacht woren isch.

In dr Zyt vu dr dytsche, rumänische und ungarische Bsatzig im Zweete Wältchrieg (1941 bis 1943/44) isch di domolig Ukraine as Rychskommissariat Ukrainezum greßere Dail unter ere dytsche Zivilverwaltig gstande. D Ukraine isch Schaublatz vu zahlryche Massemord an Juden un sowjetische Chriegsgfangene gsii. In dr Zyt vu dr Bsatzig isch s vor allem im Oschten un Side vu dr Ukraine zue Hungersnet chuu, wel di Dytsche dr Bevelkerig s Äsen ewäg gnuu hän (Backe-Blan) un d Ärne uf Dytschland brocht ghaa hän. Zwische Dezämber 1941 un Augschte 1942 sin wäge däre Uusblinderig elai z Charkow iber 12.000 Mänsche verhungeret. E groß Zahl vu Ukrainer sin as „Oschtarbaiter“ uf Dytschland verschlaipft wore. Dr Zweet Wältchrieg het in dr Ukraine rund 6,5 Millione zivili Dodesopfer gforderet, dodervu rund 750.000 bis ai Million jidischi Ukrainer. Fascht di ganz jidisch Bevelkerig isch, wän si nit gflichtet sin, uusglescht wore. Vyl Derfer un Stedt sin anne 1943 bim Ruggzug vu dr dytsche Wehrmacht zerstert wore. Anne 1945 het s in dr Ukraine rund zeh Millionen Obdachlosi gee.

Im Zweete Wältchrieg het s unter dr Fierig vum Sydir Kowpak e Partisanechrieg gege di dytsche Bsatzer gee. Im Weschte vum Land het s aber au ne Unabhängigkaitsbewegig ("Ukrajinska Powstanska Armija", „Ukrainischi Ufständischenarmee”) gee, wu gege d Sowjets un geg di polnisch Bevelkerig kämpft het. Wel d Aagherige vu däre Untergrundarmee gwisst ghaa hän, ass in dr Hand vu dr sowjetische Beherden em Dod gweit gsii sin, het s no lengeri Zyt bis iber s Änd vum Chrieg brucht, bis si vu Ainhaite vum NKWD ändgiltig nidergschlaa wore sin.

Am 24. Oktober 1945 isch d Ukraine aas Grindigsmitglid dr Verainte Natione bydrätte.

Im Zug vu dr „Weschtverschiebig” vu Polen isch di gsamt polnisch Bevelkerig us dr bis dert polnische Biet vu dr hitige Weschtukraine uusgsidlet un zum Dail gwaltsam verrdribe wore. Im Gegezug isch di ukrainisch Minderhait vu Polen in d Ukraine zwangsumgsidlet wore („Operation Weichsel”). Derno isch d Ukraine yter Dail vu dr Sowjetunion gsii. Dr Chruschtschow het dr Ukrainische SSR anne 1954 d Halbinsle Krim gschänkt zum 300-jehrige Jubileum vu dr Russisch-Ukrainisch Ainhait (Verdrag vu Perejaslaw). In dr Noochriegszyt het s in dr Ukraine ne starki Induschtrialisierig gee.

Im Zug vu dr Uflesig vu dr Sowjetunion isch d Ukraine anne 1991 unabhängig wore. Sythär suecht si ihri national Identitet un ihri international Roll zwischen ere weschtlige Orientierig, zem Byschpel ere Integration in di Europäisch Union, un ere eschtlige Orientierig, d. h. ere bolitische Nechi zue Russland.

No dr Bresidäntschaftswahle 2004 isch s zue dr sognännte „Oraschene Revolution“ chuu, wu si dr weschtli orientiert Bresidäntschaftskandidat Wiktor Juschtschenko gege dr vu Russland unterstitzt Wiktor Janukowytsch duregsetzet het. Fir e Huffe bolitischi Beobachter isch des e Zaiche gsii fir d di chimftig Orientierig vu dr Ukraine. Di wichtigschte Lyt vum oraschene Lager – dr Juschtschenko un d Julija Tymoschenko – hän si aber in dr Johr derno nit uf e gmainsame Wäg chenne ainige un e Huffe Hoffnig vu dr Ukrainer sin erfillt wore. Wel d Wehler gnue ghaa hän vu dr bolitische Stagnation, hän si aafangs 2010 dr Wiktor Janukowytsch doch no in s Bresidäntenamt gwehlt.

Im Novämber 2013 hän Brotescht aagfange, wu as „Euromaidan“ belannt wore sin. Alli Demonschtrante hän Neiwahle gforderet, s het aber e Huffe unterschidligi Gruppierige gee, wu verschideni aigeni Inträsse verdrätte hän. Im Gegesatz zue dr "Oraschene Revolution" vu 2004 het si d Euromaidan-Bewegig au geg di verbraitet Korruption grichtet un si fir e Weschtorientierig yygsetzt. Ab em 18. Februar 2014 isch s zuen ere nit iberschaubaren Eskalation chuu, wu iber 80 Dodesopfer gforderet het. Wu d Usseminischter vu Dytschland, Frankrych un Pole ne Verdrag vermittlet hän go dr Konflikt bylege, isch dr Bresidänt Janukowytsch in dr nämlige Nacht uf Russland gflichtet. S Barlemänt het derno am 22. Februar 2014 dr Janukowytsch fir abgsetzt erklert. Dr Olexandr Turtschynow isch derno zum Ibergangsbresidänt ernännt wore un am 26. Februar isch en Ibergangsregierig unter em Arsenij Jazenjuk bildet wore. In dr Monet derno isch s zum Konflikt mit Russland um d Halbsinsle Krim un zuen ere Destabilisierig dur bewaffneti Konflikt in zwai eschtlige Oblast chuu.

D Ukraine isch in 24 Oblast (ukrain. "область/oblast", Pl. "області/oblasti"; Bezirk, wertl. „Biet“), ai Autonomi Republik (ukrain. "Автономна Республіка/Awtonomna Respublika") un zwoo Stedt (ukrain. "місто/misto", Pl. "міста/mista") mit Sonderstatus glideret.

Di greschte Agglomeratione in dr Ukraine sin:




</doc>
<doc id="5915" url="https://als.wikipedia.org/wiki?curid=5915" title="Moldawien">
Moldawien

Moldawie (Moldova) isch a Land in Oschteuropa. Es grenzt an die Ukraine und an Rumänie.

Des Land isch politisch instabil und isch in zwoa Hälfte gspalta: In "Moldawie", wo westlich vom Dnjestr liegt und in d Republik Transnistsrie.

D Aamtsproch vu Moldavie isch Rumänisch. Bis 2013 hot ma s Rumänisch offiziell "Moldawisch" gnennt, zum d Oagastendigkeit vum Laand und vom Volk ussazheba.



</doc>
<doc id="5916" url="https://als.wikipedia.org/wiki?curid=5916" title="Ulrich Maurer (Politiker)">
Ulrich Maurer (Politiker)

Dr Ulrich Maurer (* 29. Novämber 1948 z Stuegert) isch e Rächtsaawalt un dytsche Bolitiker (SPD, speter Die Linke).

Dr Ulrich Maurer het z Stuegert Abitur gmacht un het derno bis anne 1974 Rächtwwisseschaft an dr Universitet Dibenga studiert. Noch em Assessorexame het er si as sälbschständige Rächtsaawalt z Stuegert nidergloo.

Är isch katholisch, ghyrote un Vater vu zwai Chinder.

Dr Ulrich Maurer isch vu 1971 bis 1980 fir SPD Mitglid vum Gmairot vu dr Stadt Stuegert gsii. Bi dr Oberburgermaischterwahl 1982 isch er gege dr Manfred Rommel unterläge. Ab em 10. April 1980 isch er Mitglid vum Landdag vu Bade-Wirttebärg gsi. Vu 1987 bis 1999 isch dr Maurer Vorsitzer vu dr SPD Bade-Wirttebärg gsii un vu 1992 bis 2001 Vorsitzer vu dr SPD-Landdagsfraktion. 

Vu 1995 bis 1999 un Septämber bis November 2001 isch er au Mitglid vum SPD-Bresidium gsii.

Im Juli 2005 isch er no Kritik an dr Bolitik vum Bundeschanzler Gerhard Schröder us dr SPD uusdrätte un isch Mitglid vu dr WASG wore, sy Landdagsmandat het er bhalte. 

D WASG isch mit dr Linkspartei.PDS e Bindnis yygangen isch un isch uf dr Landeslischt vu dr Linkspartei.PDS zue dr Bundesdagswahl 2005 aadrätte. Dr Maurer isch Spitzekandidat vu dr Linkspartei z Bade-Wirttebärg gsii un het e Mandat fir dr 16. Dytsch Bundesdag gwunne. Am 16. Juni 2007 isch er dr nei grindete Partei Die Linke byydrätte.

In dr Bundesdagsfraktion vu dr Linke isch dr Maurer bis Oktober 2009 ain vu zwai barlemäntarische Gschäftsfierer gsii, derno stellverdrättende Fraktionsvorsitzer. Bi dr Bundesdagswahl 2013 isch er nimmi aadrätte.




</doc>
<doc id="5918" url="https://als.wikipedia.org/wiki?curid=5918" title="Partei der Arbeit">
Partei der Arbeit

Partei der Arbeit – churz PdA – isch e Schwizer Partei, wo sich Mänsche zämefinded, wo im Kapitalismus ä mänschenunwürdigi Gsellschaftsform gsehnd und in drum ablehned. Nu im Sozialismus – im Friede und in äre solidarische Gmeinschaft – händ i den Auge vo de PdA d Mänsche längerfrischtig ä Chance, äs humans Läbe füere zchönne. Äs Gsellschaftssystem, wo für und nöd gäge d Mänschen isch, fallt aber nöd vom Himmel. Drum engagiert sich d PdA nöd nu parlamentarisch, sondern au usserparlamentarisch bi Demos, Widerstandsaktione und i de soziale Bewegige.

D PdA isch 1944 gründet worde, nochdem dass die Kommunistische Partei der Schweiz (KPS) 1940 vo de Behörde verbote worden isch (u. a. um Nazitütschland gfällig zsi). Noch Johr im Undergrund händ denn d Schwizer Kommunischte noch Wäg gsuecht, wider legal chönne zschaffe und händ sich 1944 mit Sozialdemokrate, wo mit de Politik vo de SP nüme zfriede gsi sind, i dä PdA zämegschlosse. Die neu Partei hät denn i de erschte Nochchriegsziit sensationelli Erfolg gha. Mit em Ufcho vom Chalte Chrieg hät si aber starch under dä antikommunischte Stimmig und dä Usgränzig, won er erzügt hät, glitte. Vor allem i de Tütschschwiz hät d PdA denn starch a Bode verlore. I de Wälschschwiz isch si resistänter gsi. Dört spillt si, vor allem i de Kantön Genf, Waadt, Neueburg und Jura, aber au im Tessin, kommunal und kantonal immer no ä wichtigi Rolle. Au ihri Nationalröt chömed vo dört. I jüngster Zit isch es de PdA aber glunge, au i de Tütschschwiz Sektione wieder neu zgründe. D PdA isch Mitglid vo de Europäische Linkspartei.



</doc>
<doc id="5922" url="https://als.wikipedia.org/wiki?curid=5922" title="Europäische Linkspartei">
Europäische Linkspartei

D Partei vun dr Europäische Linke (Abkirzung EL) isch om 8. Mai 2004 in Rom vun 15 europäische Parteie us em linke un kommunistische Spektrum grindet wore. Im Unterschid zue dr Vereinigte Europäische Linke - Nordische Grüne Linke isch d EL e eigeni Partei un nit bloss e losa Hufe as fraktioneller Zommeschluss. D GUE isch mit 41 Abgeordnete im Europäische Parlament nur gonz knapp hinter de Griene dr fimftstärkscht Fraktion, un d EL repräsentiert de grescht Deil vun dere Fraktion. D EL het aber au Mitglidsparteie us Länder, wo, wie au d'Schwyz, nit zue dr EU ghere.

Zil vun dr EL isch d Entwicklung vun eme "alternative soziale un politische Modell zum Kapitalismus" un Aktivitäte gege di "wachsend Militarisierung un Krieg", derzue dr Iisatz fir "Umweltschutz un d Achtung vun de Menscherächt".

Dr Vorsitzende isch sit em 5. Dezember 2010 de Pierre Laurent vun dr franzesische "Parti communiste français".



</doc>
<doc id="5923" url="https://als.wikipedia.org/wiki?curid=5923" title="Konföderale Fraktion der Vereinigten Europäischen Linken">
Konföderale Fraktion der Vereinigten Europäischen Linken

D' Europaparlamäntsfraktion
isch d' linki europäische Fraktion, wu sich vili vorschideni linkssozialistische bis zu dä kommunistische Parteiä vun Europa im EU-Parlament z Strosburg dinn zomä gschlossä hän.

Us Dytschlond sin d'Lit vun Die Linke dinne, us Eschtrich dia vun dä KPÖ. Bi Themä wiä Software-Patenten hän diä mit dä Griene zomä gschaft un au mit däne Griene die FFII un EuroLinux gwaltig unterstitzt.

Ä paar vun däne Parteie us dä GUE/NGL-Fraktion hän sich om 8. Mai 2004 zura eigene Europäischen Linkspartei zomä gschlossä. Om 31. Jänner un 1. Februar 2005 hän die au d'Nordisch grün-linke Allianz grindet. 



</doc>
<doc id="5927" url="https://als.wikipedia.org/wiki?curid=5927" title="Wojwodina">
Wojwodina

D`Wojwodina isch a Region im Norda va Serbien, wo va füf verschiidena Völker bewohnt wird. Die wichtigschta sind di Serba und di Ungarn. Vorm zwoata Weltkriag händ do oh viile Dütsche, die sognannta Donauschwoba glebt. Dia händ, wia die dütsche Armee noch Serbien ko isch, eifach ihre siiba Sacha packt und sind nach Dütschland ganga.

Die Hauptstadt isch Novi Sad. Die Wojwodina isch oh im ehemaliga Jugoslawien ufgrund va da viila Völker a autonome Region gsi.


</doc>
<doc id="5937" url="https://als.wikipedia.org/wiki?curid=5937" title="Italien">
Italien

Italie (italienisch "Italia") isch en Staat in Südeuropa am Mittelmeer. Italie gränzt im Norde ad Schwiiz und a Ööstriich, im Oste a Slowenie und as Adriatische Meer. Im Süüde gränzt Italie as Ionische Meer, im Weste as Thyrrenische Meer und nördlich von de Insle Korsika as Ligurische Meer. Im Nordweste verlauft d Gränze zu Frankriich grösteteils über d'Alpä. Zuesätzlich zähled als Enklave San Marino und d'Vatikanschtadt (in Rom) no dezue. Zu Italie ghöred d'Mittelmeer-Insle Sizilie, Sardinie und Elba.

S Land isch 1861 gründet worde und isch bis 1946 e Monarchii ksi (lueg Königriich Italie). Hüt isch Italie unter anderem bekannt für sini Chuchi, d Mode und Designerartikel, d Bechleidigsinduschtrie und i der Kultur für d Architektur, d Forschig, d Kunscht, d Filme und Musig und für vil bedütende Turischteziel. 

Näbed dä Hauptstadt Rom sind die bedüütenste Stedt Mailand, Neapel, Genua, Turin, Venedig, Bologna, Florenz, Bari, Catania und Palermo.

D'Halbinselform vom Land erinnered entfärnt ánen Stífel, wo sich vo Nordweste nach Südoste zieht. Di zwei wichtigste Gebirgszüüg sind im Norde d'Alpä (im Nordweste d'West- und Zentralpä und im Nordoste d'Dolomite und di süüdliche Chálchalpä) und über d Halbinsle abä de Apennin. De Apennin isch en Uusläufer vo de Alpä und bildet in Ligurie bi "Col di Cadibona" d'Fortsetzig vo de Ligurische Alpä. Wie au d'Alpä isch de Apennin i de geologische Zyt dur dä Zämestoss vode Afrikanische Platte mit de Indoeuropäische Platte entstande. Zwei Drittel vom Italienische Staatsgebiet werdet vode Halbinsle iignoh, de restlich Drittel vom nördliche Festland.

Ide nordwestliche Hochébeni liit s Piemont und Turin. Wiiter im Norde – am nordwestliche Zipfel vo Italie – liit bi de Alpä s Aostatal. D'Alpä verlaufed ostwärts über d'Bergamasker Alpä und s'Trentino zude Dolomitä und de Karnischä Alpä, wo d'Gränze zu Ööstriich bildet. S'Südtirol liit zwüsched dä Dolomitä und de Tiroler Alpä. Südlich vo dä Alpä zieht sich gäg Oste über d Poébeni bi Mailand d'Lombardei. Nördlich vom Podelta bi Venedig liit Venetiä und verlauft gäg Oste is Friuli. 

Westlich vo de Apenninä ziehnd sich vom Norde i Richtig Süüde unter anderem di Italienischi Riviera in Ligurie, die Etruskischi Riviera i dä Toscana und dä Golf vo Neapel i dä Campania. D'Oschtküste wird vo Triest im Norde bis zum Gargano im Norde vo Apulie als Italienischi Adriaküste bezeichnet.

Italie hät vier aktiivi Vulkän:

Italie isch z Europa s Land mit de meiste Vulkanusbrüch un Erdbebe. Im Lauf vum 20. Johrhundert sin rund hundert größeri Erdbebe gmässe wore.

Die längste Flüss sind dä Po, d'Etsch, dä Arno und dä Tiber. Zu dä gröste italienische Seeä zehläd dä Gardasee, dä Langesee und dä Comersee in Oberitalie, in Mittelitalie sinds dä Lago di Bolsena und dä Lago Trasimeno.

De Süde isch mehrheitlig mediterran prägt, d'Summer sin heiß un druche, während de Winter mild isch un Schnee numme sälte litt. Niderschleg ghäie uuregelmäßig. In de Alpe sin d'Temperatuure im Summer wie im Winter chiehler wie in de andere Regione, es ghäie viil Niderschleg. Au d'Apenniine wiise e Bärgchliima uff mit bsunders chalte Winter. D'Poebeni hät e kontinentals Chliima, wu de Winter chalt un viilmol näblig isch un de Summer schwiel un heiß; d'Niderschleg sin gliichmäßig verdeilt. An de Adria wehd de Bora us nordöstliger Richtig. Am Liguurische un am Tyrrhenische Meer isch s Chliima wäge de Bärg mild.

D'Halbinsle isch scho im 7. Johrtuusig vor Christùs bewohnt gsi. Am Afang vo der antike Zyt hät im Norde s Volch vu de Etrusker gläbbt, während de Süde vu Grieche bsidelt gsi isch. Im Johr 753 v. Chr. isch d'Stadt Rom gründet wore, wu bis 509 v. Chr. e Chönigriich gsi isch, deno e Republiik un spöter e Chaiserriich. In de Zit vu der Republik hät s Römisch Riich all meh an Bedütig un Usdehnig gwunne un mehas di ganzi Appenniinehalbinsle iignuu, sini gröschti Usdehnig isch unter em Chaiser Traian gsi, wu's vu Ängland bis uff Syyrie gange-n-isch. 395 isch es in e West- un e Osthälfti zerfalle. S Johr 476 gältet als Änd vum Weschtliche Römische Riich.

Im Friehmittelalter isch Italie in Fürschtetümer zerfalle un uuabhängigi Stadtstaate sin entstande. Im Süde hänn am Aafang d Byzantiiner, deno d Araber un noo spöter d Normanne gherrscht, während de Norde Deil vum Heilige Römische Riich wore-n-isch. Im Hochmittelalter hänn d'Franzose um s Gebiet gchämpft, während de Bapscht z Mittelitalie e Machtposition erreicht hät. Au d Venedig isch e Großmacht gsi, wu abber am Änd vum 18. Johrhundert zgrund gange-n-isch. In de Mitti vu de Halbinsle hät's in derre Zit in erschter Linie zwei Mächt gee, s Herzogtum Toskana un de Chilchestaat. De Napoleon I. hät Aafang vum 19. Johrhundert au Italie iignuu un bis 1815 regiert. Noch sinem Fall hänn d'Östriicher d'Republiik Venedig un d'Lombardei bsetzt.

Di italiänischi Nationalbewegig mit em Wunsch, e eiheitlige un uuabhängige Staat Italie z gründe, isch im 19. Johrhundert uffchuu, was abber weder bi de Habsburger no bim Bapscht Hilf gfunde hät. Im sardisch-piemontesische Chönig Karl Albert sii Versüech vu 1849 isch gscheitert, d'Habsburger hänn ihri Herrschaft uffrächterhalte. Erscht mit de Hilf vu Frankriich hät d'Nationalbewegig widder e Uffschwung erläbbt, e entscheidendi Rolle hät dodebii d'Befräiig vum Süde vu de Halbinsle durch de Giuseppe Garibaldi gspilt. In de Schlacht vu Solferino hänn d'Habsburger e Niderlag gege de Napoleon III. erlitte, wu sällewääg d'Lombardei erobert hät. Im Dusch gege Savoyen un Nizza isch sälli zum Chönigriich Sardiinie-Piemont chuu.

S Italiänisch Chönigriich isch 1861 unter em Viktor Emanuel II. gründet wore. Noch em Preußisch-östriichisch-italiänische Chrieg im Johr 1866 isch au Venedig dezüechuu, 1870 au no Rom. Säll Johr isch s Änd vu de wältlige Macht vum Bapscht gsi, wu sich in de Vatikan un de Lateran zruckzoge hät. Im Janaur 1878 isch de Viktor Emanuel gstorbe und de Umberto I. isch ihm uf de Thron gfolgt. Under ihm isch Italie rasch industrialisiert worde, und s Land isch i der Ziit vom Imperialismus zunere Grossmacht ufgstige. 1900 isch de Umberto I. bi em Attentat vo me Anarchist ums Läbe cho. Ihm isch de Viktor Emanuel III. uf de Thron gfolgt.

1911 hät Italie Libye vom Osmanische Riich eroberet und sich a Grossbritannie und Frankriich aglehnt. In de Hoffnig uff e Gebietszüewachs isch Italie, nachere einjährige Neutralität, 1915 in de Erscht Wältchrieg iigstige un hät gege di östriichisch-ungarischi Monarchii un Dütschland gchämpft. 1919 hät's s östriichisch Südtirol un di hütt kroatischi Halbinsle Istrie griegt. 1922 hät de Faschist und früheri Revolutionär Benito Mussolini im Marsch uf Rom d Macht übernoh und e faschistischi Diktatur errichtet.

D'Uuabhängigkeit vum Vatikan isch 1929 aaerchännt wore. Zwüsche 1941 un 1946 hät Italie sini Kolonie (Ethiopie, Somalia, Lyybie un Tunesie) verlore.

Italie hät ab 1940 an de Site vum Hitler am Zweite Wältchrieg deilgnuu. 1943 sin di Alliierte z Siziilie un z Süditalie aachuu, de Mussolini isch gstürzt wore un Italie hät d'Fronte gwechselt. Im Norde händ di Dütsche d Italiänischi Sozialrepublik usgrüeft. 1945 sin si us em Land verdribe wore. 1946 hät de Viktor Emanuel III. als König vo Italie abdankt und de Umberto II. isch ihm uf de Thron gfolgt. Er isch jedoch nur en Monet König blibe.

Noch em Chrieg hänn d'Italiäner in ere Volchsabstimmig für e Republiik als Staatsform gstumme. Im Vertrag vu Pariis hät's Istrie un chleini Gebiet an de Ostchüste vum Adriatische Meer verlore.

Italie het näbe ere vilsiitige Landwirtschaft au en grossi Induschtrii, vor allem im Norde vom Land. Es isch die viertgröschti Volchswirtschaft vo de EU.

Bekanti Firmene sind Leonardo, Fiat, Magneti Marelli, Armani, Benetton, Diesel, Dolce & Gabbana, Gucci, Prada, Versace, Barilla, Ferrero, Enel, Edison und ERG.

Italie hät am 1. Jänner 2010 60.387.000 Iiwohner gha un isch stoht demit z Europa an vierter Stell noch Dütschland, Frankriich un em Vereinigte Chönigriich. Sini Bevölcherigsdichti litt bi 200,03 Mänsche pro Quadratkillometer un dodemit übber em europäische Durchschnitt.

Di meiste Lüt wohne in de Gebiet in Chüstenöchi un im Flachland. Ei Merchmol vu de Bevölcherig isch de hoch Aadeil vu eltere Lüt, so isch e Fümftel vu de Iiwohner elter wie 65 Johr, während d'Geburterote dief isch. Zudemm wachst de Aadeil vu de Usländer. D'Läbenserwartig isch bi Männer 78,9 Johr un bi de Fraue 84,2 Johr.

Änd vum 19. Johrhundert isch e großi Zahl vu de Italiäner usgwandert, e Phenomen, wu sich zerscht im Norde un deno im Süde bemerchbar gmacht hät. Ziil sin hauptsächlig Amerika (USA, Argentiinie, Brasiilie) un Nord- bis Mitteleuropa gsi. Vor allem im 20. Johrhundert hät's au innerhalb vum Land Uswanderige gee, beiiflusst vor allem durch d'Entwicklig vu de Indùstrii in viile Regione im Norde.

D'Aazahl Bürger mit usländischer Staatsaaghörigkeit isch sit 1990 drasdisch aagstige. Lut ISTAT isch si am 1. Jänner 2010 bi 4.279.000 Persone gläge, was 7,1 Prozänt vu de Gsamtbevölcherig usmacht. Sälli Zahl isch in ächt abber noo höcher, wiil sälli Lüt nit mitzellt were, wu illegal z Italie sin. Ihri Zahl isch 2008 uff 650.000 gschätzt wore. Dezüe chömme rund 120.000 Lüt, wu Roma odder Sinti sin, devuu hänn 70.000 e italiänische Pass.

Schätzigswis läbe rund 4 Mìllione Italiäner ußerhalb vu Italie.

S Iteliänische isch d Amptssprooch vom ganze Land, und dernäbe sind i teil Regioone au s Tüütsche, s Ladinische, s Französische und s Slowenische als Amptssprooche anerchant.

Im Iteliänische chame drüü ferschideni Dialäktgruppen underscheide, grob gseit öppe die norditeliänische Dialäkt mit em Lombardische und em Venetische, die toskanische Dialäkt, wo dervo die iteliänischi Schrift- oder Standardsprooch chunt, und die middel- und süditeliänische Mundarte.

Mit em iteliänische Sproochegsetz vo 1999 hät me welle es par anderi Minderheitssprooche schütze: s Albanische, s Frankoprovenzalische, s Furlanische, s Griechische, s Katalanische, s Molisekroatische, s Okzitanische und s Sardische. Es isch aber mit gwüssne Uusnahme nonig vil gscheh ussert dere Absichtserklärig.

Im Trentino sind s Fersetalische und s Zimbrische als bairische Minderheitesprooche geschützt.

In es paar Alpetäler git’s no Lüüt, wo Südwalsertüütschi Mundarte reede.

De italiänisch Staat isch laizisdisch, es gitt kei Staatsreligion. De Großdeil vu de Iiwohner mache Christe us, vu sälle sin 97,7 Prozänt dauft un 87,8 Prozänt sin katholisch. Einewäg wird d'Religion numme 36,8 Prozänt vu de Gsamtbevölcherig praktiziert un de Sekularisationsprozäss isch im Chuu. De "rapporto Eurispes" vu 2010 bsait, dass 10,7 Prozänt vu de Italiäner Agnostiker sin un 7,8 Prozänt Atheiste, dodemit sin 18,5 Prozänt nit gläubig.

Unter de Regligione in de Minderheit sin verschideni anderi christligi Konfessione (bsunders orthodoxi un Protestante). Ußerdemm stelle Jude (sì hänn z Italie e langi Gschicht), Mormone, Züüge vum Jehova, Musliim, Buddhiste, Hinduiste, Sikh un Animiste e nännenswärti Minderheit dar.

Di bedütendste Symbol, wu di italiänischi Republiik representiere, sin:

D'Staatsform vu Italie isch e Parlamentarischi Republiik mit eme Presidänt als Chef vu de Regierig. De Presidänt wird vum Parlamänt gwehlt.

Di wichtigste Gsetz vum Staat sin in de Verfassig verankert, wu am 22. Dezämber 1947 vu de "Assemblea costituente" bstetigt wore un am 1. Jänner 1948 in Chraft drätte isch. Si fiehrt di wichtigste Prinziip un d'Rächt un Pflichte vu de Bürger uff un lèggt d'Ordnig vum Staat fest.

Lut Artikel 114 vu de Verfassig isch Italie iideilt in Gmeinde, Provinze, Metropole un Regione. 2009 hät's 8.094 Gmeinde un 110 Provinze gee.

Vu de 20 Regione hänn fümf (Siziilie, Sardiinie, Friaul-Julisch Venetie, Aostadal, Trentino-Südtirol) e Sunderstatùs, wu ene e züesetzligi Autonomii verleiht.

Di zää gröschte Gmainde (Stand: 31. Dezember 2013).
De erscht Absatz vum Artikel 1 vum Gsetz 91, uusegee am 15. Februar 1992, lèggt fest, dass jede d'Staatsbürgerschaft vu Geburt aa hät, wenn

E anders Gesetz lèggt fest, dass d'Staatsbürgerschaft cha erworbe were.

Was d'Kriminalitet aagoht, ghört Italie zu de sicherste Länder vu Europa, zämme mit Spanie, Ungarn, Portugal, Frankriich, Östriich un Griecheland, wie us ere Studie vu de Vereinte Natione vüregoht.

Anderscht isch es allerdings bi de organisierte Kriminalitet us. D'Mafia un anderi Organisatione (Camorra, Cosa Nostra, 'Ndrangheta, Sacra Corona Unita) sin e Problem für d'Gsellschaft, d'Wirtschaft un d'Bolitiik vu Italie. Si hänn ihr Uursprung im Siziile vum 19. Johrhundert un sich deno au übber di italiänischi Gränze uuse verbreitet. 22 Prozänt vu de Bürger säie diräkt bedroffe. E wichtigs Mittel vu de Mafia isch d'Verbindig zu de Bolitiik un d'Kontrolle vu Deil vu de Wirtschaft. De Champf vum Staat gege d'Mafia hät abber in de letschte Johr mit de Verhaftig vu zahlriiche Mafia-Boss Erfolg verzeichnet.


</doc>
<doc id="5940" url="https://als.wikipedia.org/wiki?curid=5940" title="Physik">
Physik

Physik isch d'Wisseschaft vo de grundlegende Naturgsetz, vo de Baustei, us dene alles gmacht isch un vo de Wechselwirkunge vo dene. Mit verschidene Theorie un Modelle ka mer so es Verhalte vo Materie un Felder erkläre. Die Theorie sin it nu zum qualitative erkläre, sonder mer ka bsunders au quantitativ usrechne, wie sich ebbes unter bstimmte Bedinunge verhalte duet.

D'Physik isch en uheimlich grosse Bereich vo de Naturwisseschafte, un viele andere Naturwisseschafte wie d'Chemie baue au uf de Physik uf. Mer ka d'Physik ufteile in:

De greeschte Teil von de alltägliche Phänomene ka ma scho mit de Newtonsche Physik beschreibe. In dere gibts drei grundlegende Gsetze, oder Axiome:
Jede Kraft erzeugt a Gegekraft, jeder Körper will sei Bewegung bhalte und wenn ma dia Bewegung verändre will, no brauchts Kraft.
formula_1
(Kraft isch Masse mol Beschleunigung) isch'd wichtigschte Formel e de Newtonsche Mechanik.

D'Elektrodynamik befasst sich mit elektrisch g'ladene Teile, Stromflüsse und allgemein mit de Phänomene vom Elektromagnetismus.

Dia zwei Themagebiete bildet d Grundlage vo da sognannta Klassischa Physik, dia bis zur Relativitätstheorie vom Einstein allgemein gültig gsei isch. Au heit bnutzt ma die no meischtens, wenn ma physikalische Probleme b'arbeitet.

En da Relativitätstheorie wead zusätzlich zur Newtonscha Physik voraussgesetzt, dass sich Wirkunga mit konstanter Geschwindigkeit ausbroitad. Ma kennt des als Konstanz von da Lichtgeschwindigkeit. Außerdem wird en da Relativitätstheorie nommol viel klarer, dass Geschwindigkeita koi absolute Größe sei kennad, sondern emmr bloß bezüglich emma ganz bestimmta festgelegta Koordinatasystem a Bedeitung hond. Zwischa zwoi vrschiedane Koordinatensystemen kann ma weschla, endem ma a bestimmte Transformation macht. Des gibts au scha bei Newton ond hoißt do Galileitransformation. Dobei kommt noch oifach raus, was ma erwartet, nämlich dass sich Geschwindigkeita oifach addierad. En da Relativitätstheorie hett man noch abr a Problem, weil jo die Lichtgeschwindigkeit konstant sei soll ond jede andre Geschwindigkeit id greßer. Drom isch do dia Transformation komplizierter ond hoißt Lorentztransformation.

Weiter ka ma sich no überlega, ond des isch, wa ma en da Allgemeinen Relativitätstheorie macht, wa denn dr Unterschied isch zwischa ra Beschleunigung ond ara Gravitationskraft. Wenn ma so a Kraft erfährt, gibts koi Meglichkeit zom onterscheida, was fier oine dass des grad isch. Drom ka ma des boidas auf dia gleiche Art beschreiba, nemlich mit de Einsteinsche Feldgleichungen. Dobei wead Beschleunigung ond Gravitation als Krümmung vom Raum ond da Zeit (Raumzeit) beschrieba.

En da Quantenphysik beschäftigt ma sich vor allam mit kleine Distanza ond kleine Energia, weil grad do dia quantenmechanischen Effekte bsondrs vill ausmachad. Historisch isch dia Quantenphysik entstanda aus am Vrsuch, Atome (Bohr-Modell) ond Strahlung (Plancksches Strahlungsgesetz) mit klassische Methoda zom beschreiba, bzw. als ma noch probiert hot, dia Widrsprich, dia sich ergeah hond zom beheba. Charakteristisch isch a Quantelung (em Sinne von Diskretisierung) gewisser beobachtbarer Greßa, wie vor allam Energie (Spektrallinien en Atome ond Kerne), woher au der Nama konnt. Wichtig isch no, dass dia Quantenmechanik a statistische Theorie isch, was hoißt, dass ma prinzipiell koine Aussaga treffa ka, die behauptad "so ischs", sondern emmr bloß "wahrscheinlich weads so rauskomma". Als Beispiel do drfier ka ma sich den Aufenthalt von amma Teilchen agugga. Do kommt noch raus, dass ma vor ara Messung id ageba ka, wo a Teilchen isch, sondern emmr nur fier jedan Ort, wos sei kennt, saga, mit welchra Wahrscheinlichkeit des do isch.

Manche Teil vo de Physik vermische sich mit andere Wisseschafte:




</doc>
<doc id="5942" url="https://als.wikipedia.org/wiki?curid=5942" title="Rosé (Wein)">
Rosé (Wein)

Rosé isch en Art Wy, wo sich durch dur d'Farb charakterisiert. D'Farb isch rosarot, si cha ehnder lachsfarbig oder au himbeersirupfarbig si.

Dr Rosé wird us rote Truube gwunne: Noch dr Läsig wird s'Trubeguet (im Gegesatz zum Rotwy) nur kurz mit dr Maische gähre glo. Eso wärde nur wenig Farbstoff (u. a. Anthocyane) uuseglöst und es entstoht die typischi Farb. Zum richtige Zytpunkt wird dr Saft vo dr Maische trennt und fertig vergohre. Im Prinzip mit eme ganz ähnliche Verfahre wird au rosa Schuumwy bzw. Champanger härgschtellt.

Rosé wird meischtens kielt serviert, är eignet sich guet als Apéritif aber auch zum Bischpyl als Begleiter zumene feine Fisch.

Badische Rosé wird druche usbaut un mer nimmt dezue numme gsundi Tribel. Die süess Rosé z'Bade isch dr Wissherbscht. Säller wird us edelfule Tribel gmacht.


</doc>
<doc id="5943" url="https://als.wikipedia.org/wiki?curid=5943" title="Anthocyane">
Anthocyane

Unter Anthocyane (Etymologie: griech. "anthos" = Blüete, Blueme, "kyáneos" = dunklblou) verschtoot me wasserlösligi Pflanzefarbstoff, wo in de meischte höchere Pflanze in Bliete und Frücht vorchömme. Si sin für die roti, violetti bis blaui und blauschwarzi Farb verantwortlig. Es git öppe 250 verschiedeni Anthocyane bekannt. Au die roti Farb vo de Blätter im Herbscht isch durch d'Anthocyane bedingt. Im Rotwy und im Rosé hets ebefalls mehr oder weniger vo däm Farbstoff dinne. Si chömme zum Bischpyl in folgende Frücht au vor: Kirsi, Brombeeri, Cassis, Granatöpfel, roti Truube und viili anderi meh.


</doc>
<doc id="5949" url="https://als.wikipedia.org/wiki?curid=5949" title="Schaltjahr">
Schaltjahr

Als Schaltjoor () wird es Joor im Kalender bezeichnet, wo im Unterschiid zum Gmeinjoor en zuesätzliche Schalttag oder "Schaltmonat" hät.

E Kalender het historisch dr Zweck, dr Afang vu dr Johreszitte alljohr uf s'gliich Datum falle z'lo, um dr Zittpunkt zum Bispil vu Feste oder - bsunders fer d Landwirtschaft wichtige wiiderchehrende Ereignisse wie Rägezitt, Druchezitt, Ussaat oder Iberschwemmige bestimme z'chänne. E tropschis Johr, also dr Zittruum zwische zwei Früehligs-Dag-un-Nachtgliiche, durt allerdings ebba 365 Däg un e bitsili wäniger wie 6 Stunde (365d 5:48:45.98, nit konstant!), so dass e eifachi Zueornig, wo jedem Johr die gliich Azahl Däg git, umöglich isch, ohni dass sich gliichzittig dr Afang vu dr Johreszitte im Kalender verschiebt. In dr Sunnekalender vu dr verschidene Kulture git's deshalb Methode, um die jewilig Dur vum Johr im tropische Johr aznächere. In allene alde Kulture isch d Astronomi un demit au d'Festlegig vum Kalender in dr Regel ä Sach vu dr Priisterschaft gsi.

Dr Afang vu dr Johreszitte cha bispilswiis uf em gliiche Datum festghebt werre, wenn in geignete Abstände e Schaltjohr, e Johr mit eme zuesätzliche Dag, eme Schaltdag, igfüegt wird. E eifachi Methode isch, jedes virt Johr zum Schaltjohr z'mache. So isch es im Julianische Kalender igfüehrt worre, wo dr Februar 29 statt 28 Däg het. Gnaueri Kalender nächere s tropisch Johr besser a: Wil eweng wäniger wie sex Stunde pro Johr uszgliiche sin, fallt dr (Julianisch) Schaltdag menkmol us (wie z. B. anno 1900 im Gregorianische Kalender).

Amerkig: Der Kalender, wo hüt in fast alle Daile vu dr Welt (im insbsundere au in Dytschland, Österriich, Frankriich, Liechtestai un dr Schwyz) gilt, isch dr Gregorianisch Kalender.
Bis 46 v. Chr. hän d Römer e Kalender mit zwölf Mondmunät mit abwexlend je 29 bzw. 30 Däg benutzt, zämme 354 Däg. Wil gradi Zahle aber nooch em Aberglaube Uglück broocht hän, hän d Römer noch ei Dag drufghaue. Doch trotzdem isch's zum Sunnejohr immer noch meh wie zehn Däg z'wänig gsi. Zuenächst het dr Gaius Julius Cäsar in sinere Eigeschaft als Pontifex Maximus (oberster Priister vu Rom) sälli zehn Däg uf die verschidene Munät verdeilt, wo numme uf 30 bzw. 31 Däg agwaxe sin. Numme dr damols letzt Munät Februar isch als Uglücksmunät leer usgange un somit bi 29 beziegigswiis im Schaltjohr domols bi 30 Däg bliibe. 
Dorum het sich dr Caesar zue ere radikalere Reform entschlosse un im Grund dr ägyptische Sunnekalender igfüehrt. Dr offiziell ägyptisch Sunnekalender het sit em Edikt vu Kanopus (238 v.Chr.) alli vier Johr 366 Däg statt 365 gha, allerdings e anderi Ideilig vu dr Munät. 

Mit dr mathematische Durfüehrig isch deno au dr ägyptisch Astronom Sosigenes us Alexandria beuftrait worre. Vu sällem isch deno au dr au hüt noch im wesetliche gültig westlich Kalender igfüehrt worre - mit em Johrafang am 1. Jänner.

Kurz nooch de Ifüehrig 46 v.Chr. het mer sogar alli dri Joor e Schaltjohr gmacht, was aber schnell Ustimmigkeite gä het. so dass dr Augustus ab 9 v. Chr. d'Schaltjoor usgesetzt het un erst 8 n.Chr. - un no alli vier Joor - wiider Schaltjohr igfüehrt het, was einigi Joorhundert später bi dr Ifüehrig vu dr christliche Zittrechnig bibehalte worre isch.

Doch d Römer hän mit de Ibernahm vum ägyptische Kalender au dem si winzigi, aber uf d Jahrhunderte gsähe, wirkungsvoll Ugnauigkeit nit ibernu. 11 Minute un 14 Sekunde pro Jahr isch s durschnittlich julianisch Johr nämli z'lang. Alli 128 Johr git's in sällem Kalender also ä Schaltjohr z'viil.

Underem Papst Gregor XIII. (wie dr Caesar ebefalls Pontifex Maximus vu Rom, au wenn d Religion e anderi worre isch) isch dorum 1582 folgendi uf die christlich Ära geicht Regelig als Korrektur vum Julianische Kalender igfüehrt worre (Gregorianischer Kalender):

So sin zum Bispil d Säkularjohr 1800, 1900 un 2100 keini Schaltjohre, d Säkularjohre 2000 un 2400 degege scho.

Domit durt s Gregorianisch Kalenderjohr im Durschnitt 365,2425 Däg, un stimmt gnauer mit dr Längi vum tropische Johr iberi wie s Julianisch Kalenderjohr. 
Mit dr mathematische Durfüehrig vu dr Kalenderreform het dr Papst dr in Rom läbend dytsch Jesuit un Astronom Christophorus Clavius beuftrait. 

Sit em Erste Konzil vu Nikaia anno 325, bi dem dr Früehligsafang uf dr 21. März festglegt worre isch, het die ufgloffe Differenz scho 10 Däg betrage, un so het dr Gregor - oder besser dr Christophorus Clavius - uf dr 4. Oktober gli dr 15. Oktober 1582 folge lo, um sälli Zit uszgliiche.

Nit in alle Länder isch sälli Umstellig am selbe Dag erfolgt. Nit-katholischi Länder hän sich lang gweigeret. Bsunderi Schwirigkeite het's in Schwede gä, wo anno 1712 "zwei" Schaltdäg igfüegt worre sin un säll Johr dorum ä 30. Februar gha het.

Rächt ugwöhnlich un vor allem im dytsche Sprochruum wänig bekannt isch d Datsach, dass nit dr 29. Februar dr Schaltdag vum Gregorianische Kalenders isch, sundern dr 24. Februar, wo doppelt zellt wird. Dr 24. un dr 25. Februar falle nooch dr rächt umathematische römische Zellwiis, wo au bi dr Ifüehrig vum Gregorianische Kalenders noch yblich gsi isch, uf s'selb Datum.
Im Gmeinjohr heisst dr 24. Februar „a. d. VI Kal. Mart.“ (sexter Dag vor dr Kalende vum März); dr doppelt Dag im Schaltjohr heisst au äso.
Wil säller Sexte (lat. „sextus“) dopplet („bis“) zellt wird, heisse Schaltjohr bzw. -dag „bissextilis“ (latiinisch), „bissextile“ (englisch), „bisestile“ (italienisch) usw.
Nooch hütiger Zellig verschiebe sich dr 24. un die wittere Däg im Februar um ei Dag;
Bedütig het säll hüt noch in dr katholische Chilche bi dr Zellig vu dr Chilchedäg:
chilchlichi Fyrdig un au d Nammensdäg - aber nit d Wuchedäg - sin vu dere Regelig betroffe.

Anderi Kalenderäre, wo dr Gregorianisch Kalender benutze, z. B. die Japanisch Ära, lege ihri Schaltjohre synchron zue sälle vu dr christliche Ära.

S gregorianisch Johr isch rund 27 Sekunde z'lang. Als Ergebnis hinkt dr gregorianische Kalender nooch 1.600 Johre um e halbe Dag hinderher. Deshalb het die grichisch-orthodox Chilche e eweng komplizierteri Schaltregel vorgschlage: Abwiichend vum gregorianische Kalender sind d Johrhunderte nur dann Schaltjohr, wenn si dur 9 dailt dr Rest 2 oder 6 ergäbbe. Demit wäre s Johr 2800 kai Schaltjohr, sundern erst s Johr 2900. D Abwiichig zum Sunnejohr betrait bim orthodoxe Chilchekalender nur noch chnapp 3 Sekunde. Ä höcheri Gnauigkait isch ohnihi nit möglich, wil d Längi vum tropische Johr iber mehreri 10000 Johr ohnehi nit stabil isch. Dr orthodox Chilchekalender isch nit vu allene orthodoxe Chilche agnu worre. So rechnet die russisch-orthodox Chilche noch immer nochem Julianische Kalender.

In dr Zitt, wo dr Französische Revolutionskalender Gültigkeit gha het, sin d Johre 3, 7 un 11 Schaltjohre gsi.

Die ursprünglich Regelig vum Kalender isch gsi, dass dr erste Dag vu jedem Johr uf d Herbst-Dag-un-Nacht-Gliichi fallt un jedes virt Johr e Schaltjohr si sott. Sälli Forderige widerspreche sich aber, drum het dr Charles Rommes, dr Autor vum Kalendersystem, eini im Gregorianische Kalender ähnlichi Regelig vorgschlage. Er isch aber us politische Gründe demit uf Widerstand gstosse. Dur die churz Gültigkeit vum Revolutionskalender sin die Diskussione aber obsolet worre.

Im Jüdische Kalender, eim nooch em Mo usgrichtete Kalender, wo dur komplizierti Regelige im Sunnejohr abasst wird, wird in alle Johre, wo bi ere Division dur 19 e Rest vu 0, 3, 6, 8, 11, 14, oder 17 hän, e Schaltmunät igfüegt. Er wird als "Adar II" bezeichnet.

Im Islamische Kalender, wo e Mondkalender isch und uf dr diräkte Beobachtig vom Mond ufbaut isch, isch die berächneti Bestimmig vume Schaltjohr usserst schwirig. Nooch eme gebrüchliche System, wo under anderem im GNU Emacs verwendet wird, sin alli Johre, wo bi ere Division dur 30 ä Rest vu 2, 5, 7, 10, 13, 16, 18, 21, 24, 26, oder 29 hän, Schaltjohre. 

Noch sällem System hän im Islamische Kalender alli gradzahlige Munät 30 Däg un alli ugradzahlige Munät 29 Däg. In Schaltjohre wird im ledschte ugradzahlige Munät ä Dag dezuegfüegt, so dass er no 30 Däg het.

Schaltjohre im traditionelle, lunisolare Chinesische Kalender hän 13 Munät statt dr übliche zwölf; mit 383, 384 oder 385 Däg statt 353, 354 oder 355 Däg in normale Johre.

Fer d Berechnig zellt mer d'Azahl vu de Nöimönd zwischenem elfte Munät vume Johr (dem Munät vu dr Wintersunnewendi) un em elfte Munät vume folgende Johr. Falle in säller Zitruum 13 Nöimönd, so wird e Schaltmunät igfüegt. 

Im Aztekenkalender weerre am End vu jedem 52-Johr-Zyklus 13 Däg igschaltet. Dorus ergit sich e durschnittlichi Johreslängi vu 365 Däg un 6 Stunde, wo mit dr durschnittliche Längi vum Julianische Kalender gliich isch.

Hüt, im Zittalder vu dr Atomzittmessig, muess glägentlich e Schaltsekunde igfüegt werre, um d'Zitt dr middlere Sunnezitt azgliiche. Wil aber satellitegstützi Navigationsysteme wie Galileo, s russische Glonass oder s amerikanisch Global Positionierigssystem GPS uf ultragnaue Uhre beruehe, wo dur Schaltekunde Probleme chriege chänne, aber anderersits immer wichtiger werre, wird middlerwiili e Abschaffig vu dr Schaltsekunde diskutiert.




</doc>
<doc id="5981" url="https://als.wikipedia.org/wiki?curid=5981" title="Escherichia coli">
Escherichia coli

S Colibakterium ("Escherichia coli", abkirzt "E. coli") isch ein siiribildends, gram-negativs, stäblifermigs un peritrich begeiselts Bakterium, wu im menschlige und tierische Darm vorkunnt un wichtigi Funktione im Immunsystem het. Es ghärt zue dä Familie vun de Enterobacteriaceae (griech. "enteron": Darm). Es ghärt zue de fakultativ anaerobe Mikroorganisme un bsitzt d Fähigkeit, Energie sowohl durich Atmung wie au durich "Gemischti Siirijäsung" z gwinne. S dient als Indikator fir fäkali Verunreinigunge, zum Bispil vun Wasser. Es veronlost e Training vum Mukosa-Immunsystems un ferdert d Produktion vun sekretorischem Immunglobulin A. Derzue produziert s Vitamin K.

Allerdings git s au schädligi E. coli-Stämm, wu Toxin produziere un bim Vorlige vun ere Immunschwäche Infektione hervorruefe kinne. Soli Darminfektione sin unterm Nome "EHEC-Colitis" ("enterohämorrhagische Colitis") bekannt. EHEC-Infektione zelle zue de hifigschte Lebensmittelvergiftunge.
De Stomm ETEC isch e hifige Erreger vun de Reisediarrhoe un e unliebsome Begleiter bi Fernreise.
E. coli K1 ghärt zue de Grupp vun de Meningitis-Erreger bi Neigeborene.

"E. coli" isch de Erreger, wu bi akute Harnwegsinfekt om hifigschte nochgwise wird, un e belieb Objekt vun de gentechnologische Forschung.

Us E. coli isch Jonathan Beckwith 1969 as Erschtem d Isolierung vun eme einzelne Gen glunge. Des relativ klein Genom vun de Prokaryote (ca. 4,65 ·10 Basepaar, entspricht ugfähr 5000 Gen) isch as eis vun de erschte vollständig sequenziert wore.

E. coli isch d Bakterieart, wu in de Molekularbiologii om meischte verwendet wird. S komplett Genom isch vun d Genetiker sekwenziert wore un viili vun de Einzelstämm sin isoliert wore. In de moderne Biotechnologii wird s zur induschtrielle Biosynthes vun Insulin, unterschiidlige Aminosiirine un onderi Verbindunge iigsetzt. Dofir isch E. coli prädeschtiniert, wel s zur residente Darmflora vum Mensch ghert un wäge däm kei Allergi verursacht (gegensitigi Opassung).


</doc>
<doc id="5985" url="https://als.wikipedia.org/wiki?curid=5985" title="Villeneuve-d’Ascq">
Villeneuve-d’Ascq

Villeneuve-d’Ascq isch e Stadt vom Département Nord un Région Hauts-de-France, z Frankriich. Zämme mit Lille, Tourcoing, Roubaix un 86 andre Gmeinde bildet Villeneuve-d’Ascq de Gmeindsverband Métropole européenne de Lille.

Derzyt beherbergt Villeneuve in ihrem städtische Stadion de französisch Fueßball-Ärschtligischt OSC Lille.
In de Nacht vum 1. zum 2. April 1944 het e SS-Division s Massaker vun Ascq aagrichtet. A däm Tag sin 86 Mensche umbrocht worre.

D Trabanteschtadt Villeneuve-d’Ascq isch 1970 gründet worre. D neij Schtadt vereint d Dörfer vun Ascq, Annappes un Flers.

Birgermeister vun Villeneuve-d’Ascq isch sitter 2008 de Gérard Caudron.

In Villeneuve-d’Ascq ligt e wichtigs Universitätsglände, die "cité universitaire". E Uswahl vun de Inschtitut wo dert osässig sin:


Usserdem unterhalte Méteo France un d INRA dert eigeni Forschungsschtützpunkte.

Villeneuve-d’Ascq het Schtädtpartnerschafte mit folgende Schtädt:




</doc>
<doc id="5987" url="https://als.wikipedia.org/wiki?curid=5987" title="Medizin">
Medizin

D Medizin (v. lat. "ars medicina" „Heilkunscht“; au "Heilkund)" befasst sich mit dr Erkennig (Diagnostik) und Behandlig (Therapie, Linderig, Heilig) von körperlige (physische) und seelische (psychische) Erkrankige und Unfallschäde sowie mit Züügig, Schwangerschaft, Geburt und Tod und au dr Vorbeugig (Prophylaxe) gege Erkrankige. Wichtigi Diszipline in dr Humanmedizin sind d Chirurgie (inneri Operatione), d Intensivmedizin (Intensivschtatione), d Orthopädie (Knoche und Muskle), die inneri Medizin, die pathologischi Anatomie, d Gynäkologie (Frauemedizin) und d Psychiatrie.

Me unterscheidet zwüsche dr konventionelle und dr alternative Medizin. Die konventionelli Medizin basiert uf wüsseschaftlige Prinzipie und wird an Universitete unterrichtet und siini Praktiker wärde staatlig brüeft und lizensiert. Ihri Methode, au wenn si nit immer ganz verstande wärde, understönde Kriterie und müesse uf ihri Ergäbnis hi statistisch für ä Patient positiv si. Die konventionelli Medizin bedont physische Mittel und vernochlässigt hüfig die psychischi Komponänte vom Chranksii und Gsundwärde. Drzue chunnt, ass es Erchrankige git, wo si kei Mittel het für zum z hälfe. D Patiente füehle sich dorum mänggisch im Stich glo oder unverstande und wände sich an alternativi Heiler, wo sich mit grossem Ziitufwand ihne widme und uf ihri Ängst igöhn, au wenn die alternativi Medizin Mittel (meischt pflanzlichi) awändet, wo vielfach naturwüsseschaftlig d Wirkig nit chan nochegwiise wärde. Trotzdäm sind Patiente und Patientinne nachwiislich, vorallem bii liechtere Erchrankige und Verletzige, mit Naturheilmittel gheilt worde.

In dr Umgangsschprooch wird hüffig Medizin an Schtell vom Wort Medikamänt bruucht.

Wie schtarki Fortschritt in de medizinische Wisseschafte siit 1750 erzielt worde sind, zeigt s folgende Biischpiel: En Mr. Whytt het 1751 es anatomisch-physiologischs Buech mit em Titel "An Essay on the vital and other involuntary Motions" uusebrocht. Do drin sait er (frei übersetzt): D Nerve von de Iiatmigs-Muskle und die von dr Lunge täte sehr wahrschiinlich nit genau im gliiche Teil vom Hirn ende, sondern an Schtelle es bitzeli entfernt von enander, aber es gebi dennoch en "Sympathie", en gegesiitigi Beiiflussig, zwische ihne. Die hüütigi anatomischi Physiologie, au en medizinischi Disziplin, zeigt aber erschtens, dass es gar keini Lunge-Muskle gibt, sondern nur die gnannte "Iiatmigs-Muskle", wo uus de Zwischerippe-Muskle und uus em Zwerchfell beschtönd. Au die "Sympathie"-These isch en reini, übrigens scho damals alti, Fiktion gsii. Dr Whytt isch zuedem au devo uusgange, dass es Tier es Perpetuum mobile seigi, au das en puri Fiktion.





</doc>
<doc id="5996" url="https://als.wikipedia.org/wiki?curid=5996" title="Dorothee Diehm">
Dorothee Diehm

D Dorothee Diehm (* 1963 z Calp) isch e Gwärkschaftssekretäri vu Offeburg.

Si het Altepflägeri glehrt. Bis anne 1999 het si bim Bauknecht z Calw gschafft, di letschte Johre als Betriibsrat. Deno het si bi de IG Metall als Gwärkschaftssekretäri z Offeburg ongfonge. Frieger isch si Mitglid vun de SPD gsi, si isch aber usträte un in d WASG iiträte. Anne 2005 het si fir de dytsch Bundestag kandidiert fir d Linkspartei. Si isch als Kandidati ufgstellt wore, wu de Günter Melle zue ihre Gunschte verzichtet gha het.

Bi de Bundestagswahl 2005 het si 3.93% direkt bikumme, d Partei im Wahlkreis 4.31%. Om meischte Stimme het si z Kähl kriegt (4.96%) un z Offeburg mit 4.69%. 



</doc>
<doc id="5999" url="https://als.wikipedia.org/wiki?curid=5999" title="URL">
URL

Uniform Resource Locator (URL, ängl. – "einheitlichi Ortsagob für Ressource") sin e Unterart vo Uniform Resource Identifier (URIs), wo e Ressource, bispilswiis e Website oder e PDF-Datei, tüend identifiziere und lokalisiere, damit me si über en Brauser us em Internet chan abrüefe.

URLs bschtön us zwei Deil:

Will URLs di erschti un hüfigschti Art vo URIs sin, wärde die Begriff au synonym verwändet.

D Abkürzig "URL" het im dütsche Schprochgebruch meischtens e wiibliche Artikel ("di URL"), will vili de Begriff synonym mit "d Adräss" bruche. Vili Schprecher hän aber di männlichi Form lieber, will s Wort ""Locator"", wo in dr Abchürzig URL steckt, im Dütsche e männliche Artikel het. Menggmäl wird "URL" im dütsche Schprochgebiet au fälschlicherwis als ""Universal Resource Location"" bezeichnet.




</doc>
<doc id="6000" url="https://als.wikipedia.org/wiki?curid=6000" title="OpenURL">
OpenURL

OpenURL isch e Schtandard, wo unter anderem drzue dient, typischi Verlinkigsprobläm vo URL z'verhindere. Drbi nutzt'r, ähnlich wie URN, für jeds Dokument e abschtrakte Name, wo durch e Mechanismus zue nem URL ufglöst wird.

Bim herkömmliche Umgang mit URL ergän sich e baar Nochteil:

Bi nere Afrog über openURL wärde für's Suechergebnis nit nur de Suechtegscht, wo igee wore isch, sonder au Informatione übr de Benutzer an de Uflösigsserver gschickt. Sälle cha di Zuegriffsrächt übrpruefe un de Zuegriff dementschprächend verwalte. Bsitzt dr Benutzer di entschprechendi Rächt, so sendet dr Server e URL mit em därzitige Schtandort zruck.



</doc>
<doc id="6007" url="https://als.wikipedia.org/wiki?curid=6007" title="Typosquatting">
Typosquatting

Typosquatting isch e Form vo Cybersquatting, wo druf berueht, dass e Person e Webadräss in eme Webbrowser versähentlich falsch iitippt un drno uf e alternativi Syte gfüehrt wird wo eme Cybersquatter ghört. Sälli Syte isch meischtens pornografisch odr satirisch, mänggmol aber au e Konkurrenzagebot.

'S git abr au Fäll, wo e Firma e Azahl vo Webadresse mit Tippfähler bsitzt un die zue dr richtig buechstabierte Hauptwebsyte umleitet, wie z. B. www.goolge.de, www.googel.de un www.gogle.de, wo alli zue www.google.de umleite.

D' Domäni vo dr Website vom Präsident vo dr Vereinigte Schtaate, www.whitehouse.gov, het zwei bekannti "Tippfehler": www.whitehouse.com, e pornografischi Website un www.whitehouse.org, e satirischi Syte. 

Au d' Wikipedia isch e Typosquatting-Opfer: www.wiipedia.org, www.eikipedia.org un www.wilipedia.org sin alles Websyte, di Pop-Ups, Spyware/Adware un Wärbig-Suechmaschine enthalte.

Öbbis ähnlichs hät AT&T drzue bewegt plötzlich di Telifonnummere "1-800-OPERATOR" ufzgeh un sie mit "1-800-CALL-ATT" z'ersetze. 'S schient, als ob vieli Amerikaner "Operator" nit buechstabiere chönne, will MCI viel Arbet gha het mit dr Nummere "1-800-OPERATER".

Lueg au: URL, Cybersquatting


</doc>
<doc id="6009" url="https://als.wikipedia.org/wiki?curid=6009" title="Cybersquatting">
Cybersquatting

Cybersquatting (ängl. "squatter" = Huusbsetzer) isch e abfälligi Bezeichnig für es Regischtriere vo Internetdomains, wo dem, wo si regischtriert, eigetlich nit zuestöhn odr wo er selbr nit bruche will. Dr Cybersquatter bietet sälli Domains denn im e rechtmäßigere Intressent zue nem möglicherwis übrhöhte Pris a, en Akt, wo vo mängge als Erprässig agseh wird.

Hüfig regischtriere Cybersquatter solchi Domains un biete si de Person odr Firma a, wo e Handelszeiche ghört, wo im Domainname enthalte isch. Für gwöhnlich verlange si e hoche Pris, wo wit übr de urschprüngliche Regischtrierigsgebühr ligt. Um Druck uf de Rächtinhaber uszüebe, vrsehn mänggi Cybersquatter d' Website untr de Domain mit negativem Inhalt übr di Person odr Firma, wo eigetlich repräsentiert wärde sott. Dodurch erhoffe sie sich, dass de Beträffendi di Domain ender chauft, au um de negative Inhalt entfärne z'chönne.

Di meischte Cybersquatter regischtriere mehreri Variante vo nere Domain, um z'verhindere, dass sälli vo de Personen odr Firme sälber regischtriert wärde. E Cybersquatter wo z. B. "eWurstbrot.de" regischtriert, regischtriert au "eWurstbrot.com", "ElektronischsWurstbrot.com", "ElektronischsWurstbrot.net" un witeri logischi Variante, wo sich ableite löhn.

E Abart vom Cybersquatting isch es sognannti Typosquatting, also es Regischtriere vo Tippfehler-Domains.

Di Bezeichnig "Cybersquatter" wird deilwis fälschlich au für Persone verwändet, wo e großi Azahl vo Domains ohni schpeziells Interässi regischtriere odr generäll für alli Persone, wo interessiert sin, Domains z'verchaufe.

Noch ere Umfrog vo dr Europäischi Kommission sin guet e Viertel vo dr Befrogte scho als Marke- un/odr Domaininhaber vo Cybersquatting betroffe gsi. 

Schtritigkeite um Domains ußerhalb vo Deutschland wärde für gwöhnlich übr d' "Uniform Domain Name Resolution Policy" (UDRP) beiglegt, eme Verfahre, wo vo dr "Internet Corporation for Assigned Names and Numbers" (ICANN) verfasst worde isch. Kritiker bemängle abr, dass dodrbi großi Firme bevorzuegt wärde un di troffene Entscheidige hüfig wit übr d'Regle un d'Absicht vo dr UDRP usegöhn.

Grichtsverfahre sin e anderi Möglichkeit um Fälle vo Cybersquatting z'chläre, abr d'Rächtsprechig isch oft e Problem, will unterschidlichi Gricht jewils feschtglegt hen, dass de Ort vom Verfahre entwäder durch de Kläger, de Aklagti odr em Schtandort vom Server isch, wo d Domain druf regischtriert ischt, feschtglegt wird. Di meischte Lüt entscheide sich für e Beilegig im UDRP-Verfahren, will säll im Schnitt billiger un für gewöhnlich vil schnäller wie ne Klag isch. Allerdings cha, was au hüfiger vorchunnt, e Gricht übr d'UDRP hinweg de Fall entscheide.

E baar Länder hän schpezielli Gsetz in Bezug uf Cybersquatting, wo übr di normale Gsetze zuem Schutz vo Handelszeichen usegöhn. D'USA z. B. het 1999 de "U.S. Anticybersquatting Consumer Protection Act" (ACPA) igfuehrt. 

D' Weltorganisation für geischtigs Eigetum (WIPO) het aber scho 2001 in ere Schtudie di gsetzliche Rahmebedingigen kritisiert. Es sig nit möglich, bi de herrschendi Gsetzeslag de Cybersquatter wirksam 's Handwärk z' lege. Sie schlat vor, e international gültigi, einheitlichi Regelig z'schaffe. 

Noch dr UDRP chönne erfolgrichi Beschwärdeschteller d Domains lösche loh (was oft bedütet, dass öbber anderscht si widr regischtriert) odr si uf ihre Name übertrage loh (was bedütet, dass sie jährlichi Gebühre zahle müen, um z' verhindere, dass d Domain widr zuem Regischtriere freigeh wird). Nach em ACPA könne Cybersquatter für Ruef- un Gschäftsschädigung bis zue $100.000 haftbar gmacht wärde.

Es het au scho mehreri Fäll geh, wo Firme, Einzelpersone odr Regierige versuecht hen, Domainname mit de Hilf vo falsche Aschuldigunge vo Markeverletzig ihrem Bsitzer wegzneh. 
Deilwis sin sälli Verfahre sogar erfolgrich gsi. Sälli Praxis wird au "reverse cybersquatting" gnennt.




</doc>
<doc id="6011" url="https://als.wikipedia.org/wiki?curid=6011" title="Domaingrabbing">
Domaingrabbing

De änglischi Begriff Domaingrabbing bezeichnet es missbräuchlichi Reserviere vo nere Domäne.

Im Gegesatz zuem Cybersquatting ("Cyberbsetze"), wo vorrangig bekannti Domainname (z. B. ibm.com) reserviert un zue überhöhte Pris em jewilige Unternähme offeriert wärde, bschränkt sich 's"Domaingrabbing" uf d' Reservierig vo Gattigsbegriff. So wärde bischpilswis Wörter usem dägliche Gebruch in sämtliche Forme un TLD regischtriert (z. B. haarföhn.de, e-haarföhn.net, elekronischer-haarföhn.com, usw.) 
S Zil isch es entwäder sälli Domains mit Gwinn z'verkaufe odr durch di aktivi Benutzig Bsuecher z'suggeriere e Websyte zue nem bschtimmte Thema odr Begriff z'sii, obwohl dr Content nümmi vil mit em Domainname z due hät. Bsunders populär isch sälli Methode bi Dialer-Abieter, wo d Bekanntheit vo nere Domain usnütze un e ähnlich gschribeni Domain für sich regischtriere (Lueg au Typosquatting).

Drvo abzgränze isch legale Domain-Handel vo Domains, wie ner zuem Bischpiel uf Domainbörse schtattfinde duet.

Im JuraWiki versuecht me grade e baar rächtlichi Informatione zue däm Thema z'sammle: http://jurawiki.de/DomainGrabbing




</doc>
<doc id="6012" url="https://als.wikipedia.org/wiki?curid=6012" title="Sonnentau">
Sonnentau

D Gattig Sùnetou ("Drosera"; alemannischi Näme) bǜudet mit iiras uber 170 Aarte iini vo de grööschti Gattig vo de fliischfrässende Pflanze, si zöüt zù de Famylie vo de Sùnetougwächs (Droseraceae). 

Sowou de botaanischa Naame (vom gryychische "Drosos" fer „Tou“) aus o de tütscha Naame liite sich vom glänzende Usgsee vo de zauriiche Drüüsesekrettropfe a de Spitzi vo de Tentakù ab, wo a di morgendlechi Toutropfe erinnere. 

Sùnetouaarte sy säute ii-, meistens aber meejäregi Chrütter, si bǜude Rosette, sin ufrächt oder chlättere; si sin vo mitterer Grössi vo iim bis hùndert Zentymeeter, je nach Aart; Sùnetou-Aarte, wo chlättere, chii jedoch a wesentlech gröösseri Lengi erryyche, ùber 3 Meeter sy berichtet cho ("Drosera erythrogyna"). Sy chii nachwyyslech as Auter vo ùber 50 Jaar erryyche. Di Gattig isch so seer ùf d Ufnaam vo Stickstoff dùrch Ynsektefäng spezyalysiert, dass iira ds Enzym, wo d Pflanze normalerwyys fer d Ufnaam vo bodebùnenùm Nytraat bruuche, vouständig feeut.

Di Gattig laat sich i verschideni Wùchsfoorme yytiile:


Obwou nid dùrchena Wùchsfoorm im strenge Sinn defyniert, chùnnt hüüfig no a wytteri Gruppierig aagfüürt:


Ds Wùùrzusysteem vo de meischte "Drosera" isch nùme schwach uspräägt. As dient houptsächlech de Verankerig vo de Pflanze im Ùndergrùnd ù zù de Wasserufnaam; fer d Näärstoffversoorgig sy d Wùùrzle fasch bedüttigslos.
As paar südafrykaaneschi Aarte spichere i iiner Wùùrzù Wasser ù Näärstoff. Bi paarne australische Aarte sy zu däm Zwäck Chnole ùs Spycherorgaan aagliit; si diene fer d Ùberduurig vo de Pflanze innera extreemi Trochehiit.

Systematik na Seine & Barthlott, 1994, ergänzt um Revisione und Nöibschriibige in Undergattigen und Sektione ufteilt.



</doc>
<doc id="6013" url="https://als.wikipedia.org/wiki?curid=6013" title="Sensebezirk">
Sensebezirk

De Seisebezirk (frz. "District de la Singine", Fryybùrger Patois ) isch iina vo de sǜbe Bezirk im Kanton Frybùrg i de Schwyz ù de einzig rein tütschspraachiga vo däne Bezirk. Benannt isch er nam Flùss Seisa, wo de Groosstǜu vo synneri östlechi Grenza zùm Kanton Bärn bǜudet.
De Seisebezirk het o a iigeta Dyaläkt, wo Seislertütsch hiist.

Zùm Seisebezirk gköre 17 Gmiine:









</doc>
<doc id="6015" url="https://als.wikipedia.org/wiki?curid=6015" title="Gregorianischer Kalender">
Gregorianischer Kalender

Der gregorianisch Kaländer isch en Kaländer, wo vom Popscht Gregor XIII. im Jaar 1582 veraalasst woren isch. Er modifiziert d Schaltregel vum julianische Kaländer, wo ufs Edikt vo Kanopus fer dr ägyptisch Kalender zruckgoht.

Im gregorianisch-julianische Kaländer häd es Jaar 365 Tääg und zwölf Mönet. En Monet hät abwächsligswiis 31 oder 30 Tääg und zwar fangt mer all halb Jahr neu a zele. Drum händ de Juli und de Augschte hinderenand beed 31 Tääg. En spezielle Monet isch de Februar oder Hornig, won nöd 30 sondern nume 28 Tääg – oder imene Schaltjaar 29 Tääg häd.


Für s Schaltjaar im gregorianischi Kaländer gälted die Regle, immer bezoge uf de christlich Zittrechnig:


Des füehrt zue eme middlere Johr vo gnau 365,25 Däg. Gegenyberem datsächliche tropische Johr, also dr Zitruum zwische zwei Früehligs-Dag-un-Nacht-Glichene mit 365,2422.. Sunnedäg isch säl aber fast 12 Minute z lang, was yber 128 Johr gnau ei Schaltdag z'vil usmacht. Dodurch verfrüeht sich dr datsächlich Früehligsafang (un demit au alli andere Johreszitte) im Kalenderjohr.

Um des wiider z korrigiere, isch 1582 d Schaltregel e chlei weng modifiziert worre:


So sind zum Biischpiil d Säkularjaar 1800, 1900 und 2100 kei Schaltjaar, d Säkularjahre 2000 und 2400 aber scho. So duuret s Gregorianischi Jaar 365,2425 Tääg, und s isch gnauer wie s Julianische Jaar, wiicht es doch numme um 0,0003 Däg vum datsächliche tropische Jaar ab.

Sit em Erschte Konzil von Nicäa im Jahr 325, wo mer beschtume häd, das de Früeligsaafang am 21. Märze sei (wichtig fer dr Ostertermin), isch de julianischi Kaländer scho 10 Tääg abgwiche, d. h. dr chilchlig Früehligsafang isch 10 Däg vorem astronomische gläge. Drum hed de vo Gregor XIII. mir de Usarbeitig vo dr Reform beufdragt dytsch Jesuit Christophorus Clavius – bi de Kaländerreform zää Tääg usfalle laa. Nach em 4. Oktober 1582 isch dänn grad de 15. Oktober cho. So häd mer dä Fääler vom julianische Kaländer chöne uusgliiche un defir gsorgt, dass dr astronomisch Früehligsafang im Middel wiider uf dr chilchlich fallt un Ostere nit irgendwenn emol im Hochsummer isch.

De nöi Kaländer isch zeerscht nu i de katholische Länder ufgnoo worde. Di meischte proteschtantische Länder händ en eerscht im 18. Johrhundert übernoo, und z Russland isch de gregorianischi Kaländer sogar eerscht 1918 iigfüert worde. Z Schwede, wo de gregorianischi Kaländer 1712 iigfüert worden isch, isch i ganz Sach eso unglückli gloffe, das mer zwee Schalttääg häd müesse mache un s i dem Jaar en 30. Februar gee häd.

Öppis Gschpässigs isch de Schalttag. Di meischte Lüüt meined, dä segi am 29. Februar und es segi en zuesätzliche Taag. Das isch aber nöd eso. Ime ne Schaltjahr wird de 24. Februar topplet zelt, bi de andere Tääg (25. bis 28. Februar) verschiebd sich dän s Datum um eine. Märke tuet mer das aber nume i de katholische Chile, wil sich d Namenstääg und di chirchliche Fiirtig drum verschiebe tüend.

Früener hät mer nöd s Datum gschribe, wie mer das hüt macht. De 24. Hornig (Februar) gheisst i de römische (latinische) Schriibwiis won zur Ziit vo de Kaländerreform üblich gsi isch „a. .d VI Kal. Mart.“ Das gheist uf guet tüütsch: sächste Tag vor em Monet März. De toppleti Tag im Schaltjaar gheist gliich. Wil de sächsti Taag (lat. sextus) topplet (lat. bis) zelt wird, heissed d Schaltjaar und d Schalttääg bis uf de hütigi Taag „bissestilis“ (uf latinisch), „bissextile“ uf änglisch oder „bissetile“ uf italiänisch.

E Kalender isch kei Zittrechnig (Ära), sundern e Kalender strukturiert e Johr. E Ära zellt degege d Johr ab eme bestimmte Zittpunkt (Epoche). E Kalender cha mit underschidliche Epoche gnutzt werre. So rechnet mer z. B. in Japan d Johr nooch dr Thronbestigig vum Kaiser. S Johr 1 vu dr aktuelle Ära Heisei isch s Johr 1989 vu dr Christliche Ära. Beidi Äre nutze aber dr gregorianisch Kalender. Umchehrt cha e Epoche un die dezueghörig Ära au vu verschidene Kalender gnutzt werre. So isch z. B. die Christlich Ära in Rom 1582 vum Julianische uf dr gregorianisch Kalender umgstellt worre.

Jahresanfang


</doc>
<doc id="6016" url="https://als.wikipedia.org/wiki?curid=6016" title="Schalttag">
Schalttag

E Schaltdag isch e zuesätzlicher Dag, wo ime Schaltjohr zum Iisatz chummt. Schaltdäg sin notwendig, um dr Kalender iber langi Zittrüm mit em Johreszittjohr (tropischs Johr) z synchronisiere. D Johreszitte werre bestimmt dur d Stellig vu dr Erdax zue dr Sunne un dr Dageslängi, wo sich zyklisch ibers Johr änderet.

Vu einere Früehligs-Dag-un-Nacht-Gliichi zue dr nächste brucht d Erde 365 Däg 5 Stund 48 Minute un 45,26 Sekunde. Dr bürgerlich Kalender mit 365 Däg isch dorum noch vier Johr praktisch ei Dag gegeniberem tropische Johr z churz, weswäge no e Schaltdag iglegt wird, um dr Kalender wiider mit em tropische Johr z synchronisiere. Säll gschiiht im Gregorianische Kalender un Julianische Kalender im Hornig.

Die Schaltregel nächeret dr Kalender im tropische Johr uf ebba 11 Minute a. Des isch dr julianisch Kalender, wo s Johr mit 365 Däg un 6 Stund animmt. In 128 Johre füehrt des aber dezue, dass derno e Schaltdag zviil iglegt worre isch, wil jo s tropisch Johr e chlei weng chürzer isch.

Deswäge het mer 1582 dr julianisch Kalender reformiert un dur die gregorianisch Schaltregel ergänzt: In volle Johrhunderte vu dr christliche Ära fallt dr Schaltdag us, es sei denn, s Johr isch dur 400 deilbar.

Au anderi Kalender hän Schaltdäg oder gar Schaltmunät, um dr Kalender iber längeri Zittrüm mit em tropische Johr synchron z halde.

Dr Gregorianisch-Julianisch Kalender wendet im Prinzip d Schaltdagregel vum Ägyptische Kalender a. Dr Ägyptisch Kalender isch e Sunnejohr zue zwölf gliich lange Munät vu 30 Däg mit fümf aghängte Zuseatzdäg, sog. Epagomenen, gsi, so dass e Johr vu 365 Däg gha het. Wil säll aber fast e Virtel Dag z churz gsi isch, isch dr Afang vum ägyptische Kalenderjohr innert ebba 1450 Johre, dr sog. Sothis-Periode, dur alli Johreszitte gwanderet.

238 v. Chr. het no dr ägyptisch Chönig Ptolemaios III. Euergetes im Edikt vu Kanopus agordnet, dass alli vier Johr e sechste Epagomenen in dr Kalender izfüege isch, womit de facto dr hüt noch gültig Schaltdag igfüehrt gsi isch, wil sither jedes viert jo jetz 366 Däg gha het.



</doc>
<doc id="6017" url="https://als.wikipedia.org/wiki?curid=6017" title="Diagnostik">
Diagnostik

D' Diagnostik isch e Teil vo dr Medizin, wo sich mit dr Erkennig vo Krankete, Verletzige oder Zueschtänd befasst. 

Einersyts kha me d' Anamnese (Befroogig vo dr Gschicht vom Patiänt), die physikalischi Untersuechig (Luege, Loose, Aalänge, Böpperle etc.), denn aber au Laboruntersuechige (Bluet, Urin, Glänksflüssigkeit, Hirnflüssigkeit, Abschtrich etc.), Gwäbs- und Zälluntersuechige, Untersuechige vo elektrische Phänomen (Härz: EKG, Hirn:EEG, Musgle: EMG, Närve: ENG) und bildgäbendi Verfahre (Röntge, CT, MRI, PET, Szintigraphie etc.) unterscheide. E witeri Methode isch die sogenannti Funktionsuntersuechig, wo gluegt wird, wie (guet oder schlächt im Vergliich zur Norm) e Körperfuntion erhalten isch (z. B. Lungefunktion, Glukose-Toleranz, Muskelkraft etc.). 

S' Zämespiil vo all dene Unterkategorie ergit denn e mögligscht genaui Diagnose.


</doc>
<doc id="6022" url="https://als.wikipedia.org/wiki?curid=6022" title="Chrocus">
Chrocus

Chrocus (lat. "Chrocus", "Crocus"; alem. *"Hrôk"; zu ahd. hruoch "Chraije") sind zwee alamannischi Fürschte im 3. und 4. Jahrhundert gsi.

Nochem Gregor vo Tours und Fredegar isch de Chrocus en alemanische König (rex) gsii. Sini Muetter het em aagroote - dos nüme mögli sai, no prächtigeri Baute zerrichte - die bistehende z zerstöre. Drufabe isch er i Gallie igfale und het grosse Schade agrichtet. Im Land vode Arverner het er de Tempel "Vasso Galate" zerstört und in Gabalitana de Bischof Privatus tötet. Z Arelate (Arles) isch er vom Marius gfange worde. Me hetten gmarteret und schlussendli tötet. Dem Chrocus werd au d Zerstörig vun de Schtadt Mende z Gallie zuegschribe.

De halbhistorischi Bricht nint Bizug uf d Zerstörig vom Limes im Joor 256 dur d Alemanne und d Iifäll vo dene i römisches Gibiet. De gnennti Marius chönnt de gallischi Kaiser Marius († 269) gsii si.

306 isch dä Chönig (rex) Chrocus in York in Britannie bi dä Ärhebung vum Konstantin I. zuem Kaiser beteiligt gsi.




</doc>
<doc id="6023" url="https://als.wikipedia.org/wiki?curid=6023" title="Gotfrid">
Gotfrid

De Gotfrid (lat. "Gotfridus", "Cotefredus", "Godafridus dux"; † 709) isch en alamannische Herzog us em Huus vo de bayrische Agilofinger gsi. Er isch de Vater vum Lantfrid und vum Theudebald gsi. 

Nochra Urkunde, wo zwüsche 700 und 705 uusgstellt woren isch, het dä Gotfrid uf Bitte vum Priesta Magulfus z Cannstatt dä Ort Biberburg (vermuetli am Neckar) dr Zelle vum Heilige St. Gallus gschänkt.

De Gotfrid isch mit dä fränkische Huusmeier verfindet gsi un het ihne gegenübe d Unabhängigkeit vun sinem Herzogtum verteidigt. Er isch 709 während eme Chrieg gege dr Anulfinger Huusmeier Pippin der Mittleri (au Pippin vo Herstal) gstorbe.

Noch siim Dod hänn sine Söhn Lantfrid un Theudebald gmeinsom Ospruch ufs Herzogenomt erhobe und sin vom Pippin wenigstens indiräkt unterstützt worde, wo dä im gliiche Johr ä Chriegszug gege än andere alemannische Herzog, dr Willehari, unternoh het.




</doc>
<doc id="6025" url="https://als.wikipedia.org/wiki?curid=6025" title="Donauschwaben">
Donauschwaben

Donauschwobe (ung. "dunai svábok") nännt mer e Bevölkerigsgruppe, wo uff em Gebiet vom ehemolige Ungarische Königrych, also im Gebiet vom hüttige Ungarn läbe. Si mache e Großdeil vo de Ungarndütsche us.

D Mehrheit vo-n-ne isch im 19. und 20. Johrhundert assimiliert worre und hät sich an di ungarischi Gsellschaft abasst; e Deil hät aber bis hüt ihri Müetersproch und Kultur bhalte.

De Name leitet sich vo de Ywohner vom Schwobeland ab. Sälli Bezeichnig isch eigentlig kei korräkti Zämmefassig: d Donauschwobe sin nit numme uss em Schwobeland cho, sondern vor allem vo Bayere, Östrych, Hesse, uss de Bfalz, em Elsass und de Nyderland.

Di erschte Donauschwobe hän noch de Befreiig vo Ungarn vo de Türkeherrschaft über s ganze ungarische Gebiet verbreitet. Vor em zweite Wältchrieg hät's schätzigswis öbbe 2 Millione Donauschwobe ge. In de 30er-Johr hät de Adolf Hitler si uffgfordert, zruck in s Dütsch Rych z cho. Di letschte 200'000 vo-n-ne sin in de 40er-Johr mit de dütsche Armee abgwandert; säll isch eini vo de gröschte Umsydligsaktione vom 20. Johrhundert gsi.

Hütt läbt de gröscht Deil vo de Donauschwobe in de Komitat Baranya, Tolna und Bács-Kiskun. Z Baranya git's di meiste Dörfer, wo fast numme vo Dütsche besydelt sin (Óbánya, Ófalu), gfolgt vo Tolna, wo's am Hang vom Mecsek-Gebirge und am Ufer vom Sió e große Adeil vo de Bevölkerig dütschsprochig isch. E dritte Deil vo de Donauschwobe konzendriert sich uff d Dörfer südlig vo Kalocsa im Komitat Baranya. Di bekanntesti und wichtigsti ungarndütschi Bildigsyrichtig isch z Baja (Bács-Kiskun). E anderi bekannti kulturälli Yrichtig isch di Dütschi Bühni (Deutsche Bühne) z Szekszárd, Tolna.

Witeri donauschwöbischi Bevölkerig findet mer in de Umgebig vo Budapest und im Komitat Pest. De 23. Budapester Bezirk isch vo vyle Schwobe bewohnt, im benochberte 20. Bezirk isch s "Német Nemzetiségi Gimnázium" (Deutsches Nationalitätengymnasium). Zudem git's in de Komitat Komárom-Esztergom, Veszprém, Hajdú-Bihar, Fejér, Somogy, Vas und Békés vereinzelti Gmeinde mit re große Azahl vo dütsche Bewohner.





</doc>
<doc id="6026" url="https://als.wikipedia.org/wiki?curid=6026" title="Banat">
Banat

S Banat isch a Provinz in Südungarn gsi. Sie hätt da Südweschta fa Rumänie (unter andrem die Gegat um Demeschwar/Temesvár/Timişoara), an Toal far hüttiga Voyvodina und an Toal vom hüttiga Südungarn umfaßt.

Dur die Türgakriag isch des Gebiet im 16. Jahrhundert fascht entvölkrat woara. In da folgenda zwoa Jahrhundert händ si dött in dem früanar rein ungarischa Gebiet o unter andrem uf Iniative vo de Habsburger an Hufa verschiidene Völker niederlo.

Drunter sin an Hufa Serba gsi wo vor da Türga gflüchtat sinn, d'i Donauschwoba, Rutenen, Slowaka und no a paar andre.

Nachdem Österriech-Ungarn da Ersta Weltkriag verlora hätt, hat ma des Gebiet zwüsche Jugoslawie, Ungarn und Rumänie uftoalt.

Di natürlige Gränze vum Banat sin im Süde d'Donau, im Weste d'Theiß, im Norde d'Maros un im Oste d'Däler vum Temes un de Cerna am Füeß vu de Südkarpate.

De Großdeil vum Banat isch flach un ghört zu de Große Ungarische Diefebeni, während im Südoste s Banater Gebirg litt. De höchst Punkt vu de Region isch de Piatra Goznei mit 1447 Meter.

S Banat ghört zu dräi Staate: de gröscht Deil (18.945 km²) litt im Oste un ghört zu Rumänie, de Weste (9.307 km²) zu de Vojvodina (Serbie) un e chleis Stuck im Norde (217 km²) zu Csongrád (Ungarn).

Ethnisch isch s Banat e viilfarbigi Region. D'Mehrheit stelle Serbe bzw. Rumäne, abber in chleinerer Zahl findet mer au Ungare, Dütschi, Roma, Slowake, Ukraiiner, Kroate, Tscheche un Bulgare. Di Dütsche, wo früener e großi Minderheit gsy sinn, sinn nach dr Wendi 1989 fascht all uf Dütschland uusgwanderet.

Nochdem s Banat als Deil vum Chönigriich Ungarn unter de Türkeherrschaft entvölchert wore isch, hänn d'Habsburger noch de Verdriibig vu de Türke im 18. Johrhundert Iiwanderer do aagsidelt. Di meiste vu ihne sin Dütschi gsi; si sin in zwei Wälle iigwandert. Zwüsche 1720 un 1740 sin au wenigi Franzose, Italiäner un Spanier aagsidelt wore, si sin allerdings schnäll in de Dütsche uffgange. Scho vorhär, während de Türkeherrschaft, hänn Serbe un Rumäne s Banat bewohnt, 1737 sin Bulgare dezüechuu, wu vu Oltenie gflüchtet sin. In de dörtmolige Komitat Torontál un Temes hät's ab em 18. Johrhundert au tschechischi un slowakischi Dörfer gee. Au Ungare hänn sich aagsidelt, si sin abber nit lang blibe, hänn sich zerstreut odder sin abgwandert.

Dr Wortschatz vo de Dütsche, de "Banater Schwobe," dokumentiert s Wörterbuech vo de Banater dütsche Mundarte, wo syt 2013 usechunt.

De rumänisch Deil isch in dräi Chreis ("Județ") iideilt: Arad, Timiș un Caraș-Severin. De Mittelpunkt vum rumänische Banat isch Timișoara. S serbisch Banat isch in e nördlige, e mittlere un e südlige Deil glidert, e chleins Gebiet isch Deil vu Belgrad wore. Di gröschte Stedt sin Zrenjanin un Pančevo.

Im Mittelalter isch s Banat Deil vum Chönigriich Ungarn gsi. Noch de Niderlag bi de Schlacht vu Mohács (1526) sin zwei Drittel vum Banat vu de Türke bsetzt un entvölchert wore, de Räst isch zum Fürstetum Sibebürge chuu un Deil vum Partium wore. Noch de Verdriibig vu de Türke un em Fride vu Pozsarevác im Johr 1718 isch s Banat nit widder Deil vu Ungarn wore, sundern isch als eigeständigi Region innerhalb vu de Monarchii diräkt de Wiener Regierig unterstellt gsi. An de Gränze sin serbischi, dütschi un rumänischi Gränzwächter uffgstellt wore; im Banat sin dütschi Iiwanderer aagsidelt wore. Andere Völcher isch es bis 1778 sogar verbotte gsi, des Gebiet z bewohne.

Vu de ölf Bezirk vum Banat hät d'Maria Theresia dräi züe-n-ere Militärgränze gmacht, in de andere acht hät sì absoluut regiert. Uff Dräng vum ungarische Parlamänt sin sälli acht im Johr 1741 widder Ungarn aagschlose wore. Während de Ungarische Revolution sin im Weste vum Banat Chämpf zwüsche Dütsche, Ungare un Serbe usdrage wore, noch de Kapitulation hänn d'Habsburger Ungarn de Deil vum Banat aberkännt, erst noch em Östriichisch-Ungarische Usgliich (1873) isch es zruck unter ungarischi Herrschaft chuu.

De Verdrag vu Trianon noch em Erste Wältchrieg hät s Banat uff dräi Länder uffdeilt, obwohl vor allem di dütschi Bevölcherig sich degege versüecht hät z wehre. Im Zweite Wältchrieg isch de Weste vum Banat vu Dütschland bsetzt gsi, sällewäg hänn di aasässige Dütsche noch em Chrieg mieße flüchte odder sin verdribe odder ermordet wore.




</doc>
<doc id="6027" url="https://als.wikipedia.org/wiki?curid=6027" title="Kandertalbahn">
Kandertalbahn

S Chanderli isch e hischtorischi Museumsiisebahn im Chandertal im Südweschte vo Bade-Württeberg.

D' Eröffnig vom Chanderli isch am 1. Mai 1895 nach em Bau durch d Firma Vering & Waechter gsi, wo de Betrieb 1899 an di Deutsche Eisenbahn-Betriebsgesellschaft AG (DEBG) übergeh het. 1963 isch 's Chanderli vo dr Südwestdeutschen Eisenbahnen AG (SWEG) übernoh worde.

Nach eme Dammrutsch am 4. Juli 1983 bi Kandern-Wollbach isch de Verkehr zwüsche Wollbach un Kandere, de Personenverkehr offiziell zuem Dezämber 1983 igschtellt worde. D' Ischtellig vom Güeterverkehr bis Wollbach isch am 1. April 1985 gsi.

Sit 1986 betribt de Zweckverband Kandertalbahn do e Museumsbahn. Zuewile wird di Bahn hüte no brucht um Holz z' transportiere.

S' Chanderli zwigt z' Haltige (6 km nördlich vo Basel) vo dr Rhiitalbahn ab un füehrt über e Schträcki vo 13 km durch 's Chandertal noch Chandere am Fueß vom Hochblaue.

Personewage us em 19. un 20. Johrhundert komplettiere de Fahrzügpark.



</doc>
<doc id="6029" url="https://als.wikipedia.org/wiki?curid=6029" title="Hallwilersee">
Hallwilersee

De Hallwilersee esch de gröschti natürlichi See im Aargau (de zweiti relativ grossi See esch de Klingnauer Stausee) und liit wie de Baldeggersee im Seetau.

Ned die ganz Flächi vom Hallwilersee liit im Aargau, e Föiftel vo Aesch ufwärts gege Mose zue ghört zom Kanton Lozärn. Was veli ned wösse: Set em Zämeschloss vo Möischter ond Schwarzebach het auso sogar de Lozärner Fläcke Seeaschtoss, wenn ou nome es paar Meter.

De Hallwilersee esch a de töifschte Stell 47 Meter töif, ond er zeichnet sich derdur us, dass me fascht ganz rondome uf Wanderwäg cha goh (abgseh vo einige Naturschotzgebiet und private Plätz).
Uf em Hallwilersee verchered Kursscheff i de Säson vom Früelig bis Endi Oktober. D Schefffahrtsgsellschaft Hallwilersee hed e Flotte vo föif Scheff met de Näme "Brestenberg", "Fortuna", "Seetal", "Hallwil" ond d "Seerose", wo om di letscht Johrhondertwendi als Ersatz för d "Möve" ikauft worde esch.



</doc>
<doc id="6033" url="https://als.wikipedia.org/wiki?curid=6033" title="Bezirk Inn">
Bezirk Inn

Da Bezirk Inn (rätorom. ) isch bis am 31. Dezember 2015 a Verwaltigsainhait vom Kanton Graubünda i da Schwiz gsii. Am 1. Januar 2016 isch er dur d Region Engiadina Bassa/Val Müstair ersetzt worda. Er hät da nordöschtlichschti Tail vom Bündnerland umfasst, isch 1196,56 km² gross gsii und hät Endi 2010 9670, Endi 2014 no 9426 Iiwohner kha.

Da Nama hät da Bezirk vom Fluss Inn, wo da nördlich Tail vom Bezirk durflüsst. Im Oste vom Bezirk lit da Schwizer Nationalpark.

Zum Bezirk Inn händ die Krais mit irna Gmainda khört:



</doc>
<doc id="6037" url="https://als.wikipedia.org/wiki?curid=6037" title="Vestralp">
Vestralp

De Vestralp (lat. "Vestralpus"; alem. *"Westaralb" ) isch en alamannische Gaukönig (rex) gsi, wo ide Boor gherrscht het. 

De römisch Historiker Ammianus Marcellinus het gschribe, dass de Cäsar Julian im Joor 359 bi Mainz de Rhii überschritte het un mit sim Heer em Negger no ufe zogen isch und ain Gaukönig nochem andere underworfe het. S Gibiet vom Vestralp isch s letzti gsii, bevor er dur s Gibiet vom Vadomar, wo scho Fride mitem Julian gschlosse gha het, abzogen isch.




</doc>
<doc id="6039" url="https://als.wikipedia.org/wiki?curid=6039" title="Ur (Alamanne)">
Ur (Alamanne)

De Urius (lat. "Urius", "Varius") isch en alamannischer Gaukinig (rex) usm 4. Johrhundert gsi, wo im Gibiet vom obere Neckar gherrscht het.

De römischi Schriftsteller Ammianus Marcellinus het gschriibe, des der Cäsar Julian im Johr 359 bi Mainz de Rhin überschritte het und em Neckar no ufwärts ain Gaukönig nochem andere underworfe het und mit dene, nochdem die alli Gfongeni freiglo hen, Fridesverträg agschlosse het. 

De Name isch möglicherwiis gallisch, wo d Näme "Urius" und "Urio" vorchömet.





</doc>
<doc id="6040" url="https://als.wikipedia.org/wiki?curid=6040" title="Agenarich">
Agenarich

Dr Agenarich au Serapio (lat. "Agenarichus, Serapio"; alem. *"Aginarîch" "Schwertkönig") isch e alamannischer Gaukini (rex) usem 4. Johrhundert gsi. Er isch dr Sohn vum Mederich un dr Neffe vum Chnodomar gsii. 

Dr remisch Historiker Ammianus Marcellinus het iber de Agenarich gschribe: ""Siine Nome het er doher, dass siin Vater Mederich langi Zit als Geisel in Gallie feschghalte worre isch, dert in griechisch Gheimlehre iigfihrt worre isch un siine Sohn, wo eigentlich Agenarich gheisse het, noch däm Gott Serapis in Serapio umbnonnt het.""

357 het dr Agenarich as junge Maa zome mit siinem Onkel Chnodomar, e alamannischs Heer in dr verluschtriche Schlacht vu Argentoratum gege des Remisch Heer unterem Cäsar Julian gfihrt.




</doc>
<doc id="6041" url="https://als.wikipedia.org/wiki?curid=6041" title="Ursicin">
Ursicin

De Ursicin (lat. "Ursicinus") isch e alamannischer Gaukini (rex) im 4. Jahrhundert gsi, wo im Gibiet vom obere Neckar gherrscht het.

Er het im Joor 356 ide Schlacht vo Strossburi gege de Julian kämpft. De isch e Joor spöter bi Mainz öber de Rhii und het de Raije no die alemannische Könige Suomar, Hortar, Makrian und Hariobaud, Urius, Ursicin und Vestralp underworfe und mit dene König Verträg abgschlosse.

De Name "Ursicinus" isch latinisch. S bistoot aber au d Möglichkait, as de Name Germanisch isch, wie die fränkische Näme "Ursio", "Ursipert" und "Ursulf".




</doc>
<doc id="6043" url="https://als.wikipedia.org/wiki?curid=6043" title="Bund von Brunnen">
Bund von Brunnen

De Bund vo Brunne isch e politische Vertraag zwüsche de Urschwiizer Oort gsi.

Nach de Schlacht am Morgarte vo ane 1315, wo für die alte Eidgenosse guet usggangen isch, händ sich d Verträter vo de vier Urkantön Uri, Schwyz, Ob- und Nidwalde z Brunne bi Schwyz troffe und de alti Bund, wo si schomal aafangs Augschte 1291 erneueret gha händ, neu bestäätiget. Das isch am 9. Dezämber 1315 gsi.

D Urkund zum alte Bund, wo de Legände naa uf em "Rüütli" änet em Ländersee sell gschwoore worde sy – me seit däm bis hüt de «Rütlischwur» –, häd de Schriiber, vermuetli de Lüütprieschter vo Altdorf, uf latynisch gschribe gha. Jetzt aber, das isch es Novum in de Schwiizer Geschicht, isch de nöi Bundesbrief uf tüütsch geschribe worde. Wiso si sich grad z Brunne troffe händ isch nöd klar. Waarschindli wil me mit em Schiff vo Uri und vo Underwalde här gäbig det anechunt.

Im Wäsentlige hät dr Bundesbrief vo 1315 drei Themene: 



</doc>
<doc id="6045" url="https://als.wikipedia.org/wiki?curid=6045" title="Schlacht von Argentoratum">
Schlacht von Argentoratum

D Schlacht vu Argentoratum oder au Schlacht vu Strossburg isch e Schlacht gsi zwische de Alamanne un de Römer im Spotjohr 357 in de Nechi vum hitige Strossburg.

De remisch Kaiser Constantinus II. het sine Neffe, de Julian, zome mit dem remische Heermeischter Barbatio noch Rauracum (hit Kaiseraugst) gschickt, zum d Alamanne endli z bezwinge. Wäge dem Läten-Ufstond und durich s Verschulde vum Barbatio ischs de Alamannne unter em Gaukinig Chnodomar glungi, s stärker remisch Heer z besige un in d Flucht z schlage.

D Alamannekinig Hortar, Suomar, Ur, Ursicin, Vestralp, zeh Unterkinig un vil Adligi unter de Fiehrung vum Chnodomar un sinem Näffe, em Agenarich (Serapio), hän ihri Heer gsommelt un sin gege de Julian ufzoge, zum ihri Onsprich uf d linksrhinische Gebiet z bekräftige. De Julian isch eme Heer vun ugfähr 35.000 Alamanne gegeiber gstonde, wu sich us verschideni Teilstämm zämmegsetzt het. E Iberlaifer us em Barbatio sinem gschlagene Heer het de Alamanne gnau berichtet, dass de Julian nu 13.000 Monn unter Waffe het. Im Bewusstsii vun ihrem vorige Siig un de Ibermacht hän d Alamanne Bott zum Julian gschickt, wo en uffgfordert hän, s Lond z verlosse, wil si sich des mit Tapferkeit un Waffe gnume hän. De Julian het die Bott gfonge gnume un het bschlosse mit sine winige Soldate in de Kompf z ziege.

De Julian isch mit mit sinem Heer - do sin au keltischi un germanischi Auxiliareinheite debi gsi - vun Zàwere us in Richtung Strossburg zoge. Unterwegs hän si sich vun de Felder s Esse gnume. D Alamanne sin vorhär drey Täg un Nächt iber de Rhin gsetzt un hän d Remer bi Strossburg schu kompfbereit erwartet. Voreb de Kompf ogfonge het, hen di alamannische Fuesstruppe ihri Unterkinig ufgfordert, vun de Ross z stige, dass si sich eweg ritte kinne, wänn s bränzlig wird. Beidi hen deno ihri Schlachtordnung ufbout, d Remer hän ihri Riterei uf de recht Fligel gstellt, de Chnodomar sine Riterei hinter sich uf de link Fligel. 

De Alamanne isch om Onfong glunge, di remisch Riterei in d Flucht z schlage. D Fuesstruppe sin deno ufenonder troffe un d Erfolg sind hin un her gange.
Noch em Ammianus hän ebebirtigi Gegner kämpft, d Alamanne durich ihri grossi Kraft, em hoche Wuchs, wild un stirmisch gege di gschuelte, usgrischtete un erfahrene remische Soldate. Deno het aber di guet Erfahrung vum remische Heer d Entscheidung brocht. Wu ded Alamanne die Ibermacht vun de Remer klar wore isch, hän de Chnodomar un sine ibeelebende Alamanne versuecht iber de Rhin z flichte. D Remer hän di donn verfolgt un si in de Rhin nin tribe. 

Au de Chnodomar het versuecht iber de Rhin z kumme. Ihn het aber e remischi Kohorte zämme mit drey enge Freind un zweihundert Begleiter gstellt. 
De Chnodomar het ufgäbe un de Cäsar Julian um Gnad bette. Si hän en uf Rom brocht un är soll in eme Fremdelager uf em "Mons Caelius" on Lethargi gstorbe gsi. 

Uf de remische Syt sin 243 Soldate un 4 Militärtribun gfalle. Uf de alamannische Syt siige noch remische Bricht zwische 6.000 un 8.000 Manne uf em Fäld gfalle oder im Rhin vertrunke.

Di wo iberläbt hän, syn heimzoge, hän sich aber an d Kapitulation vum Chnodomar nit bunde gfiehlt. De Julian het in de Nechi vun Mainz e Bruck iber de Rhin baue glosst und isch deno uf di onder Syt zoge. Deno hen si ihri Guetshef un Befeschtigunge im fremde Lond wider ufbout und de Alamanne s Vih und Frucht gnumme. Mit de Kinig, wo au no z Stossburg deby gsii sind, het de Julian Fridesverträg mache losse.




</doc>
<doc id="6046" url="https://als.wikipedia.org/wiki?curid=6046" title="Hortar">
Hortar

De Hortari (lat. "Hortarius"; alem. *"Hordahari" "Schatzchrieger") isch en alamannischa Gaukini (rex) gsi, wo 356/8 im Gibiet vom Odewald gherrscht het. Öb er identisch isch mitem Hortari, wo im Joor 372 as Först (primas) vode Bukinobante gnennt werd, isch umstritte, well d Bukinobante nördlich vom Main agsidlet gsii sind.

De römisch Historiker Ammianus Marcellinus het gschribe: "Noch ra sigriche Schlacht gegä dä römischä Heermeister Barbatio (357) bi Rauracum (Kaiseraugst) hend sich d Alamannenkinigi Hortar, Suomar, Ur, Ursicin un Vestralp untar dä Fyhrung vum Chnodomar und em Agenarich (Serapio) ihri Heeri versommelt, un sind gegä dä römisch Bfehlshabar Severus zogä, in d Schlacht vo Strossburi. Noch de verlorena Schlacht het de Hortar, sin Lebä un Lond gegä Liferi vun Gspanne un Baumaterial, kene bhalte." Im Joor 358 het de Cäsar Julian mitem Hortari e Fridesvertrag gschlossi. 

Im Joor 372 erschint en Hortar, wo als Först vode Bukinobante gnennt werd, zsämme mit em enandere Först, em Bitherid, im römische Militärdienscht. Dur Folter isch vum Hortar ä "Gständnis" erpresst worä, wonoch er gegä dä Staat grichteti Brief an onderi Alamannenfyrste gschickt hän soll. Dorufhin isch er zuem Tod durch d Flammi verurteilt worä.




</doc>
<doc id="6049" url="https://als.wikipedia.org/wiki?curid=6049" title="Gundomad">
Gundomad

De Gundomad (lat. "Gundomadus") († 356) isch ä alamannischa Gaukini (rex) vun dä nördliche Briisgauer im 4. Jahrhundert gsi. Er isch dä Bruedar vum Vadomar gsii.

354 het de Gundomad zomä mit sim Bruedar Vadomar ä Fridesvertrag mit de Römer gschlosse, noch nar verlorene Schlacht bi Kaiseraugst gegä dä Kaiser Constantius II. 356 isch de Gundomad abar vun sine Lit tötet worä, wyl d Briisgauer mit sinerä fridfertige Politik gegä d Römar nit iinverstonde gsii sind und si händ sich em Chnodomar agschlosse.





</doc>
<doc id="6050" url="https://als.wikipedia.org/wiki?curid=6050" title="Küssnacht SZ">
Küssnacht SZ

Chüsnacht, elter Chüsnach (amtlich "Küssnacht", bis Endi 2003 "Küssnacht am Rigi"), isch e politischi Gmeind wie au en Bezirk im Kanton Schwyz i de Zentralschwiiz und liid am Nordufer vom Vierwaldschtättersee und am Südufer vom Zugersee. Di richtig Uusschpraach isch "Chüsnacht," wie au die vom zürcherische "Chüsnacht". Wie Einsidle und Gersau bilded hie di politischi Gmeind und de Bezirk en Einheit.

Zur politische Gmeind Chüsnacht ghöred di drü Ortschafte Chüsnacht (8592 Iiwohner), Immisee (1968 Iiwohner) und Merlischache (1079 Iiwohner), wo je eigedi Chilegmeinde bilded und en eigedi Poschd hend, und no de Wiiler Haltike, wo zu Chüsnacht zellt.

D Nachbergmeinde sind Uedligeswil, Adligeswil, Megge, Greppe, Arth, Meierschappele, Risch und änet em See Walchwil.

Wie de früenrig Gmeindsname gseid hed, liid de Uusflugsbärg Rigi uf Gmeindsgebiet; syn Gipfel, de Kulm, bilded mit au de höchschti Punkt vo de Gmeind. De tüüfschti Punkt isch de Zugersee mit 413 m.

Zwüsche Chüsnacht und Merlischache staad au d Astridkapälle, wo a tragisch Unfalltod vo dr belgische Königin Astrid im Jaar 1935 erinnered.

Chüsnach isch zum eerschte Maal gnennt worde um 840 als "in Chussenacho" (Kopi 11. Jh.; 1179 "Chussenacho")

Quälle: Bundesamt für Statistik 2005

De Uusländeraateil isch 2010 bi 20,0 % gläge.

73,7 % vu de Iiwoner sind im Jaar 2000 römisch-katholisch gsii, 10,8 % evangelisch-reformiert.

Bi de Volchszellig 2000 hend vu de 10704 Iiwoner 87,5 % Tüütsch als Hauptspraach aaggää u 12,5 % anderi Spraache.

De Tieläkt vu Chüsnach ghöört zum Höuchschtalemannisch.

Jedes Jaar am 5. Dezämber finded uf de Strasse vo Chüsnacht s Chlausjage statt.




</doc>
<doc id="6053" url="https://als.wikipedia.org/wiki?curid=6053" title="Deutschfreiburger Mundarten">
Deutschfreiburger Mundarten

Di dütschfryburgische Mundarte, aso die Dialäkt, wu im dütschsproochige Deil vùm Kanton Fryburg gschwätzt werde, gliidre sich grob in drüü Gruppe:

Dernäbe isch in de Altstadt vo de Stadt Frybùrg e Sproochspiilart gschwätzt worde, wo mer "Bolz" dezue sait. S Bolz isch dur de Sproochkontakt zwüschem Dütsche ùn em Französische entstande ùn zeichnet sich dur vili Entlehnige ùn Code Switching zwüsche de Sprooche uss. Je nooch däm isch d Basissprooch deno s Dütsch oder s Französisch. Wyl di typischi Ùnterschichtekultur vo de Altstadt inzwüsche aber wyytgehend verschwùnde isch, wird au s Bolz, wo uss dänne Läbensùmständ entstande isch, hüt nümm vil gschwätzt.




</doc>
<doc id="6062" url="https://als.wikipedia.org/wiki?curid=6062" title="Suomar">
Suomar

Dä Suomar (lat. "Suomarius") isch ä alamannischa Gaukini (rex) usm 4. Johrhundart gsi, wo gegenüber vo Mainz im hütige Rodgau gherrscht het.

Dä römisch Historiker Ammianus Marcellinus het yber dän gschribi: ""Noch ra sigriche Schlacht gegä dä römisch Heermeischter Barbatio (357) bi "Rauracum" (Kaiseraugst), hänn sich di Alamannakinig Suomar, Hortar, Ur, Ursicin un dä Vestralp unta d Fyhrung vum Chnodomar und em Serapio ihri Heer vesommlät un sinn in d Schlacht vun Strossburi zoga. Noch dä verloreni Schlacht het dä Suomar, dä römisch Bfehlshaber Severus um sin Läbe un Lond bettlat, was ihm unter dä Uflagi vun Soldate- un Lebensmittellieferungi, gwährt wore isch.""

358 het dä Caesar Julian mit em Suomar ä Friedensvrtrag gschlosse.




</doc>
<doc id="6063" url="https://als.wikipedia.org/wiki?curid=6063" title="Makrian">
Makrian

De Makrian (lat. "Macrianus") isch en alamannische Gaukini (rex) im 4. Johrhundert gsii, wo zäme mit sim Brueder Hariobaud im Grenzgibiet zu de Burgunder gherrscht het, aso öppe im Mündigsgibiet vo Joogst und Kocher. Öb er identisch isch mitem Makrian, wo König vode Bukinobante gsii isch, blibt umstritte. Es schint aber, dass de Makrian die andere Gaukönige öberlebt het und so sis Gibiet het chöne bis zude Bukinobante uusdeene.

Wo de Julian im Joor 359 de Rhii öberschritte het, hend de Makrian und sin Brüder Hariobaud bi Capellati-Palas en Fridesvertrag mit de Römer gschlosse.

Im Joor 370 het de Kaiser Valentinian I. sich mit de Burgunder verbündet, wo im Maintal gsidlet hend, um de Makrian vo zwo Siite azgriiffe. Doch wo de Kaiser im Joor 372 öber de Rhii isch, um de Makrian z fange, sind d Burgunder nöd uftaucht und de Kaiser het wider müese zruggchere, aber es ischem glunge de Makrian i d Flucht z tribe. De Valentinian het den de Fraomar as König öber d Bukinobante igsetzt. Well aber de ganzi Gau i Urue verwüestet worden isch, isch de Fraomar uf Britanie abkommandiert worde und de Makrian het sich wider as König chöne bhopte. Im Joor 374 het de Valentinian um Fride bete und de Makrian isch denn bis zu sim Tod e verlässliche Bundesgnoss gsi. Er isch öppe um 380 im Kampf gege de Frankefürst Mallobaudes gfalle.




</doc>
<doc id="6064" url="https://als.wikipedia.org/wiki?curid=6064" title="Hariobaud">
Hariobaud

De Hariobaud (lat. "Hariobaudes"; alem. *"Hariobaud" "Heer-Gibieter") isch ä alamannischa Gaukini (rex) usm 4. Johrhundert gsi. Er hett zäme mit sim Brüeder Makrian am mittlere Neckar gherrscht.

Im Joor 359 het de Cäsar Julian bi Mainz de Rhii öberquert und isch südwärts zoge und denn de Neckar duruf, wobi er ain Gaukönig nochem andere underworfe het. Am mittlere Neckar het er die baide Brüedere Makrian und Hariobaud bekämpft.



</doc>
<doc id="6065" url="https://als.wikipedia.org/wiki?curid=6065" title="Litauen">
Litauen

Litaue isch a Land im öschtlicha Europa. Es isch a biz klenner wie Dütschland und hätt ca. 3,4 Mio Iwohner. 

Litaue isch eine vo de drei baltische Schtaate. 

Litaue grenzt im Norde an Lettland (Grenzlänge 610 km), im Oschte an Wißrussland (724 km), im Südweschte an de russische Oblast Kaliningrad (303 km) mit irer Houptschtadt Kaliningrad ("Königsberg"), im Süde uf me kurze Stück an Pole (110 km) und im Weste an die Ostsee (99 km). Im Nordweste bildet d'Oschdtsee a natirliche Grenz.

S Politische Syschtem vu dr Republik isch unitar und iberwiigendt als parlamentarische Demokratii organisiirt. 

Litaue isch a Midtgliid vu dr UN, dr Europäische Union (sit em März 2004), dr Eurozone, em Europarat, dr NATO (sit em März 2004) und dr G40. Die litausch Regiirung schtreabt momendtan an zeitweilige Sitz im UN-Sicherhoitsråt a.

Houptschtadt und Regiirugsgssitz isch Vilnius. 

Andre wichtiga Stätt sind: 

Litaue hot mehnerloi litauschschprochige Dialäkt; dorunter bischpilswiis Hochlitausch (aukštaičių) un Samogitsch (Niiderlitausch, Schemaitisch, Litauisch žemaičių).



</doc>
<doc id="6071" url="https://als.wikipedia.org/wiki?curid=6071" title="Fluch">
Fluch

S Wort Fluech seit ma:



</doc>
<doc id="6072" url="https://als.wikipedia.org/wiki?curid=6072" title="Inn">
Inn

De Inn (lat. "Aenus"; rätorom. ) isch e Nebefluss vo de Donau und het sini Quelle im Engadin i de Bündner Alpe. Er isch 517 Kilometer lang und flüüsst dör d Schwiiz, Östriich und Tüschtland, woner bi Passau i Donau ine flüüsst.

De Inn het sini Quelle bim Lunghinsee (Bündnerland) südwestlig vom Piz Lunghin inere Höchi vo nördlich vom Malojapass im Oberengadin und flüüsst as ersts in Silsersee, dänn in Silvaplanersee und nocher in St. Moritzersee. Er flüsst dänn witer i nordöstliche Richtig dör s Ober- und s Underengadin. Noch de schwizerisch-östriichische Grenze werd sis Taal Oberinntal gnännt bis abe uf Innsbruck, em Hoptort vom Tirol, und denn Underinntal. Vo Kufstein bis Erl im Tirol bildet de Inn d Grenze zwüschet Östriich und Tütschland. Nochene flüsst er e Stüggli dör Bayere um denn wider d Grenze zwüschet Östriich und Tütschland z bilde. I de Grenzstadt Passau mündet er noch 517 Kilometer denn i d Donau, wo bis dohi sälber öpe 547 Kilometer zrugglait het. As Alpefluss füert er vill Wasser und het bi sinere Mündig i d Donau mee Wasser im Jooresdurchschnitt as die.

Die wichtigste Ort, wo de Inn verbii flüüst sind: Sils Maria, St. Moritz, Samaade, Schuls und Zernez im Engadin, Landegg, Imst, Innsbruck, Hall in Tirol, Rattebärg, Wörgl und Kufstein im Tirol, schliesslich no Roseheim, Wasserburg, Mühldorf, Altötting und Passau z Bayere.

De ersti grossi Näbefluss, wo vo rächts in Inn flüüsst, isch de Flaz bi Sameede, und de bringt im Johresdurchschnitt me Wasser als de Inn bis do ane füert. Bi Zernez mündet de Spöl vo rächts in Inn. Si bringt Wasser vo Livigno us Italie und vom Ofepass. De ersti grösser Näbefluss, wo vo linggs in Inn flüüsst, isch d Sanna bi Landegg Im Tirol. Si bringt s Wasser vo de Rosanna (us em Gebiet vo St. Anton am Arlberg) und de Trisanna (us em Paznauntal). Vor Haiming (Tirol) chunnt dänn us Süde d Ötztaler Ache in Inn. Witeri längeri rächti Siteflüss sind d Sill vom Brenner obeabe und de Ziller us em Zillertal. Bi Roseheim chunnt vo lings de Mangfall, wo de Tegernsee entwässeret, und bi Marktl, em Geburtsort vom Papst Benedikt XVI. chunnt vo rächts d Alz, wo us em Chiemsee chunnt, dezue. De längst und wasserriichsti Näbefluss vom Inn isch d Salzach, wo bi Haiming z Oberbayern imündet.



</doc>
<doc id="6073" url="https://als.wikipedia.org/wiki?curid=6073" title="Postleitzahl (Schweiz)">
Postleitzahl (Schweiz)

D Schwizer Poscht hät 1964 als dritts Land (noch der Dütscha Bundesposcht und em United States Postal Service) d Poschtlaitzahla iigfüehrt.

I da Schwiiz sind d Poschtleitzahla vierschtellig. Wi bim neua Poschtleitzahlasyschtem z Dütschland ka a Gmeind mehreri Poschtlaitzahla erhalta. Dass a Ortschaft a aigeni Poschtlaitzahl hät, bedütet also nöd, dass es sich umana sälbschtschtändegi politischi Gmaind handlet. Dazua kunnt no, dass a Poschtlaitzahl mehreri politischi Gmainda umfassa ka (Bsp.: 3048 Worblaufen, umfasst Tail vo da Gmainda Bern und Ittigen), also a aidütegi Zuaordnig i beid Richtiga nöd 100% möglich isch. Zuasätzlich ischt d Adressirig vo einzelna Poschtschtella i grössera Städt vilfach nöd möglich (3000 Bern 1, 3000 Bern 2 usw.) Us demm Grund wört intern mit sexschtelliga Poschtlaitzahla gschaffet (300001, 300002).

I di schwizerische Poschtlaitzahla isch o s Förschtetum Liachtaschtei ibezoga. Di dütsch Enklava Büsingen am Hochrhein wia au di italienisch Enklava Campione d’Italia händ zuasätzlich zur nationala no je a eigeni Schwiizer Poschtleitzahl.

D Poschtleitzahla sind nochmana logischa Prinzip ufbaut. Di viar Ziffara sägid jedi ainzeln öppis über dia geographisch Lag vom beträffenda Ort us:
Di chlinnscht PLZ i de Schwiz hät Lausanne mit 1000 und di högscht hät Wildhuus i de Ostschwiz, nämmli 9658. Vessy im Kanton Gämf hät 1234, 4444 ghört zu Rümlige im Baselbiet und dä Ort mit 8888 isch Heiligchrütz i de politische Gmaind Mels.

Di erscht Ziffera voda Poschtlaitzahl git di entschprächend Region a.











</doc>
<doc id="6074" url="https://als.wikipedia.org/wiki?curid=6074" title="20. Jahrhundert">
20. Jahrhundert

S 20. Jaarhundert hät am 1. Jänner 1901 aagfange. Allerdings häd de damaligi Kaiser vo Tüütschland, de Wilhelm II. es mathematisch falsches Dekret usegee, won z Tüütschland de Aafang vom neue Jaarhundert uf de 1. Jänner 1900 verleit häd. S 20. Jaarhundert ghört zur Epoche vo de Neuziit und häd am 31. Dezämber 2000 uufghört.












</doc>
<doc id="6075" url="https://als.wikipedia.org/wiki?curid=6075" title="21. Jahrhundert">
21. Jahrhundert

S 21. Jaarhundert hät am 1. Januar 2001 aagfange und duuret bis am 31. Dezämber 2100.








</doc>
<doc id="6076" url="https://als.wikipedia.org/wiki?curid=6076" title="Diakritisches Zeichen">
Diakritisches Zeichen

Diakritischi Zäiche (me seit ene au "Diakritikum", Plural "Diakritika") sind chliini Zeiche won zu de Buechstabe ghööred wien zum Biischpiil Phünktli, Strich, Hääggli oder Kringel, won e psunderi Uusspraach oder Betonig aazeiged. Me schriibt si under oder über de Buechstabe, mängisch au i de Buechstabe ine. Diakritischi Zäiche bruucht mer meischtens nume i einere Spraach oder i wenige Spraache won verwandt mitenant sind. 

Wämmer främdsprachigi Tegscht zitiere tuet, sött me die diakritische Zäiche au schriibe. Mit dene wo mer uf französisch bruucht (Sedij [ç], Egü ['], Graav [`] und Sirgumflex [^]) isch das uf de Taschtatuur eifach. Bin andere (Hatschek [š], Tild [ñ] und alne andere) mues mer halt e chli sueche.

Me findt diakritischi Zäiche vor alem bim latinische Alphabet won mer für seer vili Spraache bruuche tuet. Anderi Alphabet wien s kyrillische tüend lieber en nöie Buechstabe iifüere. S gliiche Zeiche chan i verschidnige Spraache verschidnigi Bedüütige haa. Au ghäisset die Zäiche nöd i alne Spraache gliich. Zum Biischpiil isch es ^ uf französisch oder tüütsch es Sirgumflex. Uf griechisch gseet es Sirgumflex aber e so uus: ~.

I de neuhochtüütsche Rächtschriibig gits nume d Phünkt vo de Umluut (ä, ö und ü) won gliich wien es Trema uusgseend. Wil d Umluut aber vom ursprüngliche Buechstabe tüütli abwiiched, isch mer de meinig, das si eigeti Buechstabe sind und nöd es a, o oder u mit eme Trema.

D'Dieth-Schriibig in de Fassig vu 1938 verwändet (näbe de Umlut) vor allem de Gravis: "ì, ò, ö̀, ù, ǜ". In de Übberarbeitig vum Schmid-Cadalbert chunnt au de Büechstabe "è" vor, wu de Dieth mit "ë" widdergee hät. Für s Elsässisch wird zudemm s "à" vorgschla für "a"- odder "ä"-artigi Lut. Näbem Gravis chunnt de Punkt unter em "ḷ" vor, was e vokalisierts "l" darstellt un e Variante vu "w" isch. Au de Zirkumflex wird bruucht: "ĉh" stoht für de Lut [], wu durch s Diakriitikum vu "ch" [] z dränne isch.

In viile elsässische Tekscht wird de Akuut uff em "é" verwändet zur Kännzeichnig vu'me-ne [].

Im Arabische wird dr Knacklut, dr schdimmlos glottal Plosiv, mit em Hamsa ء under oder über em Buechschdabe, won er uusgschbroche wird, markiert, und zwar bim "'alif": أ und إ , bim "waw": ؤ und bim "ya": ئ.
Es git zwar 28 arabischi Buechschdabe, aber nur 16 verschidnigi Zeiche für Buechschdabe wo elei schdönde (arabischi Buechschdabe chönne bis zu vier verschiidnigi Forme ha, je nachdäm wo si im Wort schtön: am Afang, in dr Middi, am Schluss oder eleischdehend). Pünggt under, über oder im Buechschdabe sälber gäbe im Zeiche erscht si Bedütig: zum Bischbil isch ﺏ dr Buechschdabe "ba" (ei Punggt underem Buechschdabe), ﺕ "ta" (zwei Pünggt obedra) und ﺙ "tha" (drei Pünggt obedra). Im Allgemeine wärde d Vokal im Arabische nit gschriibe, aber wenn doch wärde si mit drei "Harakat" usdruckt: em "Fatha", "Kasra" und em "Damma" für , und . Die viert "Haraka", dr "Sukun", wird gschriibe, wenn s kei Vokal het.

Dä diakritische Zeiche im Hebräische sait mä "Nikud", was vo "Nekuda", hebräisch für Punggt, chunnt. Si wärde nach grammatikalische Regle gsetz und hai mänggisch an Iifluss uf d Uschbrooch vom Buechschdabe, so wird s "vet" ב zum "bet" mit emä "Dagesch", emä Punggt in dr Middi, s "chaf" zum "kaf" und s "phe" zum "pe". Im Fall vom "sin" und "schin" ש wird dr Punggt–wenn überhaupt–uf dr obere lingge, reschbektiv rächte Siite vom Zeiche gschriibe. Anderi diakritischi Zeiche si dr "Mapiq" und dr "Schuruk", wo wie dr "Dagesch" uusgseh aber anderi grammatikalischi Funktione hai. Dr "Nikud" schliesst au zwölf Vokalzeichen i, zum siini fünf Vokalphonem, , uszdrucke.

S Griechische het bis 1982 verschiideni Akzent uf d Vokal gsetzt für zum d Donhöchi azgä, wie mä s im polytoni Altgriechische gmacht het: dr Akut ά, ώ, ή usw. für schdiigende Donfall, dr Gravis ἡ, ὁ, ἁ etc. für dr Diefdon und dr Zirkumflex ῶ, ῖ, ᾶ usw. für ä Don wo schdiigt und fallt. Im Altgriechische si au no dr Spiritus asper und dr Spiritus lenis bruucht worde, wo hüt schdumm si.

In dr monotonische Schrift, wo hützudag bruucht wird, wird dr Akzent no as Bedonigsakzent gsetzt.
S Chinesische underscheidet Donfäll, wo für s Verschdoh vo groosser Bedütig si, wil d Zahl vo de verschiidene Morphem sehr chlii isch. Wo die chinesich Regierig 1958 Regle für s Hanyu Pinyin, d Umschriibig in die latinische Schrift gmacht het, si vier Donfällakzent feschtgleit worde, wie s äsä im Dialäkt vo Peking git. So wird dr hochi ebeni Don mit emä Makron, emä grade Schdrich überem Vokal gschriibe: "mā" (Mueter), dr hoch-ufschdiigend Don mit emä Akut: "má" (Hamf), dr Don wo churz singgt und denn schdiigt mit emä Brevis: "mǎ" (Ross), dr fallend Don mit emä Gravis: "mà" (schimpfe).

Heinz F. Wendt, "Das Fischer Lexikon: Sprachen", Fischer Bücherei 1970


</doc>
<doc id="6078" url="https://als.wikipedia.org/wiki?curid=6078" title="Evangelische Volkspartei">
Evangelische Volkspartei

D Evangelischi Volkspartei (EVP) isch e chlini Partei i de Schwiiz.
Si isch im Jahr 1919 z Brugg im Kanton Aargau gründt worde. Vor allem in reformierte Gebiet isch si teilwiis stark in de Kantonsparlament verträte.
Uf nationaler Ebeni isch si au aktiv u het zur Ziit (2019) zwöi Sitz im Nationalrat, wo si in ere Fraktoonsgmeinschaft mit de CVP politisiert. D Presidenti isch sit 2014 d Nationalrötin Marianne Streiff-Feller. 

D EVP wot uf de Grundlag vom Evangelium e Politik betriibe, wo de Mönsch und Umwält im Mittelpunkt stoht. D Partei vertritt d Überzügig, dass es zum chrischtliche Glaube ghört, sich politisch z engagiere.



</doc>
<doc id="6080" url="https://als.wikipedia.org/wiki?curid=6080" title="Einwohner">
Einwohner

En Iiwohner ischt a Bewohnär von ara Gmaind oder amana Land, wo da gmäldet und i da Iiwohnermäldedatei mit sina Data itrait ischt.

Im Unterschid zu Iiwohner händ Büarger bzw. Schtaatsbüarger bsunderi Rächt und Pflichta. Si dörfid a politischa Wahla mitmacha. Anderersits sid si o wählbar. Aber si sind o verpflichtet, bsunderi Uufgoba im Gmeinwäsa z überneh, z. B. d Übernahm vo me na Schiädsamt.

I historischer Zit händ nu männlichi Erwaxeni als Iiwohner golta. I da hüt vertrauta Bedütig fangt d Verwändig vom Begriff "Iiwohner" i Dörfer vo Südweschtsachsa scho um 1700 dor da flüssend Übergang us Inwohner aa, 
altertümlechi Begriff för Iiwohnerin sin Infrau oder Innfrau gsi.



</doc>
<doc id="6081" url="https://als.wikipedia.org/wiki?curid=6081" title="FDP.Die Liberalen">
FDP.Die Liberalen

D FDP.Di Liberale (kurz FDP Schwiiz) isch e politischi Partei in dr Schwiiz, wo 2009 dur d Fusion vo dr Freisinnig-Demokratischi Partei (FDP, gründet 1894) und dr Liberale Partei vo dr Schwiiz (LPS, gründet 1913) entstande isch.

Ir Politik steit si mittig-liberal. Im Nationalroot het si 33 Sitz, im Ständeroot 13. Si isch e Bundesrootspartei und het zwei vo siibe Bundesrät: dr Ignazio Cassis im EDA und dr Johann Schneider-Ammann im WBF. Parteipräsident isch d Schwyzer Nationalräti Petra Gössi. Präsident vo dr FDP-Liberale Fraktion in dr Bundesversammlig (Bundesparlament vo dr Schwiiz) isch dr Zürcher Nationalroot Beat Walti. 




</doc>
<doc id="6083" url="https://als.wikipedia.org/wiki?curid=6083" title="Diepoldsau">
Diepoldsau

Tippilzou (hochtütsch: "Diepoldsau") ischt a politischi Gmoand im Sangaller Rhintl. Dia Gmoand khört zum Wahlkrais Rhintl vom Kantoo Sanggalla i da Schwiz.

Di hüttig politisch Gmoand Tippilzou verainigt di beeda, historisch us Höf entschdandana, Oartsgmoanda "Tippilzou" und "Schmeater". Vilfach wörd d Gmoand drum o mit "Tippilzou-Schmeater" bezoachnat.

S Doarf Tippilzou liit öschtlich vom Rhykanaal, wo i deam Beraich nöi aagleed wora ischt. Nu a paar Sidlaga seand uf da andera Sitta. Da Aalt Rhy bildat d Greanza zu Öschtriich mit Hooanems und Luschtnou. Dromm seet ma, Tippilzou ischt a Rhyinsla, wa aber nöd immer ase gsi ischt und folganda Grund hät.

Wils i früenriga Johrhundert im Rhyntel all Überschwämmiga dor da Rhy gea hät, ischt Bevölkerig uf bedna Syta vum Rhy annera Not-wändende Löasig inträssiert gsi. 1892 ischt dänn im Staatsvertrag zor Rhyregulierig zwüschet Ööschtriich-Ungarn und da Schwiz bschlossa wora, dass ma da Rhy mit Dämm begradigt; mit Binnakanäl alli Sitabäch zeammafasst und parallel zum Rhy rechtig Bodasea laitet; dor da Tippilzouer- und Fuassacher-Doorschtich s Gfäll erhööt, damit s Gschieb besser fort gschwämmt wört. Dor all dia Massnahma sölls i Zuakumft trotz Hoachwasser weniger zu Öberschweammiga ko.

1923 isches dänn bi Tippilzou sowit gsi, as mä da Rhy hät künna is nöi Flussbett umlaita. D Greanza mit da Zollschtaziona zu Ööschtriich seand hüt no am «Alta Rhy» nochi. Da gröascht Toal vor Gmoand Tippilzou ischt dor dä «Nöi Rhy» abtrännt wora und liit jetzt numma uf da leanga Sita vom Fluss, sondern reachts und ischt sithär äba a Insla.

Hüt gits zwoa Brugga öber da Nöi Rhy. Öber di under, d Trammbrugg fahrt da Hoptverkear vo Witnou oder voar Outobaausfahrt A13 und witer dors Doarf Tippilzou bis öber da Zoll uf Hooanems is Vorarlbärg. Dia gross Brugg ischt a modearni und i da Oschtschwiz ainzigartigi Schrägsoalbrugg, wo 1985 fyrlich iigwait wora ischt.

Di ober, d Rietbrugg füert uf Balga und ischt no a Isa-Fachweark-Brugg. Dia Sorta vo Brugga händ di alta deckda Holzbrugga, wo vor em 1. Wältkriag bout wora seand, mit da Zyt abglöast.

Gmoandspresidänt isch da Roland Wälter.




</doc>
<doc id="6085" url="https://als.wikipedia.org/wiki?curid=6085" title="Walliserdeutsch">
Walliserdeutsch

Wallisertiitsch isch dr Dialäkt va nu Tiitschschwiizru im Kanton Wallis; är kheert zär heeggschtalemannischu Dialäktgruppu. Walsertiitsch isch dr Dialäkt va nu Walliser Sidleru – du Walsru – im Aostatal, im Piemont und im Tessin (lüeg Südwalserisch), im Bündnerland, im Liechtuschteinischu und im Vorarlbärg.

D Schpraachgränza zum franzeesischsprachigu Unnärwallis geyt nördlich vam Rottu dum Bach Raspille zwischu Sidärs un Salgäsch naa und südlich vam Rottu isch schi im Pfynwald.

Ds Wallisärtiitsch het än eyguni Grammatik und eyguni Werter, wa vill wie Althochtiitsch teenunt. Öi dr Klang (d Intonation) isch andersch weder däär vam Schwiizertiitsch im Mittulland, was ma üf du frankoprovänzalisch Iifluss cha zriggfiäre. S Wallisertitsch isch darum fär Liit va andru Ortu numu schweer z värstah.

Mit dum Wallisertiitsch engg vrwandt isch där Dialekt va du Walsru, wa im 13. und 14. Jahrhunnärt üs um Wallis üsgwandrut sind und an vilu Ortjini im Alpurüm Sidlige gigrindut hent. Dert zellt mu öi na hittu Walliser- old äbu Walsertiitsch.

Ds Wallisärtiitsch het schich abär sit deru Ziit starch wiiter'ntwicklut; en Walliser isch i dr restlichu Schwiiz aber no hittu nit ganz eifach z verstah.

Wichtigeri oder bekannteri Autoora vam Walliser- old Walsertiitsch sind ätta: Irene Alby, Conni Allemann, Pietro Axerio, Anna Maria Bacher, Georg Fient, Peter Guler, Rolf Hermann, Christian Hew, Otto Paul Hold, Erika Hössli, Ludwig Imesch, Maria Ettlin-Janka, Luzi Jenny, Erich Jordan, Josef Jörger, Andreas Kindschi, Martin Kindschi, Bernadette Lerjen-Sarbach, Elisabeth Mani-Heldstab, Erwin Monterin, Hans Plattner, Martin Schmid, Peter Schmid, Hannes Taugwalder, Hans Valär, Louis Zumstein, Margrith Ladner-Frei.



D eltru Lit brüüchunt no hittu as Kasussischteem, wa dem vam Aalthochtiitsch gliichot. Nid alli Forme geend aber üf ds aalta Tiitsch zrügg, s git oi Iifliss vam Frankoprovenzalisch, bsunnersch ds "-e" im Plural vannu schwachu Substantivu.

Wer bringe daa as Biispil va mu starchu Maskulinum mit Artikel, a mu schwachu Femininum mit Artikel un a mu starchu Neutrum mit Artikel – Forme, wa d Elise Wipf vor uber hunnert Jaaru fer Vischpertäärbinu zämugstellt het. Lüüt dr Fides Zimmermann redund d Altu hittu no so, numma dr Genitiv ischt starch zrügg-ggangu.

Dun Genitiv brüücht mu zum Exempel i "zweier Jaaro" «zweier Jahre», "an alle Siitun dr Chilchu" «an allen Seiten der Kirche», "as steit an dsh Attusch Willu" «es hängt vom Vater ab» und "ich ha ro/ru drii" «Ich habe ihrer drei».





Am Moorgnd, nuch im Maannischiin (wen nuch dr Maann schiint), geid dr Puir an ds Maad (San meejn). Zi Säggschän (Um säggschi) weckt r schini Froiw us hertm Schlaaf. Schi schtreeld schich, tretschud ds Haar und geid imbriin inn fiischtrn (fiischtrri) Chäldr gan Aichn, Chees und Härdepfl (r)reichn. Dernaa reisudsch (grächudsch) ds Früäschtuck (früher: ds Niächtrru). Schi trüchnd Milchkaffee und ässnd Aichnbrood dr zuä (Brood und Aichn drzuä). De faad d streng Arbeit vam Heiwun (d streng Heiwärarbeit) aan. Mu muäs zeerscht d Madä zettn, speetr zämmrächu(n), illeggn und in dr Schiir mumm bid dr Gablun zrzettn. Widr Aabnd heicht dr Maan ä Riggchorb (äs Rrääf, ä Rriggablun) än d Aggslun und Seid imbruif uf d Alpu(n). Da ischt nuch Seng Uistag. D Murmdä pfiiffund, d Alpuroosn bliäjnd schoon, abr äs hed nuch Loiwischnee inn Gräbmi (inn Gräbun, älter: inn Chrachun) (wörtlich übertragen: abr äs liggnd nuch Rräschtä va Lloiwinun inn Gräbun); wan äs hed im Wintr vil und of gschniid und giguxud. Da obmäna iss jetz flott (hipsch)! Dr Puir ischt abr miädä choon und setzd schich äs Schutzlin ufn Vorschtuäl (ufn Baich) fr z liiwän und äs Pfüffätlin z rreikn. 

Am Morget, we nu der Maanet schiint, geit der Püür uf d Matta fer ga z määje. Ds Heiw ischt jetz ripfs. Äm säggschi weckt är schiini Fröw, wa nu teif gschlaafe het. Schi sträälet ds Haar, macht en Tschügge und geit de ine finschter Chäuwer embri. Schii geit da ga Äiche, Chääs und Häärpfel reiche und grächet de iner Chuchi ds Früeschtuck. Schii triichent Miuchkaffe und ässent Äichebrot derzüe. Dernaa faad d schwäär Heiwerarbeit a. Zeerscht mües me ga d Made woorbe, dernaa ga zämmeräche und de ds Heiw in d Schiir trääge und da wider zette. Gäge Abed nimmt der Püür d Tschiffera uf de Rigg und geit uf d Aupa embrüf. Da obena isch nu Langsi. D Murmete pfiiffent, d Auperoose bliejent schoo, aber ine Gräbe liggent nu Räschte va Löwine; äs het im Winter e Hüüfe gschnit und aupot ggugset. Hibsch isch es jetzt hie obena. Der Püür ischtaber mieda. Är setztschi nu es Schutzji ufs Bäichji fer z kirme und es Piiffetji z röüke.

Gsamtdarstellige

Weerterbiächer

Einzelundersüöchige



</doc>
<doc id="6086" url="https://als.wikipedia.org/wiki?curid=6086" title="Rheintal">
Rheintal

Rheintal (alem. Rhiital oder au Rhintl) isch e Bezaichnig vo merere Gebiet am Rhii:






</doc>
<doc id="6089" url="https://als.wikipedia.org/wiki?curid=6089" title="Höchstalemannisch">
Höchstalemannisch

Hegschtalemannisch isch der südligscht Deil vum Hochalemannische. Es isch vum andere Hochalemannisch dur d Isoglosse "trinkche / triiche" (oder "treiche") abgränzt.

Noch em Gliiderigsvorschlag vum Karl Bohnenberger isch s Hegschtalemannisch eso abgränzt:

S Hegschtalemannisch im Sinn vu däre Definition umfasst 

D Verhältniss im Bündner Land sin in dr iberregionale sprochwisseschaflige Literatür wennig beachtet wore, dr niideralemannisch un dr hegschtalemannisch Adeil isch meischtens ibersähne wore, drotz dass dr Sprochatlas vu dr ditsche Schwiz (Karte II 94 ("Kind") un II 97 ("trinken")) eigentlig alles sait.

Dr Rudolf Hotzenköcherle, dr erscht Rüsgäber vum Sprochatlas vu dr ditsche Schwiz, het sich 1984 drgege üsgsproche, dr Begriff Hegschtalemannisch mit ere bstimmte Grenzliniä (Isoglosse) z verbinde. Er zellt näbe "triiche" verschiidini anderi Hegschtalemannisme uf - diä sin friili zum Deil aü iber s änger hegschtalemannisch Gebiät (lueg d Definition obe) nüs verbreitet. Dodrzue ghere:

Dr Hotzenköcherle plediärt wäge däre unterschiidliche Dichti vu Hegschtalemannisme drfir, uf e Abgränzig vum Hegschtalemannische ganz z verzichte un numme im Bedarfsfall vu Hegschtalemannisme z schwätze.

Däm isch entgege z stelle, ass jedi Iideilig zwangsläifig e Räscht vu Sich-ugattig-Fiähle iibrig losst. D Begriff Niider- un Hochalemannisch gehn numme vu einem Konsonant üs, un zwar vum Erhalt oder vu dr Verschiäbig vu germanisch k (Kopf/Chopf usw.), also vum e spezifische Broblem vum Konsonantismus. Diä Abgränzig kennt mer ebefalls ablähne, well e Hüffe Broblem vum Vokalismus un anderem sich nit an d k/ch-Liniä halte, well sich mänki Hochalemannisme diäf ins Niideralemannisch furtsetze un umkehrt. Wämmer d Liniä "trinkche/triiche" as Gränz vum Hegschtalemannische aluegt, macht mer nyt anders, wiäs im Fall vu "Kopf/Chopf" gschähne isch. Friili wäre do Dialäktspiilarte, wu sich eso ähnlig sin, wiä d Walserdialäkt im Bündner Land, in zwee Deil gspalte - "Hoch-" un "Hegschtalemannisch". Wämmer uf dr andere Sitte bedänkt, ass Hegschtalemannisch e Deil vum Hochalemannische isch un si wichtigschts Merkmol deilt, ka mer nimmi vun ere Spaltig schwätze - hegschtens vun ere Untergliiderig.





</doc>
<doc id="6090" url="https://als.wikipedia.org/wiki?curid=6090" title="Isoglosse">
Isoglosse

E Isoglosse isch e Inne- oder e Ussegränz bime Dialäkt. Diä Gränz scheidet zwei sprochligi Erschiinunge vun enander. Zum Biispiil
Diä bekannteschte Isoglosse zwische nem "Alemannische im engere Sinn" un em Schwebische sin
Bi dr Ändunge un bi dr Lüt folgt meischtens nit nur ei Wort däre Gränz, sondern alli Werter vu däm Typ, also im letschte Fall aü 

E bekannti Isoglosse isch aü d k/ch-Liniä.


</doc>
<doc id="6091" url="https://als.wikipedia.org/wiki?curid=6091" title="K/ch-Linie">
K/ch-Linie

D k/ch- Liniä isch eini vu dr wichtigschte Isoglosse im Alemannische. Im Süde vu däre Liniä heißts Chopf, Chilche, starch, mälche", usw.; im Norde drvu sait mer do Kopf, Kirch, stark, mälke", usw.

Diä k/ch-Liniä bildet e Keil mit dr Basis im Süde: Sie kunnt üs em elsässische Sundgaü schregs nach Nordoschte un erreicht im Oberbadische z Opfinge am Tunibärg ihre nerdligschte Punkt. Drno gohts licht Richtung Südoschte dur dr Schwarzwald bis an dr Bodesee bi Radolfzell. Noch em See verlaüft d Gränz zwische dr Schwiz un em Liächtestei uf dr eine un Voradelbärg uf dr andere Sitte.

Der Churer Dialäkt und dr Dialäkt vo Baselstadt sin di einzige Dialäkt südlech vo dere Linie, wo kes "ch" het, sondern "k".

D k/ch-Liniä isch ca. 1887 dur d Erhebunge vum Ditsche Sprochatlas in däre Form festgstellt wore. In dr Zwischezit gits - zum Biispiil im Oberbadische - Ufweichunge an däre Linie - s ch wird unter em hochditsche Iifluss noch Süde druckt. Dr Hubert Klausmann het aber am Afang vu dr 80er Johr Chopf, Chueh usw. noch z Opfinge, Tiänge, Oberrimsinge un z Ebringe feschtgstellt. Aü hit gits no in e baar vu däne Ortschafte elteri un e baar jingeri gueti Dialäktschwätzer, wu Chopf usw. sage.

Hubert Klausmann, "Die Breisgauer Mundarten." 2 Bänd. Marburg 1985
Lueg z. B. Band 2, Kart 6 


</doc>
<doc id="6098" url="https://als.wikipedia.org/wiki?curid=6098" title="Niederalemannisch">
Niederalemannisch

Niideralemannisch heißt mer i der eltere Dialäktologi diä alemannische Dialäkt, wu nerdlig vu dr Isoglosse k/ch (k/ch-Liniä) gschwätzt wäre. Dä Begriff wird do noch em Karl Bohnenberger un sinere Gliiderig 1924 verwändet. I der modärne Dialäktologi bruucht mer "Niideralemannisch" eener numme für s Oberrhiialemannisch; em Alemannisch bim Bodesee seit mer hüt gärn "Mittelalemannisch". Noch em Bohnenberger ghert zum Niederalemannische s Elsass (üsser em Südoschtdeil vum Sunggaü), d Ortenaü, d Boor, s meischt vum Briisgaü, s ditsch Bodeseevorland un Konschtanz, s Allgai, dr grescht Deil vu Voradelbärg un fascht dr ganz Liächtestei. Do heißts also "Kind" anstatt "Chind."

Dr alt Stadtbasler Dialäkt isch e niideralemannischi Insle im Hochalemannische, er isch jetz aber uf em Ruckzug. In dr Schwiz sin suscht numme no e baar Ortschafte im Nord-Oscht-Ecke vu dr Kanton Appezäll un St. Galle niideralemannisch – do heißts "Khind" oder "Kchind" – un z Graubünde sin 4 vu 34 Belegort vum Sprochatlas vu dr ditsche Schwiz as niideralemannisch ("Khind") üsgwiise – do drunter Chur.

Im ditsche Bodeseevorland gits e Ruckzug vum Bodeseealemannische, s Schwebisch dringt virschi.

E ähnlige Verlaüf wiä d k/ch-Liniä hän verschiideni anderi Liniä, so d Liniä "Hiiser/Hüüser" (= Häuser). So isch "Hiiser, Miis, Liis" e ander Kennzeiche vum Niideralemannische, im Hochalemannische heißts "Hüüser, Müüs, Lüüs" (Üsnahme bstätige d Regel – im hochalemannische Sundgau heißts "Fiir," im niideralemannische Vorarlbärg "Füür")). Des Liniäbindel isch Sundgaü-Bodesee-Schranke gnännt wore.

Wäge dr große Dialäktunterschiid im Niideralemannische wird dr weschtlig Deil aü Oberrhiinalemannisch gnännt, dr eschtlig Deil Bodeseealemannisch. D Gränz zwische däm Wescht- un däm Oschttyp laüft dur dr Schwarzwald an eme Bindel vu Isoglosse entlang:
Des Liniäbindel isch Schwarzwaldschranke gnännt wore. Ender untypisch isch dr Verlaüf vu dr
Im Süde vum Niideralemannische schliäßt sich s Hochalemannisch a. 
Diä Wescht-Oscht-Spaltung setzt sich aü im Hochalemannische furt – lueg dert un bi Weschtalemannisch un Ostalemannisch.





</doc>
<doc id="6099" url="https://als.wikipedia.org/wiki?curid=6099" title="Domäne (Internet)">
Domäne (Internet)

E Domain isch e zsämmehängende Teilberich vom hierarchisch ufboute DNS-Namensruum.

E Domain goht vo ihrem Domainname us un umfasst immer di gsamti untergordneti «Baumstruktur» (im Unterschid zuer DNS-Zone. De Name vo nere Domain isch glichzitig au ihre FQDN.

Die Subdomain extern.wikipedia.de isch e eigeständigi Domain, wo nur de Knote mail.extern.wikipedia.de dezue ghört. Domains unterhalb vo Domains wärde au als Subdomain bezeichnet.

Domains vo dr höchschte Ebeni (z. B. .de) werde au Top-Level-Domains gnennt. Dämentschprächend heiße di Domains zweiter un dritter Ebeni "Second-" beziehigswis "Third-Level-Domains".

Virtuelli Domains verwise nit uf e Hoscht, sondern werde uf e anderi Internet- bzw. Mailadräss umgleitet.

Vo dr IANA sin Domains regischtriert worde, dere Name ma in eigene Dokumentatione verwende darf. E Bischpil drfür isch di Domain example.com. Uf RFC 2606 cha di Begründig für di Reservierig vo sälle Domains igseh wärde. Somit isch example.com für 's Internet e Schtandardusdruck, wie es d' Schtandardfunktion Foo im Beriech vo dr Programmierig isch.

Mitti 2005 sin no DENIC 9 Millionen .de-Domains regischtriert gsi. Noch sällere Regischtrierigsschtell chömme momentan jeds Johr ungfähr e Million .de-Domäne neu drzue.




</doc>
<doc id="6100" url="https://als.wikipedia.org/wiki?curid=6100" title="Server">
Server

E Server isch e Programm, wo uf d' Kontaktufnahm vom e Client-Programm wartet un noch Kontaktufnahme mit sällem Nochrichte ustuscht.

Di Kommunikation erfolgt drbii noch em Client-Server-System.
In dr Informationstächnik isch de Gegesatz zuem Client-Server-Prinzip es Peer-to-Peer-Prinzip.

Di Regle, wo 's Format sowie d' Bedütig vo dr zwüsche Server un Client ustuschte Nochrichte bschtimme, nennt me Protokoll.

D' Hardware, wo ei odr mehreri Server druf laufe, bezeichnet me als Hoscht.

Lut Hansen/Neumann, Arbeitshandbuch Wirtschaftsinformatik, 6. Aufl., S. 326 isch e Server au e Rächner, "wo e Serverprogramm druf lauft".

Server, wo 's HTTP-Protokoll implementiere, wärden als HTTP-Server bezeichnet.
De Zuegriff erfolgt übr HTTP-Clients. Näbe nem HTTP-Protokoll gits no witeri sognennti Web-Protokoll wie z. B. HTTPS.
Di bekannteschte interaktive Web-Clients sin zuer Zit dr Internet Explorer un dr Mozilla Firefox, wo alli gängige Web-Protokolle behärrsche.

Server, wo en Protokoll zuer Dateiübertragig implementiere, wärde allgemein als Datei-Server odr File-Server bezeichnet.
Di am hüfigschte verwändete Dateiübertragigsprotokoll sin FTP, SFTP, NFS un SMB/CIFS.

E Server lauft entweder permanent (daemon mode) odr wird uf Afrag vo me Client gschtartet (vgl. man 4 inetd.conf). 
Um d' Usfallsicherheit un Leischtigsfähigkeit z'verbässere könne mehreri Server als Cluster zämmegschaltet wärde. Sälli könne sowohl uf einem als au uf mehrere Hoschts verteilt si.
Gheie ei odr mehreri Server us, so übernämme di no vorhandene Server di Afroge vo dr Clients.




</doc>
<doc id="6101" url="https://als.wikipedia.org/wiki?curid=6101" title="Host (Informationstechnik)">
Host (Informationstechnik)

Als Hoscht (engl.: Wirt, Gaschtgäber) wird in dr Informationstächnik e Computer im ene Netzwärk bezeichnet, wo eine odr mehreri Server druf betribe wärde.

Fälschlicherwis wärde "Hoschts" umgangsschprochlich hüfig als "Server" bezeichnet.

Während in de Vergangeheit Rächner mit überdurchschnittlichem Spicherplatz un schnelle Prozessore igsetzt worde sin, isch d Hardware vo hüt verwändete Hoschts oft uf em Niveau vo durchschnittliche Arbetsplatz-Rächner. Noch obe sin allerdings, wie bisher, keini Gränze gsetzt. 
Hoschts laufed in dä Regel permanent. Wägä dem werded Komponentä igsetzt, wo für dä Durbetrib gmacht sind, wie zum Bischpil SCSI- anstatt vo IDE-Festplatte.
Bi leischtigsfähigere Rächner chömme verbesserti Syschtem, z. B. mit mehrere Prozessore, RAID-Syschtem, USV, meh RAM un meh Feschtplattespicher zuem Isatz.

Im Prinzip cha jedä Compi als Hoscht igsetzt werdä. I Rechäzenträ werded Hoschts meischtens im 19"-Format brucht.

Ds Konzept vo Virtuelle Hoscht sind im Grossrächnerberich scho länger im Isatz. Hoschts, wo uf PC basiere, werded erscht igsetzt, sit d Hardware leischtigsfähig gnueg isch, um mehreri Betriebssystems glichzitig uf de Maschine laufe z lah.


</doc>
<doc id="6102" url="https://als.wikipedia.org/wiki?curid=6102" title="Host">
Host

Als Host (änglisch "Gaschtgäber") bezeichnet me




</doc>
<doc id="6103" url="https://als.wikipedia.org/wiki?curid=6103" title="Seriell">
Seriell

Seriell bedütet "(zitlich) nochenander". De Begriff wird als Ergänzig vo viele Fachbegriff brucht:



</doc>
<doc id="6104" url="https://als.wikipedia.org/wiki?curid=6104" title="Serialisierung">
Serialisierung

Serialisierig isch e Begriff us dr Informatik. Me verschtoht drunter e sequentielli Abbildig vo Objekt uf e externi Darschtelligsform. Zil isch, dass es Objekt persischtent wird. 

E Objekt muess immer dann seriell dargschtellt wärde, we me s zuem Bischpil in e Datei schpichere will. Dört cha me Date numme hinterenander (sequentiell) abschpichere. E Objekt cha aber e Huffe Eigeschafte ha un Verwis uf dynamisch alloziierti Spicherberich, so dass me, würd me 's Objekt wie e Variabli eifach in d' Datei schribe, nümme die entschprächende Schpicheradrässe an de Schtelli vo dr Pointer seh würdi. Also müess me alli Date einzeln und nochenand (seriell) us denne Schpicherberich usehole un in e sequentielli Schtruktur bringe. Zuesätzlich bedütet des abr, dass dr Programmierer au drfür sorge muess, dass er drnoch bim Läse no weiss, wo wele Datensatz afangt un wo ner ufhört, will bi dynamisch alloziierte Spicherberich d' Grössi jo nit bschtimmt isch.

Es Ergebnis vo nere Serialisierig isch, dass des Objekt am End als Dateschtrom vorligt, wo denn witerverarbeitet wärde cha, zuem Bischpil in e Datei gschribe oder übers Netzwärk übertrage.

Noch de Serialisierig ligt e Objekt zweimol vor: als externi Darstellig (z. B. als Datei) un im Arbetsschpicher. Wird noch de Serialisierig e Änderig am Objekt im Arbetsschpicher vorgnoh het des kei Uswirkig uf des serialisierti Objekt in de externe Darschtellig.

Persischtenti Objekte chönne in de Regel widr in de Arbeitsschpicher zruckgschribe wärde. Sie unterscheide sich drnoch (bis uf de Zueschtand) nit vo andere Objekte.

S Wort "Serialisierig" wird au mänggmol fälschlich für e Sequentialisierung verwendet.


</doc>
<doc id="6105" url="https://als.wikipedia.org/wiki?curid=6105" title="Nationalrat (Schweiz)">
Nationalrat (Schweiz)

Dr Nationalroot (abgchürzt: "NR") isch di gross Chammer vom Schwizer Parlament.

D Wortprotokoll werde sit 1891 im amtliche Bulletin veröffentlicht, sit 1995 äu im Internet uf dr Website vom Parlament.

E Legislaturperiode duret vier Jaar. En Nationalroot oder e Nationalröti wird sit 1919 mittels Proporzwaal (nach äre Volksinitiative igfüert) gwäält. Die Kantön, wo nume ei Vertreter chönet schicke, wäälet mittels Majorzwaal. Früecher (sit 1848) hets pro 20'000 Iwohner 1 Sitz im NR gee, aber sit 1963 feschti 200 Sitz, wo uf de Bevölkerigsateil vo de Kantön verteilt werde.

E Abwaal oder en Usschluss weerend de Legislaturperiode vom ne Mitgliid isch nit müglich.

Z letscht apasst worde a de Volkszälig vo 2000:

Noch de Wahle vo 2011:

Nüme im Nazionalrot verträte sind folgendi Parteie:

Dr Vorsitzendi vom Nationalrat isch dr Nationalratspräsident, er wird jedes Jaar noi gwällt. Er wird ou als «Höchste Schwizer» bezeichnet. Di beide Chamere National- und Ständerat sind völlig glichwertig: en Beschluss muess vo beide Rät ir gliche Fassig bestätigt werde. Chöi sich d Rät nit nach drü mal einige, muess e Einigungskonferenz iberuefe werde.

National- und Ständerat bilde zeme d Bundesversammlig.



</doc>
<doc id="6109" url="https://als.wikipedia.org/wiki?curid=6109" title="Serielle Datenübertragung">
Serielle Datenübertragung

Bi dr serielle Dateübertragig wärde digitali Date hintrenander über e bschtimmts Medium übertrage. 
Di Übertragig cha bitwis (je Zitschritt ei Bit) odr au in Baud erfolge z. B. bim Modem. Dodrbi isch nit zwingenderwis 1 Baud mit 1 Bit per second glichzsetze (z. B. bi dr 16-QAM isch 1 Baud = 4 Bit/sec) (lueg Modulationsarte).
Als Medium wird meischtens e Kabel brucht, s isch abr au dr Äther (Funkübertragig), Glasfaser, Luft odr e anders Medium denkbar.
Di serielli Datenübertragig wird immer denn brucht, wenn 's Übertragigsmedium (z. B. möglichscht wenig Einzelleiter) begränzt isch (me meischtens numme ei Chanal het) odr e Koschtefaktor darstellt. Grundsätzlich goht säll uf Koschte vo dr Übertragigskapazität. Isch d' Übertragigskapazität wichtiger, bietet sich di paralleli Dateübertragig a (lueg au Bus-Syschtem). 

Ufgrund vo dr Fortschritt in dr Halbleitertächnik gits mittlerwili derart schnelli koschtegünschtigi Serial-Parallelwandler, teilwis UART gnennt, das bischpilswis d' Kabelkoschte bi nere parallele Datenübertragig immer mehr ins Gwicht falle. 
Abgseh dodrvo isch de sognannte Clk-Skew bi immer schnällere Übertragigsrote mit möglichscht wenige Leitige lichter beherrschbar. 

Ufgrund vo nit identische Leitigsparameter chömme di Einzel-Signal nümmi glichzitig bim Empfänger a.

Es git verschideni Schtandards, wo e serielli Übertragig drüber erfolge cha (lueg Serielli Schnittschtell).

(Masse): Isch e Kabel odr Schirm zwüsche verschideni Grät, um e möglichscht glichs Potential z gwährleischte. Fließt übr 's GND-Kabel e Schtrom, entschtoht durch de Innewiderschtand e Spannigsabfall, wo s Nutzsignal schtört.

Bi nere single-ended Übertragig het dr Empfänger als Bezugspotential GND (in dr Hoffnig, dass es bim Sender genauso isch). Wärde di Signal über Leitigspaar gschickt, indem jeds Leitigspaar us Schirm un Inneleiter wie bi Koaxialleiter bschtoht, spricht me trotzdem vo unbalanced transmission.

Do wird im Empfänger vo 2 glichwertige Leitige s Differenzsignal bildet um s Nutzsignal zrück z gwinne. Glichtaktstörige hebe sich somit use. Chleineri Potentialverschiebige schtöre d Übertragig nit.

Bi de asynchrone Dateübertragig wird numme dann e Datenschtrom zue me beliebige Zitpunkt erzügt, wenn Date afalle z. B. bim Taschtedruck uf eme Terminal. Do drus folgt, dass jeds gsendeti Datum Synchronisationsinformatione z. B. Start-Bit, bechannti Baudrate, Stop-Bit (lueg RS232) brucht. Durch 's Startbit wird e quasi Synchronisation vo Sender un Empfänger erzügt. Wärden vili glichi Bits übertrage, z. B. vili Nulle, het dr Empfänger kei Möglichkeit meh, sich uf de Sender z synchronisiere ußer durch si hoffentlich glichi interni Taktrote (Baudrote). 

Durch kontinuierlichs Sende un geignete Codierig vo dr Nutzdate cha sich dr Empfänger immer uf d Sendergschwindigkeit synchronisiere. Di Date, wo übertrage wärde, selbscht länge zuer Synchronisation. Schpezielli Synchronistions-Bits für jeds einzeln gsendeti Datum sin dann nümmi nötig. D' Übertragig wird somit effizienter. D' Nutzdate sin quasi in eme Dateschtrom ibettet, wo nit abrisst.

Im Folgende wärde e paar Begriff odr Merkmol ufzellt, wo grundsätzlich jedem serielle Übertragigsschtandart zuezordne sin. Witerscht wird zwüsche Eigeschafte vo dr physikalische Schnittstelle Hardware un de Protokoll unterschide.



</doc>
<doc id="6110" url="https://als.wikipedia.org/wiki?curid=6110" title="Nationalrat">
Nationalrat

Nationalrat bezaichnet s Parlament oder e Chammer vom Parlament wie au sini Mitglider sälber:

Lueg au: 


</doc>
<doc id="6112" url="https://als.wikipedia.org/wiki?curid=6112" title="Tag">
Tag

Mit Dag (althochdütsch: "Zit, wo d' Sunne brennt") bezeichnet me
"E Zitschpanne vo 24 Schtunde, die um 00:00 afangt un um 24:00 ufhört. 24:00 Uhr gheit mit em Afang vom nächschte Dag zämme" (ISO 8601).

In de Aschtronomie isch e Sunnedag di Zit vo einem Sonnenhöchschtschtand bis zuem nächschte Sonnenhöchschtschtand. Uf em Sunnetag basiert d' Sunnezit. Drgege wird d' Umdrehigszit vo dr Ärde in Bezug uf d' Fixschtärn (23 Schtunden, 56 Minute un 4 Sekunde) Schtärndag odr Siderische Dag gnennt. Sälle isch d' Basis für d' Schtärnzit. Bsunderi Bedütig het bzw. het gha d' Sunne- un Schtärnzit vom Nullmeridian für d' Feschtlegig vo dr Wältzit odr zuer Agab vo Schtärnort.

De bürgerlichi Dagesablauf gliedert sich in d' Abschnitt Nacht, Morge, Vormitdag, Mitdag bzw. Mitdagsschtund, Nomitdag, Vorobend, Obend un Mitternacht. D' Gränze zwüsche sällene Abschnitt sin fließend un sowohl vom Kulturkreis als au vo de persönliche Lebensumständ beiflußt. Uf hüt, de aktuelli Dag bezoge, bezeichnet geschterd de vergangeni un morn de folgendi Tag. 

D' Namensgäbig un Reihefolg vo dr Wuchedag 
basiert uf folgende antike Regle, di über babylonischi, alt-indischi, jüdischi, denn griechisch-römischi Wäg au uf Nordeuropa cho sin:

Jedi Stund vom Dag isch e Planetengott als Stunde-Härrscher zugordnet worde. 
De Härrscher über di jeweils 1. Schtund git em Dag de Name. 
Zuem bessere Verschtändnis vom Wietere het sich drvor e Skizze gmacht:
Di sichtbar wandelndi Himmelskörper (insofern wärde do au Sunne un Mond als Planete bezeichnet) wärde in de Reihenfolg zuenähmender Gschwindigkeit (geozentrisch gseh) uf e Kreis im Uhrzeigersinn notiert:
Saturn Jupiter Mars Sonne Venus Merkur Mond. 
(Aordnig in Form vo de Schpitze vom e 7-Schtärn) 

Als Bischpiel fange mir bi Saturn als Schtundehärrscher vo dr erschte Schtund vom e Dag a. De Dagesname isch demnoch 
'Saturn-Dag' = Saturday (= Samschdig).
(Di 1. Schtund vom Dag wird vo Saturn behärrscht.) 
Di 2. vom nächschtschnällere Planet = Jupiter. 
Di 3. vom nächschtschnällere Planet = Mars. 
Etc. 
Zellt me den im Uhrzeigersinn bis zuem Herrscher vo dr 25. Schtund isch me bi dr Sunne angcho. 

Di '25. Stund vo me Dag' isch abr di 1. vom druffolgende Dag. Also heißt sälle: Sunne-Dag (Sunndig).
Jetz wiedr - mit dr Sunne agfange - bis zuem 25. 'Härrscher' zelle. 
Me erreicht de Mond. De nächschti Dag heißt also Mond-Dag (Mänddig).
Me cha sich 's Abzelle anhand de Skizze erliechtere: 
Es isch feschtzschtelle, dass me immer zuem 25. Herrscher chunnt, wenn me bim jewilige 'Dageshärrscher' agfange, im Uhrzeiger- (odr Läse-) Richtig (d. h. zunähmendr Gschwindigkeit) 2 Planete überschpringt. 
Überschpringt me also vom Mond us 2 Planete, landet me bi Mars. Mars isch Härrscher übr di erschti Schtund vom neue Dag: Marsdag. Säll entspricht em französische Mardi, italienische Martedi, (Zischdig vo thiu, em germanische Kriegsgott ~ vgl. ängl. Tuesday).
Wiedr zwei überschpringe: Merkur ~ Mercredi, Mercoledi. De dt. Name Mittwoch goht uf di althochdütschi Missionierig zruck, di wie bi Sunnobed/Samschdig Aklänge a vorchrischtlichi Gottheite z'eliminiere versuecht het. 
Jupiter ~ frz. Jeudi, ital. Giovedi; südgerm. Donar entschpricht Jupiter, doher dütsch Dunnschdig, ängl. Thursday. 
Venus ~ Vendredi, Venerdi; germ. Freya entschpricht Venus, doher Fridag bzw. ängl. Friday.
Zue Saturn vgl. Samschdig. 

Im germanische Kulturkreis sin di Näme nit so offesichtlich erhalte wie in de romanische Schproche, dr Heimet vo dr klassische, latinisierte Planete- bzw. Götter-Näme. D' Germanische Götternäme entschpräche abr in ihrer Bedeutig de romanische; so sin z. B. Freya (für Fridag) un Venus (für venerdi, vendredi) 'inhaltlichi' Verwandti.

Wer allerdings (un wenn) z. B. zuem erschte Mol feschtglegt het: 'Hüt isch Mändig', cha nit zruck verfolgt wärde. 



Im "Mässwäse" wird de Dag formelhaft beschriebe als

Einheit vo dr Zit
Einheitszeiche: d
Formelzeiche: "t"

1 d = 24 h = 1440 min = 86400 s


</doc>
<doc id="6113" url="https://als.wikipedia.org/wiki?curid=6113" title="Ereignis">
Ereignis

En Ereignis (vo althochdütsch: "irougen", dütsch: "eräugen" = vor Auge schtelle, zeige) findet immer denn schtatt, wenn sich öbbis verändere duet, wenn öbbis bassiert.


Di Versuech vo nere Iteilig in ereignisarmi un ereignisreichi Ort un Zite sin immer willkürlich, wil uf de Mensch zentriert, vo demhär schitere sie ufgrund vo ihre innere Widersprüchlichkeit.

In de Ontologie bezeichnet e Ereignis öbbis sich veränderndes, e Gescheh, also e prozessuali Entität im Gegesatz zue me Ding odr e Subschtanz.

Übr d' Natur vo me Ereigniss gits widersprüchlichi Aschauige. Di eint sieht es Ereignis als e Folg vo der Sache a:

Di ander Aschauig sieht di Ereignis glichsam als Vorussetzig vo Sache a:

Gegewärtige Verträter vo sällere Ereignis-Ontologie isch im bsundere Alfred North Whitehead.

Für Martin Heidegger bekundet sich im Ereignis es Zämmeghöre vom Mensch mit em Si als de Offeheit in de Zit, in sällere sich öbbis zeige un dütet wärde cha.


In dr Relativitätstheorie wird e durch Ort un Zit feschtglegte Punkt vo dr Ruumzit als Ereignis bezeichnet.

In de Medizin gits schwerwiegendi unerwünschti Ereignis (SUE; Serious Adverse Event – SAE) als Folg vo medizinische Maßnahme.
E schwerwiegends unerwünschtes Ereignis isch jedes unerwünschti Ereignis, des

En aschtronomischs Ereignis isch en am Himmel zue me bschtimmte Ziptpunkt schtattfindendes Phänomen. Mänggi aschtronomischi Ereignis träte mit hocher Regelmäßigkeit i, wie d' Mondphase. Anderi aschtronomischi Ereignis unterliege keine direkte Periodizitäte wie Okkultatione durch Planete. Nit alli aschtronomische Ereignisse chönne vorusgsait wärde.




</doc>
<doc id="6114" url="https://als.wikipedia.org/wiki?curid=6114" title="Hochalemannisch">
Hochalemannisch

Hochalemannisch heißt mer diä alemannische Dialäkt, wu südlig vu dr Isoglosse k/ch (k/ch-Liniä) gschwätzt wäre.

Zum Hochalemannische ghert dr elsässisch Sundgaü, s badisch Markgräflerland, dr Südschwarzwald, dr Hegau, s Walsergebiit vu Vorarlbärg un fascht diä ganz alemannisch Schwiz. Im Liächtestei isch numme d Ortschaft Triesenberg as Hochalemannisch üsgwiise (Voradelbärger Sprochatlas, III 40a). Do iberal isch also am Wortafang 'k' zu 'ch' verschobe (Kind > Chind); vu däre Sach isch aü 'k' noch 'l' un 'r' betroffe: "schtarch, mälche" usw. 

S ganz Hochalemannisch wird aü Südalemannisch gnännt.

Dr südligscht Deil vum Hochalemannische wird aü Hegschtalemannisch gnännt. Diä Begriff un ihri Abgränzig stamme vum Karl Bohnenberger (1924).

D Wescht-Oscht-Spaltung vum Niideralemannische setzt sich im Hochalemannische furt, so sait mer zum Biispiil im
Oder d Üssproch vum Stammvokal in Speck, Wetter, essen isch im Weschte ä (iberuffes e oder, anderscht üsdruckt, e hells a; IPA: []), im Oschte e (IPA: []).

Innerhalb vum Weschte un innerhalb vum Oschte vu dr ganze Alemannia gits bsunderi Ähnligkeite, also zwischem Oberrhiinische un em Alemannisch in dr Weschtschwiz oder uf dr andere Sitte zwische Schwebisch, Bodeseealemannisch und Oschtschwizer Alemannisch.

Dr Verlaüf vu jedere vu däne Nord-Süd-Isoglosse isch eweng anderscht - emol witter weschtlig, emol witter eschtlig. Nördlich vom Rhy, i dè badischè Alemannia, het mer des Liniäbindel "Schwarzwaldschranke" gnännt. Öbbis gnauer gsait, volauft è bitzeli unscharf vom Feldbärg übber Schluchsee bis Waldshuèt. D Hotzewälder z. B. weschtlich vo sellèrè Linniè säget "Matte", im Wuètèdal odder Chläggi sait mò "Wisè". D "ä-è"/"e"-Isoglosse volauft a dè Gränz zwischè m öschtlichè Schwarzwald zu dè Baar hy, d. h. uff dè Linniè Hüfingè-Blummbärg. Zwischè dennè beidè Linniè chas durchuus vorchõ, dass sich dè Dialekt vo Dorf zu Dorf dütlich voänderè duèt, z. B. zwûschè Achdorf-Grimmelzofè-Stüèlingè.
Südlich vom Rhy in dr Schwiz het mer d Gränz "si mähe/si mähet" "Bosshartschi Liniä" gnännt, um diä ozilliäre diä ander gnännte Liniä.

Lueg aü bi Weschtalemannisch un Oschtalemannisch.

Alemannische Sprochruum (Gliiderig)





</doc>
<doc id="6115" url="https://als.wikipedia.org/wiki?curid=6115" title="Klitoris">
Klitoris

Als d' Klitoris (Fachterminus "Clitoris", latinisiert vo griechisch κλειτορίδα, "klitorída, "chleine Buckel"") odr em Kitzler bezeichnet me e chleins, vo Schwellkörpergeweb bildetes zylindrischs Organ vo dr Frau un alle andere weibliche Süüger. 
Entwickligsgeschichtlich entschpricht de Kitzler em Penis vom Ma (bzw. männliche Süüger).

De Kitzler bschtoht us zwei, am Sitzbeiusschnitt ("Arcus ischiadicus") befeschtigte Schwellkörperschenkel ("Crura clitoridis"), di sich zuem Schaft ("Corpus clitoridis") vereine. 'S freyi End isch zuer Eichel ("Glans clitoridis") erwitert. Zuedem het de Kitzler bis zue ca. 14.000 Nerve.

Üßerlich sichtbar sin numme de Schaft un di hochempfindlichi Eichel, di als Deil vo dr Vulva an de vordere Umschlagfalte vo de chleine Schamlippe liege. Zämme umfasse sie numme en Zähntel vom Gesamtvolumen vo de Klitoris.

De Kitzler isch schtark mit Nervenendigige usgschtattet un vo demher bsunders beruehrigsempfindlich un empfänglich für sexuelli Reiz. Durch Stimulation vo dr Klitoris chömme di meischte Fraue zuem Orgasmus. 

Vieli Untersuechige (Kinsey etc.) wiese klar druf ane, dass e beachtliche Adeil vo de Fraue nur denn zuem Orgasmus chömme chönne, wenn d' Klitoris (mit) schtimuliert wird.

Im Rahmen vo de Mode, hochempfindlichi erogeni Zone als "Super-Orgasmus-Pünkt" z' definiere, isch de Kitzler vom britische Zoolog un Verhaltensforscher Desmond Morris au als "C-Punkt" bezeichnet worde.

D' Empfindlichkeit vo de Klitoris für direkti Schtimulierung isch individuell sehr unterschiedlich. Mänggi Fraue sin so empfindlich, dass sie e direkti Schtimulierig erscht noch eme längere Vorschpiel ertrage. Will d' Klitoris (wie obe korrekt beschriebe) mit em umgäbende Gwäb verbunde isch, sin verschiedeni indirekti Schtimulationsforme denkbar.

Ob sich e Penis mit Eichel odr en Kitzler bildet, wird über d' Usschüttig vo Testosteron gregelt. Wenn sälle Mechanismus gschtört isch, chönne Fraue trotz em Gensatz XX e penisartigi Usschtülpig entwickle, wo bi de normale Entwicklig d' Klitoris sitzt. Sälli Störig isch sehr selte.

Bi nere Klitoris, wo als "z' groß" gältet, (meischt bi nere Klitoris größer als ei Zentimeter bim Neuborene) wärde hüt au chirurgischi Verchleinerige durchgefuehrt. Sälli sin, wie fascht alli chirurgische "Korrekture" bi Intersexualität, umschtritte.

Es cha au spöter im Läbe zun ere Vergrösserig vo dr Klitoris cho. D Hauptursache drfür si hormonelli Störige wie s Polyzystische Ovarialsyndrom.

Wenn e dütlig vergrössereti Klitoris für die Betroffeni sälber e körperligs oder esthetischs Problem isch, so cha mä hüte e chirurgischi Verchliinerig mache, wie bi dr Labioplastik d Schamlippe verchliineret wärde. Für son en Operation het s im Allgemeine kei medizinischi Notwändigkeit. 

Au in Fäll vo Intersexualität chann e chirurgischi Korrektur e Lösig für e seelischs Problem si. Intersexuelli Aktiviste verlange aber, ass sonigi Operatione nume denn gmacht wurde, wenn dr intersexuelli Mensch d Operation us eigenem Wille möcht und ihre cha zuestimme.



</doc>
<doc id="6117" url="https://als.wikipedia.org/wiki?curid=6117" title="Oberrheinalemannisch">
Oberrheinalemannisch

S Oberrhiinalemannisch ghert zum Niideralemannische, s umfasst s Elsiss üsser em Sundgaü, dr grescht Deil vum Briisgaü un d Ortenaü. 
Gmeinsami Kännzeiche vum Oberrhiinische Alemannisch sin:

S Oberrhiinalemannisch isch mit em au niideralemannische Baseldytsch noch verwandt, beidi hän die obe erwähnte typische k, i, ii (oder y) und e, s Baseldytsch aber nid d Richtigsadverbiä. Drzue kemme baseldytschi Eigeheite. 

Uffellig im Oberrhiinalemannisch isch d Ufgliiderung durch Rhiinstaffle. Des heißt: E Wort oder e Form isch im Elsiss un im Badische bis zu nere meischt unterschiidlige Hechi verbreitet. Biispiil: "gumbe" (= springen) isch im Süde verbreitet un goht im Oberelsass bis Dessene (Dessenheim) nerdlig vu Milhüüse, im Briisgau bis an dr Nordrand vum Kaiserstuehl. Des heißt, "gumpe" goht im Badische 25 km witer in dr Norde wiä im Elsiss. An "gumpe" schliäßt sich häne un däne vum Rhiin "springe" a.

Rhiinstaffle bilde aü
Südligi Wort- oder Formtype (z. B. "gumbe" oder b in "Obe") sin viilmol konservativ, si sin obe alliwiil as erschtes gnännt. Diä nerdlige Wort- un Formtype sin meischtens Neijerungen, wu üs em Fränkische kumme. Viilmol sin diä Neijerunge im Elsiss witter noch Süde drunge, wäge däm hän diä meischte Isoglosse d Form vu Staffle.

Nur im e begränzte Gebiit in dr Briisgaüer Rhiinebini un in dr südlige Ortenaü sin diä typisch elsässische ü, aü un oi uf d badisch Sitte drunge: "Hüüs, Müüs, Fraü, Baüm, Soi" (= Haus, Frau, Baum, Sau) un anderi.




</doc>
<doc id="6147" url="https://als.wikipedia.org/wiki?curid=6147" title="Ray Nagin">
Ray Nagin

De Clarence Ray Nagin Jr. (* 11. Juni 1956 z New Orleans) isch e US-amerikanische Politiker. Vom Mai 2002 bis zum 3. Mai 2010 isch er Burgermeischter vun New Orleans gsi. Dä Nagin isch international bekonnt wore, wo 2005 sini Schtadt New Orleans bim Hurrikan Katrina iberschwemmt worren isch.

Vor sineri Wahl isch er Mitglid vun dä Republikanisch Partei gsi un het nit vil Erfahrung ghet. Kurz vor dä Wahle im Februar 2002 isch er zue de Demokrate gwechselt. Nochdem er Burgemeischter wore isch, het er ä Antikorruptionskampagne gmacht un in dä Schtadtregierung durchgriffe un ufgrumt. Er het au nur knapp gege de Kerry um d'Nominierung fir d Präsidentschaftskandidatur verlore.

Om 1. September het er sine beriemti Red im Radio ghalte:



</doc>
<doc id="6149" url="https://als.wikipedia.org/wiki?curid=6149" title="Rando">
Rando

Dä Rando (alem. *"Rando" zu ahd. rant "Schildbuggel") isch ä alamannische Chliifürst (regalis) gsi.

Im Joor 368, wu in Mainz grad ä "Fescht vu dä christlichi Religion", gsi isch, wul Ostre oder Pfingste, het der Mainz überfalle, und het Christe un Husrat raube kine, ohni bheligt z wäre.

Ammianus Marcellinus 17,10,1



</doc>
<doc id="6153" url="https://als.wikipedia.org/wiki?curid=6153" title="Terence David John Pratchett">
Terence David John Pratchett

Dr Terence David John Pratchett (* 28. April 1948 in Beaconsfield, Buckinghamshire; † 12. März 2015 z Broad Chalke, Wiltshire) isch an britische Fantasy-Schriftsteller gsii. Ma kennt ean bsunders wegs sina Büacha üba "d’Schiebawealt", wo in 27 Schprocha übasetzt wora sin. Dr Pratchett hot mit sina Fro Lyn in da englischa Grafschaft Wiltshire gwohnt. Bi sina Fans hoaßt a o „Pterry“, weil i sinam Buach „Pyramiden“ alle Lüt so hetzige Näma hond wia Ptraci oda Pteppic.

Dr Terry Pratchett hot sine erschte Gschicht mit 13 ussabrocht: „The Hades Business“ isch erscht in da schüalazitig und denn im Science Fantasy Magazine vaöffentlicht wora. 1965 hot er als Journalischt bi `na Lokalzitig agfanga. Döt hot a a Interview mit Peter Bander van Duren gmacht, wo a klens Verlagshus gleitet hot, und bi deam Interview hot Pratchett vazellt, dass er o an Roman gschrieba hei: „Die Teppichvölker“. 1980 isch dr Pratchett Pressesprecher vom Central Electricity Generating Board (CEGB) wora. Wia sich zoagt hot, dass er vo sina Bücha leaba ka, hot a sin Job bi da CEBG 1987 gschmissa. Uf des ane isch sin Output uf 2 Romane im Johr gschtiega – 2003 isch a noch J.K.Rowling der Autor mit da meischta vakofta Büacha in England gsi.

Dr Pratchett isch am 12. März 2015 im Alter vo 66 Johr dehaim gstorbe an de Folg vun ere Alzheimer-Chranket.

Dr Pratchett hot 40 Roman üba d‘ Schiebawealt publiziert, wo alle vaschiedene Aschpekte vo üsara Wealt parodiere. D’Schiebawealt isch flach und wird vo vier Elefanta tret, wo ufm Rucka vo `na riesiga Schildkrot („Groß A'Tuin“) schtond. Parodiert weren Themana wia klassische Fantasy- und Science-Fiction-Motiv, aba o Rock & Roll, Filme, Zitinga, Religion, Philosophie, chinesische und ägyptische Geschichte und so wita.






</doc>
<doc id="6160" url="https://als.wikipedia.org/wiki?curid=6160" title="Vadomar">
Vadomar

De Vadomar (lat. "Vadomarius"; ; alem. *"Wadomâri" "Furtherrscher") isch bis 361 de alamannische Gaukönig (rex) vo de Brisgauer gsi. Er isch de Brüeder vom Gundomad und de Vater vom Vithigab gsi. De Wohnsitz vom Vadomar isch gegenöber vo de Römerstadt Rauracum (Kaiseraugst) glege.

De Vadomar und sin Brüeder Gundomad sind widerholt is römische Gibiet igfale. Wo im Joor 354 de Kaiser Constantius II. gege si zogen isch, hend d Alemane mit de Römer en Vetrag abgschlosse, well Götterzaiche und Prophetie vomene Champf abgrote hend. De Gundomad isch aber glii drufabe vo sinene Lüt ermordet worde. Wo im Joor 356 d Vorberaitige för d Schlacht bi Strossburi im Gang gsii sind, het sich de Vadomar nöd wöle aaschlüsse und sini Lüt hend sich gege sin Wile em Chnodomar agschlosse. Au im Joor 357 het de Vadomar nöd am Chrieg gege de Julian tailgnoo. Woner im Joor 359 mitem Julian för sich, för de Urius, de Ursicin und de Vestralp um Fride verhandlet het, isch de nur an im selber gwäärt worde. Im Joor 361 hend Raubschare us sim Gibiet helvetischi Ort öberfale.

De Vadomar het regelmässige Briefkontakt mitem Kaier Constantius ghaa und au mitem Julian fründschaftlich verchert, obwoll baid findschaftlich gegenöber gstande sind. Nochdem em Vadomar sin Bott ufgriffe worden isch, isch da Doppelspiil ufgfloge. Wo glii drufabe de Vadomar - no aanigslos - öber de Rii gangen isch, um amene Fründschaftsesse mit de Römer z tailnee, isch er gfangesetzt worde und uf Spanie gschickt worde. Sin Noofolger as König isch sin Soo Vithigab gsii.

De Vadomar het denn e militärischi Karriere im Römische Riich gstartet. 365/6 he er underem Kaiser Valens z Bithynie gege de Usurpator Procopius kämpft und im Joor 373 isch er as "dux Phœnices" gege d Perser atrete.




</doc>
<doc id="6163" url="https://als.wikipedia.org/wiki?curid=6163" title="Vithicab">
Vithicab

De Vithigab (lat. "Vithigabius", "Vithicabius", "Vidichabius"; alem. *"Widigaui" "Waldgauer"; † 368) isch vu 360 bis 368 de alamannischi Gaukönig vo de Brisgauer gsi. Er isch de Sohn vum Vadomar gsi.

Nochdem sin Vatter Vadomar vo de Römer gfange worden isch, het de Vithigab d Herrschaft öber d Briisgauer öbernoo. De Historiker Ammianus Marcellinus beschribt en as en "verwaichlichte und chränkliche Maa". Trotzdem het er d Alemane zum Chrieg ufgruefe und isch denn uf Alass vom Kaiser Valentinianus vo aim vo sinene Diener im Joor 368 ermordet worde.




</doc>
<doc id="6164" url="https://als.wikipedia.org/wiki?curid=6164" title="Priarius">
Priarius

De Priarius († 378) isch e Gaukönig (rex) vun de Lentienser gsi, emene alamannischa Deilstomm. 

De Priarius het ogfonge e Feldzug ins Elsass zfyhre. Bi Argentovaria (Horwrig) hän die sich den mir d Truppe vum Kaiser Gratian 
oglegt. Des isch den als Schlacht bi Argentovaria in Gschicht igonge. D Römer hen underem fränkische Heerfüerer Mallobaudes gwunne un de Priarius tötet.

De erst Tail vom Name isch usem Germanische schwer z düte, de zwait Tail isch sicher -hari "Chrieger"; es sai denn, de Name isch usere fremde Sprooch.




</doc>
<doc id="6165" url="https://als.wikipedia.org/wiki?curid=6165" title="Gibuld">
Gibuld

De Gibuld oder au Gebavult, (lat. "Gibuldus", "Gebavultus"; alem. *"Gibawulþu" "de wo Aseehe git") isch um 470 e alamannischer Kini (rex) gsi. Bim Gibuld un em Gebavult handelts sich warschiints um d gliiche Person, es kennte aber au zwei verschidni sii

De Eugippius het in siinere Vita Sancti Severini driber gschribe. D Manne vum Gibuld hen in dr zweiti Hälfti vum 5. Johrhundert d Schtadt Passau immer wider heimgsuecht. Drno isch vor de Schtadt Passau zwischem Gibuld und äm Abt Severin verhondelt wore. De Severin het verlongt, d remische Kriegsgfongeni freizloo. De Severin muess de Gibuld dermase beiidruggt ho, dass er däm Diener vu Gott d Wahl freygstellt het, z verlonge, was er het welle. No het er sibzg Gfongne freyglosse. D Gschicht het sich nochem Eugipp in d Johre 469 un 470 zuetrait.

Noch de Vita vum Hl. Lupus solls däm Bischof Lupus vu Troyes, fascht zur gliiche Zit, glunge si, Gfongeni vum Kinig Gebavult freizbekume. 

Me weiss ni, ob de Gibuld als Kini iber alli Alemanne gherrscht het oder nur iber e Deil. Wiil er aber z Passau mitem Severin und z Gallie mitem Lupus verhondlet hät, goht me devu us, dass de Gibuld de elleinig Kini gsii isch. Megli isch aber au, as de Lupus eifach vom Severin abgschribe het.

S het aber au dozumol grosse Druck vun use gäbe. Im Joor 406 sind meriri Völker - Wandale, Suebe, Gote, Alane - a de Donau no ufe zoge uf de Flucht vor de Hunne. De Alemanne isches offebar glunge, de Zug vo irem Gibiet fernzhalte und so het de Zug bi Regeschburg en Knick in Norde gmacht und isch is Maintal choo, wo sich d Burgunder em Zug agschlosse hend. Si sind da Tal durab und hend ide Silfesternacht 206 de Rhii bi Mainz überquert und sind i Gallie igfale. D Bidrohig dur d Hunne het witerbistande und au do sind d Alemanne gnueg starch gsii, nöd vom Attila abhängig z werde. Es isch somit denkbar, dass d Alemanne sich dur die üssere Eraignis gainigt hend.




</doc>
<doc id="6166" url="https://als.wikipedia.org/wiki?curid=6166" title="Willehari">
Willehari

De Willehari (lat. "Vilarius", "Willeharius", "Willicharius") isch en alamannische Herzog i dr Ortenau gsi. 

In dr Vita vum Heilige Desiderius wird bschribe, des dr fränkisch Husmeier Pipin der Mittleri in de Johr 709 bis 712 Feldzüg gege de "dux" Willehari, im Biet vun de Alamanne, gmacht het, wil dä, wie scho si Vorgänger Gottfried sich druf beruefe het, ass er de König vo de Franke wurd Lehnspflicht schulde, aber nit de Husmeier.





</doc>
<doc id="6168" url="https://als.wikipedia.org/wiki?curid=6168" title="Ziu">
Ziu

De Zîo oder Tyr isch en germanische Gott gsii. Me waiss aber nöd sicher, öb er e Chriegsgott, Stammesgott oder Rechtsgott gsii isch.


Im Althochdütsche isch de Gott nöd gnennt, mer kenet nu de Name vo de ᛠ-Rune: "ziu," e Variation vo de alte ᛏ-Rune. Aber au e Manename isch bekannt: "Ziolf", da haisst „Zîo-Wolf“. Denn isch de Name no im Wuchetag "Ziischtig" enthalte, altalem. "ciestag".

För die alte Sachse isch de Gott nöd bizügt und d Form *Tiu isch nume die erschlossni Form. Sisch aber mögli, ass de Gott bi de Sachse underem Name Irmin und Saxnot verehrt worden isch. 

Vill diskutiert werd öber e Glosse, wo sich i de gliiche Handschrift findet wie s Wessobrunner Gebet. Die Glosse lutet ""Cyuuari – Suuapa"". Da werd gern mit „Zîo-Verehrer“ öbersetzt, isch aber sprochlich falsch. Germanischi Volksnäme wo uf "-wari" endet, enthalte im erste Tail e Flussname (Amsivarii, Chasuarii) oder e Landesname (Chattuarii, Baiuvarii) und bedütet „Bewohner“. Drum werd agnoo, dass "Cyuuari" e Verstümelig vo "*Raetivarii" isch, also „Bewohner vo Rätie“. D Hauptstadt vo dere römische Provinz isch Augsburg gsi. I de "Notitia Galliarum" haissts zu dere Stadt "Civitas Augustensis id es Ciesburg" („Stadt Augsburg, da isch Ciesburg“). Da chönnt nu tatsächlich e Hiwys si, dass de Gott Zîo i dere Stadt e gwüssi Bedütig ghaa het. 


Vo de Angelsachse sind nume grad e paar Glosse bekannt, wo de Gott "Tíw" oder "Tíg" mitem römische Gott Mars glichsetzet.

I de Edda isch de Týr de Soo vom Riis Hymir und dem sinere namelose Frau. Er isch zimli muetig gsii, und wo d Aase Schiss vorem Fenriswolf öbercho hend, wel de nüme het wöle ufhöre wachse, hend s afange öberlege, wiesen fessle chöntet. Da ischne zwor glunge, aber debi het de Týr sini recht Hand verlore. Im Endzitkampf (Ragnarök) kömpfet de Týr und de Wolf Garmr mitenand und die baide tötet sich gegesitig.





</doc>
<doc id="6174" url="https://als.wikipedia.org/wiki?curid=6174" title="Bagel">
Bagel

E Bagel (vo Jiddisch בײגל "bejgl" oder au Beigel, in Pole au bajgiel, bajgel, precel, obwarzanek) isch e Gebäck wo us Hefeteig mit Weize hergstellt und zerst in Wasser kocht und denn bache wird.
Der Deig für d Bagel wird zerst abküehlt, in Wasser kocht und denn bache. S Loch in der Mitti isch ursprünglig für e Transport an Holzstange nützlig gsi.

D Bagel wärde pur, mit Mohn oder Sesam, mit süesse Zuedate wie Zimetwiibeeri, Blaubeeri oder Schoggolade oder mit reesere wie Chees bache. Mä serviert si au ufgschnitte und füllt se mit Salat, Frischchees oder Ufschnitt, in de USA wärde si hüfig ufgschnite und mit Lachs und Frischchees beleit.

Entstande isch de Bagel im 16. Johrhundert oder 17. Johrhundert warschynts z Pole. Dur jüdischi Ywanderer isch er hüt vor allem z Nordamerika verbreitet.


</doc>
<doc id="6177" url="https://als.wikipedia.org/wiki?curid=6177" title="Butilin">
Butilin

De Butilin (; lat. "Buccellenus"; alem. *"Butilîn"; † 554) isch en alemannische Herzog i de Diözese Avenches gsi und de Nofolger vom Lantachar. Sin Brüeder isch de Leuthari gsi.

Anne 539 isch de Merowingerkönig Theudebert I. mit eme burgundisch-fränkische Heer in Italie igfale und het, nochdem er dringet hai het müese, di fränkische Herzög Butilin, Mumolen und Aming zrugglo.

Wo d Gote im Chrieg gege de Narses, wo im Uuftrag vo Byzanz Italie zruggeroberet het, i starchi Bedrängnis cho sind, isch ane 553 uf Bitte vo de Gote e fränkisch-alemannischi Hilfsarmee under de Füerig vom Butilin und sim Brüeder Leuthari uf Italie marschiert, gege de Wile vom Merowingerkönig Theudebald. Da Heer mit ageblich 75'000 Chrieger isch dur ganz Italie zoge bis uf Apulie und Kalabrie.

Denn het sich da Heer tailt und de Leuthari het sich uf de Haiweg gmacht, doch isch de Tail an ere Süüch zum Opfer gfale. De Butilin isch z Süditalie blibe und het d Gote, won em ageblich d Krone versproche hend, im Chrieg understützt. Er isch den im Herbst 554 bi Capua am Fluss Casilinus mit sim ganze Heer in ere Schlacht gege de Narses umchoo.





</doc>
<doc id="6178" url="https://als.wikipedia.org/wiki?curid=6178" title="Leuthari">
Leuthari

Unterm Nome Leuthari gits zwey alamannische Herzög


</doc>
<doc id="6179" url="https://als.wikipedia.org/wiki?curid=6179" title="Leuthari I.">
Leuthari I.

De Leuthari (gr. "Λεύθαρις"; lat. "Leutharius"; † 554) isch en alamannische Herzog un de Brüeder vom Butilin gsi.

Uf Bitte vo de Ostgote wo im Chrieg mitem byzantinische Feldherr Narses glege sind, isch anne 553 e alemannisch-fränkisches Heer gege de Wile vom Merowingerkönig Theudebald uf Italie marschiert under de Füerig vo de Brüedere Butilin und Leuthari.

Da Heer, ageblich 75000 Chrieger, isch dur ganz Italie bis a d Meerengi vo Messina zoge und het debi vill Büüti gmacht. S Heer het sich den tailt. De Butilin isch z Süditalie blibe um d Gote witer z understütze. De Leuthari und sini Lüt hend sich degege uf de Haiweg gmacht. Si sind underwegs vomene byzantinische Heer agriffe worde und hend iri Büüti verlore. Im End isch i de Nöchi vom Gardasee e Süüch uusbroche und de Leuthari und sini Mane sind all ade Chranket gstorbe.





</doc>
<doc id="6181" url="https://als.wikipedia.org/wiki?curid=6181" title="König">
König

E König isch s Staatsoberhaupt vom ene Königriich. Er verkörperet si Staat und het, je noch dr Staatsform, mehr oder weniger mit em Regiere sälber z due. Symbol vo siim Amt si d Chrone und s Zepter, wo uf eini vo de ursprünglige Ufgobe vom ene König hiiwiise, die vom Chrieger, wo siis Land verdeidigt. Historisch het er siis Amt aadrätte, wenn er krönt worden isch, in de meiste modärne Monarchie zieht me hüte die eifacheri Inthronisierig vor. Bi dr Chrönig, je noch dr Dradition, setzt er sich sälber d Chrone uf oder wird vom ene Verdräter vo dr Staatsreligion krönt. D Salbig mit heiligem Öl cha au Deil vo dr Chrönigszeremonii si.

In dr Rangornig vo dr internationale Diplomatii stöhn König grad under de Kaiser. Em wiiblige Pendant vom König sait me Königin, e Begriff, wo ehrehalber au für d Frau vom ene regierende König bruucht wird. Manne vo regierende Königinne bechömme im Allgemeine Titel wie "Brinz".

S Wort "König" chunnt us em Germanische ("kuningaz") über s althochdütsche "kuning" und s middelhochdütsche "künic". In de romanische Sproche wird dr equivalänt Titel vom latiinische "rex" abgleitet. D Slawe leite ihri Herrschertitel vo de Näme vom Karl em Grosse und em Julius Cäsar ab. In andere Sproche git me em Dräger vo dere Funktion Titel wie "lugal" (Sumerisch), "melech" (Hebräisch), "basileus" (Griechisch), "malik" (Arabisch), "raja" (Sanskrit). Für e König vom Alte Ägypte brucht me hüte s Wort "Pharao", wo sich dank dr Bible in ähnliger Form in alle europäische Sproche iiheimisch gmacht het.


</doc>
<doc id="6186" url="https://als.wikipedia.org/wiki?curid=6186" title="Der Engländer, der auf einen Hügel stieg und von einem Berg herunterkam">
Der Engländer, der auf einen Hügel stieg und von einem Berg herunterkam

Der Engländer der auf einen Hügel stieg und von einem Berg herunterkam, Originaltitel: "The Englishman Who Went Up a Hill But Came Down a Mountain (»Dr Engländer wo uf e Higel gstige un vun eme Berg runterkumme isch«)" isch de Titel vun em Kinofilm us em Johr 1995.

E änglischer Kartograf un sin Assischtent (Hugh Grant) kumme im Ärschte Weltkrieg in e kleis walisischs Dorf. Wu si gfrogt worre sin, was si mache wän, hän si sich bereit erklärt, de Berg z vermesse. Dodebi het sich deno rusgschtellt, dass de ‹Berg› e paar Fuess z klei gsi isch, un er wege dem nur no ne Higel gsi isch. 

Des het die Dorfbewuhner gärgeret un si hän bschlosse ‹ihre Berg› uffzschitte, vor allem de Pubbsitzer Morgan «de Bock» un de Pfarrer Robert Jones. Mit allene Mittel un Lug un Trug hän däno d Bewohner versucht, d Englander nozhalte, ass si Zyt hen de Berg uf di erforderlig Hechi z bringe.

De Film basiert uf ere nit gonz wohre Gschicht im walisische Dorf Taff's Well un em Higel Garth Hill. Mit eme britsche Humor un eme Ohrwurm als Musik, wird d frindlig Rivalität zwische de Engländer un dr Walliser verzählt.

Einer vun de Witz us em Film isch: Wu e Mechaniker gfrogt worre isch, wie denn des kaputtig Teil us em Auto heisst, het er Ontwort gää, er weiss nit, wie des Ding do uf Änglisch heisst, aber uff Walisisch heisst s «bethyngalw». Bethyngalw beditet aber nur «wiä heisst denn des».


</doc>
<doc id="6189" url="https://als.wikipedia.org/wiki?curid=6189" title="Perpetuum mobile">
Perpetuum mobile

S Perpetuum Mobile (lat: s "ununterbroche Beweglich") isch e Konstruktion, wo einisch agla, ewig in Bewegig bliibe söll, u under Umstände Arbeit verrichte söü. Ufgrund vo fundamentale Kentniss ir Physik weiss ma inzwischä, das es Perpetuum Mobile unmöglich isch zum mache. Theorie, wo behoupte, es wär müglich, gälte als pseudowisseschaftlich. Ir moderne Physik gits ou ander Bezeichnige, z. B. Konverter für Freie Energie.)

Äs Perpetuum Mobile (PM) bezieht sech uf nes gschlossnigs System, wo nach em Energiierhaltungssatz kei Energii drin entschtah oder verschwinde cha. Das bedütet, das e Maschine, wo schinbar selber louft, wöu si Energii produziert, kes Perpetuum Mobile wer. Ufgrund vu dr Energiierhaltung wers keis gschlossnigs System.

Perpetua Mobilia werde nach em Thermodynamischen Hauptsatz bezeichnet, wo si verletze. Usnahm: PM 3.Art. Die Klassifikation git allerdings kei Hinwis zum beabsichtigte Funktionsprinzip.
Idee: e Maschine mit Wirkigsgrad vo 100% oder grösser würdi die benötigt Energii selber lifere. Ä solchi Maschine würd de erschti Hauptsatz vo dr Thermodynamik verletze, dr Energiierhaltungssatz, well jedi Maschine ufgrund vo Ribigs-u Wärmeverluscht e Wirkigsgrad vo < 100% besitzt.

Biispil

Bereits de eifach Kreislouf isch unmüglich, wöüs bi jeder Bewegig oder Umwandlig Verluscht git. Verluscht füehre letztendlich zure Temperaturerhöhig vo dem Teil.
Da d Umgebig immer chüeler isch als verluschterzügende Teil, fliesst d Energii vo dr Maschine durch Wärmeleitig, Konvektion oder Strahlig ad Umgebig ab. Die Maschine muess über churz oder lang stahblibe, well e Rückfüehrig ufgrund vo dr Temperaturdifferenz nit stattfindet. (Wärmi fliesst nur vo warm nach chalt, nie umkehrt.)

Idee: Arbet us dr Umgebigswärmi z gwünne, also d Wärmi, wu über e Abchaltig gwonne worde isch, vollständig in mechanische Energii umzwandle. Ä sölchi Maschine verletzt dr Zweite Hauptsatz vo dr Thermodynamik, well die vollschtändig Umwandlig vo Arbeit in Wermi irreversibel isch, nit aber dr Energiierhaltungssatz.

Prinzipiell cha me es Perpetuum Mobile zwöiter Art dara erkenne, das es versucht, Wermi am ne Punkt ufzneh und in ander Energiiforme versuecht umzwandle. Das ellei muess nit gege d Energiierhaltung (erschter Hauptsatz) verstosse, es wäre also Maschine denkbar, wo unger dr Beachtig vor Energiierhaltung Wermi in höherwertigi Energieforme umwandle (z. B. Strom).


</doc>
<doc id="6191" url="https://als.wikipedia.org/wiki?curid=6191" title="Theodefrid">
Theodefrid

Dr Theodofrid (lat. "Theodofridus") isch noch de Ufzeichnunge vum Bischof Marius von Avenches vun 573 bis 591 dr Herzog (dux Francorum) i de Diözese Avenches gsi. Er isch dr Nochfolger vum Vaefar gsi.




</doc>
<doc id="6192" url="https://als.wikipedia.org/wiki?curid=6192" title="Uncilin">
Uncilin

Dr Uncilin (lat. "Uncelenus", † 613) isch en alamannische Herzog vun 588 bis 607 gsi.

587 het dr austrasisch Kini Childebert II. de Alamanneherzog Leutfred I. abgsetzt un de Uncilin zu siinem Nochfolger bstimmt.

Nochm Tod vum Childebert II. 595 sin dr Thurgau, dr Kembsgau un s Elsass an Burgund gonge un dr Uncilin domit unter d frankoburgundisch Oberhoheit vun Kini Theuderich II. cho.

605 het dr Uncilin im Heer vum Theuderich II. gege de Brueder vum Theuderich Theudebert II. kämpft. Vermuetli im gliiche Johr (oder 606) het de Uncilin de burgundische Husmeier Protadius umbringe lo. 

Us Rache fir d Ermordung vum Prodadius het d Kinigin Brunichild 607 em Uncilin e Fuess abschloge lo, er isch dodurch als Herzog omtsunfähig wore. Nochem Lex Alamannorum, em alamannische Rechtsbuech, isch e Herzog numme den omtsfähig, wenn er selber uf e Ross kon stiige. Er isch entaignet wore und i nidrigi Dienscht gstellt worde.




</doc>
<doc id="6193" url="https://als.wikipedia.org/wiki?curid=6193" title="Taff's Well">
Taff's Well

Taff's Well (uf walisisch "Ffynnon Taf") isch e Derfl nerdli vu Cardiff in Wales.

Des Dorf het au e beriehmti natirliche Quell. Well isch e änglischer Nome fir Quell, Ffynnon isch dä wallisische Nome fir Quell.

Beriehmt ischs worde as dä hischtorisch Ort vun de Gschicht vum Film Der Engländer, der auf einen Hügel stieg und von einem Berg herunterkam. Där, wu die Gschicht gschribe hat, des isch dä Christopher Monger gsi, der isch au in däm Derfl uf d Wält kumme. Siner Grossvater hets ihm verzellt, wu er no klei gsi isch

Dä Berg, wu si dert ufgschittet hän, isch dä Garth Mountain (uf walisisch "Ffynnon Garw")

Dä Film hen se aber nit do dräiht, sundern im nerdliche Wales in Llanrhaeadr-ym-Mochnant.


</doc>
<doc id="6205" url="https://als.wikipedia.org/wiki?curid=6205" title="Gunzo">
Gunzo

De Gunzo isch i de erst Hälfti vom sibete Joorhundert en alamannische Herzog gsii.

Ab wenn de Gunzo Herzog woren isch, isch nöd öberliferet. Er het ane 612 z Überlinge ("villa Iburninga") sin Sitz ghaa. Er isch de Vater vun de Fridiburga gsi. Die isch mit'm Merowingerkini Sigibert verlobt gsi. Si isch imene prächtige Zug zu irem Verlobte gfüert wore, isch aber denn vomene "Dämon" öberfale wore und het afange spine. De Hailigi Gallus het si ghailt und si isch us Dankbarkait isch Chloster ggange und s Hochzig isch nöd stand cho.

De Herzog Gunzo het ane 635 d Kleriker un Bischöf vun sinre Gegend zure Synode uf Konstanz iglade un d Wahl vum Diakon Johannes zuem Bischof vu Konstanz als Nochfolger fyr d verstorbeni Bischof Gaudentius von Konstanz gleitet.

Ob d Gunzo mit em zuer gliche Zyt bezygte Herzog Gundoin, em Bschützer vum Kloster Moutier-Grandval, glich isch, isch denkbar.





</doc>
