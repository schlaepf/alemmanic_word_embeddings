<doc id="6206" url="https://als.wikipedia.org/wiki?curid=6206" title="Lantfrid">
Lantfrid

Lantfrid (lat. "Lantfridus, Lanfredus") isch de Name vo ze Alemanne gsii, wo i de erst Hälfti vom 8. Joorhundert glebt hend.

De Lantfrid († 730) isch vu 709 bis 730 alamannischer Herzog gsi. Er isch dr Sohn vum Gotfrid un Brueder vum Theudebald gsi.

Noch em Tod vum Herzog Gotfrid im Johr 709 hän dr Lantfrid un sin Brueder Theudebald des Omt vum alamannische Herzog ybernumme. 

Beidi Brüeder sin in ihrem Omt dr fränkische Husmeiere in ere verbitterte Fendschaft gegeiber gstonde. Dr Kloschterbischof Pirmin het im Johr 724 untrm Schutz vum Husmeier Karl Martell s Kloster Reichenau zmittsen im alamannische Herzogtum grindet. Des isch vum Lantfrid und vum Theudebald als Provokation ufgfasst worre. Dr Theudebald het 727 dr Abt Pirmin vertribe, "ob odium Karoli" (us Hass gegä Karl Martell) un 732 dr Nochfolger Abt Heddo vum Kloschter Reichenau. 

In d Johre 724 bis 730 het dr Herzog Lantfrid d Lex Alamannorum, s alamannisch Stammesrecht, zur Lex Alamannorum Landfridana nej gfasst.

730 het dr Karl Martell ä Feldzug gegä d Herzög Theudebald un Lantfrid gfiehrt. Dr Lantfrid isch im gliche Johr no gstorbe. Dr Herzog Theudebald het doruf s alleinig Herzogomt in dr Alamannia ybernumme.

Vom zwaite Lantfrid († 751) isch wenig bikannt. Er het ane 748 am Uufstand vom Grifo tailgnoo und isch denn gfange gnoo wore. Er isch ane 751 gstorbe. Öb er e Mitgliid vom alemannische Herzogshuus vom Gotfrid gsii isch, isch denkbar, aber nöd erwiisbar.




</doc>
<doc id="6208" url="https://als.wikipedia.org/wiki?curid=6208" title="Magnachar">
Magnachar

De Magnachar (lat. "Magnacarius") isch noch de Ufzeichnunge vum Bischof Marius von Avenches de Herzog vode Diözese Avenches gsi. Sin Vorgänger isch de Butilin und sin Nofolger de Vaefar gsi. Er isch ane 565 gstorbe.

Er chönt identisch sii mitem Magnacharius, wo vom Gregor vo Tours erwäänt werd. Deno het sini Tochter Marcatrudis de Merowingerkönig Gunthramn ghüroote, spöter aber het de König sini Söö ermorde loo.




</doc>
<doc id="6209" url="https://als.wikipedia.org/wiki?curid=6209" title="Vaefar">
Vaefar

De Vaefar (lat. "Vaefarius") isch noch de Ufzeichnunge vum Bischof Marius von Avenches de Herzog (dux Francorum) vode Diözese Avenches gsi. Er isch de Nofolger vom Magnachar gsii und noch sim Tod ane 573 isch em de Theodofrid gfolgt.




</doc>
<doc id="6210" url="https://als.wikipedia.org/wiki?curid=6210" title="Chrodobert">
Chrodobert

De Chrodobert (lat. "Chrodobertus, Crodobertus" isch en alamannische Herzog gsi.

De Gschichtsschriber Fredegar het gsait, dass de Chrodobert in d Johre 631 un 632 on eme Feldzug vum Merowingerkini Dagobert I. gege d slawisch Herrscher Samo mitgmocht und mit sim alamannische Heer die bsigt het.





</doc>
<doc id="6211" url="https://als.wikipedia.org/wiki?curid=6211" title="Lantachar">
Lantachar

De Lantachar (lat. "Lanthacarius") isch noch de Ufzeichnunge vum Bischof Marius vun Avenches e fränkisch-alamannische Herzog (dux Francorum) i de Diözese vu Avenches gsi. E isch im Chrieg zwüschet de Franke und Byzanz ane 548 gfale. Sin Nochfolger isch de Butilin gsi.




</doc>
<doc id="6212" url="https://als.wikipedia.org/wiki?curid=6212" title="Leutfred I.">
Leutfred I.

De Leudefred I. (lat. "Leudefredus") isch bis 588 en alamannische Herzog gsi. Er werd nume vom früemittelalterliche Historiker Fredegar gnennt.

De Leudefred het ane 588 de Ärger vom austrasische Kini Childebert II. uf sich zoge und isch i Ugnaad gfale, het sich aber anere Bistroofig chöne entzüche, indem er sich in e Versteck grettet het. De König het denn de Uncilin as Nofolger igsetzt.





</doc>
<doc id="6213" url="https://als.wikipedia.org/wiki?curid=6213" title="Theudebald (Alamanne)">
Theudebald (Alamanne)

D Theudebald au Theutbald (* ?; † 746?) isch e alamannischa Herzog vun 709 bis 744 gsi. Er isch dr Sohn vum Gotfrid un d Brueder vum Lantfrid gsi.

Nochm Tod vum Herzog Gotfrids 709 het dr Theudebald zomme mit sinem Brueder Lantfrid s Omt vum alamannische Herzog ybernumme. Beidi Brüeder sin in ihrem Omt dr fränkische Husmeier in ere erbitterte Findschaft gegeiber gstonde.

Dr Kloschterbischof Pirmin het 724 unterm Schutz vum Husmeier Karl Martell s Kloschter Reichenau zmittsen im alamannische Herzogtum grindet. Des isch vum Lantfrid un vum Theudebald als Provokation ufgfasst worre. Dr Theudebald het 727 dr Abt Pirmin vertribä, "ob odium Karoli" (us Hass gegä d Karl). Un 732 au dr Nochfolger Abt Heddo usm Kloschter Reichenau. 

730 het dr Karl Martell ä Feldzug gege d Herzög Theudebald un Lantfrid gfiehrt. Dr Lantfrid isch no im selbe Johr gstorbe un d Theudebald het dodruf s alleinig Herzogomt ibernumme.

742 het sich dr Theudebald zomme mit dr Vaskonen, dr Bajuwaren un dr Sachsen im Elsass gege d Husmeier Karlmann un Pippin III. erhobe. 743 hen dr Theudebald un dr Bajuwarenherzog Odilo e Niderlag om Lech gege beidi Husmeier erlitte. Noch m erneyti Ufstand gege dr Pippin im Johr 744 isch dr Herzog Theudebald vum Pippin bsigt un us Omt un Würdi gworfe worre.




</doc>
<doc id="6215" url="https://als.wikipedia.org/wiki?curid=6215" title="Garth Mountain">
Garth Mountain

Garth Hill (uf walisisch "Ffynnon Garw") isch ä Berg in de Nächi vun Taff's Well in Wales. Des isch d erscht Berg, wänn mer d sydwalisisch Küst no Norde geht. Dorum wird a au d erscht Berg in Wales gnonnt.

Är isch beriehmt worre, will se ihn 1917 no när Mär uf yber 1000 Fuess ufgschittet hän. Sunsch wärs kei Berg me gsi, sundern nor no ä Hügel. 

Ufm Berg sin gonz alti Grabhügel, us d friehe bis mittlere Bronzezyt, so ugfähr 4000 Johr alt. Vili kunnts doher, dass si im Film de Pfarrer dobe beerdigt hen. 
D Pfarrer im Film het bi d Aktion kräfti mitgschaft, het aber zum Schluss ä Herzkaschper kriegt.

Dere Gschicht isch 1995 im Film «Der Engländer der auf einen Hügel stieg und von einem Berg herunterkam» ä Denkmol gsetzt wore.


</doc>
<doc id="6221" url="https://als.wikipedia.org/wiki?curid=6221" title="Schweizerdeutsch">
Schweizerdeutsch

Schwyzerdütsch isch en Sommelbezeichnig für di säbe alemannische Dialekt, wo i de Schwyz gredt wärdet. In sim Buech «Was ist eigentlich Schweizerdeutsch?» definiärt dr Sprachwüsseschafter Arthur Baur scho im erschte Satz, dass Schwyzerdütsch d Umgangssproch sig, wo im alemannische Teil vo dr Schwyzerische Eidgenosseschaft allgemein gültig sig. Es sig die diräkti Fortsetzig vom Idiom, wo die alemannische Ywanderer mit sich broocht heige, wo sii sich in dr Schwyz niidergloo heige.

Der Underschid zwüschem schwyzerdütschen und den anderen alemannische Dialäkt isch nid en Underschid im Sprachsystem (Syntax), sondern im Sprachgebruuch (Pragmatik). Di schwyzerdütsche Dialäkt underscheide sech also nid daderdür vo den anderen alemannische Dialäkt, das es bestimmti Merkmal oder Isoglosse gub, wo se vo den andere Dialäkt trennti, sondern daderdür, das ds Schwyzerdütsche fasch ohni Yschränkig als einzigi Umgangssprach bbruucht wird, während im Räschte vom alemannische Sprachgebiet näbem Dialäkt o ds Standarddütsche bzw. ds Französische gsproche wärde. E Folg dervo isch, das ds Schwyzerdütsche scharff und ohni d Müglechkeit vo Zwüscheforme vom Standarddütsche trennt isch. I de wenige Situatione, wo i d Standardsproch gwächslet wird, passiert dä Wächsel bi vollem Bewusstsy und wird oft o thematisiert.

Das sech ds Schwyzerdütsche nid dür Merkmal im Sprachsystem uszeichnet, isch ir Sprachwüsseschaft unbestritte. So het zum Byspiil dr Albert Bachmann im "Geographischen Lexikon der Schweiz" vor iber 100 Johr gschriibe (äng am dütsche Original agleenti Übersetzig):

Dr Rudolf Hotzenköcherle, dr Rusgäber vum Sprochatlas vu dr ditsche Schwiz, stellt 1984 d Frog, eb noch stränge Massstäb dr Begriff Schwyzerdütsch grächtfertigt sei. Do drzue wär noch sinere Arbet notwendig, dass e gniegendi Azaal vo lutlige, morphologische oder lexikalische Kriterie vorhande wäre, wo im ganze Gebiet vo dr Schwiiz, wo Dütsch gsproche wird, Gültigkeit hette. Des isch nit dr Fall, s git aü fir ihne nit "e enger-südalemannische, e eigentlich schwiizerdütschi" Sprochlandschaft. Dr stellt d Frog, wurum sich des im Bewusstsii vu viile Schwizer "trotz allem mit hartnäckiger Beharrlichkeit bhaupte" duet. Er fiährt verschiidini Antworte uf:

Schwizerditsch isch fir dr Hotzenköcherle drum "e Gefühlsrealität, an däre es em eigentlige linguistische Substrat nid ganz mangle duet". Schwizerditsch diäg dr Haptteil vum «Südalemannische» üs mache, un dä diäg fir dr Schwizer «erlebnismässig und herkömmlicherweise mit dem Begriff seines Landes selbst» zämme hänke.

Mängisch wird d Meinig güsseret, di höcheri Mobilität und d Massemedie füeri derzue, das d Underschide zwüsche de verschidnige schwyzerdütsche Dialäkte nahdisnah verschwindi, so das en Art es "Einheitsschwyzerdütsch" am Entstah syg. Es git aber kei Ahaltspünkt für son en Entwicklig. O we sech innerhalb vo de groossen Agglomerationen e Nivellierig vo de chlyrüümige Dialäktunderschide lat la beobachte, blybe d Underschide zwüsche de groosse Dialäktrüüm bestah.

In sinem Lehrbuech "Schwyzertüütsch" stitzt sich dr Arthur Baur ufs Züritüütsch. Des 200-Sitte-Buech het e gnapp 10-sittige Ahang ibers Bärndütsch. Dr Baur wiist druf hii, ass s Züüridütsch in däm Buech "als pars pro toto s gesamte in dr Schwiiz gsprochene Alemannisch vertritt," er verwiist aber aü uf diä andere Schwizerditsche Grammatike. Des Buech isch scho vor em Zweite Wältkriäg erschiine (1939) un isch hit – stark erwitteret – i de Usgob vo 2008 alliwiil no im Handel.

Ass städtischi Mundarte d Oberhand gwinne, stosst nit iberal in dr Schwiz uf Begeischterig. Do drzue zwoo Stimme üs em Bärner Oberland un enni vu Basel:

Linguischte händ hunderti vun Dütschschwiizer Mundarten oder Varietäten unterschide. Di starki topografischi Chammerig vode Schwiiz un di gringi Mobilität vo de Lüüt bis zum Aafang vum 20. Jarhundert händ dezue gfüert, des sich d Dialäkt teilwiis seer starch tüend unterscheide, mängmal sogar so stark, des au d Schwiizer underänand Voschtändigungsproblem händ. So isch ds Walliserdütsch als s süüdlichschti Extrem düütlich verschide vo de Mittelland-Dialäkt. Näbe de untrschiadliche Uussprache sin psunders d Flurnäme, d Bzeichnige fir Pflanza, Werchzüg, landwirtschaftliche Chrempel und Ähnlichs regional starch verschide.

Vo de grosse Underteilige vom Alemannische findet me i de Schwiiz ali ussert em Schwäbische:

Diä Unterteilige wäre nit vu allene Sprochwisseschafler glich vorgnumme – lueg do drzue dr speziell Artikel.


Ab em 19. Joorhundert hän e bemärkenswärti Azahl vo Autore uff Schwiizerdütsch gschriibe. Die frieschte Wärch sin uff Luzärndütsch (Jost Bernhard Häfliger und Josef Felix Ineichen) un uf Züridütsch (Johann Martin Usteri, Jakob Stutz) gschriibe worde, starchi bärndütschi Yflüss zeige d Wärk vom Jeremias Gotthelf, wo öppe zur gliiche Zyt publiziert worde sin. Do e Uswahl vo wichtige Schwiizerdütsch-Autore und ihrne Hauptwärch:


Au d Bible isch uf Schwiizerdütsch übersetzt worde, zem Bischpill:








</doc>
<doc id="6224" url="https://als.wikipedia.org/wiki?curid=6224" title="Überdeckungstest">
Überdeckungstest

Unter Überdeckungsteschts, au Kontrollflussorientierti Testverfahre, verstoht mer e Reihi vun statische Strukturteschts us em Bereich vum Teschte vo Software. D Überdeckungsteschts werde om Kontrollflussgraph (engl. "control flow graph", "CFG") durchgfiert.

Mit de Hilf vun de Überdeckungsteschts werde Teschtfäll erschtellt. Die teschte di inner Schtruktur vun de Software un kinne imfall Fähler im Quelltext ufdecke.

Es wärre folgendi Arte vun Überdeckungsteschts unterschide:

Usser Konkurrenz, aber vil verwendet bi d eifache Werkzig isch au de Zileabdeckungstescht

Im objektorientierte Berich gits au ondri Onsätz, lueg uf Modelbasierts Teschte



</doc>
<doc id="6225" url="https://als.wikipedia.org/wiki?curid=6225" title="Zeilenabdeckungstest">
Zeilenabdeckungstest

Ä Ziileabdeckigstescht prüeft nume öb und wie vil mol än Programmziile durchlofe worde isch. Das isch de eifachschti Abdeckigstescht wos git.


 if (0) a=2;
 a=2 wird niemols abgschafft



</doc>
<doc id="6226" url="https://als.wikipedia.org/wiki?curid=6226" title="Anweisungsüberdeckungstest">
Anweisungsüberdeckungstest

D Onwiisungsiberdeckungstescht, z. T. au C0-Test gnennt, isch de minimalscht Tescht unter de Iberdeckungsteschts. Bi dem Tescht wird im Kontrollflussgraph jedi Owiisung zmindescht eimol usgfiert.


 if (b) then {9 Anweisungen} else {1 Anweisung}
 90% im Quellcode 10% im Quellcode



</doc>
<doc id="6227" url="https://als.wikipedia.org/wiki?curid=6227" title="Zweigüberdeckungstest">
Zweigüberdeckungstest

Dr Zwiigiberdeckungstescht, zum Deil au C1-Tescht gnonnt, fiert jedi Kante in eme Kontrollflussgraph mindeschtens eimol us. Debi wird jedi Verzwiigung im Graphe zwangslaifig uf wohr un falsch gsetzt. Dr Onwiisungsiberdeckungstescht isch im Zwiigiberdeckungstescht vollschtändig entholte (d. h. mit em Tescht uf Zwiigiberdeckung teschtet mer au automatisch d Onweisungsiberdeckung).

Dr Zwiigiberdeckungstescht isch s minimal Teschtkriterium im Beriich vum schtatische, stejerflussbasierte Teschte.

 int x=1;
 if (x>=1) then {a1;} else {a2;} <- a2; wird nie erreicht



</doc>
<doc id="6228" url="https://als.wikipedia.org/wiki?curid=6228" title="Bedingungsüberdeckungstest">
Bedingungsüberdeckungstest

De Bedingungsiberdeckungstescht ghert zue re Grupp vun Iberdeckungsteschts, wu zum Teschte vun Software brucht werre.

S Problem vun de bisherige Iberdeckungsteschts (C1-Test, C2-Test) isch, dass zämmegsetzti, hierarischi Bedingunge nit usreichend teschtet werre.

Jedi Variable vun ere Bedingung muess eimol mit true un eimol mit false teschtet werre. Bispil:

Der Tescht betrachtet alli atomare Bedingunge vun re Bedingung. Wenn n Variable in dr Bedingung stihn, deno werre 2^n Kombinatione bildet. Des heisst fir s Bispil obe, dass 4 Teschtfäll bildet werre mien.

Die Version erstellt meh Teschtfäll wie C3a un winiger wie C3b, indem jedi Bedingung (atomar un zämmegstellt) zue true un zue false usgwärtet wird. Di logisch Struktur wird dodebi berucksichtigt un de C1-Test (Zweigüberdeckungstest) isch vollständig in däm Tescht din. E witerer Punkt isch, dass de C3c-Tescht berechebar isch.

Bispil:


</doc>
<doc id="6229" url="https://als.wikipedia.org/wiki?curid=6229" title="Pfadüberdeckungstest">
Pfadüberdeckungstest

De Pfadiberdeckungstest (au C2-Test) isch e Iberdeckungstescht, wu im Kontrollflussgraph di meglige Pfad vum Startknote bis zum Endknote aagluegt werre.

Es werre alli meglige Pfad teschtet. Problem: Bi Programme mit Schlife kinne des unendlich vil Pfad sii.

Im Prinzip s glych wie de C2a-Tescht, nur dass d Schlifedurichlaif uf <=2 reduziert weree.

Fir jedi Schlif gits 2 Gruppe vun Pfad:

Boundary-Tescht:

Interior-Tescht:

Im Prinzip s glych wie de C2b-Tescht, nur dass d Onzahl vun de Schlifedurichlaif uf e vorgebeni natirligi Zahl "n" reduziert worre isch.




</doc>
<doc id="6231" url="https://als.wikipedia.org/wiki?curid=6231" title="Maori (Sprache)">
Maori (Sprache)

Maori ("Te Reo Maori") isch ä polynesisch Sproch vum indigene Volk vun der Maori (Nejseelond). D Sproch het ugfähr 50.000 bis 70.000 Sprecher un 100.000 Mensche, wu Maori verstihn, aber nit regelmässig spreche (vun 'ra Maori-Bevölkerung vun ugfähr 530.000 Mensche). Maori isch z Neuseeland nebem Änglisch di zweit Staatssproch. Di nächst Verwondtschaft bsteht zue de Sproche vun Samoa un Hawaii.

Om Beschte het sich d Sproch unter d Oghörige vum Tuhoe-Stammes im Oschte vun d Nordinsel ghalte.

In d letzte Johre sin ugfähr 20.000 neiji Wörter gschaffe worre, um d Sproch on d' Moderni onzpasse. Vor d Onkunft vun de Wisse isch s Maori nur gsproche worre, hit wird s in de latinische Schrift gschribe. Verteilt uf d vili Regione vun Nejseelond het sich uf d Insle mähreri recht unterschidlichi Dialekt usbildet. Us dene isch vun de Te Komihana Mo Te Reo Māori (d Maori-Sprochkommission) ä einheitlichi Maori-Standardsproch entwickelt worre, wu bim Lerne in de Schuele un als Omtssproch brucht wird.

"Luege au": Cook Islands-Maori, Taumatawhakatangihangakoauauotamateaturipukakapikimaungahoronukupokaiwhenuakitanatahu


</doc>
<doc id="6232" url="https://als.wikipedia.org/wiki?curid=6232" title="Taumatawhakatangihangakoauauotamateaturipukakapikimaungahoronukupokaiwhenuakitanatahu">
Taumatawhakatangihangakoauauotamateaturipukakapikimaungahoronukupokaiwhenuakitanatahu

Taumatawhakatangihangakoauauotamateaturipukakapikimaungahoronukupokaiwhenuakitanatahu
isch dr Maori-Nome vumene 305 Meter hohi Hügel in dr Nähi vun Mangaorapa un Porangahau, südli vun Waipukurau, zwische Hastings un Dannvirke in dr südlichi Hawkes Bay in Neuseeland. Meischt wird dr Nome als Taumata abkürzt.
Als "Taumatawhakatangihangakoauotamateturipukakapikimaungahoro-Nukupokaiwhenuakitanatahu" wird er aber vun dr iheimisch Bevölkerung au verwendet. 

Dr Name heisst ugfähr "Dr Ort, wo dr Tamatea, dr Maa mit de grosse Knie, wo d Berg nabgrutscht, nufklettret un verrschluckt het, wo als dr Londfresser bekannt isch, siini Flöte fir siini Gliebti gspiilt het". 

Mit 85 Buechstabe het dr Ort eine vun de längste Ortsnome vun dr Welt. D ogegebeni Schribwiis isch au ufem Schild z lese, wo uf däm Hügel ufgstellt isch. Es gibt einigi Variatione vum Nome. In dr Schribwiis "Tetaumatawhakatangihangakoauaotamateaurehaeaturipukapihimaungahoronukupokaiwhenuaakitanarahu" (mit 92 Buechstabe) isch er im Guinness-Buch der Rekorde iitrage. Obwohl "Krungthep Mahanakhon Bovorn Ratanakosin Mahintharayutthaya Mahadilokpop Noparatratchathani Burirom Udomratchanivet Mahasathan Amornpiman Avatarnsathit Sakkathattiyavisnukarmprasit", dr iheimisch Nome fir Bangkok, länger isch, het des Guinness Buch der Rekorde sich wege dr hifigere Verwendung fir s erstere entschiede.



</doc>
<doc id="6241" url="https://als.wikipedia.org/wiki?curid=6241" title="Muettersproch-Gsellschaft">
Muettersproch-Gsellschaft

D Muettersproch-Gsellschaft – kurz MSG – isch en Verein mit em Sitz in Friburg im Brisgau, wo sich zum Ziil gsetzt hät, d alemannische Mundart z pfläge und z erhalte.

Sit 2006 het d Muettersproch-Gsellschaft mit dr Friedel Scheer-Nahor e hauptamtlichi Gschäftsfiereri. 

Über 2.700 Mitglider us em ganze alemannische Sprochraum, also us em Elsass, de Schwiiz, Vorarlberg, bsunders aber us Südbade sin bi de „MSG“ Mitgliid, usserdäm Verstreiti us Europa un Ibersee. Die Gsellschaft giht's scho sitt 1965. Nebbe de „normale“ Mitgliider sin die meiste Autore und Liedermacher, wo uf Alemannisch schriibed, do au debii. 

D Mitglieder-Entwicklung:


Um 2000 sin s über 3.500 Mitglieder gsii, sitther nimmt d Zahl ab, aafangs 2017 sin s no 2.700 gsii.

D Muettersproch-Gsellschaft hot seit em November 2010 ihre Gschäftsstelle in Freiburg im Breisgau. Im Johr 1976 isch d erscht offiziell Regionalgrupp z Löörech "(Dreiländereck)" gründet worre, z Friburg hot s scho sit 1965 Treffe gebe. S gitt (Stand 2018) in Südbade 13 Regionalgruppe, wo selber für unsere Muettersproch ebbis düend – sie s Dichterlesunge, Vorträg, Stroßeständ oder Feschtle. Jeder, wo bi de MSG Mitglid isch und im Bereich vunere Regionalgruppe wohnt, ghört dert automatisch au dezue. Onnige vu de Gruppe ligget in de Näh vum Rhein. Des goht vu de Grupp "Geroldecker Land" im Norde ibber s "Dreiländereck" im Süde bis zu de "Seealemanne" im Oschte. Denn gitts no Gruppe im Schwarzwald vu de nördlichschte Grupp "Offeburg" bis zu de südöschtliche Grupp "A Brig und Breg". Seit 2014 gitts fir d Alemanne, wo weiter weg wohnet, d Gruppe "Alemanne i de Welt". De Regionalgruppe haltet de Kontakt zue de alemannische Mundartgruppe im Elsass, in de Schweiz, Liechtestein und Vorarlberg durch Ausflüg und Einladunge vu Mundartdichter, Mundartsänger.

Regionalgruppe vu dr Muettersproch-Gsellschaft mit Gruppelaiter/laiterne:

(1965-2017) 

(sit 1976) 

(sit 1978) 

(1978-1988)

(sit 1978) 

(sit 1978)

(1978-2008) 

(1979-2012)

(sit 1978) 

(sit 1979) 

(1980-2017)

(sit 1980) 

(sit 1981) 

(1981-2017) 

(sit 1982) 

(sit 1983) 

(sit 1984)

(sit 1986) 

(1992-2011)

(sit 1995)

(1998-2012)

(sit 1999)

(2005-2012)

D Mitgliederversammlig isch jeds Johr an em andere Ort. Im offizielle Teil gitts de Rechenschaftbricht und d Entlaschtig, wenn notwendig Neuwahle vum Vorstand, de Usblick und Anträg. Im unterhaltsame Teil gitts en kulturelles Programm.



In de Muettersproch-Gsellschaft sind ibber 100 Dichter beienand. Musiker, wo uff Alemannisch singet, sind gnauso in de Muettersproch-Gsellschaft uffghobe. D Muettersproch-Gsellschaft und de Landesverein Badische Heimat hond en Alemannisches Wörterbuech und en Alemannisches Liäderbuech rusgäbbe.

Dr Vorstand git seit 1967 d Zitschrift Alemannisch dunkt üs guet mit rund 3.000 Exemplare rüs, wu alli halb Johr an d Mitgliider verschickt wird. Fir selle isch dees e guete Informationsquell ibber Land und Leut und mer kaa dett sine Gdankeblitz ugezwunge in de alemannische Sproch verzelle. Seit 1967 gitts scho ibber hundert Usgabe vum Blättle. De meischte Platz nehmet sonnige Beiträg ei: „Us de Gruppe“ und „Des un sell“. Usserdem werret det neui Mitglieder, Usflüegle, Büecher un CD vorgstellt. Mitglieder werret gwürdigt mit Gratulatione und Nachruef. De Inhalt vu de Jahrgäng ab 2004/1-2 vu de Zitschrift „Alemannisch dunkt üs guet“ isch digital abgspeichert und mer kaa en so nochlese.

Seit 1998 hots uff de Internetsitte Informatione ibber d nächschte Regionalgrupp, alte Vereinsheft vu "Alemannisch dunkt üs guet" und Veranstaltunge rund ums Alemannisch. Im Archiv sind alemannische Gdichte vu ibber hundert Autore abgspeichert. Uff de Seite Dichte und musiziere gitts Lebensläuf, Publikatione, Uszeichnunge und Koschtprobe vu Autore und Musikgruppe. Alemannischsprochige könnet ihre Biecher, CDs und sunschtiges uf der Webseite aakündige.

Seit 2011 gitts au a Facebook-Seite. Uf Youtube gitts en Archiv mit Lebensläuf vu alemannische Dichterinne und Dichter.

Ibber es Internet kummet Aafrage vu Kultur, Wisseschaft, Medie, Studente, Schieler und Veranstalter zum Alemannische und zu alemannische Usdrück. Selle Aafrage werret durch d Gschäftsführig in Friburg im Ustausch mit de Aafrager gklärt.

Zum bessere Verstande vu de alemannischen Sproch isch es "Alemannisches Wörterbuch für Baden", es alemannische Liederbuech "Woni sing und stand" und esalemannische Tascheliederbuech "Kumm, sing mit! Kleines Liederbüechli" rusgäbbe worre.

D Bibliothek hot ugfähr 900 Biecher uff Alemannisch. Vu denne sind die meischte us em Badische. D andere alemannischsprochige Landstrich in de Schweiz, im Elsass und in Vorarlberg sind ebbefalls mit Biecher vertrete. D Mehrzahl vu denne Biecher sind vu Alemannische Autore zur Besprechung igliefert worre.

Es Land Bade-Wirttemberg hot sich uf sinne kulturelle Vielfalt bsunne („Mir kennet alles…“) und erlaubt de Schuele d regionale Mundart Fränkisch, Schwäbisch und Alemannisch im Unterricht zu demonschtriere. Es gitt so um die 50 Autore, Kabarettischte und Musiker, wo in d Schuelklasse und Schuel-Arbetsgruppe zu enere Doppelstund in Mundart uf Eiladung kummet. D Spezialgbiet vu de Künschtler werret in dem Heftle „Mundart in der Schule“ vorgstellt. Selle Usflüg in d Mundarte könnet vermittele, dass es nebbe em Hochdeutsche no unterschiedliche Sprochmelodie und Umgangssproche gitt. Dees alles wird organisiert ibber de Muettersproch-Gsellschaft e. V. – mitwirke tuet de Verein „schwäbische mund.art“ e. V. in Herrenberg.

D stärkschte Regionalgruppe Hegau vu de Muettersproch-Gsellschaft mit ihrene 600 Mitglieder verleiht seit 1991 jeds Johr bim Weihnachtshock d "Johann-Peter-Hebel-Medaille" an selle Persone, wo sich bsunders fir d alemannische Sproch eigsetzt hond.

D Arbeit vu de Regionalgruppe wird durch Arbeitsgruppe no weiter vora triibe, wo d Theme Dichterinne und Dichter, Mundarttheater und neue Medie bsunders betrachtet werre. Witer werret Veranstaltunge fir wechselnde Ufftritt im alemannische Sprochgebiet gfunde und usgearbeitet.

Im Zämmehang mit dr Dialäktwälle in dr 70er Johr un dr Anti-AKW-Bewegung um Wyhl ischs zu nere Frontebildung kumme, wu dr MSG-Vorstand dr Dialäkt as Mittel vu dr Politik abglähnt het – d Bewegung het s Gegedeil verträtte.

D MSG het vor allem elteri Mitgliider. Im Vorstand un in viile Mitgliider isch aber glar, ass e Sproch vu dr Jugend mueß witerdrait wäre. Wäge däm sind verschiidini Asträngunge unternumme wore – vu Jugendwettbewerb bis zum Iisatz vu Rockmüssik, wu zeigt, wiä des wirkt. D MSG wird vu Junge un Halbjunge gärn as Forum gnutzt, wus meglig macht, ass si ihrini alemannische Sache kenne präsäntiäre.





</doc>
<doc id="6246" url="https://als.wikipedia.org/wiki?curid=6246" title="Offenburg">
Offenburg

Offäburg (amtlich: "Offenburg") isch ä Grosse Kreisschtadt in Bade-Wirtteberg. Es isch d Kreisschtadt un d grescht Schtadt vum Ortenaukreis.

Offäburg isch ugfähr in d Mitti zwische Karlsrueh un Fryburg, nur winige Kilometer eschtli vu Strossburg. D Schtadt isch s "Tor zuem Schwarzwald" on de Myndung vum Kinzigtal in de Rhingrabe. 

Nebe d Kernschtadt ghere au no d Ortschafte Bohlsbach, Biel, Elgersschwier, Fessebach, Griese, Rammerschwier, Walterschwier, Wier, Windschläg, Zell-Weierbach un Zunswier zue Offäburg. Die sin in de 1970er-Johr ygmeindet worre.

Dr Bann bstoht us 38,9 % Landwirtschaftsflechi, 28,8 % Wald, 28,3 % Sidlungsflechi un 4 % sunschtiger Flechi.

D erst urkundlichi Erwähnung vun Offäburg stommt usm Johr 1148. Schu 1240 isch Offäburg Freyi Richsschtadt worre. 1689 isch d Schtadt im Pfälzische Erbfolgekrieg fast vollständig im Boode gliich gmacht worre. Im Johr 1803 het Offäburg sin Status als Freyi Reichsschtadt verlore un isch on Bade gfalle.

Zuer Zyt isch d Edith Schreiner Oberbiirgermeischterin.

Ergebnis vun dr Landdagswahle sitt 2006: 






</doc>
<doc id="6248" url="https://als.wikipedia.org/wiki?curid=6248" title="Historisches Lexikon der Schweiz">
Historisches Lexikon der Schweiz

S Historisch Lexikon vun der Schwyz, kurz s HLS (französisch Dictionnaire Historique de la Suisse, kurz DHS, italienisch Dizionario Storico della Svizzera, kurz DSS) isch ä Projekt, wo de Stand vum Wisse iber d Gschicht vun dr Schwyz bis hii zur Gägewart in de Form vun ere Enzyklopädie zämmegstellt wird.

D Vorgängerin vum HLS isch s HBLS, des Hischtorisch-Biographisch Lexikon vo dr Schwyz, wo der Nöieburger Fotograf und Verleger Victor Attinger (1856–1927) agfange het und wo in sibe Bänd vun 1923 bis 1929 usecho isch. Me cha d Artikel vo däm alte Nochschlagewärch no hüt guet bruuche.

S HLS isch 1990 ygrichtet worre vun der "Stiftig Historisches Lexikon vu dr Schwiiz," wo unterem Patronat vun dr Schwyzerische Akademi für Geisteswisseschafte un dr Schwyzerische Gsellschaft fyr Gschichte stoot. Finanziert wird s HLS vom Bund us Stüürgälder. Wege dem soll s digitalisierte HLS au nochem Erschine vo de druckte Bänd de koschtelose Zugriff ermögliche.

2002 isch dr erscht Band erschiene, sither ei Band pro Johr; uf düütsch sind 13 Bänd usecho, der letscht anne 2014.

Ane 2016 isch d Stiftig Historisches Lexikon vu dr Schwiiz ufglöst worde, und sid 2017 wird s Projäkt vo der nöie HLS-Kummission vu dr Schwyzerische Akademi für Geisteswisseschafte gleitet.

Des HLS isch in drej vun de viir Landessproche: (Dütsch, Französisch, Italienisch) gmacht worre. D Originalbiiträg vo de Autore sind in d jeweilige andre Sproche ibersetzt. E Teilusgab in dr vierte Landessproch Rätoromanisch, s Lexicon istoric retic (LIR), isch in 2 Bänd separat publiziert worde.

Des Lexikon umfasst i de drüü grosse Sprôchusgabe ugfähr 36.200 voschiedeni Artikel zue de Theme Politik, Biografi, Familie, Kultur, Wirtschaft, geografischi Einheite wie de Kantöön, Regione, Stedt un Gmeinde; un au zue divärse historische Themeberiich – vom Aargauer Chloschterstriit bis zum Zwinglianismus und zu dr Chemyfirma Zyma – git’s meh weder 3000 Sachartikel. Persone werde meischtens numme ufgnumme, wenn si scho tot oder vor 1935 uf d Wält cho sin oder bi de jüngere, wenn si bsunderi Sache in ihrem Läbenslauf ufwiise wie öppe vo Bundesrät oder Nobelpriisträger. D ehemoligi Bundesröötin Ruth Metzler isch möglicherwis bis jetz d jüngsti Person, wo im HLS en eigene Artikel het.

Sitem Härbst 1998 git s au e Online-Version im Internet. Des so gnannte e-HLS het d volli Stichwörterlischt un die Artikel wo d Schlussredaktion freigebe het, aber ohni d Bilder, wo i de trukte Büecher sin.

2004 isch s e-LIR derzuecho, s elektronische Teillexikon mit Sache vom Bündnerland.

2009 het s Staatssekretariat für Bildig und Forschig der Stiftig vum HLS gseit, si sell es modärns digitals und multimedials Lexikon plaane. Das tuet s Projäkt sider nodisno umsetze und s Lexikon wyterentwikle.

Änds 2018 isch die nöji elektronischi Beta-Version vom HLS ufgschaltet worde, wo s e-HLS ersetzt. Das nölie Sischteem het jetz au d Bilder zu de Buechartikel, wo me sid 2017 deils provisorisch het chönnen aaluege; do derfür het’s vo de Bsitzer vo de Originalbilder au no d Erlaubnis für di digitali Veröfentlichung bruucht. Au d Imfografike vom HLS chöme i der elektronische Version vor.

D Redakzioon vom HLS schaffet dra, s Wärch zumene modärne «vernetzte Internetlexikon» z mache. D Artikel wärde mit Verchnüpfige verbunde, und me cha Theme, wo no gfäält hän, bearbeite und au alti Artikel wenn nötig mit aktuelle Informazioone ergänze; das goot au wil die strängi Gränze vom Umfang für die ursprünglech trukten Artikel nümme so wichtig isch;; und jetz het men im Projäkt en nöji Kategorie zu dr Technikgschicht ygfüert, wo im HLS vorhär gfäält het. S HLS wott nöji Ergäbnis vo der aktuelle Gschichtsforschig mit wytere Artikel in multimedialer Form vermiddle.

Vereffenligt sin (ditschi Usgab):



</doc>
<doc id="6251" url="https://als.wikipedia.org/wiki?curid=6251" title="Llanrhaeadr-ym-Mochnant">
Llanrhaeadr-ym-Mochnant

Llanrhaeadr-ym-Mochnant isch e Dorf in Mittelwales. S lit zwischem Fluss Rhaeadr bi de Berwyn-Berg.

Des Derfl isch besser bekonnt as friejeri Pfarrei vum William Morgan. De Morgan het als Erschter d Bibel ins Walisischi ibersetzt.
Oluegenswert isch in de Nächi d Pistyll Rhaedar, de hechscht Wasserfall vu Wales. Userdem isch de Ort bekonnt fir e Tandem-Lade.

Teil vum Film "Der Engländer, der auf einen Hügel stieg und von einem Berg herunterkam" isch dert dräit worre.


</doc>
<doc id="6256" url="https://als.wikipedia.org/wiki?curid=6256" title="Llanfairpwllgwyngyllgogerychwyrndrobwllllantysiliogogogoch">
Llanfairpwllgwyngyllgogerychwyrndrobwllllantysiliogogogoch

Llanfairpwllgwyngyllgogerychwyrndrobwllllantysiliogogogoch isch e Schtadt uf de Insel Anglesey in de glichnomige Grafschaft im Nordweste vu Wales.

Mit 58 Buechstabe het d Schtadt de längscht Ortsname vu Europa ghet. Aber om 19. Juli 2004 isch er vu Llanhyfryddawelllehynafolybarcudprindanfygythiadtrienusyrhafnauole abglest worre. Dä Name isch aber nid offiziell.

Mit däm Nome isch d Ortschaft zum Tourischteziil un zue dr bekonnteschte Schtadt vun Wales worre. Im Ort git s e reschtaurierte viktorianische Bohnhof.

Vilmol wird de Schtadtnome mit "Llanfair P.G." oder au "Llanfairpwllgwyngyll" abkirzt. Waliser sage zu d Schtadt meischtens nur "Llanfairpwll".

De Nome schtammt us de Walisische Sproch un beditet ibersetzt "Mariekirch in ere Muldi vu wisse Hasle in de Nächi vun eme schnelle Wirbel un in d Gegend vun de Thysiliokirch, wu bi re rote Hehli lit".

E Schuester het sich im 19. Jahrhundert de Zungebrecher usdänkt ge s domelig Dorf fir de Handel attraktiver mache – s isch also e Art Marketinggag gsi.




</doc>
<doc id="6257" url="https://als.wikipedia.org/wiki?curid=6257" title="Llanfynydd">
Llanfynydd

Llanfynydd isch e Ort in Carmarthenshire in Wales.

Us Protescht gege e Windkraftanlag, wu in ihrem Heimetort het ufgstellt werre solle, het sich de Ort Llanfynydd im Juli 2004 umgnennt in „Llanhyfryddawelllehynafolybarcudprindanfygythiadtrienusyrhafnauole“. Des isch walisisch un heist ibersetzt ugfähr: „Ruehigs schens Dorf, e hischtorische Ort mit seltene Rotmilan, wu vun verdommte Rotorblätter bedroht werre“. Dr Name isch aber nid offiziell.

Mit 66 Buechstabe isch d Ortsnome noch e bissll länger wie Llanfairpwllgwyngyllgogerychwyrndrobwllllantysiliogogogoch (nume 58 Buechstabe) un Llanfynydd het domit de längscht Ortsnome vu Europa.




</doc>
<doc id="6260" url="https://als.wikipedia.org/wiki?curid=6260" title="Breisgauer">
Breisgauer

D Briisgauer (latiinisch "Brisgavi" oder "Brisigavi") sin e alamannischer Stomm gsi. Si hän sich im Gebiet vum hitige Briisgau ôgsidlet.

D Brisigavi werdet nume ide "Notittia dignitatum" gnennt, emene römische Handbuech usem früene 5. Joorhundert, wo d Verwaltig und di militärischi Organisation vom Römische Riich ufzaichnet. Deno hend d "Brisigavi seniores" (»die ältere Briisgauer«) zäme mit de Mattiaker römischi Hilfstruppe gstellt, wo z Spanie stationiert gsii sind, wäred d Hilfstruppe vo de "Brisigavi iuniores" (»di jüngere Brisgauer«) z Italie gstande sind.

Ahand vo de Lokalisierig chöned de Gundomadus, de Vadomarius und de Vidigabius as Könige vo de Brisgauer bitrachtet werde.

De Name setzt e keltische Orts- oder Flussname fort und lebt im Name vom hütige Briisgi witter. De Name vo Briisach (lat. "Brisiacum") ghört ebefalls dezue.




</doc>
<doc id="6261" url="https://als.wikipedia.org/wiki?curid=6261" title="Gau">
Gau

E Gau oder es Gäu (althochdytsch "gewi, gouwi") isch en histoorisch schwäär fassbare Begriff für e Landschaft.

Im merowingische und im Fränkische Reich het de Gau im Wesentlige de Ômtsbezirk vun eme Grof (grafio) bezeichnet, wo das Biet für e Chönig verwaltet het. Es hat au Gau ggä, wo drin me als ei Grofschaftsbzirk bstande het. S isch umschtritte, eb s gsomt Gebiet vom Reich mit em gschlossene Netz vun Grofschafte iberzoge gsi isch oder eb s witti Gebiet vun Wildnis (meischt Wälder) gebe het, wo s keini Vertreter vun de kiniglige Macht gäbe het.

S dütsche Wort "Gau" entspricht am latynische "pagus," wo scho i dr spootantike Zyt es Biet vom Riich bezäichnet het.

Vo vilne Grafschafte isch kei "Gau"-Name bekannt.

S Wort "Gau" isch im Lauf vum Mittelalter uusgstorbe, aber im 17. bis 19. Johrhundert widerbeläbt worde as poetischs und historisierends Wort fir e "Landschaft". Im 20. Joorhundert isch es dänn vo de NSDAP dytschtymelnd missbruucht worde: D Nazi hend dr Begriff "Gau" z Dytschland und z Eschtrich as Name für iri Verwaltigseinheite bbruucht.

I dr hittige Zitt heisse d Bezirk vum Land Salzburg zwar offiziell noch ihrem Houptort, umgongssprochli werde si aber vilmol noch ihre alte "Gau"-Näme gnennt: Em Bezirk Salzburg-Umgäbig seit me "Flachgau," em Bezirk Hallein "Tennengau," em Bezirk St. Johann im Pongau "Pongau," em Bezirk Tamsweg "Lungau" und em Bezirk Zell am See "Pinzgau."

"Gau" chunt au na im Vereinswäse vor: Di ditsche Turnerbünd, Trachteverbänd, Schitzebind (zum Bispil bi „Gaumeischterschafte“) und de ADAC glidre sich allno in Gau. Z Eschtrich het de ÖTB – dr Eschtrichisch Turnerbund – teilwis e Gliderung in Turngau.

In dytschsprochige Regione het sich Gau als Teil vun Bezeichnunge fir Londschafte erhalte oder isch do und dert wider nei iigfiert worde:




</doc>
<doc id="6264" url="https://als.wikipedia.org/wiki?curid=6264" title="Shire">
Shire

E shire isch e adminischtrativs Gebiet in Australie. In Grossbritannie chunt si no in Nämme vor, d Einheit sälber heisst sit dr normannische Eroberig "county".

D erschte "shires" sin vun de Angelsachse im hitige Änglond un im Sidoschte vun Schottland grindet worre. E "shire" isch vun eme kiniglige Maa kontrolliert wore, de het "shire reeve" oder neuänglisch "Sheriff" gheisse. Hischtorisch wärre d Shires in 100er Teil iiteilt; hit wärre si in Dischtrikt iiteilt.

In Grossbritannie wird de Usdruck "shire county" fir nit-schtädtischi Countys bbrucht.

Di meischte hitige "counties" wäre noch em Houptort gnonnt, und s Grundwort "shire" isch zur Endig wore, wo numme no "-e" usgsproche wird ("Cheshire, Lancashire, Oxfordshire, Yorkshire" usw.).

Bedfordshire, Berkshire, Buckinghamshire, Cambridgeshire, Cheshire, Derbyshire, Gloucestershire, Hampshire, Herefordshire, Hertfordshire, Huntingdonshire, Lancashire, Lincolnshire, Leicestershire, Northamptonshire, Nottinghamshire, Oxfordshire, Shropshire, Staffordshire, Warwickshire, Wiltshire, Worcestershire, Yorkshire.

Vun däne sin alli usser Huntingdonshire un Yorkshire au adminischtrativi Countys (wänn au d Grenze e bissel onderscht sin). Huntingdonshire wird jetzert als e Dischtrikt vun Cambridgeshire verwaltet, un Yorkshire isch ufteilt zwische Oscht, Nord, Sid un Wescht Yorkshire.

D Countys vun Devon, Dorset, Rutland un Somerset wäre au mol mit dr Endung "shire" bbrucht. Des isch aber dr alte Sprochgebruch.

Aberdeenshire, Ayrshire, Banffshire, Berwickshire, Clackmannanshire, Cromartyshire, Dumfriesshire, Dunbartonshire, Inverness-shire, Kincardineshire, Kinross-shire, Kirkcudbrightshire, Lanarkshire, Morayshire, Nairnshire, Peeblesshire, Perthshire, Renfrewshire, Ross-shire, Roxburghshire, Selkirkshire, Stirlingshire, Wigtownshire.

In Schottland hän vier Countys Alternativnome mit dr "shire"-Endung: Angus (Forfarshire), East Lothian (Haddingtonshire), Midlothian (Edinburghshire) un West Lothian (Linlithgowshire). 

Sutherland wir au mänkmol Sutherlandshire gnennt, aber s git kei Schtadt Sutherland. Des gilt au fir Bute als Buteshire un Argyll, wu au Argyllshire gnonnt wird. Morayshire wird au Elginshire gnonnt.

Brecknockshire, Caernarvonshire, Cardiganshire, Carmarthenshire, Denbighshire, Flintshire, Monmouthshire, Montgomeryshire, Pembrokeshire, Radnorshire.

In Wales sin d Countys vu Merioneth un Glamorgan au mit de "shire" bbruucht worre. S einzig walisisch County, wu nie mit "shire" verbunde gsi isch, isch Anglesey.

S git au Shires, wu numme no e Dischtrikt sin. Om Onfong hets nit so di stark Verbindung mit County gäbe. Aber Hexhamshire un Winchcombeshire sin als Countys ogsehne worre. S Gebiet vu Richmondshire in North Yorkshire isch hit e "local government district". De Term "shire" kunnt us de Zyt vor de Countys un het au ebis mit ere ertlige Verwaltung z du. 

Bedlingtonshire, Norhamshire un Islandshire sin Exklave vum County Durham gsi, bis si 1844 zue Northumberland kumme sin. D Endung isch au fir Hundertschafte, Waffengemeinschafte un freyji wie Allertonshire, Blackburnshire, Howdenshire, Leylandshire, Powdershire, Pydenshire, Salfordshire, Triggshire, Tynemouthshire, West Derbyshire un Wivelshire, counties corporate wiä Hullshire, un ondri Dischtrikte wiä Applebyshire, Bamburghshire, Bunkleshire, Carlisleshire, Coldinghamshire, Coxwoldshire, Cravenshire, Halfshire, Hallamshire un Yetholmshire gnumme worre.

Shire isch s meischt brucht Wort in Australien fir d kleinscht Verwaltungseiheit. Im Staat vun New South Wales, Victoria, Queensland un Western Australia wird shire dodefir verwendet. South Australia un Tasmania verwende district. E shire het di glyche Recht wie e Schtadt.

1634 sin acht Shires in de Kolonie vun Virginia uf Onordnung vum änglische Kinig grindet worre. E paar Johr schpäter het mer si dann in Countys umgnennt. Des si gsi:

Vun dänne hän no fimf in ihre domolige Verwedung in Virginia bis hit iberlebt, wänn au d Grenze in de letchte 400 Johr gändert worre sin. 



</doc>
<doc id="6265" url="https://als.wikipedia.org/wiki?curid=6265" title="Härkingen">
Härkingen

Härchenge esch ä Iiwohnergmein im Bezirk Göi im Kanton Soledorn i de Schwiiz und het guet 1200 Iwohner.

Härchenge isch es Strassendorf i de Ebeni vo de Dönnere. S lit südlich vom Jurafuess am Outobahndrüegg A1 und A2. D Gmeindsflächi umfasst 54,9 % langwirtschaftlichi Flächi, 23,5 % Waud un 21,5 % Sidligsflächi.

Nochbergmeine si Egerchenge, Gunzge, Nöiedorf, Fulebach

Härchenge esch öppe 1500 Johr aut. Äs erschts Mou in ärä Urkond werd si am 7. Dezämber 1080 erwähnt ("quendam comitatum nomine Härichingen in pago Buchsgeowe situm ") und zwar in ere Schänkigsurkond vom Keiser Heinrich IV z'Speyer. 1402 het dr Hans von Blaueschtei d'Burg Nöi-Faukeschtei und die vier Dörfer Egerchenge, Härchenge, Nöiedorf und Woufu a d' Schtat Soledorn verchouft und so isch Härchenge ou eidgenösisch worde.

Im 1798gi hei d'Franzoose ou Härchenge bsetzt ond vor em Wertshuus Lamm het me ne Freiheitsboum ufgschdöut. Auti Härchenger Gschlächt si: Burkhardt, Frei, Hauri, Jäggi, Keust, Moll, Oegerli, Pfluger, Studer, Von Arx ond Wyss. Ou höt ghört me mängisch no dr out Öbername för d'Härchenger, me het ne nämlech d'Frösche gseit. Das chonnt us erä Zit, wo s Flössli Dönnere nonni döifergleit und dodermet s'Land zrengsome drochägleit worde-n-esch.

Quälle: Bundesamt für Statistik 2005

De Uusländeraateil isch 2010 bi 13,7 % gläge.

21,7 % vo dr Iiwooner si im Johr 2000 evangelisch-reformiert gsii, 60,2 % römisch-katholisch.

Bi dr Nationalrootswaale 2011 hät s das Ergebnis gää: BDP 4,6 %, CVP 22,3 %, EDU 0,5 %, EVP 1,7 %, FDP 16,8 %. GLP 4,8 %, GP 4,7 %, SP 11,6 %, SVP 31,5 %, Suschtigi 1,7 %.

Gmeindspresidänt isch dr Thomas Fischer (Stand 2012).

D Arbetslosigkeit isch im Johr 2011 bi 2,1 % gläge.

Bi dr Voukszellig 2000 hei vo dr 1196 Iiwohner 92,4 % Dütsch aus Hauptsproch aagää, 0,6 % Französisch, 1,8 % Italienisch und 5,2 % angeri Sproche.

Dr hochalemannisch Dialäkt vo Härchenge ghört zue dr Dialäkt vo dr Region Oute, wo ähnlech si zue dr Aargauer Dialäkt.




</doc>
<doc id="6266" url="https://als.wikipedia.org/wiki?curid=6266" title="Simyo">
Simyo

simyo isch de erscht "No frills"-Mobilfunkonbieter z Dytschland gsi. S Unternehme setzt uf e rund-um-d-Uhr-ei-Pris Tarif, wie scho devor s o2/Tchibo-Gmeinschaftsprojekt "Tchibo Mobil" mit grossem Erfolg au. 

Simyo nutzt d Netzinfrasschtruktur vum Mobilfunkunternehme E-Plus. Kundeservice isch usschliessli iber s Internet oder iber e Telefon-Hotline meglig. Im Gegesatz zue ondre Obieter het simyo kei Filiale.

S Unternehme het (Stond: Juli 2008) 63 Mitarbeiter un het dr Firmesitz z Düsseldorf. Dr Gschäftsfiehrer isch dr Rolf Hansen.




</doc>
<doc id="6267" url="https://als.wikipedia.org/wiki?curid=6267" title="Skiren">
Skiren

Skire () isch de Nome fir e oschtgermanische Stamm z Oschteuropa gsi, wo noch em Plinius im Land "Aeningia" glebt het. Um 230 v.Chr. sin si zäme mit de Baschtarne am Schwarze Meer ufducht, bi de Stadt Olbia. Im 4. Joorhundert n. Chr. hän si in de Karpate gläbt. Dert sin si vun de Hunne underworffe worre. Noch em Tod vom Hunnefirscht Attila sin si vun de Oschtgote abhängig gsi. Di letschte Skire sind underem Odoaker uf Italie zoge. De isch e Skirer gsi und vo 476 bis 293 d ärscht barbarisch „Kinig vu Italie“ worre. 

De Name vo de Skire werd zum gotische Wort "skeirs" „klar, rein“ gstellt. D Skire sind demno die „Reine, Unvermischte“ im Gegesatz zue de Baschtarne („Mischling, Bastarde“).



</doc>
<doc id="6268" url="https://als.wikipedia.org/wiki?curid=6268" title="Nationalencyklopedin">
Nationalencyklopedin

S Nationalencyklopedin ischs vollständischt zytgmässe schwedischsprôchige Lexikon. S isch vun 'ra Regierungsschpend initiiert worre. 
D druckt Version bstäht us zwonzig Bänd mit 172.000 Artikel. D Internet-Usgab isch ä bisl grösser worre (260.000 Artikel im Juni 2005).

Des Projekt isch im Johr 1980 ôgfonge worre, wu ä Regierungskomitee Verhondlunge mit verschideni Herusgeber vorgschlage het.

Des Schtadium isch im Auguscht 1985 beendet worre, wu d Bra Böcker d verontwortlich Rusgeber worre isch. 

Des Projekt isch noch wissentschaflichi Paradigme ufgstellt worre un bringt au Abschtommungs un Umwelt Themä. 

D Erwartige an s Projäkt sin so groß gsi wie nie devor: Vor de Veröffentligung vom erschte Band (Dez. 1989) hät's scho 54'000 Bstellige ge. De letscht Band isch 1996 usecho, allerdings hän en im Johr 2000 drei züesätzligi Bänd ergänzt.

Vobunde mitm Nationalencyklopedin isch au:

1997 isch d erscht digitali Usgab vum Lexikon uf 6 CDs (schpäter au uf DVD) ruskumme un 2000 däm ufs Internet als Löhndienscht glegt worre. D Onlineversion het au ä Wörtabuech un ä updäteti Version vum druckti Lexikon. Dorin sin 356.000 Îträg, 183.000 dävu sin enzyklopedischi Artikel.

D Dienscht wird mit ä paar Teili wu nit in d gdruckti Usgab drin sin komplettiert. Zuem Bispiel äm Schwedisch-Änglische Wörterbuech. 




</doc>
<doc id="6270" url="https://als.wikipedia.org/wiki?curid=6270" title="Federbach">
Federbach

De Federbach isch e lange Bach in Nordbaade, zwische Karlsruhe un Rastatt. D'Bach isch 41 km long un fließt durch folgende Ort:

Muggene, Rastatter Grenz zu Etje, Etje, Bietje, Durmesche, Rheinstetten und mündet dann in de Rhein.

De Bach isch ca. 5-6 m breit un en Meter tief. 

D'Federbach isch en Unikum. Sie macht ebbes wo kei andere Fluss macht. Er fließt zwar parallel zum Rhein aber nit von Süd nach Nord, sondern zwische Malsch und Muggesturm genau umgekehrt, nämli vo Nord nach Süd. Bis er widder en Boge macht un bi Knielinge in d'Alb fließt.


</doc>
<doc id="6272" url="https://als.wikipedia.org/wiki?curid=6272" title="Ötigheim">
Ötigheim

Etje (amtlich "Ötigheim") isch e Gmai im Landkrais Raschdi z Bade-Wirttebärg. D Gmai het Iiwohner (Stand: ).Etje isch vor allem bekannt durich s 100 Johr alt Freiliechttheater, wu all Johr au Inwohner vun Etje as Laieschauspiler mitmache.
Etje lit am Federbach in dr Owerrhineweni rund fimf Kilometer nerdlich vun Raschti. Usserdem hat Etje en Dail vum Hardtwald, aber nur e bitzele im Oschte. Dr Bann bsteht us 53,8 % Landwirtschaftsflechi, 22,3 % Wald, 20,8 % Sidlungsflechi un 3,1 % sunschtiger Flechi. D Nochbergmaine vun Etje sin Bietje un Steimure.

Zue Etje ghere kaine wittere Ortsdail.

Etje isch zum erschte Mol gnännt worre anne 788.

Etje het mit dr Stadt Raschti un dr Gmaine Iffeze, Muggesturm un Steimure e Verwaltungsgmainschaft veriibart.

Dr Burgermaischter isch dr Frank Kiefer.

Ergebnis vun dr Landdagswahle sitt 2006: 

Dr Dialäkt vun Etje ghert zum Owerrhinalemannisch. Im Dialäkt vun Etje sin mhd. ie, üe un uo monophthongiert, d. h. mer sait "Bruuder" statt 'Brueder' un "miid" statt 'mied'.

Die B 36 umgit s Derfl im Oschte, drzue verlauft d Autobahn A 5 iber dr Bann vun dr Gmai.



</doc>
<doc id="6278" url="https://als.wikipedia.org/wiki?curid=6278" title="Manfred Renn">
Manfred Renn

Dr Manfred Renn (* 1948 z Stiefehoofe im Weschtallgai) isch an ditscher Schbroochwisseschafdler us em alemannische Ruum, wo sich vor allem mit de Dialäkt im Allgai und de Mundarta vo de Regioona Ougschburg und Oberbaiern bschäfdigd.

Promowiirt hod er 1992 a der Uniwersidääd Ougschburg mid siiner Arbat "Die Mundart im Raum Augsburg. Untersuchungen zum Dialekt und zum Dialektwandel im Spannungsfeld großstädtisch-ländlicher und alemannisch-bairischer Gegensätze".

Dr Manfred Renn hot sid 1984 a der Uniwersidääd Ougschburg am Projäkd "Sprachatlas von Bayerisch-Schwaben" (SBS) gschaffed, weeles im Johr 2005 mit insgsamd 15 Bänd vollschdändig veröffendlichd worre isch. Für des Underneame hod dr Manfred Renn fiif Johr lang Dialäkterheebunga im nerdliche Allgai, weschdliche Oberbaiern und im Ruum Ougschburg-Schdoudegebiit duurgfiert.

Widderhin hod er fiir Johr lang ou d Ufnaame-Arbat vo ondere Schprochaddlas-Projäkd für Baiern koordiniirt, und hot bis in s Johr 2005 ije, ou farbige und kommendiirde Karta für an baiernwiite Kompakt-Band names "Kleiner Bayerischer Sprachatlas" (KBSA) erschdelld.

Bis vor kurzem hod dr Manfred Renn an ma Kompakt-Band "Kleiner Sprachatlas von Bayerisch-Schwaben" (KSBS) für Boirisch-Schwaabe und die aagrenzend Geegend in Oberbaiern gschaffed, weeler im Geegesaz zum SBS es gonze Allgai mitiibeziet. Erschiine isch der Band im Novämber 2007 bim Augschburger Wißner-Verlag.










</doc>
<doc id="6280" url="https://als.wikipedia.org/wiki?curid=6280" title="Suchoi">
Suchoi

Suchoi oder Sukhoi (vo russ. "Сухой") isch eis vo de bekanntischte Flogzügentweckligsbüros z Russland, sin Name heds dör de ehemalig Chefkonstrukteur Pawel Ossipowitsch Suchoi becho. Berüemt isches vor allem dör sini Suchoi Su-27 Flogzügfamilie wo em Beriich vo de Wendigkeit bes jetzt ongschlage isch. Suchoi macht vor allem militärischi ond Konschtflog-Flogzüg, im akrobatische Bereich hends met de Su-26, Su-29 ond Su-31 bes etzt 330 Medallie gwonne. Zor Ziit schaffeds met Boeing zäme amene Passagierflogzüg, dr Suchoi RRJ. D'Firma isch starch uf Export agwise, do s'russische Militär kei Gäld hed, imene Interwiuu hed en Offizier mol gseid si chened sech einehalb Flogzüg pro Johr leischte. Dä Satz verdütlicht guet d'Schwierigkeite wos zor Ziit in Russland hend, die wechtigschte Exportländer för Suchoi send China ond Indie.

D Suchoi-Kampfjets sind v. a. berüehmt-berüchtigt worde, wo en Su-21 am 1. September 1983 z Nacht mit ere Rakete en Jumbo-Jet von der "Korean Airlines", wo im ene militärisch sehr sensible Meeresgebiet zwüsche der Sowjetunion und Japan vom Kurs abgwiche isch, abgschosse het und alli Insasse ums Läbe choo sind. 

Link zom Suchoi Entweckligsbüro


</doc>
<doc id="6285" url="https://als.wikipedia.org/wiki?curid=6285" title="Zeller See (Salzburg)">
Zeller See (Salzburg)

De Zeller See lit z Öschtriich im Pinzgau und isch 3,8 km lang und 1,5 km brait. Er isch eppe vor 10.000 bis 16.000 Jôhre durch Iismasse vo de Glöcknergrupp uusgschürft worre. D hitig Flächi vum See isch ä Überblibsel vun d ursprünglich Wasserflächi, wo ursprüngli im Norde bis nôch Saalfelde groicht het un im Süde au ä Teil vum Salzachtal usgfüllt het.

Im Zeller See kumme viili verschiidni Fischarte vor. Bekônnt isch er vor allem fyr siine Renke, Brachse, Rotauge, Zander un Barsch. Ôm Zeller See gelte Gesetzi vum Salzburger Fischereiverbônd.



</doc>
<doc id="6287" url="https://als.wikipedia.org/wiki?curid=6287" title="Mederich">
Mederich

De Mederich (lat. "Mederichus"; alem. *"Mêdarîk" "Lohnkönig") isch de Vater vum Agenarich-Serapio un de Brueder vum Chnodomar gsii.

Er het longi Zyt als Geisle in Gallie glebt un isch dert griechische Gheimlehre nochkonge. Dorum het er schpäter au sinner Sohn Agenarich in Serapio umbnännt. De Serapis isch dert ä griechisch-ägyptische Mysteriegott gsi.





</doc>
<doc id="6292" url="https://als.wikipedia.org/wiki?curid=6292" title="Bundschuh-Bewegung">
Bundschuh-Bewegung

Im spote Mittelalter hets im Oberrhiingebiät mehreri Ufstandsversuech vu dr Büüre gää - si sin unter em Namme Bundschueh bekannt. D Unterdruckung un d Üssüügung dur dr Adel un dur dr Klerus isch nimmi zum Üshalte gsii - des het drzue gfiährt, ass dr konservativscht Deil vum Volk rebällisch wore isch. Revolutionär an däne Bewegunge isch gsii, ass si sich nit numme mit ere einzelne Forderung gegen e bstimmte geischtlige oder wältlige Landesherr, Grundherr, Grichtsherr, Gäldverleiher usw. gwändet hän, nai, si hän immer meh d Befrejung vum ganze Büürestand zum Ziil gha. Un s isch nit numme um d Büüre gange, nai, um dr ""arm mann"" im allgmeine, um d breit Unterschicht in Stadt un Land. Diä Programmatik isch vu Bundschueh zu Bundschueh radikalisärt, üsboije un verfejneret wore. Dr Gedanke, ass in däm Kampf d "gettlig Grächtigkeit" durgsetzt wäre soll, isch vu Mol zu Mol dittliger üsdruckt wore.
D Unzfriideheit vu dr Büüre am Oberrhiin isch dur s Vorbild vu dr Eidgnosseschaft verstärkt wore, si hän d Schwiz as Vorbild fir e frejheitligs, volkstimligs Staatswäse agsähne. Großes Ufsähne hets gä, wu anne 1499 d Schwiz ime erfolgriche Griäg aü no ihre Unabhängigkeit vum Riich het kenne durfächte.
Bemerkenswärt isch, ass alli Bundschueh nit am Rhiin Halt gmacht hän, si hän alliwiil uf dr andere Sitte (im Elsiss bzw. im Badische) Bundesgnosse gsuecht un gfunde.
D Ufständ sin eso blant gsii, ass e gleine, gheime Hüffe mit em Bundschueh-Fähnili losziägt go Stellunge vum Gegner iberrasche un go e Stadt iinämme. Dr Bundschueh hätt eso vu Erfolg zu Erfolg meh Zueläuf sotte bikumme - s Brinzip vu dr Lawiine.

Bundschueh-Bewegunge hets gää:





Alli viär Bundschueh-Bewegunge sin no vor em uffene Ufstand verrote wore un gscheiteret; ihrini Rädelsfiährer sin umbrocht wore, wämmer si verwitscht het. 1502 hets e Erlass vum Kaiser Maximilian gä, wu as Strof fir d Bundschueh-Rädelsfiährer feschtglegt wore isch: Schleipfe mit Ross zum Richtblatz, drno Kepfe un Viärdeile un schliäßlig d Enteignung un Vertriibung vu ihrene Kinder. In dr bloße Mitwisser het mer solle d Schwurfinger abhaüe. Dr Adel un d Stedt sin bim Gständnis-Rüsbrässe dur d Folter un bim Strofe mit greschter Brutalität vorgange. Allerdings hän aü d Bundschueh-Ahänger nit vorgha, zimperlig mit ihrene Gegner umzgoh: Wär sich ihne nit het welle aschliäße, het solle dot gschlage wäre.
Wänn aü keine vu däne viär Bunschueh Erfolg gha het, isch doch dr Bundschueh-Gedanke nooch 1517 iberal im sidweschtditsche Gebiät üsserhalb vu dr Schwiz in dr Luft gläge.
Anne 1524 ischs in dr Grafschaft Stiählinge zum e letschte Bundschueh kumme. Dä isch zum Ditsche Büüregriäg üsgwagse.

3-89735-192-7 ("Veröffentlichungen der Historischen Kommission der Stadt Bruchsal". Band 20)



</doc>
<doc id="6300" url="https://als.wikipedia.org/wiki?curid=6300" title="Gentoo Linux">
Gentoo Linux

Gentoo Linux isch e sehr guet dokumentierti Linux Distribution. S'sälber erchlärte Ziil vode Entwikler isches, am Benutzer Möglichkeite z'büüte. 

Folgendi Prozesser-Familiene wärded understützt:

Für d'Benutzer staht uf villne Sprache es Installationshandbuech zur Verfüegig. Das füehrt vom boote vode Live-CD übers Partitioniere zum Installiere vom eigentliche System und wiitere Software. Mit Hilf vom Handbuech isches sehr eifach es Gentoo-Linux und diversi Software z'installiere und au zum sich Hindergrundwüsse übers GNU/Linux ahzeigne.

Gentoo schaffet mitem Päckliverwaltigsprogramm Portage. Portage schaffet mit sogenannte Ebuilds. Das sind Päckli mit Informatione über d'Software dine. Mit em Befehl 'emerge' chammer neue Software installiere, alti update, nüme bruchte lösche und de gsamti Portage-Baum uf traab halte.



</doc>
<doc id="6302" url="https://als.wikipedia.org/wiki?curid=6302" title="Zürcher Kantonalbank">
Zürcher Kantonalbank

D Zürcher Kantonalbank (abgchürzt ZKB) isch di kantonal Volchsbank im Kanton Züri. Si isch en Universalbank, isch aso i allne Bankgschäft aktiv und schaffed mit allne Chundegruppe zäme.

D ZKB hät am 15. Februar 1870 iren eerscht Schalter uufgmacht. De Grund hät d Kantonsverfassig vo 1869 gläit, wo e Bank hät wele, wo s Kreditwäse im Kanton Züri förderet; im Artikel 24 ghäissts deet: «Er [das isch de Staat] errichtet zur Hebung des allgemeinen Kreditwesens beförderlich eine Kantonalbank.» So ghöört d ZKB sit 1870 zu 100 Prozänt em Staat, understaat aber nöd em Regierigsraat, sondern tiräkt am Kantonsraat. Dää wäält de Bankraat als Uufsichtsorgan. D Bank gnüüsst en unbigränzti Staatsgaranty.

D ZKB isch di viertgrööscht Bank in de Schwyz und isch 2013 vo de Schwyzerische Nationalbank as «sischteemrelevant» ygstuuft woorde.

D Kännzaale per Ändi 2018 sind die:

D ZKB hät per Aafang 2016 75 Filiaale und 172 Ort mit Bancomat. Na vor es paar Jaar sinds 103 Gschäftsstele gsy (daadevo 83 Filiale, 16 Agenture und 4 Automatebanke).

As Zürcher Volchsbank understützt d ZKB ganz vil kulturelli, soziali und wirtschaftlichi Undernämige.

Si isch d Hauptsponsorin vom Züri-Zoo, vom Wildnispark Züri, vom Theater Kanton Züri, vom Casinotheater Winterthur, vom Zürcher Theaterspektakel, vo de Literaturveraastaltige im Chaufflüüte, vom Zürcher Chammerorcheschter, vom Fäschtival jazznojazz, vom Jazzclub Moods, vo der Umwältarena Spräitebach und vom Veräin Zürcher Wanderwääg. Si richt de ZKB Schillerprys uus und hät d Stiftige Botanische Gaarte Grüenige und SanArena-Rettigsschuel ggründet. Si zalt au an Züri-Marathon, a d Töss-Stafette und an Zürcher Turnverband ane. Dezue ane understützt si s Nachtnetz vom Zürcher Vercheersverbund.

De Wirtschaft hilft si mit verschidene Prys, öppen em ZKB KMU-Prys und (zäme mit em Technopark) em ZKB Pionierprys. A de ZHAW förderet si es Gründerzäntrum und a der Universität Züri understützt si zum Byspil s «Center for Corporate Responsibility and Sustainability» und as Mitgründeri vo de Stiftig «Excellence Foundation Zurich» d Forschig i verschidene Biräich. Dezue ane förderet si Jungundernäme.

2018 hät si für all die Sache zämezellt 140 Milioone Franken uusggëë.

S Rächtsgwand vo de Zürcher Kantonalbank isch alewyl na esoo glismet, as wäär si e lokali Bank für de chly Chund. Das isch aber lengscht nüme de Realitäät: D ZKB isch äini von grööschte Schwyzer Banke und isch europawyt presänt. Dezue ane chunt, dass si na zu dene Kantonalbanke ghöört, wo e volli Staatsgaranty händ, das ghäisst: Wänn si is Gwaggle chunt oder ganz zämebricht, mues de Kanton Züri jedem äinzelne, wo uf de ZKB Gält (gha) hät, ales bi uf de letscht Rappe us Stüürgälder wider zruggzale. Liberali Politiker wetted d Rächtsgrundlaag drum modernisiere, aber di lingge und di rächte Parteie sind degäge, wil si nach em hüttige Sischteem im Kantonsraat chönd über d ZKB mitbestime, und die Macht wänd s nöd uufgää.




</doc>
<doc id="6304" url="https://als.wikipedia.org/wiki?curid=6304" title="Ostberlin">
Ostberlin

Ostberlin isch vu 1949-1990 d'Hauptstadt vu dr DDR gsi un het im sowjetische Sektor vu Berlin entsproche.

In Ostberlin lit au dr Bezirk "Berlin Mitte", wo die meiste Berliner Amtssitze vu dr dytsche Regierig liige (die andere Amtssitze sin nooch wie vor z'Bonn.)

Zue DDR-Zitte isch Berlin (Ost) mit sine domols circa 1,4 Millione Iwohner s'Hätschelkind vu dr DDR-Regierig gsi, mit dr entsprechende Priviligie. Dorum het au dr Spruch gä: "In Berlin gibt es Bananen und Apfelsinen"; uf allemannisch: "Z'Berlin töis Banana und Oranscha gä".

Während s'Stadtzentrum "Berlin Mitte" sich inzwische zu eme internationale Ushängeschild vu Dytschland museret, sin die ehemols priviligierte Plattebausidlige in dr Ussebezirke verarmt un dur e hochi Arberslosigkeit zeichnet.

Ostberlin isch noch immer e Hochburg vu dr dytsche Linkspartei, wo ihri Wurzle in dr ehemolige DDR-Staatspartei SED het.

Dr offiziell Namme vu Ostberlin in dr DDR isch - natürlich - "Berlin, Hauptstadt der DDR" gsi. Dementsprechend het mer in dr DDR zwische Berlin un Westberlin (fer die drei Westsektore vu dr Franzose, Brite un Amerikaner) underschide, wogege mer in Westberlin un in dr alde Bundesrepublik Dytschland zwische Berlin (West) un Ostberlin underschide het.


</doc>
<doc id="6306" url="https://als.wikipedia.org/wiki?curid=6306" title="Westberlin">
Westberlin

Westberlin isch dur d'Abtrennig vum dr sowjetische Sektor vu Gsamtberlin in dr Johre 1946-48 entstande. D'Mitglidschaft zue Westdütschland isch vo dr drei Westalliierte supendiert gsi. 
Während dr Isolierig vum Umland isch d'Iwohnerzahl vu Westberlin zwische 1949 un 1989 vu 2,4 uf 1,9 Millione Lyt gsunke. D'Stadt isch wäge dr Abschnürig dur DDR numme dur hochi Subventione us Westdytschland un Priviligie fer d'Iwohner yberläbensfähig gsi.

Sit dr 1960er Johre isch Berlin dur dr Zuezug vu türkische Gastarbeiter zu einere vu dr grösste türkische Kommune usserhalb vu dr Türkei worre (öppe 150.000 Türke 1989). D'Volkslegende, Berlin sei nooch Istanbul un Ankara die drittgrösst türkisch Stadt, isch aber immer e blossi, liicht usländerfeindlichi Propaganda gsi un het nie zuetroffe. (Lueg dezue au Liste vu dr türkische Städte)

Ufgrund vu dr Suspendierig vu dr Mitglidschaft zue dr Bundesrepublik Dytschland hän Westberliner nit müesse zue dr Bundeswehr oder zum Zivildienst. Drum hän sich viili jungi Männer vor dr Yberuefig zue dr Musterig nooch Berlin abgsetzt, um siich vorem Wehr- oder Zivildienst z'drucke.

Westberlin het im dytsche Bundesrot kai Stimmrächt gha, d'Westberliner Abgeordnete im Bundestag sin vum Abgordnetehus un nit vum Volk gwählt worre un sin im dytsche Bundestag ebefalls ohni Stimm gsi.

D'Stadt het s'Alleivertretätigsrächt fer ganz Berlin fer isch beasprucht. Westdytschi Gsetze hän müesse vum Westberliner Abgeordnetehus nomol beschlosse un vu dr westalliierte Stadtkommandante genähmigt werre müesse, demit si golte hän.

Westberlin het au eigeni Briefmarke gha.
Nooch em Fall vu dr Berliner Mure am 9. November 1989 isch Berlin "de facto" un mit em Bitritt vu dr DDR mit Ostberlin zum Geltigsberiich vum Grundgsetz am 03. Oktober 1990 au "de iure" wiidervereinigt worre. Devor isch Westberlin im Juli 1990 zu eme vollwertige Bundesland vu Dytschland ufgwertet worre, indem es volls Stimmrächt im Bundesrot erhalde het.
Ufgrund vu dr Alimentierig sowohl vu Westberlin dur d'Bundesrepublik wie au vu Ostberlin dur d'DDR het sich bi dr Berliner Lokalpolitiker e Subventionsmentalität usbildet, wo mit yberzogene Erwartige an d'Stadtentwicklig nooch dr Wiidervereinigung in dr 1990er Johre dezue gfüehrt het, dass Berlin s'Bundesland mit dr höchste Pro-Chopf-Verschuldig worre isch.





</doc>
<doc id="6307" url="https://als.wikipedia.org/wiki?curid=6307" title="Deutsche Demokratische Republik">
Deutsche Demokratische Republik

Di Dytsch Demokratisch Republik (DDR) isch e Staat im dailte Dytschland gsii, wu s vu 1949 bis 1990 gee het.

Bis zue dr Wändi im Spotjohr 1989 isch si e vu dr Sozialistischen Einheitspartei Deutschlands (SED) bherrschti Diktatur gsii un het wie andri Oschtblockländer zue dr sowjetische Machtsphäre ghert. No ihrem Sälbschtverständnis isch si ne „sozialistische Staat vu dr Arbaiter un Buure“ un e dytsche Fridesstaat gsii, wu d Wurzle fir Chrieg un Faschismus ewäg seie. D DDR isch us Sowjetische Bsatzigszone (SBZ) fiirigange, wu mit dr Ufdailig vum besiigte NS-Staat entstanden isch. Si un ihri Staatsfierig sin, solang s si gee het, vu dr Sowjetunion abhängig bliibe.

Großi Dail vu dr Bevelkerig sin nit yyverstande gsii mit dr bolitische un wirtschaftlige Verhältnis, wu gherrscht hän. Des het sich in dr Friephase bsundersch drastisch zaigt bim Volksufstand am 17. Juni 1953, wu vu sowjetische Druppe nidergschlaa woren isch, un an dr Abwandrigsbewegige, wu d DDR in ihre Exischtänz gfehrdet hä nun erscht mit em Böu vu dr Berliner Muure anne 1961 gstoppt wore sin. S het sich ai zaigt, ass s Minischterium fir Staatssicherhait (churz: MfS oder „Stasi“) zuen eme Organ vu dr Iberwachig un gezilte Zersetzig vu oppositionälle Aktivitete un Gruppierige uusböue woren isch, wu di ganz Gsellschaft durdrunge het. S staatlig Erziehigs- un Bildigswäse isch vu dr Chinderschuel bis zue dr Universitet uf d Rusbildig vu „sozialistische Persenlihkaite“ no dr as gsetzmäßigi Wohret aagsähne Lehr vum Marxismus-Leninismus uusgrichtet gsii. Em SED-Fierigsaaschpruch sin au Blockbarteie un Masseorganisatione in dr DDR unterworfe gsii, nit nume bi dr Wahle zue dr Volkschammere, wu iber e Ainhaitslischt abghalte wore sin, sundern au dur e uusdehnt Kontrollsyschtem bi dr Bsetzig vu alle meglige Fierigspositione im Ramme vu dr Kaderbolitik.

D Zäntralverwaltigswirtschaft vu dr DDR, wu uf dr Grundlag vu Fimfjohresblän produziert un d Verdailig vu Läbesmittel un Konsumgieter organisiert ghaa het, het ihri Grundlag ghaa in dr zum große Dail erzwungene Verstaatlichung vu private Aigetumsforme in dr Induschtri, dr Landwirtschaft, im Handel un im Handwärch. An däre ihri Stell sin Volksaigeni Bedriib (VEB), Landwirtschaftligi Produktionsgnosseschafte (LPG), Handelsorganisatione (HO) un Produktionsgnossenschafte vum Handwärch (PGH) drätte. Basisgreßi vu dr Arbetsorganisation isch s Kollektiv gsii, vilmol in Form vu dr Brigade, di komplexescht Organisationsform isch s Kombinat gsii. Zue dr Merkmol vum DDR-Wirtschaftssyschtem hän Arbetsplatzsicherhait un e im Verglych zue dr Soziale Märtwirtschaft vu dr alte Bundesrepublik hoche Bscheftigungsgrad vu Fraue zellt, uf dr andre Syte e dytli gringeri gsamtwirtschaftligi Produktivitet. D Bryys un au s Aagebot an Gieter isch vum Staat vorgee wore, was zuen eme uusdehnte Subväntionssyschtem gfiert het un au doderzue, dass dr Bedarf an bstimmte Läbesmiuttel un ghobene Konsumgieter nit het chenne deckt wäre

D Staatsverschuldig vu dr DDR, wu in dr 1980er Johr dramatisch zuegnuu het, het derzue gfiert, ass drotz westlige Devisezuefliss un Kredit all weniger Ruum gsii isch fir Modernisierigsinveschtitione, doderdur sin Induschtriaalage un d Böusubstanz vu vile Hyyser allmee verfalle. D Umwältvermutzig het allmee zuegnuu un d Versorgigslag isch all schlächter wore. Wel d SED-Fierig unter em Erich Honecker sich gwaigeret het, dr Reformprozäss, wu vum Michail Gorbatschow in dr Sowjetunion aagstoße woren isch, au in dr DDR yyzlaite, het d Bevelkerig im Lauf vum Johr 1989, vo Leipzig här, aafange proteschtiere. Di fridlige Demonschtratione un d Flucht vu DDR-Burger iber di uffig Gränze zwische Ungarn un Eschtrych hän schließlig zue dr Wändi in dr DDR gfiert.

No dr erschte freie Wahl im Merz 1990 het di nei demokratisch Regierig vu dr DDR unter em Lothar de Maizière Verhandlige mit dr Bundesrepublik unter em Bundeschanzler Helmut Kohl ufgnuu iber e Widerverainigung vu dr beede dytsche Staate. Am dritte Oktober 1990 sin schließlig di fimf Länder vu dr DDR dr Bundesrepublik Dytschland byydrätte.




</doc>
<doc id="6308" url="https://als.wikipedia.org/wiki?curid=6308" title="Ska">
Ska

Ska isch e i Europa (no) subkulturelli Musigrichtig, wo wellere de Reggae abstammt.
D'Gschicht vom Ska isch relativ gäbig zum beschribe wüll me si i drüü wällä cha unterteile.

1. Welle: Jamaican Ska
das isch der Urschprung.
Nachdem ds Jamaica langsam so populäri Musigschtile us de Vereinigte Schtaate si bekannt worde het sech usem rhytm & blues und usem mento der ska entwicklet. Der Name Ska hei wahrschinlech d'Skatalites erfunde. Si hei eifach denkt dass der name am beschte zur Musig passt.
Der Reggae het sech de när ersch usem Ska use entwicklet.

2. Welle: 2-tone
Ska isch immer populärer worde u das o i europäische länder. ds England het sech när de drus use der 2-tone entwicklet. Das isch e mischig zwüsche Ska und New-wave oder Punk. Typischi Bands för d "third wave" send di änglische Madness und di amerikanische The Toasters.

3. Welle (Ska-punk, Ska-core u.s.w.)
Schpäter hei när immer me bands agfange ska mit angerne musigschtile mische. mittlerwile gits sogar skareggae.
die welle isch immer no am rollä. Die berüemtischti Band wo Ska-Punk macht, reschpektiv gmacht händ, send di spanische Ska-P. Und di berüemtischte schwiizer Ska-Punk-Bands send Skaladdin und N`Guru

Im Ska werded verschiedeni Richtige underschide. S'faszinierende am Ska isch, das mer en fascht mit jedere andere Musigrichtig chan mische. So entstönd vill verschideni Richtige:





</doc>
<doc id="6311" url="https://als.wikipedia.org/wiki?curid=6311" title="Schleswig-Holstein">
Schleswig-Holstein

Schleswig-Holstei (dt. "Schleswig-Holstein," plattdütsch "Sleswig-Holsteen," dänisch "Slesvig-Holsten," nordfriesisch "Slaswik-Holstiinj") isch eins vo de dytsche Bundesländer. S ligt im Norde vo Dytschland. D Hauptstadt isch Kiel.

Schleswig-Holstei isch s nördligst Bundesland vo Dytschland. Im Süde grenze d Bundesländer Niidersachse, Hamburg und Meckleburg-Vorpommre ans Land a, nördlich von em ligt Dänemark. Die westlichi Kante vom Land ligt an de Nordsee und die östlichi an de Ostsee. D Hauptstadt Kiel ligt uff halber Höchi an de Ostsee-Küste.

Z Schleswig-Holstei hät s etwa 1'200 Gmeinde.

Z Schleswig-Holstei werde vier Sproche/Dialekte gschwätzt: Dytsch, Plattdytsch, Nordfrysisch und Dänisch. D Fryse leabe hauptsächlich uff de nordfriesische Insle und d Däne hauptsächlich z Schleswig. Noch em Staatsvertrag zwüsche Dytschland isch jede z Südschleswig e Däne, wo sich zu de dänische Nationalität und Kultur bekennt. D Partei vo de dänische Minderheit, de Südschleswigsche Wählerverbund, isch vo de 5%-Hürde für s Parlament vom Land befreit.

D Wirtschaft vo Schleswig-Holstei zeige e beydruckendi Dynamik. D Beschäftigung stigt und d Arbetslosigkeit sinkt. D Landesregierig Schleswig-Holstei baut d Potenziale vom Land zylgrichtet us. Dodemit understützt sie d Undernehme im Land uff ihrem Weag in e erfolgrychi Züekunft.

D Wirtschaftspolitik z Schleswig-Holstei hät klari Vorstellige, wohy d Reis goht: Meh Wachstum und meh Beschäftigung sin s Ziil. Innovatione und Investitione sin Kräft, wo uff dem Weag trybe. Sie hän ihri Quelle im Wüsse und de Fähigkeite vo de Mensche und Undernehme im Land. D Landesregierig isch ne dodeby e starke Partner. Sie understützt mit ihre Förderprogramme Projekt vo de Undernehme, Kommune und Hochschüele, wo s Land wirtschaftlich füre bringe. Mit em Usbau vo de Verkehrsinfrastruktur sorgt sie defür, dass Undernehmerinne und Undernehmer z Schleswig-Holstei am morge zu-n-re Gschäftsreis in die mitteleuropäische Wirtschaftszentre uffbreche und z Obe widder zruck sy könne.

Z Schleswig-Holstei lohnt s sich, Undernehmer z sy: Qualifizierti und motivierti Arbetskräft, günstigi Gewerbefläche und rychlich Fremdkapital au für innovativi und riskanti Plän trage zu me attraktive Standort by. D Bürokraty wird witer zruckgfahre. De Tourismus an de Nord- und Ostseeküste erlebt e verstärkte Züestrom.

Wichtigi Züekunftsbranche sin z Schleswig-Holstei bsunders stark vertrette: Dodezüe ghöre d Medizintechnik, die maritimi Wirtschaft, d Ernährigswirtschaft, d Informations- und Kommunikationstechnology, de Maschinebau, erneuerbari Energye und d Gsundheitswirtschaft mit ihre enorme Potenziale für s 21. Johrhundert. D Landesregierig fördert de Usbau vo denne Stärke, vor allem yber leistigsfähigi Netzwerke zwüsche Undernehme, Hochschüele und – bi Bedarf – au de Förderinstitute vom Land. S Zyl: Die neui Wirtschaftsdynamik fiehrt zu meh Jobs und Investitione und Schleswig-Holstei soll zu einem vo de wachstumsstärkste Bundesländer vo Dytschland werde.



</doc>
<doc id="6312" url="https://als.wikipedia.org/wiki?curid=6312" title="Nordsee">
Nordsee

D Nordsee isch e Meer zwische de Britische Insle, de Skandinavische Halbinsle un Feschtlandeuropa un isch e Nebemeer vum Atlantische Ozean.

Mit ere durschnittliche Diefi vu eppe 60m isch d Nordsee ä Flachmeer un ghört geologisch zum Kontinentalschelf, isch also kontinentali un kai ozeanischi Erdkruste.

Wie bi viile Schelfmeere hets au in de Nordsee ergiibigi Erdölfelder.

D'Nordsee isch e geologisch extrem jungs Meer. In de ledschte Iiszitt isch si im Norde vume kilometerhoche Iispanzer bedeckt gsi. An dem sinem Südrand isch ä große Süesswassersee gläge.

De größt Dail vum südliche Dail isch aber Festland un e iiszittlichi Tundra gsi. Yber de hüttig Ärmelkanal het des domolig Feschtland in de Atlantik entwässeret.

Nooch em End vu de Iiszitt isch noochem Daue vum Iis dr Meeresspiegel in mehrere Etappe um eppe 120 Meter gstiige un het no vor etwa 12000-6000 Johre d'Nordsee bildet.

Die Länder grenze an d Nordsee:
Großbritannie, Fronkrich, Belgie, Holland, Dytschland, Dänemark un Norwege.


</doc>
<doc id="6314" url="https://als.wikipedia.org/wiki?curid=6314" title="Hamburg">
Hamburg

D Hansestadt Hamburg (dt. "Freie und Hansestadt Hamburg," plattdütsch "Hamborg," gsproche wie "Hamborch") isch mit 1,84 Millione Iwohner d zweitgröaschti Stadt in Dütschland naach Berlin und vor Münche und au a eignes Bundesland.

Hamburg liggt aan de Elbe, do wo d Bille und d Alster in d Unterelbe mündet. D Elbbrücke im Oschte und de Alte und de Neue Elbtunnel verbindet d Schtadtteile im Norde und im Süde vu de Elbe. In de Innestadt gitts die aufgstaute Außen- und Binnenalster. Entlang vu de Elbe isches uffgschwemmte Marschgbiet und es ibrigge Gbiet liggt uffem höher gleggenen Geeschtrücke.

Hamburg hot siebe Bezirke und grenzt an Schleswig-Holstein im Norde und Niedersachsen im Süde aa. D Exklave sind d Nordseeinsele Neuwerk, Scharhörn und Nigehörn und de Nationalpark Hamburgisches Wattenmeer. Sie ghöret zum Bezirk Hamburg-Mitte.

S Hamburger Klima isch durch es Seeklima mit sinnem Schmuddelwetter prägt. Herbststürm und Iberflutunge kummet vor. Durch d Nordsee und ibber d Elbe gitts de Wechsel vu Ebbe und Flut.

D wichtige gschichtliche Date sind:

"D Birgerschaft" isch es Landesparlament und erloot Gsetz, bstimmt übber de Huushalt und kontrolliert de Senat.

"De Senat" isch d Landesregierung.

Uff de regionale Ebene gitts no d Bezirksversammlunge, wo au gwählt werre. Aber d Birgerschaft und de Senat könnet Bezirks-Theme aan sich ziehe und allei entscheide.

D Bürgerschaft tagt im Roothuus. Die wird alle vir Johr vu de Bürger gwählt. Ab 2011 gitts etzet 5 Stimme für d Landeslischte vun de Birgerschaft und 5 Stimme für d Wahlkreislischt vun de Bürgerschaft. So kaa mer Kandidate durch Panaschiere und Kumuliere us verschiedene Parteie uswähle und einzelne Kandidate durch Stimmhäufung uff de Wahllischt vorziehe. Es gleiche Verfahre (zwei mol fünf Stimme) gilt für d Wahle zur Bezirksversammlung.

Nach de Wahl wählt denno d Birgerschaft de Erschte Bürgermeister. De Erschte Bürgermeischter bstimmt (oder entlässt) d Senatore. Des goht aber numme, wenn d Bürgerschaft iiverschtande isch. Insgsamt gitts de Erschte Birgermeister(in), d Zweite Birgermeister(in) und acht weitere Senatorinne bzw. Senatore.

S Roothuus isch 55 Johr nach em große Brand vun 1842 in de Johre 1886 bis 1897 wider uffbaut und bezoge worre. Es stoht uf 4.000 Pfähl und hot 647 Rüüm. Es isch mit der Börse und Handelskammer durch en Innehof verbunde. Im Innehof stoht de Hygieia-Brunne und erinnert aan d Cholera-Epidemi vun 1892. Im Roothuus schaffet de Senat und d Bürgerschaft und haltet dett ihre Sitzunge ab. D Tourischte könnet s Roothuus mit enner Führung besichtige: Im Erdgeschoss isch d Rathausdiele mit Uffgänge zur Birgerschaft uff de linke Seit und de Rothustrepp zum Birgermeischter uff de rechte Seit. Im erschte Stock goht d Führung durch de Plenarsaal vu de Birgerschaft, de Turmsaal, de Phönixsaal, es Waisenzimmer, d Ratsstub und de große Feschtsaal. Intressierti Birger könnet, wenn se sich a Karte bim Ratsdiener besorget, de Birgerschaftssitzunge zuhöre. A Bsunderheit isch, dass Staatbsuech ällwell erscht d Roothuustrepp nuufschnaufe misset, wiil de Erschte Birgermeischter se erscht dett obbe im Stehe empfängt. Er isch en freier Bürger vu de „Freie und Hansestadt Hamburg“ und niemandem untertan.

Als e dynamische Weltstadt hot Hamburg fir sinne neui Birger in de Handelskammer en „Welcome Center z Hamburg“, wo bsunders au qualifizierte Fachkräft Informatione krieget.

Hamburg hot e Fläche vu 755,3 km². D Bezirke sind Hamburg-Mitte mit 142,3 km², Altona 77,9 km², Eimsbüttel 49,8 km², Hamburg-Nord 57,8 km², Wandsbek 147,5 km², Bergedorf 154,8 km² und Harburg 125,2 km².

Es Stadtwappe vu Hamburg isch in rot und weiß und zeigt seit em Beschluss vu 1834 e gschlossenes Stadttor.

Durch d regelmäßige Kataschtrophe, wo Hamburg heimgsuecht hond, wie d Zerstörunge fir e freie Schießfläch durch d Franzose im Johr 1813, de Große Brand (5.–8. Mai 1842), d Choleraepidemie vu 1892, d Bombardierung (1939–1945) un d schwere Sturmfluet am 17. Februar 1962 isch immer wieder d Substanz zerstört worre. Bi der Glegeheit hond se au glei vollkomme neu baut. D Spitzhack hot also au vill zerstört. Es gitt numme in Spure no mittelalterliche Baute, bispiilswiis d Krameramtswohnunge bim Michel und d Häuslereih zwische de Deichstroß und em Nikolaifleet.
Im Anfang vum 20. Johrhundert hot de Oberbaudirektor Fritz Schumacher (1869–1947) Hamburg intressante Gebäude us Backstein im Heimatstil errichte losse: s Hamburg Museum, d Oberfinanzdirektion, d Hoschschuel fir bildende Künscht, d Jarreestadt. Vu de Gebäude us Backstein isch es Chilehaus, en Kontorhaus in de Innestadt, vum Architekte Fritz Höger (1877–1949) wegge sinnem wuchtige Ussähe bmerkenswert.
Im Johr 1937 isch in de nationalsozialistische Zeit Hamburg durch es Groß-Hamburg-Gesetz im Gebiet um 80 % und in de Bvölkerung um 41 % gwachse. Dzukumme sind d preußische Gebiete Wandsbek, Wilhelmsburg, Harburg und Altona. Im Pflaschter vum Trottoir vu de Paul-Roosen-Stroß (Nr. 8) isch die alte Gränz zwische Altona und Hamburg zur Erinnerung markiert (A|H).

In de 1970er Johr isch die "City Nord" baut worre. Dett sind vill Parkgarage und vill Bürohäuser uff em friehere Kleingartegeländ bim Stadtpark baut worre. Mer hot die Büros usem Stadtzentrum umgesiedelt und moderner gstaltet.

E neus Bauprojekt isch d "HafenCity" im freigebene Teil vum Freihaffegebiet. Det gitts d Magellan-Terrasse, d Marco-Polo-Terrasse und d Dalmannkaipromenad. Bis 2020 werret dett fir 12 000 Mensche 5500 Wohnunge und fir 40 000 Büroarbeitsplätz baut. Dodurch wird denn d Innestadt um 40 % in de Haffe erweitert. De öschtliche Teil bim Magdeburger Hafen isch noch 2000 neu gestaltet worre.

D Elbphilharmonii isch vu 2007 bis 2016 gbaut und Aafang 2017 eröffnet worre. Sie hot drei Konzertsäl, a Plaza zum Promeniere, Wohnunge, en Hotel und en Parkhus.

Hamburg isch durch sin Haffe, sin Flughaffe, sinne Bahnhöf und sinne Aanbindung aan d Autobahne a großes Wirtschaftsbiet. D wichtigschte Wirtschaftszwiig sind d Konsumgüterindustri, d Luftfahrtindustri (de drittgröschte Standort in de Welt), d Logischtik, Chemi, Elektrotechnik, Maschine- und Schiffbau, Mineralölwirtschaft, Banke un Medie. D Branche, wo sich in de kummende Johr am beschte entwickele könnet, sind Luftfahrt, Logischtik, Gsundheitswese und Medizintechnik, Erneuerbare Energie, Schiffbau, Schiffsfinanzierunge und -versicherunge, Film, Medie und d Ernährungswirtschaft. 

Im Johr 2018 waret nach ener Ibbersicht, wo am End vu jedem Johr vu dr Zitung "Hamburger Abendblatt" usgäbbe wird, d fünf gröschte Firme (gmesse aan dr Zahl vu de Bschäftigte): d "Airbus Operations GmbH" mit mit em Gschäftsbereich Luft- und Raumfahrt, d "Asklepios Kliniken GmbH," es "Universitätsklinikum Hamburg-Eppendorf," d "Deutsche Lufthansa AG" mit de Luftfahrt, und d Deutsche Bahn AG mit em Sektor Transport und Logischtik.

Vu de Erwerbstätige, wo in Hamburg schaffet, waret im Johr 2012 37,6 Prozent oder 321.000 „Einpendler“, wo itt in de Stadt wohnet. Dogege waret 102.000 Persone „Auspendler“ us Hamburg naus.

D älteschte Versicherung vu de Welt isch d Hamburger Feuerkass vu 1676. Hamburg isch no en bedeutende Platz fir d Versicherunge, hot aber durch d Zentralisierung in andere Standorte nummermeh sine friehere Bedeutung. Hamburg isch nach Köln und Münche d dritte große Stadt, wo große Versicherunge vertrete sind (Allianz, Signal-Iduna, Ergo, Generali). D Hanse-Merkur isch no e echte private Krankeversicherung us Hamburg, und d Signal-Iduna hot en Doppelsitz in Dortmund und Hamburg. Hamburg isch immerhin de wichtigschte Platz in Deutschland vu de Versicherungsmakler.

Hamburg isch d Mediehauptstadt vu Ditschland. Altbekannti Unternehme sind in de Druck- und Verlagsbranche "Gruner + Jahr, Heinrich Bauer, Ganske, Spiegel" un "Zeit". Im Breich Funk und Fernsähe de "Norddeutsche Rundfunk," in de Filmwirtschaft s "Studio Hamburg," wo Film gmacht werret. Vo Hamburg us isch s Netzwärch XING aktiv.

Au in de Werbebranche, de Fotografi, de Musikinduschtri, bi de Radiosender, de Kinderbiecher und de Kulturwirtschaft hot Hamburg en wichtige Platz.

Dezu ghöret Softwareentwicklung und -bratung, Datenverarbeitungsdienschte, Multimedia, Herstellung vu und Bratung ibber Hardware, Herstellung vu Gräte und Telekommunikation.

A bsundre, schnell wachsendi Branche isch d Spiilinduschtri. So um die 150 Spiiler-Agenture mit 1700 Bschäftigte entwicklet Computerspiil für d junge und alte Lit.

Meh als 12 Millione Übernachtunge werret im Johr z Hamburg zählt. Im Fremdeverkehr schaffet rund 97.000 Lit. D Bsuecher kummet vor allem us Deutschland. D fünf gröschte Bsuechergruppe usem Usland waret us Dänemark (ugfähr 326.000 Übernachtunge), de Schwiiz (ugfähr 284.000 Übernachtunge), us England (278.000 Übernachtunge), us Öschtreich (ugfähr 248.000 Übernachtunge) und de USA (ugfähr 190.000 Übernachtunge). 

Dezu bsuechet Hamburg im Johr so 111 Millione Tagesgäscht wege de Messe, Uusstellunge, Veranstaltunge, Tagunge, Kongress, Konzert und it zletscht um eppes bsundres iiz'kaufe. 

Am "Hamburg Cruise Center HafenCity" und am "Hamburg Cruise Center Altona" und am "Cruise Center Steinwerder" kummet witere Tagesgäscht mit Kreuzfahrtschiff aa. Im Johr 2014 hond 590.000 Passagiere vu Kreuzfahrtschiff Hamburg en Bsuech abgstattet. D Queen Mary 2 leggt ugfähr sechsmol im Johr im Hamburger Haffe aan. Uff de andere Seit isch Hamburg au en Startpunkt fir Kreuzfahrte nach New York, de norwegische Fjorde und d Ostsee-Metropole. 

Es Cruise Center Hafen City - CC1 uff em Große Grasbrook/Chicagokai isch 2004 eröffnet worre, isch stadtnah, hot Platz fir 345 Schiffsmeter und isch au durch d U-Bahn U 4, Haltestelle Überseequartier zu erreiche. Es Cruise Center Altona - CC2 an de Van-der-Smissen-Straße 5 isch 2011 eröffnet worre. Es hot Platz fir 300 Schiffsmeter, hot e Dachterrass fir es Publikum und isch mit em Bus 111 und d Haffefähre zue erreiche. Es hot Versorgung mit Landstrom fir d Kreuzdfahrtschiff. Denn brauchet die nimmeh ihrene Dieselmotore bim Aufenthalt laufe losse, Dees isch guet fir d Umwelt. Es Cruise Center Steinwerder - CC3 an de Buchheisterstraße 16 isch im Johr 2015 eröffnet worre, hot Platz fir 405 Schiffsmeter und hot en große Parkplatz.

D Kupferhütte Aurubis, s Aluminium-Werk vu Trimet und es Stahlwerk vu Arcelor Mittal sind Grundstoffproduzente in Hamburg. Sie hond hohe Energie- und Umweltkoschte.

De Schiffbau verlegt sich etzet uf Spezialschiff, Megayachtbau und Offshore-Induschtrie.

Noch de Erweiterung vun de EU nach em Oschte hot grad de Containerverkehr ibber de Haffe en große Ufschwung gnumme. De Haffewirtschaft isch bis 2007 stark gwachse. Drum wird de Uusbau vum Haffe und es Uusbaggere vun de Elb virschi triebe. D Bschäftigti im Hafe hond jetzt de Stand vun 160.000 Personne erriicht. Große Unternehme sind d Hamburger Hafen und Logistik AG (HHLA) und d Liniereederei Hapag-Lloyd. 8,73 Millione Standardcontainer (TEU) sind 2018 ibber de Hamburger Haffe gange. De Hamburger Haffe hot Linieverbindunge mit 1.100 Häffe in de ganze Welt. Gröschti Partner im Containerhandel sind China, andri asiatischi Länder, Russland, Pole, Finnland und Schwede. D Konkurrenzhäffe z Nordeuropa sind Rotterdam, Bremerhaven und Antwerpen. Weltweit war Hamburg im Johr 2008 uffm 11. Platz vu de gröschte Containerhäffe.

Dr Usbau vum Containerhaffe mit ere ständige Modernisierung und Erweiterung wird durre gführt.

De Gütertransport wird ibber de Unikai abgwickelt. Dees sin Güeter, wo it innen Container passet ode z schwer sind, wie PKW, LKW oder Lokomotive und Maschine. 

Innegange sind im Güeterumschlag 82,5 Millione Tonne und ussegange 57,8 Millione Tonne. In de Binneschifffahrt sind 12 Millione Tonne bfördert worre.

D Logischtikunternehme wie d Speditione, d Haffebetrieb, d Schifffahrt und d Kurierdienschtleischter planet de Umschlag, d Lagerung und de Transport und hond en Vorteil vun de Globalisierung. Es gitt z Hamburg 1400 Logischtikbetrieb mit um die 23.0000 Beschäftigti im Iizugsgebiet vu Hamburg. Z Hamburg gitts mehreri Studiegäng an de TUHH, Universität Hamburg und d "Hamburg School of Logistics," wo mer es Werkzig fir d Praxis lärne kaa.
Hamburg hott fir d asiatische Länder de Vorteil vun ener guete Usgangs-Lag zu de Verbruucher und Inveschtore vu Mittel- und Oschteuropa. In und um Hamburg gitts ibber 100 japanische Unternehme mit so 7000 Bschäftigte. So isch Hamburg nach Düsseldorf de zweitwichtigste Standort z Ditschland.

Hamburg hot e bsundre Stellung in de Luftfahrtinduschtrii bim Flugzeugbau mit em Airbus-Werk z Finkenwerder, mit em Flughaffe selber, de Lufthansa Technik und em Zentrum für Angewandte Luftfahrtforschung in Finkenwerder vu Hochschuele und Firme. Spezialkenntnis hond d 300 klonere Zulieferbetrieb für d Luftfahrtinduschtri. Es gitt en "Kompetenzzentrum Kabine" fir bsunderi Lösunge fir d Kabinegestaltung.

De Hersteller vu Windkraftanlage Nordex hot in Hamburg sinne Zentrale. Nordex stellt Tubine fir Windparks uffem Land her.

D gröschte Arbeitgeber sind d Krankehusgruppe Asklepios und es Universitätsklinikum Hamburg-Eppendorf. Patiente fir d Krankehäuser in Hamburg kummet sogar us em Umland und usem Ausland. In Hamburg sitzet d Medizintechnikhersteller Eppendorf, Philips und Weinmann. Die hond ihre Verbindunge au zur Biotechnologie, Forschung und zu de Krankehäuser. Zu de Biotechunternehme ghört Evotec.

Nebbe em Uußehandel mit Uin- und Uusfuhr, em Großhandel, gitts no de Einzelhandel. Die Geschäft fir de Massekonsum ligget in de Spitaler Stroß und in de Mönckebergstroß. E bsunders Wareaagebot findet mer in de Stroß „Neuer Wall“. Wege em nasse Wetter z Hamburg gitts e Netz vu Iikaufspassage. Die verlaufet immer de Nas lang vu der Shoppingpassage bim Mönckebergbrunne zur Europa-Passage, zum Kaufmannshaus, zum Hanseviertel bis zur Gänsemarktpassage. Uf sellem Weg kaa mer mit em Passantestrom mitgange. D Tourischte kaufet au gern in Hamburg ei.

Hamburg hot de "Flughafe Fuhlsbüttel (Hamburg Airport)" und isch so au mit de alemannische Schwiiz (Züri) und em Elsass (ibber Basel/Mulhouse), mit em alemanische Ditschland (Friedrichshafe, Karlsrue/Baden-Baden, Mannheim, Schduagert) und mit em Vorarlberg und em alemannische Liechtesta (ibber Innsbruck) direkt verbunde. Alli Tag startet und landet, wenn vil los ischt, bis zu 460 Flugzeug. So um die 12 Millione Fluggäscht im Johr (ohne Transit) kummet det durre. Es gitt dett 60 Fluggsellschafte und die flieget direkt 115 Städte aa. Seit em 12. Dezember 2008 fiehrt en Zweig vu de S-Bahn-Linie S1 in 25 Minute direkt vum Flughafe ibber Ohlsdorf zum Hauptbahnhof. Denoch goht se weiter Richtung Wedel. Immer meh Däne us Jütland orientieret sich uff de Flughaffe Hamburg und itt uff de Flughaffe vu Kopenhagen. Am Flughaffe schaffet so um die 14000 Lit, d Hälfte vu denne bi de Lufthansa Technik. Kleinere Flughäffe in der Umgebung vu Hamburg sind Lübeck-Blankensee und Parchim (Mecklenburg-Vorpommern). 

Denn kreuzet dett au en paar Autobahne d Elbe. Onne durche Elbtunnel, des isch die A 7 vun Lindau an dr österriichischi Grenz uf Flensburg an dr dänische Grenz. Die andere isch die A 1 von Saarbrücke a de französische Grenz uf Oldeburg z Holschtein. Und onne, di goht als A 255 vun de A 1 direkt zude Elbbrücke und als a breiti Stroß in d Innestadt.

Hamburg hot vief "Bahnhöf": Hauptbahnhof, Altona, Dammtor, Harburg und Bergedorf. Fürs Centrum nehmet er am beschte de Hauptbahnhof.

Es gibt nebbe dem Hauptbahhof au en Busbahnhof, wo Fernbusverbindunge und nach em Oschte Langschtreckeverbindunge hot.

Am "Haffe" kummet hüt meischt Containerschiff und in letschter Zit immer mehr Kreuzfahrtschiff an mehrere Terminals aa. Die Infahrte und Usfahrte uff de Elbe könnet er au in Wedel am "Willkommt Höft" aluege.
A Bsunderheit in Hamburg, die aber d Hamburger alle kennet, isch die "Richtungsstroß „Sierichstroß“/„Herbert-Weichmann-Stroß“", des isch a Verbindig mit zwei Spure am Morge vu 4:00 Uhr bis 12:00 in d Stadt nei und ab zwölfe mittags us der Stadt naus.

De "Alte Elbtunnel" usem Johr 1911 isch e kurzi gebührenpflichtige Verbindung vun de Landungsbrück in de Haffe nach de Elbinsel Steinwerder. Seller Bau mit em Kuppeldach am Tunneleingang isch denkmalgschützt. D Autos (frieher d Kutsche) müsset mitem Fahrstuel 24 m nunter uff es Niveau unter d Elbe bracht werre. D Fueßgänger könnet uff enere Stäggi oder mit ener Rolltrepp abe fahre. Dett unte gitts zwei Röhre, wo 430 Meter lang sind. In jedder Röhre isch nur onne Fahrspur, wo 1,90 Meter breit isch, an de Seit zwei Birgersteig für d Fueßgänger. D Röhre sind kunschtvoll in wiiß kachlet. Im Monat bnutzet so um die 20.000 Autos und um die 100.000 Fueßgänger de Alte Elbtunnel. 

Bsonders isch Hamburg natürlich für sin öffentliche "Hamburger Verkehrsverbund HVV" bekannt. Zu dem ghöret U-Bahne, Busse, S-Bahne und e paar vu de Hafefähre. Der goht au in de sogehossene Hamburger Speckgürtel, des sind die Gmeinde für d´ Häuslebauer z Niidersachse und Schleswig-Holschtein. Im öffentliche Nahverkehrsverbund sind im Johr 2007 618 Millione Persone bfördert worre.

D "S-Bahne" ghöret zu de Deutsche Bahn und verkehret in Hamburg und im Umland uf sechs Linie mit 67 Statione. Sie fahret in Spitzezeite alle 5 bis 10 Minute. Alle Tag werret 600000 Fahrgäscht bfördert.

Denn gibts au "Fahrradweg". E Bsunderheit sind d Veloroute.

Hamburg hot etzt Fahrräder zum Usleihe („Stadträder“) an de U- und S-Bahnhöf im Bereich vu de Innestadt.

Für d Fueßgänger sind im Zentrum kleine "Wegweiser-Täfele" obracht worre. So ka mer zue de wichtigschte Ziil in dr Innestadt kumme, ohni z frage und ohni in de Stadtplan zu luege.

Zwei größere Wanderweg passieret durch Hamburg: de europäische Fernwanderweg vu Nord nach Süd und usserdem en Zuebringer zum Jakobsweg uff Santiago de Compostela, wo Via Baltica hosst und vu Usedom uff Osnabrück füert.

Es git "allgmeinbildende Schuele" (Grund- Haupt- und Realschuele, Gymnasie, Gsamtschuele, Sonderschuele, Rudolf-Steiner-Schuele und Abendschuele/Kollegs). Denn hotts au "Brufsbildende Schuele" (Brufs-, Brufsfach-, Fachoberschuele, Fachgymnasie, Fachschuele und Schuele firs Gsundheitswäse). D Hamburger Volkshochschuel gitt Kurse fir d Weiterbildung vu de Lernwillige. 

Z Hamburg gitts 17 Hochschuele, wo vum Land (Universität Hamburg, Hochschuel fir Aagwandte Wisseschafte Hamburg, Technische Universität Hamburg), vo Private, vum Verteidigungsminischterium, vu de Hamburger Verwaltung und vu de evangelische Kirch unterhalte werret. Dett studieret 70.000 Studente und vu denne sind widder 9.000 usm Usland.

D gröschte isch d Universität Hamburg vu 1919 mit em Universitätsklinikum Eppendorf (UKE). D Universität hot sechs Fakultäte und 38.000 Studente. D Technische Universität Hamburg-Harburg hot als Studiegäng Ingenieurwese, Verfahrentechnik und Maschinebau. D jüngschte isch d HafenCity Universität vu 2006 mit 1.800 Studente und Studiegäng wie Stadtplanung, Architektur und Bauingenieurwese. D Hochschule für Angewandte Wissenschaften (HAW) hot praxisbezogene Studiegäng wie Design, Medie und Informatik. Helmut-Schmidt-Universität, so wird d Hochschule vu de Bundeswehr gnennt, hot 3.000 Studente und liggt am Holstenhofweg in Jenfeld uffem Glände vu de friehere Douaumont-Kaserne. De Kunst- und Mediencampus Hamburg in de Finkenau isch zu nenne. In de Hochschule für Bildende Künste am Lerchenfeld gitts d Studiegäng Bildhauerei, Malerei, Design, Film und aktuelle Medie. E kleine Hochschuel mit 220 Studente isch d Evangelische Hochschule für soziale Arbeit und Diakonie im „Rauhe Haus“ in Hamburg-Horn.

D große Inschtitutione z Hamburg hond Bibliotheke mit bsunderi Schwerpunkt, wo vo de Öffentlichkeit bnutzt werre könne. 

D "Staats- und Universitätsbibliothek Hamburg Carl von Ossietzky" hot ibber 2,8 Millione Biecher us alle Fachgebiet, aber au ibber Indianer- und Eskimosproche, Fischerei aan de Küste und uff Hochsee. Dees isch e Universalbibliothek und en Informationszentrum. Alles was in Hamburg aan Schrifte und Biecher erscheine tuet, liggt det im Archiv. Sie hot au alte Schrifte vu Hamburger Schriftsteller und Glehrte.

D "Universitätsbibliothek vu de Technische Universität Hamburg-Harburg" hot als onnen vu mehreri Schwerpunkt de Schiffbau und d Logistik. 

D Stiftung "Centralbibliothek für Blinde" hot Hörbüecher uff CD, Kassette und in Blindeschrift und verleiht se per Blindeposcht aan Blinde. 

D "Deutsche Zentralbibliothek für Wirtschaftswissenschaften" isch d gröschte Bibliothek für Wirtschaft vu de Welt. 

D "Hochschule für Angewandte Wissenschaften" hot unter ihre Fachbibliotheke au welle fir Mode und Pflege.

Es "Staatsarchiv Hamburg" hot Unterlage vu Hamburge Gerichte und Behörde scho us der Zeit vum späte Mittelalter. De Nutzung isch abber nur nach Aameldung möglich.

Au die Musee vu Hamburg hond fir ihrene Spezialgebiete eigene Bibliotheke.

D Theaterszene umfasst d "Hamburgische Staatsoper," zwei Staatstheater ("Deutsches Schauspielhaus" und "Thalia Theater") und 26 Privattheater.

Im "Altonaer Theater" werret klassische Theaterstick ohne Firlefanz uffgfiehrt. "Kampnagel Hamburg" isch bekannt fir Ufführunge us de alternative Szene. Es "Ernst-Deutsch-Theater" bringt e Mischung us zeitkritische und luschtige Ufführunge. D "Kommödie Winterhuder Fährhaus" hot mehr luschtige Theaterstick. Im "English Theatre of Hamburg" werret luschtige Stick uff englisch gspiilt.

D Elbphilharmonii isch e Konzerthalle in Hamburg, wo im Januar 2017 ihren Betrieb ufgnomme hot. Usgführt worre isch de 110 Meder hohe Bau, wo an e Welle oder en Isberg erinnere soll, vu de Basler Architekte Herzog & de Meuron.

D Hamburger Symphoniker spiilet in de Laeiszhalle und bi de Hamburger Roothuskonzerte und sind international beriehmt.

Vum zeitgenössische Künschtler Stephan Balkenhol, wo seit 1992 Professor an de Akademie fir bildende Künschte in Karlsruhe isch, gitts mehrere Kunschtwerk im Freie in Hamburg. Onnes sind die Figure „Mann“ und „Frau“ vor de Zentralbibliothek am Hühnerposchte. Onnes isch en Mann uffener Giraffe vor em Tiergarte vum Hagebeck. Und an vier Stelle isch en Mann us Eicheholz uf ener Boje im Wasser usgstellt. Selle Männer uf Boje wieget neun Tonne und bfindet sich in Bergedorf uff em Serrahn, in de Außenalschter uff de Höhe vu de Sechslingpforte, in Harburg uf de Süderelbe und in der Elbe bei Övelgönne.

Am Stephansplatz bfindet sich en "Kriegerdenkmol," wo e Zeit lang wege „Kriegsverherrlichung“ umstritte war, und en Gegedenkmol dezu vum Alfred Hrdlicka, wo an d Schrecke vum Krieg erinnert: de Feuersturm und de Untergang vu de KZ-Häftlinge uffem Schiff Cap Arcona. 

An de Mönckebergstroß, in de Mitte zwische em Bahnhof und em Rathaus isch de Hamburger „Mönckebergbrunne“. Er erinnert aan de Birgermoschter Johann Georg Mönckeberg (1839–1908) und zeigt e realistische Metallskulptur und isch mit de angrenzende ehemolige Biecherhalle vum Fritz Schumacher 1914 entworfe worre. 

Aan de Seit vum Rathausmarkt zwischen em U-Bahneingang und em alte Reichsbankgebäude, wo no en Reichsadler im Giebel hot (heit Bucerius Kunstforum), isch fir d blinde Leut en "Relieff-Modell vu de Hamburger Innestadt" uffgstellt worre. Do kaa mer d Stroße und Häuser abtaschte. E paar Erläuterunge sind au in Blindeschrift uffm Modell aabracht. Au Leut, wo sehet, und Gäscht, wo e Fremdsproch sprechet, orientiere sich dett gern.

An de Ludwig-Erhard-Stroß zwische em kleine und große Michel isch d Skulptur vun em Hamburger Original, „de Zitronenjette“, vum Hansjörg Wagner uffgstellt. D Johanne Henriette Marie Müller (1841–1916) war e 1,32 Meter kleine Frau, welle am End vum 19. Johrhundert am Tag uff de Stroß und am Obend in de Kneipe Zitrone verkauft hot. En Aberglaube sagt, dass alle wo ihren Zeigefinger aalanget, finanziell ibber d Runde kummet.

Vum schwiizer (alemannische?) Künschtler Bernhard Luginbühl vu Bern und etzet us Mötschwil gitts zwei Plaschtike z Hamburg. Am Haffe, uff de Promenade zum Schutz geges Hochwasser „Johannisbollwerk“, des isch gegenibber vun de Schwedische Kirch für d Seelüt, isch onn Kunschtwerk us Iiseschrott mittere Bezeichnung "Hafentorfigur" aazluege (wege Hochwasserschutzbaumaßnahme abmontiert). Die sieht us wie a Libelle, isch 25 t schwer und 1981/1982 usm Ruderschaft vunnem nie z Wasser glossene Riesetanker entschtande. A wiitere abschtrakte platte Figur us Iise stoht uffm Platz vor de „Hamburger Kunsthalle“ und hosst "Kleiner Zyklop" vu 1967.

An de Promenad vu de Osakaallee, gegenibber vum Maritime Museum in de HafenCity schtoht e Denkmal us Bronze vu 1982 vum Hansjörg Wagner us Münche, dees aan de "Seeräuber" Störtebeker erinneret. Uffm Sockel schtoht geschribbe: . Der isch dargschtellt wie en ufrechte Maa, aber mit gfesselte Händ. Des isch der, so wird s gesagt, nachdem er am 10. Oktober 1401 köpft worre isch, ohne Kopf so wiit wie s möglich gsi isch, aan sine uffgschtellte Kumpane vorbei gwankt. Alle an denne er es vorbei vorbei gschafft hot sind verschont gblibbe. Selle letschte Bitt hond ihm d Ratsherre itt abgeschlage und denn erfüllt. Zwei Schädel, wo ufgnagelt worre sind (dees war nach Lübischem Recht d Strof fir Seeräuber), bfindet sich im Museum fir Hamburgisch Gschichte, aber es isch it sicher, ob se vu Störtebeker und sine Seeräuber stammet. 

Aan de Promand vu de Landungsbrücke isch en "uffgschlagenes Buech in Bronze" vu de Vietnamese in Deutschland uffgstellt worre. Dees soll aan d "Rettung durch d Cap Anamour" im Johr 1979 erinnere (wege Hochwasserschutzbaumaßnahme abmontiert). So um die 10.500 vietnamesische Bootsflichtlinge sind vu Deutschland uffgnomme worre und hond sich guet integriert. 

Es "Bismarck-Denkmal" isch nach em Tod vum Bismarck wie e Roland-Figur am Stintfang ibber de Landungsbrücke im Haffe im Johr 1906 uffgstellt worre. D Granitblöck firs Denkmal stammet vu Kappelrodeck im Schwarzwald. S Denkmal isch 34 Meter hoch und isch zsammegsetzt usm 19 Meter hohe Sockel und de Bismarck-Figur vu 15 Meter. De Bismarck isch uff en Schwert uffgstützt und schaut in d Richtung vum Meer.

Bim Fischmarkt stoht seit 1985 uf de Backsteinpromenad es Monument „Madonna der Seefahrt“. Jedes Johr am Totesunntig isch dert en Gedenke aan die Seeleut, wo uf hoher See en nasses Grab gfunde hond und fir die es konne Grabstätt gitt. Des Denkmal stellt e hockende Frau uffener Säule dar, wo ind Ferne schaut.

S "Museum fir Kunscht und Gewerbe" bim Bahnhof hot im Johr rund 190.000 Bsuecher. Es zeigt aagewandte Kunscht vun der Antike bis in unsere Tag. Dett gitts e bsunders reichhaltige Sammlung vu Taschteinschtrumente, dees sind Klavier, Cembalo und Spinett. Denn gitts dett au a Jugendstil-Ausstellung mit komplett eigrichtete Zimmer. Es Pariser Zimmer isch us Möbel und Exponate vu de Pariser Weltausstellung im Johr 1900 zsammegstellt worre. Außerdem hond se a Sammlung us ville Manufakture mit Porzellan und Fayence. Denn gitts no islamische Kunscht mit kunschtvoll ausgarbeitete Ornamente und a japanische Abteilig mit Schwerter.

D "Hamburger Kunschthalle" am Glockegießerwall hot im Johr rund 356.000 Bsuecher. Es isch es beschtbsuechte Museum in Hamburg. Es gitt det ville Bilder und Skulpture vum Mittelalter bis heut. Meischterwerke gitts vum Caspar David Friedrich, Munch und de Brücke-Maler. Dees isch unterirdisch au mit em neue Teil verbunde, de Galerie vu de Gegenwart im „Kubus“.

S „Bucerius Kunst Forum“ am Rothusmarkt isch im Gebäude vu de friehere Reichsbank unterbrocht worre und hot immer intressante Usstellunge vu Klassiker us de Kunscht, wo s Thema alle paar Monat wechsele tuet, mit Leihgabbe us de ganze Welt.

Des Museum "BallinStadt, Auswandererwelt Hamburg" liggt am Veddeler Bogen und am Müggenburger Zollhaffe. S bstoht us drei flache Doppelhalle, wo 2006/2007 nach alte Plän widder uffbaut worre sind zur Erinnerung aan die rund 5 Millione Mensche, wo zwische 1850 und 1934 über Hamburg usgwandert sind. Dees war e Stadt fir 5000 Leut, wo in 30 Halle uff es Uswandere gwartet hond. D Uuswanderer sind d Lüt, wo im 19. und 20. Johrhundert über de Hamburger Haffe, über Bremerhaffe, Rotterdam und andere Häffe nach de Vereinigte Schtaate, nach Kanada und nach de südamerikanische Schtaate usgwandert sind. Im Uswanderermuseum kaa me in de Halle 1 koschtelos in Datebanke nach sinne usgwanderte Vorfahre sueche. Für d Halle 2 und 3 mueß mer Iitritt zahle. Es wird mit Bildle, Fahrkarte, Passagierlischte, Speiseplän und Brief und teilwis mit nachgeschprochene Bericht informiert. En Rundgang in de Halle 2 zeigt, wie d Lüt, wo arm gsi sin oder verfolgt worre sind, sich hond erscht durch die ville Grenzübergäng domols in Europa durchwurschtele müesse, wie se auf Gsundheit und gnüegend Geldvorrät prüft worre sind, wie se übers Meer hond fahre müesse und denno z New York oder woanders villicht sogar wieder zruckgschickt worre sind. Und selbscht im Iiwandererland hond se no betroge werre könne. In Halle 3 isch en Schlofsaal vun de Ballinschtadt in Hamburg nochempfunde worre. Vu de rund 90.000 Bsuecher vum Uswanderermuseum kummet 34 Prozent us Hamburg und Umgebig, 65 Prozent us andere Bundesländer vu Deutschland und nur 1 Prozent us em Uswandererland USA.

S "Haffemuseum" isch in dr Näh vum Stadtteil Veddel an de Australiastroß im historische Kaischuppe 50 A. Es isch in de Johr 1908 bis 1912 baut worre. Des war fir de Umschlag vu Stückgüter, wo mer no vu Hand und mit Karre und Kräne gschuftet hot. S Haffemuseum wird vu de Circle Line it immer aagefahre. S wird d Haffearbeit vu de Zeit vor em Containerumschlag, de Hamburger Schiffbau und d Schiffahrt uff de Elbe zeigt. Mer kaa innere große Halle Usstellungsstück aluege. Am Bremer Kai kaa mer Portalkrän, Wägge vu de Haffebahn, Museumsschiff und bsunders e Schute (e Verteilerschiffle) inspiziere.

D "Deichtorhalle" sind zwei alte Halle, wo Fotografie und Werke vu anerkannte Künschtler us unsre Zeite usgstellt werret.

Es "Prototyp-Automuseum" zeigt 45 seltene Rennwägele vu nach em Zweite Weltkrieg. Dezue gitts Fotgrafie vu Autos azluege.

S "Internationale Maritime Museum" isch im älteschte no erhaltene Kaispeicher an de Koreastroß zwische Magdeburger Haffe und Brooktorhaffe. S war frieher en Getreide- und Teespeicher mit zehn Bödde (Stockwerk). Uff fascht 16.000 Quadratmeter Usstellungsfläch kaa mer Schifffahrts- und Marinegeschichte aaluege. So um 40.000 Usstellungsstück hott de Privatsammler Peter Tamm stiftet. Es isch it wie andre Schifffahrtsmusee uff d nationale Seefahrt, sundern uff d Seefahrt vu de Menschheit usgerichtet. D Theme sind Entdeckungsfahrte, Navigation, Kommunikation, Schiffbau, Segelschiff, Seeschlachte, Handel und Tiefsee. Im Deck 5 sind d Marine, d Kampfforme und Uniforme usgstellt. Im Deck 8 gitts Gmälde vu Schiffe und Schiffmodelle us Knoche, Elfebei, Silber und Gold. Es gitt sogar en Brief vum Nelson und vum Napoleon. Nebbebei kaa mer so au sellen alte Speicher aaluege und en Iidruck kriege, wie es im Hamburger Haffe frieher zuegange isch. De Kaispeicher B vu 1878/79 isch etzet en Denkmal. 

S "Deutsche Zollmuseum" im alte Zollamt an de Kornhausbrugg in de Speicherstadt zeigt uf zwei Stockwerk 1000 Exponate ibber frieher und heut bim Zoll. Im Erdgschoss gohts um de Zoll heut, ibber Tiere und Pflanze, wo it importiert werre dirfe, weil se geschützt sind und au ibber Plagiate vu Markeartikel. Im Obergschoss wird gzeigt wies bim Zoll frieher ummegange isch vum Fränkische Reich, vum Kaiserreich und vu de Bundeszollverwaltung. Vor em Museum im alte Zollkanal liggt no de alte Zollkreuzer „Oldenburg“. De alte Zollzaun, wo bis 2003 au d Speicherstadt vu de Stadt abgschottet hot, ischt bim Zollmuseum no in voller Höh vun so um die drei Meter erhalte bliebe. Der soll dra erinnere wie 120 Johr lang es Freihafegebiet gschützt worre isch. 

S "Miniatur Wunderland" am Kehrwieder in de Speicherstadt isch d gröschte Modelleisebahn vun de Welt. D Züg rollet uff ener Fläch vun 4000 Quadratmeter in de Kulisse vu Hamburg, vu Ditschland, Österreich, de Schwiiz, USA und Skandinavie. D ganze Aanlag mit 830 Züg, ibber 10000 Wagge und 200000 Figürle isch scho oft im Fensehe zeigt worre. Alle Viertelstund wird Bleuchtung vun de Aanlag vum Taggeslicht uff d Nachtbleuchtung umgstellt. 

D "Speicherstadt Kaffeerösterei" am Kehrwieder in de Speicherstadt isch a Röschterei, wo innem 250 Quadratmeter große frühere Lagerruum mit Bohle us Eicheholz d Kaffeesäck us de ganze Welt rum ligget, de Kaffee no mit alte Maschine gröschtet wird und wo mer im selbe Raum aan Tisch a Tässle Kaffee vun de Kaffeesorte Arabica oder Robusta usprobiere kaa. Do kaa mer ungfähr 20 Sorte us unterschiedliche Länder kaufe.

In em "Traditionsschiffhaffe" an em lange Steg in de Hafecity ligget so um die 20 alte Schiff, wo mer au miete kaa.

S "Museumsschiff Cap San Diego" isch es gröschte Museums-Stückgut-Frachtschiff us de Vorcontainerzeit. Mer kaa de Salon und de Maschineraum aluege. Ommol im Johr fährt es no nach Cuxhaffe oder Kiel. Gwöhnlich liggts aber an dr Überseebrück. Uf em Schiff kaa mer ibbernachte. Im Johr 1961 isch es baut worre und scho veraltet. Dees kummt durch d Container-Schiff. 

S grüne "Museumsschiff Rickmer Rickmers" liggt seit 1987 aan de Landungsbrück. Dees isch en drei-mastigs Seggelschiff us genietetem Stahl, 97 m lang und im Johr 1896 in Bremerhaffe für d Rickmers-Reederei baut worre. Sie hot zerscht Güeter bfördert. Im Auguscht 1904 hot mer am Kap der Guten Hoffnung se im Sturm durch Kappe vum dritte Maschte grad no vor em Untergang rette könne. Denn isch se im Erschte Weltkrieg bschlagnahmt und zum portugiesische Seggelschulschiff worre. Mer kaa se etzt bsichtige. Am Bug bfindet sich a gschnitzte Gallionsfigur. 

S "Museums-U-Boot", d U-434, liggt am neue Standort am St. Pauli Fischmarkt. Es kaa it meh tauche, hot aber no sine alte Maschine, d Technik und s isch ganz eng unte.

S "Museum fir Hamburgische Gschichte" isch en Gebäude us Backsteine vum friehere Stadtarchitekt vu Hamburg Fritz Schumacher. In d Fassade sind no Reschte vu abgrissene Baute vum alte Hamburg neibaut worre. Es hot im Johr rund 185.000 Bsuecher. In de Usstellung gitts alte Erinnerungsstück vu 800 bis etzet. Theme sind d Hammaburg, d Pirate und de Seeräuber Störtebecker, d Uswanderung ibber Hamburg nach Ibersee, de Ibberseehandel und de Große Brand vu 1842 und e Modelleisebahn.

S "Altonaer Museum" hot im Johr rund 92.000 Bsuecher. Es stellt usse Kunscht zwische Oscht- und Nordsee und vu de Elbe. In em bsundre Raum sind Galionsfigure vu Seggelschiff und de Alltag vum Walfang. 

S "Ernst Barlach Haus" im Jenischpark hot a Sammlung vun Skulpture us Holz, Bronze, Porzellan und Zeichnunge vum expressionistische Bildhauer Ernst Barlach (*1870; †1938) in de typische beugte und beutelte Haltung. Mit 26 gitt es dett en Drittel vu sinne Holzskulpture. Denn sind im Museum au no 150 Plaschtike beherbergt. S Ernst Barlach Hus isch en flache, weiße Bau im Jenischpark. D Ausstellungsräum sind hell und um en Innehof aaglegt. Dett gitts au guet dezu passende Sonderusstellunge zur Klassische Moderne und zur Gegewart usserdem Musikveranstaltunge. De Herrmann F. Reemstsma hot de Barlach scho 1934 unterstützt, Skulpture und Zeichnungen vunnem kauft und dees alles Anfang 1960 inne Stiftung ibberfiehrt und es Hus baue losse.

S Museum "Wasserkunst Elbinsel Kaltehofe" liggt in Rothenburgsort. Selle Insel hot d Uffgab ghät es ungeklärte Elbwasser in Becke mit Sandfilter sauber z filtere. Heut isch in ere Villa d Usstellung zum friehere Wasserfiltere und im Untergschoss sind d Hamburger Brunne im Modell gzeigt. Die Insel kaa mer zu Fueß umrunde.

Es "76er Denkmal" vum R. Kuöhl beim Stephansplatz isch im Johr 1936 fir d Gfallene vum Infanterieregiment Nr. 76 im Erschte Weltkrieg errichtet worre und wird als kriegsverherrlichend bezeichnet. Drum isch als Gegegwicht glei denebbe im Johr 1985 "e Gegedenkmal vum A. Hrdlicka" uffgstellt worre, wo aan de Feuersturm und d Arcona-Katastrophe erinnert. Dezwische isch 2015 es Deserteurdenkmal fir d Deserteure, wo in Hamburg hingrichtete worre sind, eigfügt worre.

De "Lohsepark" soll de „Central Park vu de Hafen-City“ werre. Dett am friehere Hannoversche Bahnhof hot mer im Dritte Reich mindeschtens 7.692 Mensche (Jude und Sinti und Roma) in d Konzentrations- und Vernichtungslager weg gschafft. Dett isch e Gedenkstätte, und en Dokumentationszentrum soll entstande. 

Denn gitts au no d KZ-Gedenkstätte "Neuengamme", Jean-Dolidier-Weg 75, wo zwische 1938 und 1945 über 100.000 Mensche us ganz Europa unter unmenschliche Bedingunge bi der Herstellig vu Backsteine geschuftet hond und Zehntausende im Hauptlager und in de ibber 80 Außenlager umbracht worre sind. Über dees Geländ kaa mer en Rundgang mache, d Gebäud und d Gedenkschtätte bsichtige. Vu de Gebäude sind no 15 erhalte, und wenn mer d Nutzung verstande tuet und d Namenslischt vu de ermordete Mensche versuecht zu erfasse, denn frogt mer sich scho, wie dees so nah bei Hamburg hot gschehe könne und ville Angscht ghabt hond, mehr dribber zu wisse.

D Kirchruine und "Mahnmal St. Nikolai" isch es Ibberbleibsel vun enere neogotische Kirch vu 1882, wo de hohe Turm im Zweite Weltkrieg bi dem Bombardement vu Hamburg im Johr 1943 de alliierte Flugzeuge als Wegweiser dient hot. Ab dett hond se d Stadtteil aagfloge und bombardiert. Bi denne Aktione isch d Kirch bis uf de Turm eigfalle. Im Keller gitts etzet no e Dokumentation zu allene Opfer vu de Bombardements in Europa.

An d "große Flut vun 1962" erinnert a Markierung us Iise am Huus Rödingsmarkt 27. Die isch in ca. 1,20 m Höh mit em Zuesatz, das de große Schturmflutkatastrophe vum 16. zum 17.2. 1962 308 Menschelebe gfordert hot.

"Musicals" gitts dees ganze Johr über und es gitt en schtarke Tourischteschtrom nach Hamburg mit Übernachtunge, Bsuech vum Musical und Einkaufsbummel durch des Netzwerk vun Iikaufspassage.

De "Altonaer Fischmarkt" isch jedde Sunntig morge in de Große Elbstraße. Im Summer fängt er aa um fünfe am Morge und im Winter um siebene. Er goht bis Halbzehne. An Sommer-Sunntage kummet, wenns hoch zugoht 70.000 Bsuecher. Dett werret am Hafenanleger a paar Fischle verkauft, aber hauptsächlich Obscht, lebende Hüener, Kleidung und Pflanze und mer muess uffpasse und d Qualität prüefe. S' isch abber ällwell a Mords Gaudi und a dichts Gedräng.

E exklusive Veranstaltung im Februar am Matthias-Tag isch es "Matthiae-Mahl" im Große Feschtsaal vum Rathus fir rund 360 handverlesene Gäscht (Fraue und Männer) us Botschafte, de Politik, Kultur, Wirtschaft und Wisseschaft. 

De "Marathon" isch eimol im Johr am End vum April. Do beteiliget sich so um die 15.000 Läufer us ibber 80 Natione und rennet vu de Reeperbahn oder vu de Messehalle zur Elbchaussee, vorbei aan de Landungbrugge, aan de Außenalschter und am Stadtpark, durch d City Nord und zruck durch d Viertel rechts vu de Alschter bis zu de Messehalle. Ugefähr 850.000 Zuschauer jubelet und feueret d Läufer aa, domit igrechnet sind au d Begeischterte us Familie und Vereine, wo mit aagreist sind.

De "Haffegeburtstag" wird jeds Johr um de 7. Mai rum an drei Tog gefeiert zwische Kehrwiederspitz, Baumwall und de Landungsbrugge. Vor allem gitts Imbissbudde, aber me ka au am erschte Tag d Einlauf- und am letschte Tag d Auslaufparade vu 300 Schiff, bi denne au vill Seggelschiff mit drei und vir Maschte und graue Marineschiff sind, agucke und uf manche au mitfahre. Meischt isch au s russische Seggelschiff „Mir“ und de schnellschte Großsegler vu de Welt d „Sedov“ und s Schwesterschiff vu de gsunkene Pamir d „Kruzenshtern“ (d friehere Padua) debi. Bi der Schiffbsichtigung („Openship“) ka mer Segler, Marineboot, Rettungsboot und Zollschiff besueche. Zum Haffegeburtstag kummet ibber eine Million Mensche und es isch e dichts Gwühl.

De "Hamburger Motorradgottesdienscht" (Mogo) wird au bei schlechtem Wetter in jedem Johr im Juni gfeiert. D Fahrer vu 25.000 Motorrädle vu alle Marke parket uff de B 4, Ludwig-Erhard-Schtroß (Ludwig-Erhard-Straße), zwische dem Holschtewall (Holstenwall) und dem Rödingsmarkt, spüret de Gmeinschaftsgeischt und feieret am Mittag de Gottesdienscht im (evangelische) Michel oder höret em uffm Vorplatz zue und denket aan d 700 Motorrad-, Mofa- und Mopedfahrer, wo jeds Johr in Deutschland tödlich verunglücket. Selbscht us Hesse und Südafrika sind scho Teilnehmer kumme. Oder es hot au en Fahrer mit Beifahrerin vun enere Zündapp mit Sitewage usm Johr 1943 teilgenomme. Denno machet se im Konvoi a 40 km lange Fahrt ibber d Autobahn A 7 nach Kaltenkirchen. D Autofahrer künnet denn aan de Uuffahrte längs vun de Schtrecke fir ugfähr einehalb Stund it uff d Autobahn fahre. Jedder Motorradfahrer kriggt gege e Spend a gelbs Bändle zum Feschtmache am Motorrädle. Des losset se dett au s ganze Johr no flattere. So um die 100 000 Zuschauer scharet sich an de Streck vum bunte Zug.

Vun ennere "briehmte amerkanische Motorradmarke" treffet sich Motorradfahrer us Deutschland, Spanie, Russland, China und de Schweiz am End vum Juni/Aafang Juli z Hamburg uff em Großmarkt. Zum Ummeluege kummet so um die 500.000 Bsuecher. An onnem vu de drei Tag vum Treffe fahret 8.000 Motorradfahrer (Biker) innere Parade mit sonorem Klang en 33 Kilometer lange Rundkurs durch es südliche und weschtliche Hamburg (Haffe, Köhlbrandbrücke und Reeperbahn). Sie defilieret in Zweierreihe aan de Zuschauer vorbei. D Zuschauer am Stroßerand erlebet fir e knappe halbe Stund s Vorbeibrause vu de ruftige Schar. 

So um die fünf "Kreuzfahrtschiff" treffet sich alle zwei Johr am Aafang vum Auguscht/Aafang vum September („Hamburg Cruise Days“) z Hamburg. Zum Schluss gitts e Auslaufparade vu mehrere Kreuzfahrtschiff, und 200.000 Interessierte schauet zu. De Haffe isch bsunders bleuchtet. Im ganze Johr kummet so 80 Kreuzfahrtschiff nach Hamburg. Drunter isch au d Queen Mary 2. 

In Hamburg gitts vu Aafang Dezember bis vor Weinachte no "Weihnachtsmärkt", wo mer sich grad so fiehle kaa wie es frieher war. In de ganze Spitaler Stroß sind Holzbude mit Getränke und eppes zum Esse und Wiehnachtsschmuck. Am "Gerhart-Hauptmann-Platz" an de Mönckebergstroß sind Holzhäusle mit Kunschthandwerk, Holzfigure us em Erzgebirg und Hüttle, wo s eppes zum esse und trinke gitt. In de "Petri-Kirche" an de Mönckebergstroß gitts in de Teestub vu de Kircheuffsicht im Dezember handgschnitzte Krippe und Holzfigure us Oliveholz direkt us Bethlehem. Uffem "Rathausmarkt" wird de historische Weihnachtsmarkt vum Roncalli usgrichtet. Dett gitts en Wiener Caféhaus, e Südtiroler Berghütt, e Weihnachts-Krippe mit mannsgroße Figure und Lädele mit Weihnachtsschmuck. Am "Jungfernstieg" isch e uffem Trottoir e Stroß us weiße Beduinezelte uffbaut. Dett wechselet sich Stände mit eppes zum Esse und mit Kunschthandwerk ab.

Es Hamburger Esse us de alte Zite gitts kaum in de Gaststätt. En altes Hamburger Esse isch es „Rundstück warm“. Uffn Brötle („Rundstück“) leggt mer Schweinebrote und gießt e warme braune Soß dribber. Vielleicht stammt devo es Rezept vum „Hamburger“ ab. „Labskaus“ isch en rötliches Gemenge us rote Rüebe, Kartoffle und Corned Beef. Es „Franzbrötchen“ isch en Blätterteig mit Zimt und Zucker in de Form vunnere Lilie und soll us de Franzosezeit am Aafang vum 19. Johrhundert stamme.

Bekannt isch Hamburg durch sin Fischmarkt und em Viertel St. Pauli, wo sich au de Hamburger Berg befinded.

De Haffe kaa mer am beschte vu de "St.-Pauli-Landungsbrücke" uff d schnelle Art mit em "Hafferundfahrt"-Schiffle ergründe. Mit de größere Hafferundfahrtschiff kummt mer it so nah an d große Krüzfahrt- und Containerschiff na, mitt de kleine Haffebarkasse kaa mer au in d Schleuse fahre.

Vu dett kaa mer abber au mit em "Rundfahrtebus" e spezielle Tour durch de Haffe, ibber d Köhlbrandbrücke und durch d Containertterminal mache.

D "Hadag-Haffefähre" hosset im Volksmund, wil se so ussähet, „Bigeleise“. D beliebte Fähre Linie 62 pendelt hin und zruck zwische em Sandtorhöft, Landungsbrücke und Finkenwerder. Selle Tour kaa mer mit de Fähre Linie 64 vu Finkenwerder nach Teufelsbrück erweitere und denn mit em Bus 286 oder Schnellbus 36 uff Blankenese weiterfahre.

D Musee und de Haffe kaa mer abber au uff d maritime Art mittener Barkasse vun de St. Pauli Landungsbrugge, Brugg 10 us erkunde. Dees isch die "Maritime-Circle-Line", wo vun de Landungsbrugg uff de Norderelbe zum Uuswanderermuseeum und uff Umwege widder zruck fahrt. D Barkasse brucht zsamme 95 Minute bis se widder aan de Ausgangspunkt kummt, fährt aber nur alle 2 Stund. Zrick kaa mer a paar mol unterbreche und s Haffemuseeum, d HafenCity mit em Museumshaffe, em Maritime Museeum, denn d Speicherstadt mit ihrene Musee und am Schluss s Museeumsschiff Cap San Diego aaluege.

Im historische Restaurant "Schifferbörse" in de Kirchenallee gegenibber vum Eingang zum Hauptbahnhof isch e total maritime Atmosphäre. Dett sollet nach alte Ibberlieferunge Verträg zwische de Seeleut und de Kaufleut usghandelt worre sein.

D "Buslinie 112" isch e Art Tourischtelinie und führt uff ihrener Strecke vum Hauptbahnhof nach Neumühlen aan de Binnenalschter vorbei, am Haffe bis zum Museumshaffe Övelgönne.

D "Krameramtswohnunge" in de Näh vum Michel waret Wohnunge fir Witwe im 17. Johrhundert. Heut sind wegge de viel Kataschtrophe und Neubaute in Hamburg nu no wenige Fachwerkhäusle erhalte.

In de "Deichstroß" hot es alte Speicher und Restaurants. In de Deichstroß Nummer 42 hot de „Große Brand“ vu 1842 aagfange.

Aan de Fueßgängerbrück vu de Deichstroß zum Kehrwieder liggt es ev-luth. "Flussschifferkirchle", en Bootle mit Altar, Kanzel, Orgel, Taufbecke und Glocketürmle mit Platz fir 150 Mensche, wo am Sunntig um 15:00 evangelischer Gottesdienscht ghalte wird. Sie isch im Johr 1906 als en Frachtkahn fir d Weser baut worre und im Johr 1952 nach em Umbau als Kirche eigweiht worre. Mer kaa se erkenne an em 4 Meter hohe rote Anker-Kreuz.

Es "rote Feuerschiff" beim U-Bahnhof Baumwall isch en ausgmuschtertes Leuchtfeuerschiff us England us em Johr 1952. Det kaa mer in de Kapitänskabine ibbernachte, uff und unterem Deck esse und am Sunntig und Mentig Jazz höre.

D Wirtslüüt us Schduagert und em Remstal onner usm Schwarzwald hond am "Schtintfang am Haffe (oberhalb vu de St.-Pauli-Landungsbrücke)" im Johr 1996 en kleine Wiinberg mit 75 Rebschtöck vu de Rebsort Regent (rot) und Phönix (weiß) aapflanzt und im Johr 2010 uff 100 Rebschtöck uffgstockt. Die Truube werret im Herbscht im Flugzüüg uf Schduagert zu em Weingut vum Fritz Currle mitgnomme und dett keltert und glagert. So um die 50 Fläschle vum Schtintfang Cuvé („Hamburger Stintfang Cuvée“) mit em Inhalt vu 0,375 l innere Qualität vun em Qualitätswii werret erzeugt und denn aa de Hamburger Senat gäbbe fir bsundre Gäscht vu de Hamburger Bürgerschaft. Es Johr ibber werret se vu fünf Württemberger in Hamburg pflegt.

D ehemolige "Speicherstadt" isch in em friehere Wohnbiet als Freihaffezon im Johr 1888 eigrichtet worre. Sie isch entstande, weil Hamburg 1881 en Zollanschlussvertrag mit em Deitsche Reich abgschlosse und zum Usgleich defir de Freihaffe als zollfreie Enklave kriegt hot. Seit de 1990er-Johre hot se sich gwandelt vu de Lagerung vu Ware zu der Lagerung vu Teppiche und zu Büroräum. Es Freihaffebiet isch uffgäbbe und de Freihaffezollzaun abbaut worre. Nur no beim Zollmuseum hot mer en zum Aaluege erhalte. Immer no isch die Backstein-Architektur im Stil vu de Hannoversche Schul augefällig.

Es alte "Zollenspieker Fährhaus" liggt im äußerschte Südde vu Hamburg im Stadtteil Kirchwerder am Elbufer zwische Hamburg und Geesthacht. D Grundmauere sind no vu 1252, also um die 750 Johr alt. Dett hond die Hamburger innere Art vu Wehranlaag Zoll kassiert. Im Johr 1870 isch es umgwidmet worre und heut isch dees a Restaurant mit ener schöne Terrasse. E neus Hotel mit erre Ussichtsplattform schließt sich aa. Am Wochenende treffet sich d Motorradfahrer bim Fähranleger. Seit der Mitte vum 13. Johrhundert gitts det e Fährverbindig. D Überfahrt mit der Elbfähre goht uf Hoopte in Niddersachse.

Vum "Bischofsturm" us em 12. Johrhundert isch bloß no es meterdicke runde Fundament us Feldsteine do. Es bfindet sich aa der Ecke vu Speersort/ Kreuslerstraße bi der St. Petri Kirch im Untergschoss vu ener Bäckerei.

S "Denkmol vum William Lindley" aan de Stroß Vorsetzen erinnert aan die Zit nachm Große Brand. Do hot der William Lindley (1808–1900) us England ab 1842 en Trink- und Abwassernetz baue losse und danoch hots konne Cholera mehr gäbbe.

A "Wächterhüsle" in wiiß, d Millerntorwache, im klassizistische Stil mit Säule im dorische Stil usem Johr 1819 isch alles, wo zruggbliibe isch vun ennere Abschperrung am Millerntordamm zwische Glacischaussee und Holstenwall. Det hond Metallgitterzäun ab Mitternacht d Schtroß bis zu enem zweite Wächterhüsle absperrt (des etzet abgrisse isch) und det hond se die Lüt kontrolliert und zahle losse, wo us de Vorstadt am Hamburger Berg nach Hamburg inne oder us de Stadt naus hond welle. D Torsperre hot vu 1798 bis zum 31. Dezember 1860 bstande. Es Häusle ghört etzt zum Museum fir Hamburgische Gschichte und isch um 30 Meter vum alte Standort weg gsetzt worre. Im Mittelalter hotts zehn Stadttore, im 17. Johrhundert no 6 Stadttore gäbbe und heute gitts konns meh.


"De Japanische Garte in Planten un Blomen:" Um e Teehäusle gruppieret sich Kiesweg, kleine Wasserläuf und en Ziergarte.

"Innehof zwische Rothus und Börse:" Vu de Diele vum Rothus us kummt mer zu em Innehof. In de Mitte stoht en Brunne, weller aan d Hygiene nach de Cholera-Zeit erinnere soll.

"Park Fiction bei de Hafenstroß:" Dees isch en kleine Park mit künschtliche Palme und em weite Blick uff de Haffe in d Richtung vu de Elbphilharmonie.

"Park bi de Schöne Aussicht./ Fährhausstroß:" Dees isch e Fleckle aan de Außenalster, direkt am Wasser und ohne de Lärm vu de Großstadt.

Vun de Stadt sind fascht 1.7% Grienfläche, Erholungsfleckle und Wald. D Wasserfläch macht no emol 8 % vum Stadtgebiet aus. Es gitt au Naturschutzgebiete und Landschaftsschutzgebiete. Drum sait mer z Hamburg, dass es e griene Stadt isch. 

D "Alschter" (Alster) isch en Erholungsgebiet fir d Seegler, d Jogger und d Spaziergänger. Um d Ussenalschter (Außenalster) num sinds 7400 Meter. Mit em Alschterdampfer oder em Alschtercabrio kaa mer druff fahre. 

De Alschterpark in Rotherbaum hot mer durch Verstaatlichung vu private Grundstück im Johr 1953 gschaffe. Markanti Kunschtwerk, wo mer bim Umelaufe sieht, sind: am Schwanenwik a hohi Säule mit „Drei Männer im Boot“ vum Edwin Scharff, an de Kennedybrück en polierte Stoa mit drei Löcher („Rhythmus im Raum“) vum Max Bill und in der Näh vum Aaleger Fährdamm „Drei Drachensteigenlassende Kinder“ vum Gerhard Brandes. 

D 120 "Alsterschwän" werret in Hamburg bsunders pflegt. Seit em Johr 1674 gitts e Planstell fir d Schwanepfleg. D Hamburger hond welle zeige, dass se e Freie und Hansestadt sind, also Schwän halte derfet wie d Königshäuser. De Schwanevatter Olaf Nieß fängt am End vum November d Schwän ei und bringt se zum Ibberwintere in de Mühlenteich in Eppendorf, a bsunders gschütztes Quartier vu 2 Hektar, wo se gfütteret werret. Vu dett werret se im Frühling am End vum März wieder in d Freiheit Richtung Alster gleitet. S ganze Johr lang luegt er nach sottige Schwän, wo Angelhake verschluckt hond, vu Hunde bisse worre sind, uff die Stroß sich verirrt hond, oder wo de Feddere vum Öl verschmiert worre sind. D meischte Schwän kaa mer im Summer uff de Kleine Alschter bim Rathausmarkt sähe.

Dees isch a Parkanlag vum Fersehturm ibber Dammtor bis zu de Reeperbahn. Die isch entstande usem alte Zoologische Garte, em botanische Garte und d Wallanlage, wo militärisch beditungslos worre isch. Im "Planten und Blomen" gitts en Apothekergarte, en Rosegarte, en japanische Garte, en tropisches Gwächshaus, Spiilplätz fir d Kinder und Musikufführunge aan de Wochenend im Summer. D Wallanlage sind zwische 1616 und 1625 vum Johan van Valckenburgh zur Verteidigung vu de Stadt baut worre. Aan d Verteidigungszeite erinneret no en Wassergrabe und e Baschtion uff der Höh vum Stephansplatz. 

An d "französische Bsatzung im Johr 1813/1814" erinneret en schteinerner Sarkophag, wo etzet im Park Planten und Blomen absits im Gebüsch schtoht. Dees isch am Rand zur St. Petersburger Straße, geggenibber vun de Messehalle B 4. Damals hond die Franzose alle Hamburger, wo nind me zum Esse ghabt hond im bittere Winter us „Hambourg“ de Hauptstadt vum damalige „Département des Bouches de l’Elbe“ gwiise, wiil se e Belagerung vun de Schtadt gfirchtet hond. Vu dene ibber 30.000 Mensche, wo d Franzose usgwiese hond, sind ibber 1.000 Hamburger dabei druffgange. 

Im Park gegenibber vum Untersuechungsgfängnis Holstenglacis 3 erinneret e Gedenktafel aan 500 Mensche, wo mer im Hof vum Gfängnis in de Johre 1933 bis 1945 durch Köpfe ermordet hot. Mer hot ihne vorgworfe, dass se zum europäische Widerstand gege d Nationalszialiste ghört hond.

Des isch en Park usm Johr 1914 mit 140 Hektar im Norde vu Hamburg mit Wiise, Wald, em See mit Freibad, em Planschbecke fir d Kinder, onner große Wiese, wo mer Kicke kaa, em Planetarium im alte Wasserturm und erre Freilichtbühn. Dees isch en echte Erholungspark fir d Bevölkerung us de Nachbarschaft.

D "Bunthäuser Spitze" isch ganz im Südoschte vu de Elbinsel Wilhelmsburg. Dett hond im Johr 1871 d Hamburger d Elbe so umgleitet, dass s meischte Wasser in d Norderelbe (also in de Hamburger Haffe) fließe tuet. D Preuße hond de Nachteil ghätt, weil denoch in de Süderelbe weniger Wasser gflosse isch. D Buntenhäuser Spitz kaa mer vum Naturschutzhäusle „Bunthaus“ us uff em Deich z Fueß erreiche und uff de kleine, 6,95 Meter hohe Leuchtturm klettere, wo 1914 baut worre isch. Vum Naturschutzhäusle aus mit Informatione zu de „Tide-Elbe“ kaa mer in d andere Richtung uff de Deiche vu de Norderelbe und de Süderelbe spaziere laufe. S Land dezwische hosst Moorwerder.

"Ommol um d Außenalster." Vu de Kennedybrück hot mer en Blick uff d Binnen- und Außenalster. Vu dett gohts im Uhrzeigersinn rund umd d Alschter. Erscht kummet d Botschaftsgbäude, denn es Kriegerdenkmal am Fontenay, d Bootslandestell Alte Rabenstraße, und denn fiehrt de Weg durch de Park Alstervorland. Vu de Krugkoppelbrück hot mer e guete Sicht uff d Innestadt. Denn kummet die Stroße mit em klangvolle Name Bellevue, Schöne Aussicht. Zruck gohts direkt am Uefer vu de Alschter in d Richtung vu de Innestadt bis zum Usgangspunkt Kennedybruck.

"Vum Haffe uff Övelgönne." De Weg folgt em Uefer vu de Norderelbe vu de Marco Polo Terrasse in de HafenCity ibber d Elbphilharmonie, d U-Bahnstation Baumwall, d Hochwasserschutz-Uferpromenade Vorsetzen und Johannisbollwerk (2017 im Umbau) zu de U-Bahnstation Landungsbrücken. Denn kummt de St. Pauli Fischmarkt und weiter gohts bis zum Museumshaffe Övelgönne.

"Vu Övelgönne uff Teufelsbrück." Vum Museumshaffe Övelgönne gohts d Elbe abbe, wie se bei Ebbe fließt, vorbei aa de Lotsehäuser zu em Findling, weller „Alter Schwede“ hosst. Denoch erreicht mer de Haffe vu Teufelsbrück. Vu dett isch es itt weit in de Jenischpark mit em Barlachmuseum und em Jenischhaus.

D Hanseate standet für Kontinuität, holet sich en Vorteil itt durch Striit, sondern verhandlet, anerkennet klugi und gueti Gedanke, sind höflich, fründlich, ehrlich, zrückhaltend (distinguiert), vornehm, tolerant und weltoffe. Sie lueget als Kauflit abber immer nach em handfeschte Vorteil. 

Es gitt 1100 Stiftunge fir Wisseschafte, soziale Uffgabe, Usbildung und Kultur, wo it vill Uffhebens machet vun ihrem Schaffe. Denn gitts au no Unternehme usm Versicherungssektor und Spar- und Darlehenskasse, wo sich laufend fir soziale Uffgabe isetzet.

Am Aafang vu em Gspräch mit em Unbekannte fraget d Hamburger immer „Wo wohnen Sie?“. Des mont, dass se wisse wellet, ob mer in em guete Stadtteil wohnt. Guete Stadtteil sind d richtige Gegende in de Näh vu de Alschter und de Elbe. Zum Beischpiil „auf der Uhlenhorst“, Rotherbaum, Harvestehude oder Elbchaussee und Blankenese. Es Blankeneser Treppeviertel bstoht us 4864 Steckele nunter zur Elbe. 

D Schwiizer möget bi de Hamburger de formelle, traditionelle und hanseatische Ufftritt und lueget sich gern d Modelleisebahn im Miniatur Wunderland a. D Liechtestaner schätzet bi de Hamburger d Offenheit und es Understatement. (Dees isch a Art vun „Untertrybig“. De Hamburger hauet itt so uff de Putz, au wenn ses guet könntet.)

Zu de Lebbensart ghört au d bsundre Kulisse vu traditionelle Backsteinbaute, moderne Glasbaute, Alster und Haffe. D Großkopfete fühlet sich wohl in Hamburg, weil se zwar bmerkt, aber it aaglotzt werret. Bwohner vu Weltstädte, zum Beischpiil us Istanbul, Tokio, Paris füehlet sich in Hamburg guet uffghobe. Sie hond s gern, weil s so bschaulich, menschlich und it so hektisch zugoht.

D Städtepartnerschafte sind us verschiddene Gründe gschlosse worre:





"Partnerschaft St. Petersburg:" Vu Hamburger Seit isch em arme Teil vu de Bevölkerung in St. Petersburg durch Spende und Pateschafte am Aafang vu de 1990er-Johr gholfe worre. 

"Partnerstadt Dresden:" Des isch en Symbol fir Zsammearbed nach de Wiedervereinigung vu Deutschland.

"Partnerstadt Marseille:" Beide Städte hond d gleiche Problemstellunge als Großstadt, bim Haffeusbau, bi de Entwicklung vu alte Haffefläche und Altbauviertel und bi de Integration vu de Zuwanderer.

"Partnerstadt Shanghai:" China isch de wichtigschte Partner vum Hamburger Haffe. Es gitt en regelmäßige Ustausch vu Schüeler, Journalischte und Manager. Regelmäßig gohts bei de Veranstaltung China Time um d Beziehunge vu Hamburg zu China. 

"Partnerstadt León:" D Hamburger hond d Stadt León mit Hilfsprojekte bei Schule, Feuerwehr und Naturkatastrophe gholfe. 

"Partnerstadt Osaka:" Jedes Johr wird in Hamburg es Kirschblütefescht gfeiert. Es gitt en kulturelle und wirtschaftliche Austausch. 

"Partnerstadt Chicago:" Beide Städte ligget am Wasser und hond Ähnlichkeite bei Wirtschaft, Medie und Kultur. In Chicago lebbet au deutschstämmige Amerikaner.

Bis ins 19. Johrhundert isch Niiderditsch d allgmeini Umgangssproch in de Stadt gsi. Denoch isch es vum Hochditsche immer mehr verdrängt worre und ab dr Mitte vum 20. Johrhundert praktisch nümmi de Kinder beibrocht worre. Plattdütsch wird no vu de Ältere ibber 60 Johr in de Stadtteile weiter dusse, in Bergedorf, in de Vierlande, in Finkewerder und in Neuenfelde, gschwätzt. Mer schätzt, dass am Aafang vum Johrtusend no so 10 % vu de Bevölkerung Plattdütsch sproche hond. Es gitt au Wörterbüecher, wo hamburgische Usdrück erklärt; bsunders z nänne isch s füfbändig "Hamburgisch Wörterbuech". E paar Liedle werret no bei Feiere uf plattdeutsch gsunge, onnes isch „An de Eck steiht’n Jung mit’n Tüdelband“, en andres isch „Ick heff mol en Hamborger Veermaster sehn, to my hooday …“

Ville Hamburger verstandet es Hamburger Platt no und werfet, wenns grad passe tuet, e paar Satzbrocke in d Runde („snacken“). Zum Beispiil „Döntjes“ (Gschichte), „Klönschnack“ (Unterhaltung), „Moin“ (Grüßgott), „plietsch“ (schlau). „Moin“ oder au „Moin, Moin“ kummt usm friesische und hosst schön („moi’n Dag“) und kaa de ganze Tag lang gsagt werre. E Zitat uf Platt als Koschtprob: „In Hamburg kannst du wekenlang dör de Stadt lopen un höörst op de Stroot oder in de Bahn nich een Woort Platt“

De Hamburger Dialekt isch anders wie de Bremer Dialekt. Er unterscheidet sich au vum Plattditsche in de andere nordditsche Regione.

De niiderditsche Iischlag kaa mer also im Hochditsche ällwil no merke. E Abart isch es Hamburger „Missingsch“. Dees isch e Ibbergangssproch zwische Plattdeutsch und Hochdeutsch, wo mer s-t und s-p trennt spricht („S-tein“). Dees wird au nimme gschwätzt. 

Es Ohnsorg-Theater in Hamburg isch e Fleckle, wo d Ufführunge in Plattdeutsch (Fernsehibbertragunge in Missingsch) ablaufet.

Siit de 1960er Johr werdet in bestimmte Viertel durch d starke Iwanderung nebbe de ditsche Sproch au anderi Sproche gsproche, zum Bispil Portugiesisch im Hafeviertel („Portugiesenviertel“), Türkisch und Kurdisch in Altona, St. Georg, Veddel und Wilhelmsburg, aber au Russisch und Polnisch.

Z Hamburg gitts praktisch konne Fasnet und wenn ibberhaupt, denn es Koschtüm-Saalfescht LILABE. Det kummet so 6.000 Bsuecher, wo jedder sich verkleide muess, in d Hochschuel fir Aagwandte Wisseschafte in Bergedorf-Lohbrügge an em Freitig und Samschtig am End vum Februar. Seller Termin isch oft nooch (!) em Aschermittwoch. Es gitt en Schweizer Verein, en Verein vu de Badener („Verein der Badener von Hamburg und Umgebung“) und en badischs Wiihuus.




</doc>
<doc id="6315" url="https://als.wikipedia.org/wiki?curid=6315" title="Freie Hansestadt Bremen">
Freie Hansestadt Bremen

Di Freii Hansestadt Brema (dt. "Freie Hansestadt Bremen") in Nordditschland isch s kleinscht dütsche Bundesland. Des Bundesland gitts seit 1947 mi ennere eigene Verfassung. De Zwo-Städte-Staat isch zsammegsetzt us de Hansestadt Breme an de Weser und em nördlich devu glegene Bremerhave, wo durch niedersächsischs Gebiet getrennt isch.

D Stadt Breme hot vum Königreich Hannover im Johr 1827 die Gegend vu Bremerhaven an de Weser kauft und dett en neue Hafe baue losse, weil de Haffe Vegesack vu Breme versandet isch.

S Land Breme bstoht uss zwei Deil, nämlig uss de Städt Breme und Bremerhave. Die beide Teil lyge 53 Kilometer ussenand, nämme insgsamt e Flächi vo 404,28 km² y und stelle dodémit s sechzähntgröschte Land vo Dütschland dar. D Stadt Bremerhave litt nördlich an de Wesermündung diräkt an de Nordsee, d Stadt Breme witer im Innere vom Land.

D Stadt Breme ligt, vo Nydersachse umschlosse, 100 Kilometer westlich vo Hamburg und 120 Kilometer nordwestlich vo Hannover. Bremerhave ligt 115 Kilometer vo Hamburg und 170 vo Hannover eweg.

De höchste Berg vom Bundesland Breme isch de Friedehorstpark z Breme-Burglesum. Sy Gipfel isch uff 32,5 Meter über NN. Höcher wie die isch numme de Berg vo de Mülldeponie z Breme mit 49,5 Meter yber NN.

Breme ligt in de gmäßigte Zone. S Meer hät e ziemlíg große Yfluss uff s Klima. S rägnet über s ganze Johr verteilt; pro Johr gheit öppe 693,9 Millimeter Nyderschlag. Des isch meistens Räge sehr sälte Schnee. Datsächlig hät s z Breme durchschnittlich an nur 5 Dag pro Johr Schnee. S Bremer Klima ghört zu de schneeärmste vo Dýtschland.

Wemm mer Breme und Bremerhaffe zsamme nimmt, no ischs de zweitgröschte Seehaffe vu Dütschland. S werret vor allem Autos, Container un Fisch in Bremerhave und au im Neustädter Hafe vun Breme verladde.

Zwische Breme und Bremerhaffe gitts Eisebahnverchehr uff ener Hauptverbindig, wo elektrifiziert isch. Vum Bremer Hauptbahnhof gitts Verbindunge uff Hamburg, Hannover, ins Ruhrgebiet und in d norddütschi Umgebung und in de Schtadtteil Vegesack. Von Bremerhaven Hauptbahnhof aus ganget Ysebahnverbindunge uf Cuxhaven und uf Bremervörde/Hamburg.

D'beide Landesteil sin verbunde durch d' Autobahn A27. D' A1 krüüzt d' A27 und goht an de Schdadt Breme vorbei. Im Schtadtgebiet vu Breme schaffet se etzet aan d' A281.

In Breme gitts no Schtroßebahne und mer mueß uff die uffpasse, wenn mer über d'Schtroß goht.

Für d'Fueßgänger gitts im Schtadtzentrum Wegweiser-Täfele. So isch au de Weg vum Hauptbahnhof ind Inneschdadt guet bschildert.

Im Südde, in Bremen-Neuenland, gitts de Flughafen Bremen. In Bremerhaven-Luneort isch direkt im Süde vum Fischereihaffe hinterm Weser-Deich en kleiner Flughaffe fir Flüg nach Helgoland, zu de ostfriesiche Insele und fir d Polarflugzeug.

D Weserfähre transportiert Persone und Fahrzeug vu Bremerhaffe uff Nordenham-Blexen.
Zerscht hot de Flugverkehr d Linieschiffahrt nach Amerika ersetzt.

Denn sind d Hochseefischerei, d Werftinduschtrie und de Autoexport wegbroche. 

Wichtige Induschtrie sind de Bau vun Autos, Luft- und Raumfahrtinduschtrie, Nahrungs- und Gnussmittelinduschtrie, Biotechnologie, Logischtik und Fremdeverkehr.

Bsunders in Bremerhaffe isch de Autoexport am Autoterminal und de Fischereiumschlag no vu Bedeutung. Aan de Columbuskaje in Bremerhaffe legget d Kreuzfahrtschiff aa.

In Bremerhave hond sich zwei Anlaggebauer vu Windkraftanlagge uffm Meer aagsiedelt (d Repower us dr Schwiiz und d Multibrid) und en Hersteller vu Rotorblätter fir Windkraftanlagge (Powerblades). Es werret Maschinehäuser für Windturbine us Bauteile zsammebaut. Wisse defir liefert au es Inschtitut fir Windenergie und Energiesystemtechnik vu de Fraunhofer Gsellschaft.

Uffm Platz vor em Rothuus in Breme, dem Marktplatz, isch e "Roland-Statue" uffgrichtet. Die isch seit alte Zeite en Beweis fir d Unabhängigkeit vu Bremen. D Statue isch 1404 mit Weser-Sandstein gmacht worre, isch 5,55 Meter hoch und d älteschte Statue in Deutschland, wo no uf em gleiche Fleck stoht. Dees isch die gröschte Roland-Statue vun 26 Roland-Figure in Deutschland. De Abstand zwische de Stachele an de Knie isch 55 Zentimeter, des isch es Maß fir e Elle vu de Tuchschneider.

De Roland isch en Bgleiter vum Karl dem Große gsi. De Roland isch fir d Statue gwählt worre, weil Karl de Große d Stadt 787 zum Bischofssitz gmacht hot. De Roland trägt zum Erkenne vun sinnere Stellung Schwert, Schild und Koppel.

Es "Rothuus" isch zwische 1405 und 1410 im gotische Stil gbaut und niemeh zerstört worre. Am Aafang vum 17. Johrhundert isch es im Renaissance-Stil renoviert worre. Im untere Gschoss hots de Ratskeller. Det gitts us alle Gegende vu Deutschland so um die 1.200 verschiddene Weine. Mer kaa bsunders de Ratssaal mit 40 Meter Länge und siner bsundere Atmosphäre bsichtige. Seit em 20. Johrhundert gitts en moderne Aabau fir de Birgermoschte und de Senat.

Mit em Bild vum Roland vor em Rothus isch ab End vum Januar 2010 d "2-Euro-Gdenkmünze Bremen" usgäbbe worre.

D "Bremische Bürgerschaft" hot (Stand 2010) 68 Abgordnete us Breme und 15 us Bremerhaffe. Im "Senat", des isch d Landesregierung vu Breme, sitzet 7 Senatore. De Präsident vum Senat isch au de "Birgermoschter" vu Bremen.

De "Landesflagge vu Breme" isch rot und weiß gstreift und hot rotweiße Farbwirfel am Flaggestock.

De "Dom St. Petri".

An de Weschtseite vum Rathaus die "Bremer Schtadtmusikante" überenand und us Metall us em Johr 1951 vun em Bildhauer Gerhard Marcks.

In de Böttcherstroß (vu Böttcher, dees isch en Küfer) hot mer frieher Fässer fir Wein, Bier und Fisch hergstellt. Zwische 1922 und 1931 hot de Kaufmann Roselius d Böttcherstroß zu em bsundre Winkel umbaut. De Eingang zu de Stroß isch vergoldet.

S Schnoorviertel isch en Künschtlerviertel im älteschte Teil vu Breme.

D "Weserpromenad „Schlachte“".

Weserabwärts in Breme-Vegesack liggt es "„Schulschiff Deutschland“."

Die "Kunschthalle Bremen" hot Gmälde und Schkulpture us mehrere Johrhunderte. Bsunders aber au vun Delacroix, Liebermann, Corinth, Modersohn-Becker und Beckmann.

S "Gerhard-Marcks-Haus" bherbergt gegeschtändliche Schkulpture vunnem Bildhauer Marcks. Do gibts glungene Plaschtike vun Tiere.

S "Universum Breme" isch e Einrichtig, wo wissenschaftliche Theme bhandelt werre. S Universum hot die Abteilige Science Center, Entdeckerpark und Schaubox.

Ville Musee ligget in der Näh vum rechte Ufer vu de Weser. Vu Nord nach Süd sind dees:

De "Zoo am Meer", wo Tiere usem Norde und usem Wasser zeige tuet.

Es "Deutsche Auswandererhaus Bremerhaven", wo d Europäer und ihre Verwandte us de Überseeländer schaue könnet, wie im 19. und 20. Johrhundert d arme oder d verfolgte Leut hond a neue Heimat sueche müsse. Ibber 7 Millione Mensche hond vu 1839 bis 1974 ibber Bremerhaffe uswandere müsse. S Museum isch dett errichtet worre, wo d Uswandrerschiff abglegt hond. De Schwerpunkt vu de Usstellig isch d Schiffspassage. Mer kummt ine verdunkelte Hall und sieht Puppe als Uswanderer und en imitierte Dampfer. Weiter gohts ibber d Gangway ind dritte Klasse vun em Seggelschiff (1854) oder em Schnelldampfer (1887) oder em Luxusdampfer (1929). Am Schluss kummt mer zu de vergitterte Iwanderungszelle vu Ellis Island vor New York. Ob mer in d USA hot einwandere dirfe oder rickkehre müsse hond d Einwanderungsinspektore nach ere medizinische Untersuchung und ere Befragung entschiede. Wo d Iwanderer verblibbe sind und wie sich denne ihre Nachkomme in Amerika, Argentinie und Auschtralie eigfügt hond wird in Filme dargstellt. In vier Datebanke kaa mer nach usgwanderte Verwandte sueche. Vu de 210.000 Bsuecher im Johr kummet 3 % us Bremerhaffe, 91 % us de andere Bundesländer vu Deutschland und 6 % usm Usland. S kummet au Gäscht us de USA uff de Spuresuech nach ihrene Vorfahre. In em Erweiterungsbau soll ab April 2012 au die Welt vu de Immigrante nach Deutschland nei 
zeigt werre. D Hugenotte am Aafang vum 17. Johrhundert, d Pole ins Ruhrgbiet im 19. Johrhundert, d Gaschtarbeiter in de zweite Hälft vum 20. Johrhundert und d Asylbewerber seit em End vum 20. Johrhundert. 

Im "Klimahaus" am alte Haffe kaa mer d Klimabdingunge uffm 8. Längegrad (Oscht) und uff d Rückseit vu de Erde uffm 171. Längegrad (Oscht) durch Wanderunge zwische d Museumsräum spüre. Do wird au e Schweizer Alp in Isenthal in de Schwiz zeigt. De belaschtendste Ibbergang isch zwische de Hitz vu Kamerun und de Kälte vu de Antarktis. Bremerhave liggt uff 8°34' Oscht und isch de Ausgang vu sellem stressige Streifzug um d Weltkuggel.

Es "Deutsche Schiffahrtsmuseum" zeigt d Entwicklung vu de Hansekogge ibber s Dampfschiff bis zum U-Boot. Es isch zur gleiche Zeit en Forschungsinschtitut. Dezu ghört au en Museumshaffe mit 11 Bötle und e Usstellung vu 500 Schiffsmodelle.

Es "Historische Museum", wo mer d Lebensbdingunge innere Werft, d Arbed in em Fischlade und es Usspanne innere Hafewirtschaft in de alte Zeite studiere kaa.

In der Mitte vum Januar gitts es "Bremer-Sechstage-Renne", wo d Radfahrer mit 55 km um d 166 Meter lange Bahn kurvet.

Seit Johre bringt am End vum Januar d "Musikschau vu de Natione" in de Bremen Arena Blosmusik vu Regimenter us de ganze Welt.

E ganz exklusive und traditionelle Veranstaltung nur mit Herre am zweite Freitag im Februar isch es "Schaffermahl" in de obere Hall vum Rothus vu Bremen. Dra teilnehme dont 100 kaufmännische und 100 seemännische Mitglieder vu de Stiftung Haus Seefahrt. Usserdem werret 100 Gäscht eiglade. Die Tafelei vum Brudermahl dauert rund vier Stunde mit sechs Gänge und zwölf Rede. Die Herre traget Frack oder Uniform. 

Im Oktober wird seit 1035 de "Bremer Freimarkt", en Volksfescht, gfeiert.

Am End vum Juli wird d "Bremerhavener Festwoche" gfeiert mit em mittelalterliche Hafemarkt und em I- und Uslaufe vu Hansekogge und andre Segelschiff. 

Im End Auguscht gitts in Bremerhaffe d "Sail Bremerhaven", wo sich erhaltene große Segelschiff (Windjammer) treffet. Uff manche ka mer ibbernachte, uff andere e Stickle mitsegle.



</doc>
<doc id="6318" url="https://als.wikipedia.org/wiki?curid=6318" title="Mecklenburg-Vorpommern">
Mecklenburg-Vorpommern

Meckleburg-Vorpommre (dt. "Mecklenburg-Vorpommern," plattdütsch "Mäkelborg-Vörpommern") isch a dütsches Bundesland und ligt im Nordoschtä fa Dütschland. Des Bundesland isch relativ groaß und hätt aber nu ca. 1,7 Millione Iwohner. D Hauptstadt isch Schwerin. Bekannt sind oh die Städt Wismar und Rostock. 

Dr Weste und d Mitti vom Bundesland bestoht us dr historische Region Meckleburg, im Oste lit Vorpommre – dä Deil vo dr früehnere preußische Provinz Pommre, wo noch em Zweite Wältchrieg bi Dütschland bliibe isch.

Meckleburg-Vorpommre litt ganz im Nordoste vo Dütschland. Im Norde liige großi Deil vom Bundesland an de Ostsee. Im Weste und Nordweste grenzt s an d Bundesländer Schleswig-Holste und Niedersachse und im Süde an Brandeburg; östlig vo Meckleburg-Vorpommre litt Pole.

Meckleburg-Vorpommre hät e Küstelängi vo insgsamt 1700 Kilometer. Dodemit hät s di längsti Küste vo allne dütsche Bundesländer. Di gröschte Insle sin Rügen, Usedom, Poel und Hiddensee. Wichtigsti Halbinsle isch Fischland-Darß-Zingst.

S Land isch flach bis hüglig. Die höchste Berge sin:

Noch em Zweite Wältchrieg isch s Land uss de beede meckleburgische Freistaate und uss Vorpommre, em weschtliche Teil vo de prüßische Brovinz Pommre, bildet worde. Dezue cho isch no s Amt Neuhaus, wo devor zur Brovinz Hannover ghört hät.

Wäge de Verwaltigsreform in de DDR isch s Land 1952 aber scho wider uffglöst und in d Bezirk Neubrandeburg (Südoste), Rostock (an de Küste) und Schwerin (Südweste) uffteilt worre. Kleini Deil sin au zu Frankfurt an de Oder und Potsdam cho.

Wo 1990 d DDR zerfalle isch, hät mer s Land Meckleburg-Vorpommre neu gründet. S isch vom Umfang här fascht s Glych, wie s 1945–1952 gsi isch. E baar wenigi Gebiet sin a Brandeburg cho wie z. B. Gartz an de Oder, wo e Ruckkehr zu Meckleburg uss politische Gründ nit durchsetzbar gsi isch, und s Amt Neuhaus hät wider wele zu Nidersachse zrugg.

D dytsch Bundeskanzleri Angela Merkel het ihr Wahlkreis z Vorpommre.



</doc>
<doc id="6319" url="https://als.wikipedia.org/wiki?curid=6319" title="Joß Fritz">
Joß Fritz

Dr Joß Fritz (* um 1470 in Untergrombach bi Bruusel; † um 1525) isch e revolutionäre Büürefiährer am Afang vum 16. Johrhundert gsii. 

Dr Fritz isch ca. 1470 as Suhn vum Liibeigene Michel Fritz un sinre Fraü Magdalena Fritz uf d Wält kumme. Ase jung isch er Büür z Untergrombach bi Bruchsal gsii. Er wird durch Nochrichte iber dr Bundschueh z Schlettstadt 1493 un dr Wormser Riichstag 1495 politisiärt wore sii - Worms isch numme 60 km vu Untergrombach ewäg. Si Vorstellung vu dr "Grächtigkeit Gottes" isch vorhär scho im radikale Hussitetum verbreitet gsii - s gsellschaftlig Läbe uf dr Ärde soll gottgfellig, grächt iigrichtet wäre. 

1502 het er as junge Mann d Bundschueh-Bewegung um Untergrombach organisiärt. Dr Ufstand isch gscheiteret, dr Joß Fritz gflohe. Uf dr Flucht isch er viil rum kumme un het an Erfahrung un Bildung, an Wält- un Mänschekänntnis drzue gwunne. So het er sich nommeh iber s normal Niveau erhobe, wu dertemol e gleine Büür ime gleine Dorf het ghenne ha. Z Nenzinge im Hegau het er d "Els Schmidin" (= Else Schmid) ghirate - speter isch er mit sinere Fraü un Komplizi uf Lehe im Briisgaü zoge. 

1513 het er derte e witere Bundschueh organisiärt un 1517 nommol eine, wu fascht im ganze Oberrhiingebiit Ahänger gha het. Alli Ufstandsversuech sin gescheiteret. S letscht Mol gsähne wore isch er noch dr Iberliiferung 1524 bim Ufstand z Stiählinge, wu dr Ditsch Büüregriäg si Afang gnumme het.




</doc>
<doc id="6320" url="https://als.wikipedia.org/wiki?curid=6320" title="Bundschuh">
Bundschuh

Dr Begriff Bundschue (dt. "Bundschuh") bezeichnet:


</doc>
<doc id="6331" url="https://als.wikipedia.org/wiki?curid=6331" title="Ruhrgebiet">
Ruhrgebiet

S Ruhrgebiet isch a Region im dütscha Bundesland Nordrhy-Weschtfaala. Dött leaband 5,4 Mio Lütt. S Ruhrgebiet isch vor allem durch sinne Kohleinduschtrii bekannt woara, wovon hütt numma viil do isch. Hütt isch s Ruhrgebiet a modernes Dianschtleischtungszentrum mit Schuala, Banka, Versichriga und was sus no alls dazuaköhrt. Die alta Kohlemina und die Kokereia sind hütt numeh Ruina, dia zum Toal als Weltkulturerbe gealtand und dai ma oh aluaga ka. Dött giits oh an hufa Arbeitslose.

S Ruhrgebiit isch dr Kern vu dr Rhinische Megalopole un vum Rhi-Ruhr-Agglomeration und wird vu dr Vereinte Natione zue dr grosse europäische Metropole grechnet. Es isch die gröscht dytsch städtisch Agglomeration.

Die wichtigschta Städt sind:




</doc>
<doc id="6332" url="https://als.wikipedia.org/wiki?curid=6332" title="Tschuwaschische Sprache">
Tschuwaschische Sprache

D Tschuwaschische Sproch (Чӑваш чěлхи, au Chuwash, Chovash, Chavash, Çuaş, Tschuwasch) isch e Turksproch im Weschte vum Ural im zentrale Russland. S isch d eigeständigschte vun alle Turksproche. Tschuwaschisch isch d Muettersproch vun de Tschuwasche un e offizielli Sproch z Tschuwaschie. S wird vu ugfähr 2 Millione Lit gsproche.

S Alphabet kummt vum Kyrillische, s brucht alli Buechstabe vum Russische un no vier extra: .

Tschuwaschisch wird hǜt voor allem z Tschuwaschie, Tatarstan ùn Baschkortostan gschwätzt, näbe denne Hauptverbreitigsgebiet gìt's no chleini Sproochinsle de Wolga lang bìs Saratow ùn Minderheite z Kasachstan, Usbekistan, ìn de Ukraine ùn ìn de baltische Länder; si hän sich ìn de Sowjetzitt dört aagsììdelt. E rùssischi Volchszällig hät 1999 ergee, dass 1,64 Mìllione (82 Brozänt) vù de Tschuwasche d'Sprooch als Müetersprooch glèhrt hän, insgsamt belauft sich d'Sprächerzahl ùf 1,8 Mìllione.

Es gìt verschììdeni Klassifikatione fǜr s Tschuwaschisch. S "Fischer-Lexikon Sprachen" vù 1987 ordnet's ìn di bulgarischi Grùppe vùm westlige Zwiig vù de Turksprooche ii, s "Metzler-Lexikon Sprache" degege ìn di bolgartürkischi Underfamììlie vù de Turksprooche.

D'Hauptgrùppe vùm Tschuwaschische sìn s Anatri (Nììdertschuwaschisch) ùn s Viryal (Obertschuwaschisch).

Tschuwaschisch isch vù de Wolgabulgare ìn sii jetzigs Sproochgebiet chùù, sälli sìn am Änd vùm 10. Johrhundert ins Wolga-Kama-Gebiet chùù ùn hän e Herrschaftsgebiet gründet, wùù no ùs vile andere, spöter zùm Deil ìn ene ùfgangene Ethniie bstande hät. E Iiflùss hän voor allem di finno-ugrische Sprooche ussgiebt.

Ìm 13. Johrhundert hän d'Tschuwasche ìn de Goldene Horde, genauer gsait ìm mongolisch beiiflùsste Khanat gläbt ùn sìn 1502, wùù säll undergange isch, zùm tatarische Kahanat Kasan chùù. 1551 hän si sich em rùssische Zar underworfe.

Zùr Zitt vù ihrer Iiwanderig ins Wolgagebiet ùm s Johr 1000 ùme hän d'Tschuwasche e Variante vùm Orchon-Alphabet vùm Türkische bruucht, wùù si abber de Islam ǜbernùù hän, hän si aagfange mìt em arabische Alphabet z schribe, bìs si nooch em christlig-orthodoxe Glaube ìm 18. Johrhundert am Änd vùm 19. Johrhundert au s kyrillisch Alphabet aagnùù hän. Fǜr d'Schriftsprooch, wùù rùssischi Missinar 1878 gschaffe hän, sìn au kyrillischi ùn e baar Züesatzzeiche verwändet worre. 

Obwohl si am Turkologe-Kongräss vùm Johr 1926 deilgnùù hän, wùù e eiheitligs Schribbsystem fǜr alli Türke ùn Turkotatare hät wölle schaffe, hän si ihri Sprooch – als einzigi Turksprooch – witterhìì mìt em kyrillische Alphabet gschrììbe. Au s latinisch Alphabet nooch de Sowjetzitt wird chuum aagwändet.




</doc>
<doc id="6362" url="https://als.wikipedia.org/wiki?curid=6362" title="Niederlande">
Niederlande

Niderland, umgangssprachlich fälschlicherwiis au Holland (wobii Holland e Region im Nordweschte vom Land isch), bezaichnet en Staat im weschtlicha Europa, wo a Belgia und Dütschland gränzt. 
Da Nama Niiderlande kunt us da Tatsach, dass an Toal vom Land echt undahalb vom Meeresspiegl liit. D Niderlande (mit de "Karibische Niiderlande") si Deil vom Königriich vo de Niderlande, wo au noch Aruba und Curaçao und Sint Maarten in d'Niderländische Antille (Nederlandse Antillen) drzue ghöre.

D Hauptstadt var Niderlande isch Amschterdam und der Regierungssitz isch Den Haag.

Niderland hätt eppa 16 Mio. Iwohner und isch ungefähr aso groß wia d Schwitz. D Amtsspracha sind Holländisch und Friesisch. Zudem hätts eppa 10 % Usländer, wo vor allem im gröschta Ballungsruum, in der Randstad leaband.

König isch de Willem-Alexander.

Zämme mit Belgie und Luxeburg ghöred d Niderland zu de Beneluxstaate.

Öbbe d'Hälfti vu de Niderlande litt diefer wie-n-e Meter übber em Meer, e Viertel unter em Meerspiegel. Di flache Gebiet were meistens durch Deich vor Sturmflüete gschützt, wu insgsamt 3.000 Killometer lang sin. De höchst Punkt isch uff em Festland de Vaalserberg, wit im Süde am Dräiländereck zu Dütschland un Belgie, mit 332,5 Meter übber em Amsterdamer Pegel. De höchst Bärg vum ganze Chönigriich degege isch de Mound Scenery uff de kariibische Insle Saba, wu di chleinsti bewohnti Insel vu de Holländische Antille isch.

Deil vum Land, zum Bispil fast di ganzi Provinz Flevoland, sin durch Landgwinnig vum Meer gwunne wore. Mer nännt si Polder odder sältener au Koog. Rund e Drittel vu Holland isch mit Wasser bedeckt, s gröscht Gwässer isch s Ĳsselmeer, di ehemoligi Bucht vu de Nordsee mit em Namme Zuidersee, wu 1932 mit eme 29 Killometer lange Abschlussdeich iipoldert wore isch.

Di wichtigste Flüss sin de Rhii, d'Maas un d'Schelde. Si deile Holland in e Norde un e Süde un finde sich widder im Rhii-Maas-Delta, wu di gröschti un di zentrali Landschaft vum Chönigriich isch. De Namme vum Rhii goht do uff weniger wichtigi Deltaerm übber, während de Hauptstrom am Aafang Waal, spöter Merwede, deno Noord un am Änd Neui Maas heißt. Witeri großi Deltaström sin Niderrĳn, Lek un Issel. D'Maas isch friehjer bi Gorinchem in d'Waal gflosse, 1904 isch ihri Mündig abber chünstlig verlëggt wore un hät sithär kei Verbindig meh zum Rhiisystem. Si fließt hütt übber Bergse Maas un Amer in di ehemoligi Meerbucht Hollands Diep ("Holländischi Diefi"). Vu de Schelde litt numme de Mündigsberiich nördlig vum belgische Antwerpe z Holland.

Für s Land vor Stürm un Übberschwämmige z schütze, sin zerscht Dämm baut wore, Wasser isch mit Windmühle ins Meer bumpt wore. S Gebiet Marsch in de Mitti vu Holland isch s fruchtbarst un s am dichtiste bsidelt Gebiet, isch abber ständig vu Übberschwämmige gföhrdet, sällewäg sin im 20. Johrhundert zwei wichtigi Projäkt realisiert wore:


Holland hät e gmäßigts maritiims Chliima, wu vum Golfstrom erwärmt wird. Sällewäg sin d'Schwankige zwüsche de Temperatuure nit allzüe hoch, d'Durchschnittstemperatuur litt im Jänner bi +2 °C, im Juuli bi 17 °C. Einewäg chönne extremi Temperatuure uffdrätte, eso isch di nidrigsti gmässeni Temperatuur bishär -24,8 °C, di wermsti 36,8 °C. D'Niderschleg sin relatiiv gliichmäßig übber s Johr verdeilt, allerdings isch de Herbst niderschlagsriicher un de Friehlig druchener. I'me-ne Johr ghäie durchschnittlig 800 Milimeter Niderschlag.

Zwüsche einzelne Regione gitt's keini größere chlimatische Unterschid. Im Süde sin allerdings d'Temperatuure tendenziäll e weng höcher wie im 300 km entfernte Norde.

Die Nideren Lande hond da Reihe noch zum Römischa Riich (ab 50 v.Chr. bis eppa 400 n.Chr.), im Früehmittlalta zum Heiliga Römischa Riich vom Karl em Große, danoch zum Dütscha Riich (eppa 925) kört und sind denn untarm Phillip em Guete (1419 – 1467) als Burgundische Niderlande zum Burgundischa Riich zällt wora. Ab 1477 hond die Nideren Lande zue da Habsburger kört, nochdäm de Maximilian I. von Öschtriich d Maria vo Burgund ghürotat hot.

Däm sin Enkel Karl V, König vo Schpanien, übanimmt 1515 d Herrschaft üba alle Provinza vo da Niderlande, isch aba mit siina zentralischtischa Politik uf imma meh Widaschtand troffa. Sin Sohn Philipp II (ab 1555) macht trotzdem mit dera Zentralisierung wita. Gliichzitig weren imma meh Nidalända protestantisch und drum vo da katholischa Obrigkeit vafolgt. In da Provinza kunts zu schwera Unruha, wo ab 1568 zum Achtzigjährige Krieg führend. De Wilhelm vo Oranien führt da Ufschtand gege d schpanischa Herrscha a.

Nochm Untagang vo da Schpanischa Armada zwingt Moritz, da Sohn vom ermordeta Wilhelm vo Oranien, dia Schpania 1588 imma meh in d Defensive, und nimmt oane Schtadt no da andra i. Es entschtoht dia „Republik der Vereinigten Niederlande“ mit nam oanzigartiga politischa Syschtem, wo vo oanam vo da iflussriichschta Mä vo dera Zit glenkt wird, em Johan van Oldenbarnevelt, wo dia Vareinigte Oschtindische Kompani gründet hot, im 17. Johrhundat s erfolgriichschte Handelsuntanehma vo da Wält. Im Weschfälische Fride vo 1648 erkennend Schpanie und s Dütsche Riich dia Republik Niderlande als oagana freia Schtaat a. Damit isch da 80-jöhirge Kriag vorbii.

S 17. Johrhundat zählt in da Niderlande als s Goldene Johrhundat, a wirtschaftliche, kulturelle und wissenschaftliche Blüetezit. Vor allem die Religionsfreiheit zieht viele Denka us ganz Europa döt ane. Amschterdam wird a Zentrum für Schriftschtella und Gelehrte, wo in eana oagana Lända ned publiziera dürfend. 1781 kummt untarm Nama „Patrioten“ d Aufklärung in die Niderlande, und fordernd Modernisierung und Demokrati in da maroda Republik. Untarm Napoleon entschtoht zersch a Königriich Holland mit Napoleons Bruadar Ludwig uf m Thron, ab 1810 kört Holland zu Frankriich.

Nochm Napoleon werend die nördlicha und dia südlicha Niderlande zämglegt, und bilden an Puffa zwüschat Frankriich und m Dütscha Riich. 17 Johr schpötar schpaltend sich Belgia ab und bilded an oagana Schtaat.

Um 1870 weren die Niderlande von na Agrargesellschaft imma meh zuana Induschtrigsellschaft.

Agfanga hott alls 1579 mit siiba Provinza: 
Schpäta sind dia sogenannta Generalitätslande (holländisch "Generaliteitslanden"), dia ehemalige Puffazona zwüscha da Republik und da Schpanischa Niderlande dazu ku und zwar untaram Nama 

Fasch gliichzittig entschtanda isch dia 

Und dia dominierende Provinz Holland isch 1840 uftoalt wora in 

S jüngschte Mitgliid isch ersch 1986 als Provinz gründet wora: 

Sitm 1. Januar 1986 hond d Niderlande also 12 Provinza, wo sich hütt (2018) in 380 Gmoanda "(gemeenten)" untatoaland (1986 sinds no 483 gsi).

Holland hät übber 16 Millione Iiwohner. Mit 484 Iiwohner pro Quadratkillometer isch es eine vu de am dichtiste bsidelte Staate wältwit (zum Vergliich: Nordrhii-Westfale 530, Dütschland 231, Monaco 16.923, Namiibia 2,4 Ii./km²). Öbbe d'Hälfti vu de Iiwohner läbbt in de "Randstadt" im Weste vum Land. Insgsamt wohne 89,6 Prozänt in Stedt.

D'Holländer sin statisdisch gseh di gröschte Mänsche vu de Wält mit eme Durchschnitt vu 1,83 Meter bi de Männer un 1,72 bi de Fraue.

Di am witiste verbreitete Religione vu Holland sin im Norde de Protestantismus un im Süde de Katholizismus. Noch em Eurobarometer vu 2005 glaube 34 Prozänt vu de Holländer an d'Existänz vu'me-ne Gott, 37 Prozänt glaube an e Art vu übbermänschliger Chraft un 27 Prozänt gänn aa, an nütt z glaube.

Di jüdischi Minderheit hät bis zum Zweite Wältchrieg 140.000 Züeghörigi gha, durch de Holocaust mit 102.000 Opfer un d'Uswanderig uff Iisrael isch ihri Aazahl abber sehr starch zruckgange un litt hütt bi wenige Zehdausend Mänsche.

In de 60er-Johr isch d'Aazahl Gastarbeiter (vor allem us de Türkei, Marokko un de andere Maghreb-Länder) un Iiwanderer us de Koloniie aagstige, sodass au de Islam stercher presänt isch. Hütt stelle Musliim mit rund 900.000 Persone e Aadeil vu 5 Prozänt vu de holländische Bevölcherig.

Sit em 16. Johrhundert hänn d'Niderland als eine vu de tolerantiste Ört vu de Wält gulte. De Mord am Boliitiker Pim Fortuyn im Johr 2002 durch e linke Extremist un vum Regisseur Theo van Gogh 2004 durch e Islamist hänn die Meinig allerdings ins Wanke brocht.

S Holländisch isch, au wenn niene festglèggt, Amtssproch vu ganz Holland. In de Provinz Friisland isch zudemm s Friisisch Amtssproch, wu vu 700.000 Lüt beherrscht wird. In derre Region sin praktisch alli Iiwohner zweisprochig odder chönne numme Holländisch.

Witer were verschideni germanischi un französischi Dialäkt gschwätzt wie s Nedersaksisch im Nordoste un Limburgisch z Limburg (Südoste). Au si hänn e gwüssi Aaerkännig. Als Iiwanderersproche sin vor allem Arabisch, Türkisch un Chinesisch wie au Malaiisch un anderi indonesischi Sproche verbreitet.

Als Främdsproch schwätzt e Großdeil vu de Iiwohner Änglisch uff hochem Niveau un au Dütsch un Französisch were viil glehrt.




</doc>
<doc id="6365" url="https://als.wikipedia.org/wiki?curid=6365" title="Belgien">
Belgien

Belgie (niderländisch "België", französisch "Belgique", dütsch "Belgien"), offiziell Königriich Belgie (ndl. "Koninkrijk België", frz. "Royaume de Belgique", dt. "Königreich Belgien"), isch en Staat z Europa. Er ligt im Weschte vom Kontinent a de Nordsee. Nachbarländer sin di Niderlande, Dütschland, Luxemburg un Frankriich. Belgie isch eis vo de Gründigsmitglider vo de Europäische Wirtschaftsgmeinschaft (EWG), wo hüt Europäischi Union (EU) heisst. Di Inschtitution het i de belgische Hauptschtadt Brüssel ihre Sitz. Zämme mit de Niderlande un Luxemburg bildet Belgie de Verbund vo de Benelux-Staate.

Sit sinere Unabhängigkeit im Johr 1830 un de Verfassig vo 1831 isch Belgie e parlamentarischi Monarchii. S Land het drei Sprachgruppe un s Zämmeläbe vo denne isch nöd immer eifach. D niderländisch sprechende Flame, wo im Norde vom Land läbbe, wei meh Eigeschtändigkeit, wovor di ärmere französischsprachige Wallone im Süde Angscht hei. Derzu chunnt no e dütschi Sprachgruppe im Oschte vom Land. D Hauptschtadt Brüssel isch offiziell zweischprachig.
Sit de 1970er Johr versuecht ma z Belgie d Schpannige durch e Dezentralisirig ab zbaue. So het me de Schtaat 1993 in en Bundesschtaat umgwandelt. Gliichwohl isch d Politik im Land sit Jahre glähmt, weil de Schtriit immer no nöd biiglegt isch.

Z Belgie git s hüte drei Amtssprooche, Niiderländisch, Franzöösisch und Dütsch.
Di drei Sprochgmeinschafte sin i de flämische, de französischsprachige un de dütsche Gemeinschaft organisirt. Es git drei Regione; Brüssel-Hoptstadt, Flandere, wo me Flämisch redt, und Wallonie, wo me Französisch redt. Brüssel isch provinzfrei und die dütschsprachig Gmeinschaft ghört zu Wallonie.

Noch dr Unabhängigkäit vo Belgie 1830 het nume Franzöösisch as Amtssprooch gulte bis zum Joor 1873. Denn isch zwar Niiderländisch as zwäiti offizielli Amtssprooch rächtlig anerkennt worde, aber Franzöösisch isch d Verwaltig- und Underrichtssprooch in ganz Belgie bliibe. 1919 isch Dütsch as Amtssprooch drzue choo im Gebiet im Oste, wo noch em Chrieg s Dütsche Riich im Versailler Vertrag an Belgie het müesse abdrätte. Denn häi die mäiste Flame afo fordere, ass iiri niiderländischi Muetersprooch au as Verwaltigs- und Underrichtssprooch an Schuele und Uniwersidääte verwändet und dr franzöösische Amtssprooch gliichgstellt wurd. 

1921 het die belgischi Regierig die territoriali Äisproochigkäit in de drei regionale Sproochgebiet anerkennt: die niiderländischi Sproochzone z Flandere, die franzöösischi Sproochzone in dr Wallonii und die nöiji dütschi Sproochzone in Ostbelgie. In dr zwäisproochige Hauptstadt Brüssel si Franzöösisch und Niiderländisch Amtssprooche. Dr flämisch-wallonischi Komflikt zwüsche dene, wo Niiderländisch, und dene, wo Franzöösisch schwätze, isch bis hüte nid glööst.

Sit 1990 häi s romanische Lothringisch, s Champenois, s fränkische Lothringisch (Francique), s Picardisch und s Wallonisch dr Status vo regionalsprooche.


Belgie isch witgehend es flachs Land. Numme im Südoschte vom Land hets es Mittelgebirge, d Ardenne. D Küste isch uugfähr 72 km lang. 25 Prozent vo de Landflächi wird für d Landwirtschaft bruucht. Ugfähr 95 Prozent vo allne Belgier läbet in Schtädt.

Di wichtigschte Flüss un Kanäl vom Land sin:
Belgie isch e bundesstaatlig organisierti konstituzionelli Erbmonarchii. mit einem Zweikammerparlament. D Bundeslegislative isch zämmegsetzt us em König, dr Abgordnetekammere mit hundertfufzig Mitgliider und em weniger bedütende Senat mit sächzig. Dr König isch gliichzitig au Däil vo dr Exekutive. D Föderalregierig het fufzää Minister und wird vom e Brömieeminister as "primus inter pares" gläitet.

Die föderale Instiduzioone si verantwortlig für s Justizwääse, d Finanzpolitik, die inneri Sicherhäit, d Ussepolitik, d Landesverdäidigung und die soziali Sicherhäit.

Belgie isch sit 1993 e Bundesstaat, wo in drei Regione drei Gmäinschafte gliideret isch. Im Ganze git s zää Browinze und 43 Arrondissements, wo 589 Gmäinde umfasse.

D Regione und au d Gmäinschafte si Gliidstaate vom belgische Bundesstaat; si underschäide sich dur iiri territoriali Abgränzig und iiri Kompetänze. D Regione (niiderländisch "gewesten", franzöösisch "régions") si zueständig für groossi Beriich vo dr Wirtschafts-, dr Umwält-, dr Verkeers- und Agrarpolitik. Si häi au die rächtligi und fachligi Ufsicht über d Browinze, d Arrondissements und d Gmäinde. D Gmäinschafte (niiderländisch "gemeenschappen", franzöösisch "communautés") si früener hüfig au as Kultur- bzw. Sproochgmäinschafte bezäichnet worde. Si si verantwortlig für s Bildigswääse, d Kulturpolitik und anderi Beriich vo dr Familie-, Gsundhäits- und Sozialpolitik, unter anderem für die öffentlige Chrankehüüser. Au im Vergliich mit andere Bundesstaate häi d Regione und Gmäinschafte zämmegnoo e groosses Maass an Kompetänze. Si chönne zum Bischbil in iire Verantwortigsberiich äigeständig Verdrääg mit usländische Staate abschliesse.



</doc>
<doc id="6366" url="https://als.wikipedia.org/wiki?curid=6366" title="Luxemburg">
Luxemburg

Luxeburi, lux. "Lëtzebuerg", dt. "Luxemburg", frz. "Luxembourg", ésch e Ländele én Weschteuropa. ’S grenzt ém Norde un Weschte àn Belgie (mét e eije Provinz Luxemburg), ém Oschte àn Ditschland un im Süde àn Frànkrich. Mét Belgie un d’Néderlande bildt’s d Beneluxstaate. Mét dene zwei Länd’r v’rbindt’s e làngi, z. T. staatlich einheitlichi, g’meinsàmi G’schicht. Luxeburi "ass Member vun der UEBL, der Europäescher Unioun, der OECD an der NATO".

D’Hoiptstàdt het de namligi Nàmme wie’s Lànd: Luxemburg , frieh’r "Lützelburg" (analog: Lutzelbourg, F.). De Nàmme vum Lànd stàmmt vun de Herrsch’rfàmeli un där vun d’Stàdt od’r viilmeh vun e klein Buri, de "Lucilinburhuc" (Lützelburg), wo sich de Nàmme vun de Hoiptstàdt drüss entwicklet het, un de Stàmmsitz vun de feudale Dynaschtie gsin ésch. Luxeburi ésch e "Grossherzogtum" – ’s einzigi, wie àls e Staat exischtiirt én de Walt – un het sich àls selles durch d’G’schicht d’Unabhängigkeit als a Nàtionalstaat erhalte. In mànchi Bereiche lehnt’s si àww’r àn de „gross Brüed’r“, ’s Künnijrich Belgie àn – vor d’Infiehrung vum Euro zuem Bispiil monetär. 

’S Prinziip vun de Luxeburj’r ésch: "Mir wëlle bleiwe wat mir sinn!"

Z Luxeburg sin lut em Gsetz vom 24. Februar 1984 Dütsch, Französisch und Luxeburgisch (e Art dütsche Dialäkt, wo aber e offiziälli Orthografy hät und als eigeni Sproch zällt) Amtssproche. In de Chinderschüel und in de erschte Johr vo de Schüelzit wird vor allem Luxeburgisch gschwätzt, spöter je noch Schüel au Französisch und Dütsch. D’Zitige sin meistens uff Dütsch, enthalte aber au französisch- und luxeburgischsprochigi Artikel. Im Radio und im Fernseh dominiert Luxeburgisch, es chönne aber au Sänder uss em Usland (Dütschland und Frankrych) empfange werre. Gsetzestekscht sin uff Französisch. Was d’Luxeburger als Arbetssproch schwätze, hängt stark vom Brüef ab, generäll wird aber im ländlige Ruum meh Luxeburgisch gschwätzt.

Luxeburi het mét Belgie 148 km Grenz, mét Ditschlànd (Grenzgänge 138 km) geht’s àn de Bundesländ’r Rheinland-Pfalz un Saarland. Un mét Frànkrich – ’s Noochberdépartement ésch de Moselle - ésch de Grenzgänge 73 km. Luxeburi ésch mét sin’r Flächi vun 2.586 km² de zweitkleinscht Staat (nooch Malta) vun de EU, mumme 14 km² greess’r als’s Saarland, ’s kleinscht vun de Flächeländ’r vun Ditschlànd.

Geologisch wird Luxeburg hauptsächlig in zwei Regione glidert (Luxeburgisch/Französisch/Dütsch):

Ab em 1. Johrhundert v. e. Chr. häng d’Kelte s hüttig Großherzogtum Luxeburg bsidelt, in de Johrhundert denoch sin d’Römer zù de Herrscher vum Gebiet wore. Ab em 3. Johrhundert hänn di germanische Iifäll aagfange un ab em 5. Johrhundert sin d'Römer de Franke gwiche.

Am Palmsunndig vum Johr 963 hät de Ardenner Graf Siegfried mit em Chloster St. Maximin z Trier Länderäie um Feelen umme gege de Bockfälse, wu e Kaställ mit em Namme "Lucilinburhuc" gstande-n-isch, duscht. Rund um sälle Fälse ume hät sich d’Stadt Luxeburg entwickelt un d'Grofschaft under em Huus Luxeburg isch entstande.

Luxeburg isch bis 1354 e Grofschaft gsì un bis 1815 e Herzogtum. 1437 isch s Huus Luxeburg usgstorbe un s Herzogtum isch e Deil vum Burgund wore, churz druff vu de Burgundische Niderland. Sälli sin 1477 an d’Habsburger gange, vu 1556 aa hänn si zù de Spanische Niderland zellt. Noch de Konfessionschrieg, im Johr 1581, hänn sich sälli deilt un Luxeburg isch e Deil vu de Südlige Spanische Niderland wore. Wiil Frankriich die Landstrich hät wölle bsitze, isch es immer widder zum Chrieg chuu, bis 1659 infolg vum Verdrag vu de Pyrenäe Deil vum südlige Herzogtum Luxeburg an Frankriich gange sin. 1684 hät de Louis XIV. d’Festig Luxeburg erobert un bis 1659 hät s ganz Herzogtum zù Frankriich ghört. Zämme mit em Räst vu de Spanische Niderland isch es 1714, noch em Spanische Erbfolgechrieg, an d’Habsburger gange un Luxeburg isch e Deil vu de Östriichische Niderland gsì. Sälli Züeghörigkeit isch erscht mit de Eroberig durch di Französische Revolutionsdruppe im Johr 1795 z Änd gange; deno isch Luxeburg als Département des Forêts e Deil vu Frankriich wore.

Am Wiener Kongräss isch s bishärig Herzogtum Luxeburg 1815 zum uuabhängige Großherzogtum erchlärt wore un es hät Deil vu sinem Gebiet an Breuße mieße abdrätte; de holländisch Chönig Wilhelm I. isch in Personalunion zum Großherzog vu Luxeburg wore. 1839, nüün Johr noch de Gründig vu Belgie, isch de Verdrag vu London gschlosse wore un de östlig Deil vum Großherzogtum isch di gliichnamigi Brovinz vu Belgie wore. In de Zit denoch isch draa gschafft worre, z Luxeburg e eigeständige Staat uff d’Bei z stelle.

1848 hät’s sini erschti eigeni Verfassig griegt. Si hät dörtmols zù de liberalste Verfassige zellt, isch abber scho 1856 durch de Staatsstriich vum Großherzog ußer Chraft gsetzt wore. E Entwicklig hät de Bau vu ’me-ne Iisebahnnetz 1858 dargstellt, wu Luxeburg an sini Nochberländer aagschlosse hät, un d’Entdeckig vu neue Broduktionsmethode hät e Uffschwung in de Iiseerzindustrii un dodemit e wirtschaftlige Uffstig für s Land dargstellt.

1867 isch z London widder e Verdrag übber Luxeburg gschlosse wore. Er hät e Chrieg zwüsche Frankriich un Breuße solle verhindere un Luxeburg sällewääg als "für immer uuabhängig" erchlärt. Wu s holländisch Herrscherhuus Oranien-Nassau 1890 kei Nochchomme für de luxeburgisch Dron gha un s Großherzogtum hät mit Nassau-Weilburg e eiges Herrscherhuus griegt.

Drotz de "ewige Neutralitet" hät s Dütsch Riich im Erschte un Zweite Wältchrieg bsetzt. 1918 isch es für uuabhängig erchlärt wore. 1940 hänn’s di nationalsozialisdische Dütsche widder bsetzt un Luxeburg isch vu-n-ene genau wie s Elsass als e Deil vum Riich bhandelt wore; mer hät d’Luxeburg zerscht mit güetem Züerede, deno mit Terror versüecht devuu z übberzüüge, dass si "heim ins Reich" ghöre dete. Numme e chleine Deil vu de Iiwohner, wu wäge sine gäle Uniforme au "Gielemännercher" (gäli Männlì) gnännt worre-n-isch, hät mit de Nazi zämmegschafft. Vu 1942 ab sin d’Luxeburger in d'Wehrmacht iizoge wore. Während de Ardenneoffensiive in de letschte beide Chriegsjohr hät de Norde vum Land schwäri Zerstörige mieße erliide.

Noch em Chrieg hät Luxeburg sini Neutralitet uffge. Es isch Mitglider vu-n-ere Reihe vu internationale Organisatione wore, drunder d’NATO, di Westeuropäischi Union un d’EGKS (Europäischi Gmeinschaft für Chohle un Stahl), eine vu de Vorläufer vu de Europäische Union. 1952 isch d’Hauptstadt zum Sitz vu de EGKS wore. De Biidritt zù de Europäische Wirtschaftsgmeinschaft (EWG) isch am Aafang vu-n-ere diefe wirtschaftlige Entwicklig un ere Iiwanderigswälle gstande; Luxeburg wird viilmool als Sinnbild vu de Offeheit gegenübber em Usland aaglüegt.

Luxeburg hät dräi Amtssproche: Luxeburgisch, Dütsch un Französisch. S Luxeburgisch isch e moselfränkische Dialäkt.

De gröscht Aadeil under de Religione hät de Katholizismus.

D’Bevölcherigszahl isch im Januar 2013 übber 537.039 Iiwohner gläge. 45 Brozänt vu de Iiwohner sin Usländer, devuu rund 80.000 Portugiise, 28.500 Franzose, 19.400 Italiäner, 16.700 Belgier, 12.000 Dütschi, 5.300 Briite un 3.900 Holländer. 19.500 chömme us andere EU-Länder, 30.200 sin zù andere Staate züeghörig.

D’Wachstumsrote vu 100.000 Mänsche in drißig Johr un 202.000 sit em Zweite Wältchrieg isch einzigartig im Vergliich zù de benochberte Länder; si isch hauptsächlig uff d’Iiwanderig zruckzfiehre. Derre ihr Grund litt vor allem draa, dass viili Usländer uff Luxeburg gò schaffe gönn: d’Zahl Arbetsblätz isch 1995 bi 197.500 gläge un 2008 sogar bi 328.200. Sälli Zahl macht s Großherzogtum au zum Ziil vu Gränzgänger, ihri Zahl isch im Johr 1995 no bi 56.100 gläge, bis 2008 abber uff 146.300 aagstige.



</doc>
<doc id="6367" url="https://als.wikipedia.org/wiki?curid=6367" title="USA">
USA

Di Verainigte Staate (, churz "U.S.", "US"), offiziäll Verainigti Staate vu Amerika (englisch ; abgchirzt "U.S.A.", "USA"), au Amerika (änglisch ), sin e demokratische Staat z Nordamerika. Är umfasst 50 Bundesstaate, Hawaii un chlaineri Ussebiet ligen im Pazifik bzw. in dr Karibik. D Hauptstadt isch Washington, D.C., di grescht Stadt New York City.

Di Verainigte Staate sin vu dr Flechi mit 9,83 Millionen Quadratkilometer här no Russland un Kanada un vu dr Bevelkerig här mit rund 314 Millionen Yywohner no China un Indie dr drittgrescht Staat vu dr Wält.

Di Verainigte Staate hän e gmainsami Gränze mit Kanada, wu insgsamt 8.895 Kilometer lang isch (dodervu rund 2.477 Kilometer zwischen Alaska un Kanada), un mit Mexiko, wu 3.326 Kilometer lang isch. D Gsamtlengi vu dr US-Landesgränze lyt bi 12.221 Kilometer. D Kischtelinie am Atlantik, am Pazifik un am Golf vu Mexiko umfasst insgsamt 19.924 Kilometer.

Dr Staat het e Landflechi vu 9.161.924 km², doderzue cheme 664.706 km² Wasserflechine, so dass es e Staatsbiet vu 9.826.630 km² drus git.

D Nord-Sid-Uusdehnig zwische dr kanadischen un dr mexikanische Gränze lyt bi rund 2500 Kilometer, d Uusdehnig zwischen Atlantik un Pazifik bi rund 4500 Kilometer. Dr Hauptdail vum Land lyt eppe zwisch em 24. un em 49. nerdlige Braitegrad un zwisch em 68. un 125. weschtlige Lengegrad un isch in vier Zytzonen yydailt.

S Biet wyst e dytligi Gliderig uf. Gebirgszig wie di vulkanische Kaskadechette, d Faltegebirg vu dr Rocky Mountains un dr Appalachen laufe vu Nord no Sid. Derwylscht s uf ihre Wättersayte uusdehnti Wälder het, het s in ihrem Windschatte riisigi Druckebiet mit Wieschten- oder Graslandschafte (Prerie). D Flusssischtem vu dr Verainigte Staate, wie die vum Mississippi un Missouri, hän scho frie ne dichti Bsidlig megli gmacht, derwylscht di druckene Regione drumume bis hite dinn bsidlet sin.

Dr wichtigscht Yyflussfaktor vum Klima isch dr polar Jetstream (Polarfrontjetstream), wu umfangrychi Diefdruckbiet vum Nordpazifik här bringt. Verbinde si d Dief mit däne vu dr atlantische Kischte, bringe si im Winter as „Nor’eastes“ schwäri Schneefäll. Wel kai Gebirgszug vu Wescht no Oscht verlauft, bringe Winterstirm vylmol großi Schneemängine wyt in Side, derwylscht im Summer d Hitz wyt in Norde zues bis uf Kanada goht.

D Biet zwische dr Gebirgszig hän wäge däm hochi Tämperaturextrem, derzue meh oder weniger groß Drickini, wu no Side un Weschte zuenimmt. D Pazifikkischte isch dergege arg rägerych un vylmol näblig, bi Trocheheit chunt s dört zu grosse Waldbränd. S Biet um dr Golf vu Mexiko isch subtropisch mit hoche Tämperaturen im Summer un ere vylmol hoche Luftfychtigkait. Derzue git s in däm Biet vylmol tropischi Wirbelstirm.

Z Alaska herrscht e arktisch Klima, d Gebirg sin au di hegschte vu dr Verainigte Staate (Denali, 6195 Meter). 

Hawaii, wu dr hegscht Bärg Mauna Kea 4205 Meter hoch isch, het dergege ne tropisch Klima.

D Biet an dr Ostkischte bis zue dr Große See sin bi ins 19. Johrhundert seli stark bewaldet gsii, d Weschtkischte im Berych vum gmäßigte Rägewald mit zum Dail extrem hoche Baim mit Wuchshechine vu iber 100 Meter. Vu däne Flechine sin nume no wenig, wie d Redwoods oder dr Hoh-Rägewald blibe. Großi Flechine sin zue Ackerland umgwandlet oder zueböue wore, e große Dail sin hite Nutzwälder. Au d Artevylfalt vu dr druckene Graslandschaften isch im Zug vu dr landwirtschaftlige Nutzig stark reduziert wore. Schutzbiet un -maßnahme hän aber derzue gfiert, ass e Hufe vu dr 17.000 Gfäßpflanzenarte hän chenne grettet wäre. Nume Hawaii wyst 1.800 Blietepflanze (Decktsomer) uf, wu ne Huffe dervu endemisch sin.

Rund 400 Suger-, 750 Vogel- un 500 Reptilien- un Amphibienarten un dytli iber 90.000 Insektenarte bilde ne Dail vu dr Fauna, doderby sin bedrohti Arte syter anne 1973 dur en aige Gsetz gschitzt. 

58 Nationalpark un mehreri hundert wyteri Schutzbiet wyse ne groß Artevylfalt uf, wu in eme dytlige Gegesatz zue dr wytverbraitete Monokulture stoht. D Idee vu Nationalpark stammt us dr USA: dr Yosemite Nationalpark isch wältwyt s erscht Großschutzbiet gsii.

Fascht 80 Brozänt vu dr Amerikaner hän anne 2000 in stedtische Biet gläbt. Im Johr 2006 hän 254 Ort iber 100.000 Yywohner ghaa un s het 50 Metropolregione mit iber aire Million Yywohner gee. Di greschte Metropolregione sin 2006 New York City (18,6 Millione), Los Angeles (13 Millione), Chicago (9,5 Millione), Dallas (6 Millione), Philadelphia (5,8 Millione), Houston (5,5 Millione) un Phoenix (4 Millione) gsii. D Hauptballigsryym lige zwische New York un dr Große See, z Kalifornien un z Arizona un z Texas un in gringem Maß au z Florida.

Wo 1492 de Kolumbus Amerika entdeckt het, isch de ganz Kontinänt no vo Indianer bewohnt gsi. Mit grosser Müeh hiina aber t Europäer 1609 Jamestown in Virginia gründet. Vorhär sina die meischte Kolonie gæng umi zerstört worde, wahrschinlech vo de Indianer, das isch aber nid ganz sicher.

Mit de Jahrzähnt sina de ging meh Europäer uf Amerika uusgwanderet u sina ging witter i z Landesinnera vortrunge. T Indianer, wo dete gläbt hii, hii si uf brutali Art u Wiis entwäder vertrübe oder umprocht. Di drüü Länder England, Frankriich u Spanie hina a regurächte Wettkampf gfüert mit nüwe Kolonie gründe. Das het natürlech u zu Spannige gführt. Verschideni Kolonie hi ab und zue umi dr Bsitzer gwächlset. 

Allmählich hi t Amerikaner as iigeständigs Land afo sii. So hiisi t Unabhängigkiitserklärig verfasst was zumena Chrieg mit England gfüehrt het. Frankrich het denn t Amerikaner unterstützt, wüu t Franzose a Schwächig vom übermächtige England hii wöle haa. 1783 isch de Chrieg fertig gange u im Vertrag vo Paris het England Amerika asena eigena Staat anerkannt.

1787 hett mu nai du a Verfassig uusgarbitet. Di Verfassig isch damaus di modärnschti gsi u isch ono hüt ging güutig. Di Verfassig het nai o as Vorbüud für a huffe Europäischi Verfassige ggulte.

Im Luuf vode Zit het sich de Norde u de Süde vo de Vereinigte Schtaate unterschidlech entwicklet. Im Norde hetts a huufe Industrie ghäbe, im Süde a huffe Landwirtschaft. T Lüt im Norde sina ehnder liberau u gäge d Sklaverei gsi, die im Süde ehnder konservativ u hi Sklave wöle, dasi ide Landwürtschaft uf die Gratis-Arbiitschräft agwise gsi sin. Dä Konflikt het de Höhepunkt im Sezessionschrieg vo 1861 bis 1865 ghäbe. I dem Chrieg het de Norde gäge Süde kämpft. De Norde het de Chrieg gwune, da si bevöukerigsmässig u o würtschaftlech im Süde starch uberläge gsi sin. So isch t Sklaverii im Süde ufghobe cho und ali Bürger sina gliichgsetzt cho. As par Jahr lang het de Norde de Süde ono bsetzt ghaute, bis wo di Gsetz vode Gliichberächtigung dürgsetzt gsi sin.

Wo sich de Norde usum Süde umi zruggzoge het, het de Süde 1876 sofort as Rassetrennigsgsetz ersteut. Churz zämegfasst besiit das Gsetz "separate but equal" – trennt aber gliich. Das Gsetz het derzue gfüert dass di Schwarze usde wissi Gseuschaft verdrängt cho sin. Nach grosse Protescht, angfüert vom Martin Luther King, het das genderet. Ersch im 1954 het de Supreme Court das Gsetz uufghobe, ide nächschte 10 Jahr hets aber no ging Rasseunrue gä.

Abde zweiti Häufti vom 19. Jahrhundert isch d Industrialisierig ging stercher cho, t Würtschaft isch sehr starch gwachse. T Lüt hii gluubt, dass das Wachstum ging würt witter ga u hiina a huffe Gäud i Aktie investiert. Plötzlech hiina aber Unternäme Absatzproblem becho wüusi z füu produziert hii. T Lüt hi plötzlech gse, dases so nüme cha witter ga. As du a Massepanik gä und t Börsekurse sina im frie Fau gfalle. Dä Börsekrach isch a iim inzige Tag passiert: de «schwarz Fritig» im Oktober 1929.

Die Würtschaftskriise, wo gfougt isch, het sich o uf Europa uuswürkt u us de Amerikanische Würtschatfskriise isch di erschti Wäutwürtschaftskriise entstane. Amerika het sich ersch umi vouständig erhout ghäbe, wo si wärent um Zwöite Wäutchrieg massiv hii afa uufrüschte.

Nach um Wäutchrieg isch de Chaut Chrieg gsi. Das isch a gwautlosa Chrieg gsi zwüschet um Weschte mit de Vereinigte Schtaate un um Kommunismus im Oschte mit Russland us Füehrer. De Chaut Chrieg isch parmau glii eskaliert aber de jusch Chrieg isch zum Glück nie uusbroche. De Chaut Chrieg isch ersch 1991 z endi gange, wo t Sowjetunion sich uuflöst het.

T USA het o hüt ono die sterchtschti Würtschaft vo de Wäut, doch bechunnt si vo China u vo Indie Konkurränz.

De aktuel President vo de Vereinigte Schtaate isch de Donald Trump.

D Amtssprach i de USA isch de facto Änglisch und d Hauptstadt isch Washington, D.C..

Es het z Amerika es baar Biet, wo d Nochfaare vo Uuswanderer ne hüt alemannisch rede.

Di Vereinigte Staate sin gmäss irer Verfassig a Bund, wo 50 Bundesstaata het.




</doc>
<doc id="6369" url="https://als.wikipedia.org/wiki?curid=6369" title="Lineare Funktion">
Lineare Funktion

Di linear Funktion isch zum berächne und zeichne vonnere Gerade.

Di allgemein Form luutet

formula_1

oder au

formula_2

m respektiv a sind dadebii d'stiigig und q respektiv b d'x-Koordinate vom Schnittpunkt mit de Abszisse.

D'stiigig isch s'Verhältnis vo Δy und Δx (Δy / Δx). 

Zeichnemer jetzt zum Biispil e Geradi mit de Funktion formula_3 und stelled si ois imene rechtwinklige Koordinatesystem vor. Wemmer jetzt en Bereich definiert, i mim Biispil vom Punkt P(0/0) zum Punkt Q(2/4) (beidi Pünkt müend natürlich uf de Gerade ligge), denn isch s'Δx d'Differenz vom X-Wert vom Punkt Q minus de X-Wert vom Punkt P, also 4. S'Δy rächnet mer analog und chunnt uf 2-0 = 2. Zum jetzt uf d'Stiigi cho müemmer no Δy / Δx rächne, was denn zu 4 / 2 chunnt was schlussändlich 2 ergit.

Rächner und Theorie über diä liniarä Funktionä


</doc>
<doc id="6374" url="https://als.wikipedia.org/wiki?curid=6374" title="Island">
Island

D Republik Island (isl. "Lýðveldið Ísland," an. "Ísland" »Iisland« zu "íss" »Iis«) isch eppa 103.000 km² groß und noch Großbritannie da zwoatgröschte Inselschtaat in Europa. As isch dia gröscht Vulkaninsel vo da Wealt und liit im Nordatlantik, bizle südlich vom nördlicha Polarkreis. D Hoptstadt hoast Reykjavík, wo fasch zwoa Drittl vo da Lütt leaband. Die Insl bschtoht us groaßa Stoawüschta, Vulkane, Geisir und wias Land oh hoast us Iis.

In da Iiszit isch Island komplett vo ma Gletscha zuadeckt gsi. Hüt no liigand eppa 11,1 % vom Land unta ewigem Iis. Da gröscht Gletscha vo Island – und o vo ganz Europa – isch da Vatnajökull. Sine Iiskappa isch bis 1000 m dick. D Landschaft isch prägt vom Vulkanismus, vo Wassafäll (Dettifoss isch zum Bischpil da wassarichschte vo Europa), Flüss und Seea. S'isländische Hochland i da Mitte vo da Insl isch an Art Wüschte und drum wohnt döt o koan Mensch. Im Schnitt fint ma in Island zwoa bis vier Hüsa uf 40 km2.

Fauna
Im Nordoschta hots oas vo da letschta Wildnisgebiete in Europa, mit vilna Rentier und Vögl. Da bsündrigschte Vogl döt isch da Papageiataucher, wo sowas wia s inoffizielle Wappatier vo da Insl isch. Danäbs hots no Polarfüchs und da Mink, an amerikanischa Nerz, wo us Pelztierfarmana usbrocha isch und jetzt frei döt leabt. Reptilie oda Amphibie gits übahopt koa in Island, und o bloss eppa 1.300 bekannte Insektanarta.

Island isch genauso wia Auschtralie a Land vo Schofzüchta. Schof und Islandpferd dürfend umalofa, wo se wänd und überall grasa. Ersch im Herbscht werent alle Schöf bim Réttir zämtriba. D Schofzucht isch quotiert, zum a Übaproduktion z vahindra. Islandpferd deaf ma usführa, aba nit iführa – so wend se Krankheita vahindara und a reine Rasse garantiera.

Flora
In Island hots bsudas vil Moos in vaschiedana Farba. Pflanza hond se alle guat an des raue Klima döt apasst, und ma find drum o endemische Arta, also Surta, wos sus niana uf da Wealt giit. Dia violetta Lupinia dagegs, wo ma im Juni überall blüaha siaht, hot sin ersch noch m Zwoata Wealtkriag igführt wora. Sie söttn genauso wie die usgsääta Dünagräsa gegs d Erosion häalfa.

Uffällig isch, dass es z Island fasch koa Wälda giit. Forschunga hond aba zoagt, dass frühnamol 25–40% vom Land mit Birkawälda und andara Böm bedeckt gsi sin. Aba im 20. Jhd hond se fasch alle Böm gfällt zum Felda und Weidena schaffe uf da oana Sita und zum Hüsa und Schiff boua uf a andra. Hüt hond se wiida agfanga zum Ufforschta und dabei o neue Böm igführt. Da gröschte Wald us alta Zit find ma am Lagarfljót in Ostisland (vor allem Birka).

Andasch wie in viila Schtaata im entwicklta Weschta werends z Island allat meh Lüt. Offizielle Schtatistika zoagend, dass s so witagoht: 2009 sin s rund 320.000 Lüt sii, bis 2045 söllend s meh wia 350.000– 450.000 sii. Nebat da Iheimischa neant o Zuazügelte zua: am meischta hond se Polen (18,2%), Dänen (8,6%) Philipino (6,0%) und Dütsche (5,4%).

Sproch

D Alltags- und Amtssproch Isländisch kumt usm Altnordischa und isch da urschprünglicha Schproch vo da Wikinga no am ähnlichschta. Eppas Bsundrigs isch, dass se – wia d Franzosa – für alle Fremdwörta isländische Begriffe erfindend. S isländische "Alphabet" hot 32 Buachschtaba, vom "A" üba "Á" und so wita bis "Æ" und schließlich zum "Ö". So hond se z. B. Telefonbüacha sortiert – interessantawiis noch m Vornama, weil Familianama sealta sin. Statt nam Familianama in üsram Sinn, neamand d Islända da Vornama vom Vata (manchmol o vo da Muatta) und hängan"-dóttir" „Tochta“ bzw. "-son" „Sohn“ dra (prominentes Beispiil: "Björk Guðmundsdóttir" = Björk, s Guðmundurs Tochter). Wenn se hürotan, bhebt jeda vo da Partna sin oagana Zwoatnama.

Dia gröscht religiöse Gruppa isch dia evangelisch-lutherisch Isländisch Volkskircha“ "(Íslenska þjóðkirkjan)," zu dera ghören eppa 73,8 % vo da Islända (1. Januar 2015). Da Rescht sind vor allem verschidnigi lutherische Freikircha (5,9 %) und Katholika (3,6 %), aba o Juda, Moslem und Zeugen Jehovas. Dazua ane gits z Island sit 1972 o a schtaatlich anerkannte Ásatrú-Gmeind "(Ásatrúarfélagið)". "Ásatrú" isch a heidnische Religion, wo ufn altgermanischa Göttagloba zruckgoht.

An ganz oagana Fiirtag isch "Sumardagurinn fyrsti," da erschte Summatag, jeds Johr am erschta Suntag noch m 18. April. Im alta isländischa Kalenda isch des da erschte Tag vom erschta Summamonat Harpa gsi. A deam Tag hots früha für Kind Gschenke gea. Inzwischa gits o in Island a Chrischtkindle, gnaua gset 13 "Jólasveinar" (Wiehnachtsgsella). Dia bringend aba eingetlich koa Gschenkle, sondan schtealand Eassa und ärgarand d Lüt in da Wiehnachtszit. An ganz an oagana Bruuch gits im Advent: am Tag vor Wiehnächta wird Gammelroche gässa.

Im "Þorri," dm vierta Wintamonat, fiirat ma "Þorrablót," an Art Fasching, wo urschprünglich mol a Opfafescht gsi isch. Geassa weren o denn wida ganz traditionelle Sacha: suur inglegte Hammelhode und schwarzgsengte Schofsköpf "Svíð". 

Ersch sit Ende 1980 deaf in Island wida Bier braut wera. Wia in da andra skandinavischa Lända o wird Alkohol nur in staatlicha Monopolläda vakoft – des gilt o für Spiritus, wo ma bim Campe fürs Kocha brucht! 

Net vageassa deaf ma o die "isländische Badekultur". Alloa in Rekjavik hots siba Freiluft-Thermalbäder, aba o ufm Land find ma all wiida Plätz, wo ma s ganze Johr üba dussa im hoassa Wassa liiga ka. Vile Isländer moanen, dass eba wegs dera intensiva Badekultur so alt werend.

Kultur hoasst in Island vor allem "Literatur:" D Skaldedichtung usm 9. Johrhundat isch dia ältescht Kunschtlyrik z’Europa gsi, und im Mittelalter, im 12. und 13. Jorhundat, sind die isländischa Saga, wia eppa da Edda vom Snorri Sturluson, Grundstöa gsi für d Entwicklung vo da nordeuropäischa und dütscha Literatur. Im 13. und 14. Johrhundat hond se – wia fasch alle Weschteuropäa – Ritta-Saga gschriba. Aba o d moderne isländische Literatur brucht se net z vastecka: Neabat m Nobelpriisträga Halldór Laxness sind o dia dütscha Übasetzunga vo da Krimis vom Arnaldur Indriðason in da letschta Johr Beschstsella gsi.

Daneabs kennt ma "bildende Künschte:" isländisch Molar (Ásgrímur Jónsson), Bildhoar (Ásmundur Sveinsson) und Musika (v. a. Björk) hond wealtwit an guata Ruaf. Und o da isländisch "Film" gwinnt Ahänga: So isch Friðrik Þór Friðriksson 1992 für sin Film "Börn Náttúrunnar" (dt. Kind vo da Natur) für an Oscar nominiert gsi. Oda Nói Albínói vo Dagur Kári hot ufm Filmfeschtivel vo Rottadam 2003 Furore gmacht.

Island isch sit m 17. Juni 1944 a unabhängige parlamentarisch-demokratische Republik. Guðni Th. Jóhannesson isch momentan da sechste Präsident. 1980–1996 hot Island mit Vigdis Finnbogadóttir as erschtes Land in Europa a Fro as Staatsoberhopt ket.

Island isch in 8 Regiona itoalt, wo zäm 166 Gmoanda und 31 Schtädt hond. 2004 hond eppa 93 % vo da Islända in da Schtädt gwohnt, eppa 185.000 vo insgesamt 293.000 in und um Reykjavík. O Island kennt d Landflucht.

Grösche Kommuna (1. Dezember 2004)


Militär

Island hot koa oagas Militär, sondan d Küschtawache schützt mit 120 Mä und drü Bööta d Grenza. Im Uftrag vo da NATO (Kommando ISCOMICE) isch die Icelandic Defense Force mit eppa 960 Soldata vo da US-Navy, 600 vo da US Air Force und 80 vom US Marine Corps döt stationiert. Dazua kond no 16 Nidalända, wo o im Uftrag vo da NAOT, döt sin.




</doc>
<doc id="6375" url="https://als.wikipedia.org/wiki?curid=6375" title="Atlantik">
Atlantik

Da Atlantik oder Atlantische Ozean (au: "Große Teich") bedeckt mit 106,57 Mio. Kwadratkilometer Fläche eppa 20 Prozent vo da Erdoberfläche und isch noch m Pazifik da zwoatgröschte Ozean vo da Erde.

Da Atlantik liegt bis uf a paar klene Zipfile hauptsächlich in da weschtlicha Hemisphäre vo da Erde, zwüschat da Arktis im Norda, Europa im Nordoschta, Afrika im Südoschta, da Antarktis im Süda, Südamerika im Südweschta und Nordamerika im Nordweschta. Im Norda grenzt er as Nordpolarmeer, im Süda as Südpolarmeer.

Da Atlantik wird itoalt in Nord-, Zentral- und Südatlantik.

Ohne Nebenmeere, wia zum Biischpiel d Karibik, s Mittelmeer und d Nordsee, hot da Atlantik statt 106,57 Mio. km² "bloß" no 83,4 Mio. km². 

Siins Wassa hot insgesamt a Voluma von 354,7 Mio. Kubikkilometer (bzw. 323,6 Mio. km³). A siina tiefschta Stell gohts 9.219 Meter unta d Meeresobafläche, im Durchschnitt isch da Atlantik ca. 3.926 Meter (bzw. 3.332 m) tief.

Da Atlantische Ozean isch salziger als da Pazifik.

Da Golfstroam bringt weamas Wassa uf Europa.

Da Nama «Atlantischa Ozean» kummt us da griechischa Mythologie und hoasst eigentlich «Meer vom Atlas». Da Atlas isch an Titan und treet da Sage noch s Himmelsgwölb uf siina Schultra.

Innahalb vom Atlantik gits am Boda an hoha, langgschtreckta mittelozeanischa Rucka, viila niidrigere Schwella, a Tiefseebecka und vaschiidene Meerestiafana.

Da Mittelatlantische Rucka züht se eppa in da Mitte vom Atlantik vo Nord ge Süd da Länge noch durch. Er isch plattatektonisch a divergierende Plattagrenze, wo dauand Magma ustritt und s Meer bröata wird und d Kontinente usanand schiabt. S Milwaukeetief im Puerto-Rico-Graba, anara Tiefseerinne, isch mit 9.219 Meter unter Null die tiefschte Stell im Atlantik.

S Alter vom Tiafseeboda nimmt vom mittelatlantische Rucka hin zue de Kontinentalabhäng zue.

A paar vo da gröschta Insla vo da Wealt liigend im Atlantik: Grönland, Island, Grossbritannie, Irland und Neufundland. Zu da atlantischa Inslgruppana, Archipel, ghörend d Kanare, d Azore, d Bahamas, d Antille, d Kap Verde Insla und d Falklandinsla (span. Malvinas). Klenere, isolierte Insla sin Madeira, Ascension, St. Helena und Tristan da Cunha.

Am Atlantik stoand groassa Stedt mit Meereshoafa. S Meer isch wichdig für d Fischarei.



</doc>
<doc id="6383" url="https://als.wikipedia.org/wiki?curid=6383" title="Formentera">
Formentera

Formentera isch di kleinscht un sidligscht Baleareinsel. Si isch eini vun de zwei Pityuse, zämme mit Ibiza. Si isch 19 Kilometer long un isch ugfähr 3 nautische Miile (6 km) sidlig vun Ibiza im Mittelmeer.

Uf d Insel konn mer nur mit em Schiff kumme un s git relativ winig Turischte. Formentera isch ruehiger wie ondri Insle in de Gegend. Si isch om meischte bekonnt defir, dass blutt bade un obe ohni sunne fascht an alle Schtränd gmacht wird.

D Hauptstadt vun Formentera heisst Sant Francesc, mit ere Bevelkerung vun uugfähr sibenehalb Tausert. Formentera isch Deil vun de autonome Regione vun de Baleare.


</doc>
<doc id="6396" url="https://als.wikipedia.org/wiki?curid=6396" title="Renchen">
Renchen

Renche (amtlich: "Renchen") isch e kleins Städli in Bade-Wirtteberg un ghert zuem Ortenaukreis.

Renche lit in de Vorberg vum nerdliche Schwarzwald om Usgang vum Renchtal in dr Oberrhinisch Tiefebeni. Dr Bann bsteht us 58,7 % Landwirtschaftsflechi, 23,1 % Wald, 13,6 % Sidlungsflechi un 4,6 % sunschtiger Flechi.

Nebe dr Kernstadt ghere no d'Schtadtteil Erli un Ulm zue Renche.

Renche isch im Jôhr 1115 zum erschte Môl urkundli gnennt worre. 1326 sin Renche d'Stadtrecht verlihe worre. Durch d'Verwieschtunge im driißgjährige Krieg isch dr Ort aber zuer Beditungslosigkeit nabgsunke un het sine Stadtrecht verlore. 1838 isch Renche durch de Grossherzog vun Bade wider zuer Schtadt erklärt worre, het aber s Recht sich Stadt z nenne durch d neji dytsch Gmeindeordnung vu 1935 a zweyts Mol verlore. Im Jôhr 1950 het Renche wege sinrer hischtorisch Vergangeheit d Stadtrecht zuem dritte Môl verlihe griegt.

Dr Johann-Jacob-Christoph vun Grimmelshause-Priis isch e mit 10.000 € dotierta Literaturpriis. Er wird in jedem ungrade Jôhr om September abwechselnd z'Renche un in dr Stadt Gelnhuse vogebe.

Ergebnis vun dr Landdagswahle sitt 2006: 

Renche nennt sich gern d' Grimmelshausenstadt, wel dr Hans Jakob Christoffel von Grimmelshausen, dr Dichter vum abentiirliche Simplicissimus isch vun 1667 bis zue sinem Tod 1676 bischeflich strossburgischer Schulthis vu Renche gsi.


Dr Stadtteil Ulm isch bekannt fir sin „Ulmer Bier“, e Spezialität isch e numme in Vollmondnächt brauts „Vollmondbier“.



</doc>
<doc id="6397" url="https://als.wikipedia.org/wiki?curid=6397" title="Badesee">
Badesee

E Badesee isch e Bezeichnung fir e natyrlige oder kinschtlig oglegte See, wu vun vil Mensche zum effentlige Bade un Schwimme gnutzt wird. Nebe de eigetlige Wasserflächi halte sich d Lit, wu bade, meischt in de Ufernächi uf un nutze der Beriich zur Freyzitgschtaltung wie biispilswiis zum Schport, Schpil un zum Sunne. In Europa werdr Badeseeä klimatisch bedingt, heuptsächlig im Summer gnutzt. 

Im Interessi vun de Badende un Schwimmer git s on vile Badeseeä Verbot fir Schiff un Boot, Ongle, Hind usw. Us Naturschutzgrind isch au meischt s Aazinde vun Fyr un d Benutzung vun Seife un Shampoo verbotte. Im Gegesatz zue ussereuropäische Länder (z. B. Indie) dient s Bade in Seeä in Europa hit nimmi dr Kerperreinigung, sundern nur no dr Erholung. Donebe hen Badeseeä e gsellschaftligi Funktion, hie konn mer zum Biischpil in ere unzwungene Atmosphär sini Freyzit verbringe un neyi Bekonntschafte schliesse.

D Benutzung vun de meischte Badeseeä isch koschtelos. Bi gresseri Badeseeä gits Inschtitutione, zum d Sicherheit vun de Badende z erheche, zum Biispil Schtatione vun de Wasserwacht. Im Gegesatz zue koschtepflichtige Freybäder git s bi de meischte Badeseeä kei Umkleidekabine un au kei Klo. On besser usbaute Badeseeä git s aber Gaschtronomiebtriib mit Toilette, dur des wird de hygienische Mongel gegeiber Freybäder abgfonge. Intressont sin si au fir viil Jugedligi un au fir Verliebti als e Megligkeit znacht un au nackig z bade.

E Badesee bietet de Lit d Megligkeit, noh om Wuhnort e paar Schtunde wie in eme Kurzurlaub z verbringe. Bsunders Mensche, wu in Wuhnunge ohni Garte lebe, verbringe im Summer bi guetem Wetter e grosse Teil vun de Freyzit on eme Badesee in de Nächi. Wege dem grossi Erholungswert isch fir mänki Mensche sogar bi de Wahl vum Wuhnort d Frog wichtig, wie wit d Entfernung zum nägschtglegene Badesee isch. E Badesee konn eso d Attraktivität vun eme Schtadtteil oder ere gonze Schtadt ditli erheche.

Monchmol werre d Ufergrundschtuck vun Badeseä au in einzelni Parzelle ufteilt un on Privatpersone verkauft. Es entstihn dobii au Kleigartesidlunge, sognannti Schrebergärte.

Badeseeä sin vilmol e Folg vum Kies- oder Lehmabbau noch em Iifliesse vum Grundwasser bzw. eme Wasseriitritt vun freiglegte Quelle. Diä werre allgmein als Baggerseeä bezeichnet un fiere monchmol au Nome, wu vum urspringlige Zweck herriere, wie z. B. "Ziegelteich" (vum Abbau fir Lehmziegel).

Au Stauseeä kinne zuesätzli als Badeseeä gnutzt werre un hen dodedurich e zuesätzlige Mehrwert fir d Lit.

On vil Badeseeä, vor allem z Europa, isch FKK, des heisst velligs Blutsii, erlaubt. Monchmol sin au nur schpeziell usgwiiseni Uferberiich defir vorgsehne. Onsunschte konn au in Badekleidung (Männa Badehose, Fraue Eiteiler oder Bikini) badet werre, on viil Badeseeä wird au gmischt, jeda wie ner will badet un gsunnt. S entblesse vun de wiiblige Bruscht bim effentlige Bade und Sunne wird „oben ohne“-Bade gnennt un isch in Europa on fascht alle Badeseeä toleriert. 



</doc>
<doc id="6411" url="https://als.wikipedia.org/wiki?curid=6411" title="Blutgericht zu Cannstatt">
Blutgericht zu Cannstatt

S Bluetgricht z Cannstatt nennt me e Ereignis im Johr 746, wo de fränkisch Huusmeier Karlmann bi nere Heeresversammlung de alemannisch Herzog Theudebald und en Toel vum Adel verhaftet und entmachtet hot. Andere Quelle, z. B. d Annales Petaviani, berichted zum gliiche Johr, dass de Karlmann z Alemannie vil taused Mensche umbrocht ho soll. Ob sich des aber tatsächlich uf die Versammlung beziiht, wi me frieher aagnumme hot, isch heit umstritte.

De Hintergrund isch de Machtverfall vu de fränkische Kenig, de Merowinger gsi. D alemannische Herzeg hond wi de Bayernherzog Odilo johrelang immer wider Ufständ aagfange gege d fränkische Huusmeier, d Karolinger, wo bloß no im Name vu de Merowinger regiert hond. D Herzeg hond die Glegeheit nutze welle zum ire oegene Macht uusboue und hond erreiche welle, dass ire Herzogsamt erblich wird. Ob s "Bluetgricht z Cannstatt" tatsächlich mit de Hinrichtung vu tousende Adlige g'endet hot oder it, jedefaals endet doo demit d Oegeständigkeit vum alemannische Stammesherzogtum. Alemannie wird vu doo ab wider stirker is Frankeriich integriert. 




</doc>
<doc id="6423" url="https://als.wikipedia.org/wiki?curid=6423" title="Kirgisistan">
Kirgisistan

Kirgisistan (ou "Kirgistan" odr "Kirgisien"; kirgisische Selbschtbezeichnung "Кыргызстан"/"Kyrgysstan"; offiziell "Kirgisische Republik", kirgisisch "Кыргыз Республикасы" / "Kyrgys Respublikasy", russisch "Кыргызская Республика" / "Kyrgysskaja Respublika") isch an Schtaat i Zentralasia. Ar grenzt im Norda a Kasachstan, im Südoschta an d' China, im Süda a Tadschikistan und im Westa a Usbekistan. D Houptschtadt isch Bischkek.

Im allgemeina Schprochgebruuch und i da Media herrscht a gwisse Uklarheit üba da genoua Landesnama. D Bezeichnungen "Kirgisien" und "Kirgistan" (odr sealtana aber offiziell "Kirgisistan") enthalte jewils unterschidliche politische Untrtön. Da Nama "Kirgisien" schtellt a Idütschung vum russischa Nama Киргизия dar, wo unta da Zara i da Sowjetzit golta hot. Noch m Zafall vu da Sowjetunion hond d Kirgisa probiert, ihre nationale Identität üba a Zruckbesinnung uf ihrige turkschprochige Kultur zum schtärka und hond drum da Nama Кыргызстан/Kyrgysstan gno. Der Nama mit da urschprünglich persischa Endung für Region odr Land "-stan" untaschtricht d kulturelle und schprochliche Beziehung zua da andara turkschprochiga Lända wia Kasachstan, Turkmenistan, Usbekistan und so witta. 

Kirgistan ligt im Hochgebirge Tienschan; d högschta Schpitza gond bis uf 7.439 und . D Lüt wohnend hauptsächlich im Norda im Tschutal und im Ferghanatal im Süda. Ussadem a biz wäniga i da Bergtäla und um da gross See
Issyk-Kul(Indütschung vum russischa Nama. Uf kirgisisch hoaßt da Nama "Yssyk-Köl"/Ысык-көл, des bedütet uf allemannisch "da warme See"). Dää See isch riisegross und öppe zeh mol(10x) so gross wia dr Genfer oder Bodesee; grad hinder im erhebt sich mächtig s Tien Shan-Gebirg wien e Wand mit syne Sibetuusigergipfel. Im Süda vum Land schtoht d Gebirgsketta Alai bis a d Grenz.

Bis uf 1.500 m isch des Land hauptsächlich Schteppe. Döt hot ma aba wite Bewässerungsalaga bout und dadurch erreicht, dass s Land beboubar wora isch. Üba 1.500 m sind alpine Wisa und Weida vorherrschend, wo bis a d Geltscha und da Schnee anegond. I da Wälda leabnd Reh, Bära, Marda, Wildsua, Luxe und ou no da artagschützte Schneeleopard. Vu deana git as no ca. 200 Schtuck. Ußadeam git as no a Marco-Polo-Schof, wo ou döt vorkut und sehr selta isch. Mürmele git as ou und sit dia grossa Herda vu da Sowjets num do sind, kond ou d Wölf wida wita aba.

D Kirgisa (60 %) sind a Turkvolk und bekenn'nd sich überwiegend zum sunnitischa Islam. Außerdem lebnd Usbeka (20 %), Russa(9 %), Tadschika, Dungana (chinesische Muslime), Ukrainer, Uigura, Tatara und Aghörige vo witara Ethnia, wia eppa 57.000 Mescheta, im Land. Am Afang vu da nüntzga Johr hond ou no ca. 100.000 Dütsche dort gleabt; dia sind inzwischa mehrheitlich is Dütsche usgewandat, aber as git no kläne dütsche Gmoanda i Dörfa wia Luxemburg und Rotfront.

D Kirgisisch Republik isch syt dr Unabhängigkeit 1991 e säkulare Staat. 
S Land isch syt dr Islamisierig im 18. Johrhundert in dr Hauptsach muslimisch bregt. 
Di zwotsterkscht Regligionsgmeinschaft sin d Christe, 20 Prozänt vu dr Bevelkerig sin russisch-orthodox, e andere Deil goht uf s nestorianisch Christetum zruck.

S Biet vum hitige Kirgisistan isch syt em 8 Johrhundert vu turkstämmige Kirgise bevelkeret wore. Ab 1219 het s zem Mongoleryych vum Dschingis Khan ghert, no däm syym Dod zum Erb vum Tschagatai, eme Suhn vum Dschingis Khan. S Biet isch mongolisch blibe, bis es im 18. Johrhundert vu dr Chinese unterworfe woren isch.

In dr 2. Helfti vum 19. Johrhundert het s russisch Zareryych s Land schrittwyys eroberet. 1875 isch s in s Zareryych yyglideret wore, no 1919 e Sowjetrepublik vu dr Sowjetunion gsi un erscht anne 1991 wider unabhängig wore. S Parlamänt het dr Askar Akajew zum neje Staatspräsidänt gwehlt un em Land 1993 e Verfassig gee.

In dr erscht Johre no dr Unabhängigkeit isch Kirgisistan no zimli demokratisch gsi im Verglyych zue andere Nofolgerepublike vu dr Sowjetunion. Ab em Änd vu dr 1990er Johr isch dr Regierigstil vum Akajew aber all autoritärer wore. Wäge däm isch s vilmol zue Unruehe chuu. Dr Hegschtpunkt von ene isch d „Tulperevolution“ no dr Parlamentswahle vum Februar 2005 gsii, wu zum Sturz vum Präsident Akajew gfiert het. 
Us däm Regierigssturz isch dr dr friejer Premierminischter Kurmanbek Bakijew as neje Staatspräsident firigange un dr ehmolig Oberburgermeischter vu Bischkek, dr Felix Kulow, as Regierigschef. Dr Kulow isch aber scho 2007 in d Opposition gange.

Bi Demonstratione gege d Regierig sin im April 2010 zmindescht 75 Mänsche detet wore. D Protescht sin all heftiger wore, Oppositionälli sin feschtgnuu wore, dr Präsident Bakijew het z Bischkek un im Norde vum Land zytwyys dr Uusnahmzuestand un e Uusgangsperri in dr Nacht uusgruefe. No mehdägige Stroßekämpf het d Opposition am 7. April 2010 dr Sturz vu dr Regierig verchindet un d yyrichtig vun ere Ibergangsregierig unter dr ehmolige Usseminischteri Rosa Otunbajewa. Dr Präsident Bakijew isch zerscht in Side vum Land, in d Stadt Dschalalabat gflichtet, het aber schließli am 16. April syy Ruckdritt as Präsident verchindet un isch uf Kasachstan uusgreist.

Am 27. Juni 2010 het d Bevelkerig vu Kirgisistan iber e neji Verfassig abgstumme. Des Grundgsetz, wu vu dr Ibergangsregierig uusgschafft woren isch, siht e barlamäntarischi Republik no dytschem Vorbild vor. No Aagabe vu dr Wahlkommission hän sich iber 90 % vu dr Abstimmigsdeilnämmer fir d Verfassigsänderige uusgsproche. Im Spotjohr 2010 sin Barlamäntswahle uf dr Grundlag vu dr neje Verfassig vorgsähne.

Im Juni 2010 het s in dr sidkirgisische Stadt Osch neji Uurueje gee, wu bi Kämpf zwische Kirgise un Aagherige vu dr usbekische Minderheit zmindescht 170 Mänsche ums Läbe chuu un iber 1000 verletzt wore sin. No Bricht us dr Stedt Osch un Dschalalabad soll d Zahl vu dr Dodesopfer sogar bi 2000 lige. Zehdöuserdi Mänsche sin uf dr Flucht us dr Uurueregion; no Aagabe vu dr Hilfsorganisation UNICEF hän iber 75.000 Mänsche Zueflucht gfunde in Flichtlignslager äne an dr Gränze zue Usbekistan. D Regierig vu Usbekistan het derno wäg däne Flichtlingsstrem am 15. Juni 2010 d Gränze zuegmacht un het um internationali Hilf bätte. 

D Ibergangsregierig vu Kirgisistan het Aahänger vum Bakijew fir die Gwalt verantwortli gmacht, si dieje dodermit d Volksabstimmig iber di neji Verfassig welle verhinderr, wu fir dr 27. Juni 2010 blant gsi isch. trotz ass dr Uusnahmzuestand verhänkt woren isch, het s krigisisch Militer s nit gschafft, d Gwalt z beände, sällewääg isch Russland um militerischi Hilf bätte wore. Dr Sicherheitsrot vu dr Vereinte Natione het d Gwaltakt z Kirgisistan verurdeilt, d OSZE het vun ere „versuechte ethnische Syyferig“ gschwätzt.

Kirgisistan isch in sibe Biet (kirgis. область/"oblast", Pl. областтар/"oblasttar") un dr Hauptstadtdischtrikt (шаар/"schaar", alem. "Stadt") Bischkek, wu zue keim Biet ghert, glideret. Die Biet sin in 40 Landchreis (район/"rajon", Pl. райондор/"rajondor") unterglideret. D Stadt Bischkek isch in vier Chreis unterglideret. D Landchreis sin derno in 473 ländligi Lokalverwaltige (айыл өкмөтү/"ajyl ökmötü", alem. "Dorfregierig") un 22 Stedt unterglideret.

E zäntrale Blatz in dr kirgisische Kultur hän d Ross un d Jurte. Wie wichtig d Jurte isch, siht mer dodra, ass d Nationalflagge s Gstäng vun ere Jurte um dr ober Rauchabzug (dr "Tündük") zeigt. D Strahle im Chreis stelle di verschidene Stämm dar, wu unter em Manas vereinigt wore sin.

D Jagd mit Falke un vor allem au mit Adler, derzue au mit Windhind (bsundersch mit yyheimische "Taigan") het e langi Tradition im Land. 

Z Kirgisistan git s 4 national verbreiteti Dageszytige, dr Aadeil vu dr Dageszytigsläser lyt bi 27 Läser pro 1000 Yywohner. 14,1% vu dr Bevelkerig hän 2008 e Internetaaschluss gha, e Breitbandaaschluss 0,05%.

S zäntral Wärch vu dr kirgisische Literatur isch s groß Manas-Epos, wu syt rund 1000 Johr dur mindligi Wytergab iberliferet un gformt woren isch. In däm Epos goht s um dr mythologisch Helden Manas un syyni Manne, wu im 10. Johrhundert im Kampf gege d Uigure di kirgisisch Frejheit bewahrt gha hän.

Dr bekanntescht modärn kirgisisch Autor isch dr Tschingis Aitmatow (1928-2008) gsi, wu uf Russisch gschribe gha het.




</doc>
<doc id="6424" url="https://als.wikipedia.org/wiki?curid=6424" title="Papier">
Papier

Papier (vo französ.: papier, griech.: pápyros Papyrusstaude) isch a Material, uf däm ma Uffeschriiba oder Sache uffedrucke cha und wo zum gröschta Toal us Pflanzafasra, Holzschliff und Zellschtoff, gmacht wird. 

In Mitteleuropa isch wiißes Papiér üblich. Noch DIN 6730 wird Schriebpapier all zu 500 Blatt (1 Ries) vapackt. Uus Umwältschutz-Gründ, zur Schonig von de Wald-Beschtänd, wo gäge d Klima-Erwärmig als Chohledioxid-Reduzente wirked, wird aber sog. Recycling-Papier oder Umwältschutz-Papier empfohle.

Dia ältaschte „Dokumente“, wo ma kennt, sind Höhlazoachnunga, wo Menscha mit Pigmentfarba uf Höhlawänd gmolt hond. Dia älteschte Hochkultur, d Sumera, hond d Keilschrift entwicklt und damit uf woache Tontafla gschrieba, wo se brennt hond zum se haltbar macha. D Ägypter hond erane Schriftzoacha unter andrem in Schtöa gritzt (Prunkplatte us Schpeckschtoa vo König Narmer 3100 v.Chr.).
Danebs hot aber o damols scho liichtare Materialia gea wia Leada, Pergament, Holz, Rinde oda Papyrus. Des woass ma aba bloss, wiil s uf Zoachnunga uf haltbara Materialia wia Fels zoagt wird.

Papyrus gits scho sit 3300 v.Chr. S wird us da Schtängl vo na ägyptischa Schilfpflanze gflochta. Zum druf schrieba hond d alta Ägypta schwarze Tusche us Ruaß und Gummi arabicum oda rote Farb uf Ocker-Basis gno und an Pinsl us Binsa. Ersch dia Griecha hond im 3. Johrhundat schtatt nam Pinsl a gschpaltene Rohrfeda gno. D’Röma hond nebs m Papyrus o Waxtäfile kennt, wo se mit ma dünna Schtöckle iineritza und mit nam Schaba wieda glattschtriecha hond künna.
In Indien hot ma uf Palmablätta gschrieba und in China hond se Täfile kennt us Knocha, Muschla oda Elfenbein, aba o Holz, Bambus und Siida; schpöta o us Bronze, Iisa, Gold, Silba, Jade, Schtöa oda Ton. D‘ Chinesa hond o scho Tinte kennt us Lamparuaß und Zinnober.

Scho 200 n.Chr. hots in China Papiertaschatüchle gea, und 363 isch dia erschte Uusgab vo da Pekinger Zitung ussako (1936 iigschtellt). Kaisa Gaozong hot im 6. Johrhundat als erschta Papiergeald ussabrocht, wiil a zwänig Kupfer für Munza gea hot. Ab 1300 hond sich Banknota in Japan, Vietnam, Persien und Indien durchgsetzt. 600 n.Chr. hond Chinesa agfanga zum Klopapier us billigem Reisstrohpapier zmacha – alloa Peking hot im Johr 10 Milliona Päckle à 1.000 – 10.000 Blatt bruucht. Für d kaiserliche Familie hots a spezielles geals woachs parfürmierts Papier gea.
Dia Amtsrobe vo da japanischa Shinto Prieschta isch us wiißem Papier (Washi) gsi, und in Polynesien und Melanesien weren traditionelle Schtöff us Tapa Rindenbascht (v. a. Maulbeerböm) gmacht.

Aba o im Amerika vor Columbus isch us Pflanza Papier hergschtellt und vawendet wora. Bi da Maya hot ma m Papier „Huun“ gset und bi da Azteka „Amate“.

Wohrschinli isch s Papier üba chinesische Gfangne in Samarkand noch Arabien ku. D Araba hond Papier us Flachs und Hanf gmacht und um 795 hots z Bagdad d erschte Papiermühla gea, schpöta o in Damaskus, Kairo, ganz Nordafrika bis umme in n Weschta. O d Herschtellungstechnika hond d Araba witaentwicklt: mit m Schöpfsieb us Metall hond se Wassazoacha macha künna und durch Schtärke isch s Papier glatta wora und d Tinte isch weniga valoffa, wiil s Papier num so guat gsuugt hot. Bagdad isch a Kulturzentrum wora mit Künschtla, Philosopha und Wissaschaftla us alla Religiona, o Chrischta und Juda us Syrien.

Üba Kulturkontakte zwüschat Abendland und Orient und übas maurische Spania isch Papier im 12. Johrhundat noch Europa ku. In Xativa bei Valencia hots scho um 1250 ahochwertige Exportinduschtrie gea, wiil in dere Gegend Lein abaut wora isch, wo an Grundschtoff für d Papiererzeugung gsi isch. Wiils billiga zum Produziera isch, hots Papier imma meh Pergament vadrängt, und mit da Erfindung vom Buchdruck isch Pergament endgültig reina Luxus wora.

An Papiermacha isch an Handwerka gsi, wo mit na Papiermühle Papier hergschtellt hot.
Fasch imma hot da leitende Papiermülla sis oagene Wassazoacha khet, mit deam ma hüt no feschtschtella ka, us welara Zit a Dokument ku muass.
Wiil Papiermacha an Sondaberuf gsi isch, wo meischtns traditionell innahalb vo da Familie witagea wora isch, ergänzt sich döt Wassazoacha-Forschung mit Schtammbaum-Forschung. So gits zm Biischpiel in Leipzig a Buach und Schriftmuseum, wo a Papiermachakartei führt mit me wia 8.000 Papiermacha, Papiermülla, Lumpasammla und Papierhändla mit eana Familia.

Wealtwit weren im Johr eppa 300 Milliona Tonna Papier bruucht. Pro Kopf sind in da USA 200 meh wia 300 kg, in Weschteuropa 200 kg und wealtwit eppa 50 kg bruucht wora. Im Dütscha zum Biischpiel gond davu je 30% in Schriipwara und Vapackunga, 15 % für Zitunga und 25 % in Hygiene-Papiere, Pappa, Technische und Spezialpapiere.

Dia gröschta Papier- und Pappeproduzenta

S Wichtigschte Herstellerland für Papier und Pappe isch d USA, gefolgt vo China, Japan und Kanada. In Europa sin dia drü wichtigschta Produzenta Deutschland, Finnland und Schweden.





</doc>
<doc id="6428" url="https://als.wikipedia.org/wiki?curid=6428" title="Trikini">
Trikini

D Trikini bstoht im hitige Gebruch usm Bikiniunter- un Oberteil, zomme mit e paar Hotpants im selbe Design. Oder au e Bikini miteme Rock, oder mitm Top kombiniert. Dr Nome isch ender e Marketinggag, um drey Teile zomme verkaufe z'kinne.

Dr Nome kummt vun näm Modegag us de 1960er Jôhr. Es het sich au do um e Dreyteiler ghondelt. Des isch aber s Unterteil gsi un fir jede vun dene Brischt nochmal e ekschtra Stick. Des isch aber nur z'bewerkschtellige gsi, indem mer die feschtkläbt het. Soll guet usgsähne ho, isch aber so upraktisch gsi, dass es nur fir e paar Photos glänggt het.


</doc>
<doc id="6429" url="https://als.wikipedia.org/wiki?curid=6429" title="Friedrich Hecker">
Friedrich Hecker

De Friedrich Karl Franz Hecker (* 28. September 1811 z Eichterse im Kraichgau; † 24. März 1881 z Summerfield bi Bellville/Illinois, USA) isch eine vu de populärschte badische Revolutionär bi d Märzrevolution vun 1848/49 gsi.

Noch em Jurastudium z Heidelberg un z Minche (mit em Abschluss 1834) isch de Hecker noch ere kurzez Tätigkeit im Staatsdienscht Awalt z Manne worre. Er isch zu derre Zyt aktiv in d Heidelberger Corps Rhenania, Hassia un Palatia gsi. 1842 isch er in di Badisch Zwot Kammere gwählt worre. Dert isch er bal zuem Fiehrer vum linke Fliigel vun de liberale un demokratische Opposition ufgstige. Unter em Iifluss vum Gustav Struve isch er e iberzigte Radikaldemokrat un entschidene Republikaner worre. Schu 1847 het er sich z Offeburg bi d Versommlung vun de Verfassungsfrind fir e ditsche Republik igsetzt. Er isch do als Sozialdemokrat bschimpft worre, wo dert no e Schimpfwort gsi isch. Mit scharfe Worte het gforderet, dass s Missverhältniss zwische dr Schrankenlosigkeit vum grosse Kapital un de Not vum vierte Stond bsitigt wird.

Wu d Märzrevolution 1848 ogfonge het, her er sini Vorstellunge im Fronkfurter Vorparlament nit durchsetze kine. Er het verlongt, dass e revolutionäre Vollzugsusschuss sol grindet wäre, wu di politisch Macht het sole ibernämme. Wege dem het de Hecker vun Konstanz us e bewaffnete revolutionäre Ufstond gfiehrt. Der isch als Heckerufstond in d Gschicht iigonge. Die ugfähr 800 Onhänger vum Hecker hen aber gege di ca. 2200 Soldate vu Hesse, Nassau un Bade kei Chance ghet. Noch de Niderlag vu sinre Freyschar bi Chander im Schwarzwald isch er mit sine Onhänger in d Schwyz gflichtet. Des Scharmitzel vun Chander het kum Menschelebe gfordert, allerdings isch de Brueder vum Heinrich von Gagern, de Maximilian Freiherr von Gagern, derbi gfalle.

Im Gegesatz zem Struve het de Hecker di diitsch Revolution noch d Niderlag bi Chander als gschiteret aagluegt. De Struve isch zruck no Bade, wu er sich witer fir d Revolution engagiert het. De Hecker isch noch 1848 in d USA emigriert. Vu dert us isch er im Mai 1849 uf Eiropa zruck kehrt, wu er d Nochricht vum Badische Ufstond ghert gha het. Di badisch Revlution isch aber zletscht durich de Siig vu de preißische Truppe iber d Revolutionsarmee om 23. Juli 1849 in de letschte Baschtion Rastatt nidergschlage worre. Deno isch de Hecker endgiltig in d USA usgwanderet.

De Hecker isch aber e wichtig Vorbildfigur vun de entschidene Republikaner z Ditschland blibe, bsundersch im Siidweschte. D "Heckerhuet" un s "Heckerlied" sin vilmol nochgahmt worre un hen zue siner Volkstimlichkeit bitrage. 
In de USA, wu ihm e zwoti Heimet worre isch, het er e eigne Burehof z Summerville, Illinois ghet. Er het au mit em Adolph Blankenhorn e rege Briefkontakt ghaä, zum d Qualität vum ditsche Win z verbessre. Sii Vatter het Räbe ghet, vu do her isch sin Intresse kumme. In de USA het er Zuegong zue wilde Räbe ghet, wu gege d Reblus resischtent gsi sin.
Er het sich wie vili ondri ditschi Revolutionsimmigrante in de Republikanische Partei vun Illinois fir d Abschaffung vun de Sklaverei un fir d Wahl vum Abraham Lincoln zuem Präsident iigsetzt. Im Sezessionskrieg het er in de Bataillone vum Franz Sigel kämpt. De Sigel isch bim Badische Ufstond vun 1849 ziitwis Oberbefehlshaber gsi. De Hecker isch in der Schlacht vu Chancellorsville/Virginia verwundet worre. 

1873 het er Eichterse bsuecht, het aber nimmi welle z Ditschlond blibe. Di diitsch Einigung vu 1871 er zwar begrießt, uf de ondre Sitte het er aber di preißisch Hegemonii un speter di bonapartischtisch-polizeistaatliche Methode vum Bismarck bi d Verfolgung vun d Sozialdemokrate durch s Sozialischtegsetz verurteilt. 

De Friedrich Hecker isch om 24. März 1881 uf sinre Farm bi Belleville (Illinois) gstorbe. Sin Grabschtein vun de Army uf em Gottsacker vun Summerfield het d Ufschrift "Col. Frederic Hecker 82nd Ill. Inf.".

De Balkon, wu de Hecker d Republik usgruefe gha het, kon hit no z Konstanz bschaut werre.
Nebedro z Radolfszell gibt s e Friedrich-Hecker-Gymnasium.





</doc>
<doc id="6431" url="https://als.wikipedia.org/wiki?curid=6431" title="Tampon">
Tampon

E Tampon (franz.: Pfropf, Stepsel) isch e presste Watte- oder Mullbausch, wu in dr Medizin verwendet wird ge Flissigkeite ufzsuuge, Bluetunge z stille, Arzneistoff zuezfyhre oder au als Polschterung.

De Begriff wird hit zmeischt fir s Hygieneprodukt brucht, wu Fraue zum Uffonge vo dr Regelbluetung nämme.

Tampons were entweder as Digital-Tampons oder mit Applikator verkauft. Dr Applikator isch e Iifierhilf, Digital-Tampons ("digitus" - lat. fir "Finger") were ohni d Iifierhilf onbotte.

D Edana (e Zommeschluss vun Hersteller) het fir Europa Richtlinie rusgäwe, noch däne werre d Tampons in verschideni Sugfähigkeite unterteilt. De Grad wird uf de Verpackung in Trepfli ongäwe. So steht bispilswis 1 Tropfe fir lichti Sugfähigkeit un 6 Tropfe fir di hechscht Sugfähigkeit. D Tamponhersteller bruche vilmol eigeni Bezeichnunge, wie Mini, Mini Comfort, Normal, Super… fir d Sugfähigkeit, d Onzahl vun de Tropfe isch awer bi allne glich gregelt.

Tampons kinne bin ere unsachgmässe oder unhygienische Verwendung s Toxische Schock-Syndrom uslese.

Wie ondri Hygieneartikel au, kinne Tampons Verstopfunge im Abwassersyschtem verursache, wenn si eifach in de Klo gheit werre. Bi gfährdete Toilettesyschtem werre wege dem meischt Biitel z Verfiegung gstellt zuer hygienische Entsorgung im normale Abfall, so in Zig oder Flugziig, aber au in private Toilette, wo elektrischi Abwasserpumpe iigsetzt werde, des isch meischt in Keller oder unterm Dach eso.

Ägyptischi Inschrifte len druf schliesse, ass schu bi de Pharaone e Art Tampon us Papyrus brucht worre isch. De griechisch Arzt Hippokrates, wo im 5. Jh.v.Chr. gläbt hät, nännt Tampons in Form vun Holzstickli, wu mit Stoff umwicklet sind.

Om 19. November 1931 het dr Arzt Dr. Earle Cleveland Haas vun Denver (Colorado) dr erscht Tampon unter em Nome „Tampax“ mitsomt ere Iifierhilf patentiere lu. Der Tampon wird au hit no unter dem Nome verkauft. D Gertrude Tendrich het om 16. Oktober 1932 des Patent un d Marke fyi 32.000 $ vum Haas kauft un d Firma "Tampax" zuer Massenproduktion vum Tampon grindet.

Z Ditschlond isch in d 1950er Johr dr Ingenieur Dr. Carl Hahn gfolgt mit eme Produkt fir de ditsch Märit. Er het long rumiberlegt un het endli e schlichter, typisch ditscher Nome fir d Tampon gfunde: "Ohne Binde", kurz „O.B.“.

In de Onfäng sin Tampons vor allem us Baumwull hergstellt worre. Mittlerwil wird fascht usschliesslig di wesentlig reineri un sugfähigeri Viskosefaser verwendet.


Di folgende Patent sin bim Ditsche Patent- un Markeomt recherschierbar:



</doc>
<doc id="6432" url="https://als.wikipedia.org/wiki?curid=6432" title="Einstein">
Einstein

Unterm Nôme Einstein sin folgendi Persone bekônnt:


Usserdem:


</doc>
<doc id="6444" url="https://als.wikipedia.org/wiki?curid=6444" title="Gotthardmassiv">
Gotthardmassiv

S Gotthardmassiiv isch es Schwiizer Gebirgsmassiiv im Gränzgebiet vo de Kantön Graubünde, Tessin, Wallis und Uri. S Gotthardmassiv häd sin Name vom Gotthardpass.
Als geographischi Gränze vom Gotthardmassiv gälted s Gadmentaal, de Suschtepass (), s Mäietaal und s Maderantertaal im Norde, im Weschte de Grimselpass (), won s vom Aaremassiv tränne tuet, und de Nufenepass (). Im Süüde ligged s Bederettotal und d Leventina, ganz im Oschte de San-Bernardino-Pass (2'067 m).

En Bäärg, won Gotthard ghäisst, gits nöd. Rächts und linggs vom Gotthardpass sind de Pizzo Centrale und d Fibbia. Di högschte Gipfel vom Gotthardmassiv sind de Dammastock (3'630,3 m), de Pizzo Rotondo (3'192 m), dr Oberalpstock (3'328 m) und s Riiwaldhorn (3'402 m).

Vom hydrologische Standphunkt här isch es intressant zum Wüsse, das i dem Gebirgsmassiv di europäischi Wasserschäide zwüschet em Mittelmeer und de Nordsee isch. Die vier groosse Flüss vo de Schwiiz händ iri Quäle da obe, de Rii (flüüsst i Richtig Oschte ewägg), d Roone (flüüsst i Richtig Weschte), d Rüüss (i Richtig Norde) und de Tessin (gege Süde).

D Stei vom Gotthardmassiv sind meerhäitlech Gneis. De Stei uf de Bärge isch elter als di undere Steischichte, wil sich bim Gotthard di geologische Schichte überenand gschobe händ.

S Gotthardmassiv oder churz, de Gotthard, häd e wichtigi Rolle im Transitvercheer. I de Nord-Süd-Richtig gönd d Stroosse über de St. Gotthardpass () und de Lukmanierpass () im Gotthardmassiv. I de Oscht-Wescht-Richtig sind s de Oberalppass () und de Furkapass (2'429 m).

Dur de Gotthard gönd drü Tunäll: de 15'003 m langi Gotthard-Scheiteltunnel vo de SBB, wo ane 1882 vo de Gottertbaan uftoo worden isch, sit 1980 de 16'942 m langi Gotthard-Stroossetunnel und de rund 57 km langi Gotthard-Basistunnel vo de Baan, wo am 11. Dezember 2016 sin Betriib ufgnoo hät.

Über d Bärge lauft d Gotthardläitig für d Stromversorgig.



</doc>
<doc id="6445" url="https://als.wikipedia.org/wiki?curid=6445" title="Tessin">
Tessin

Tessin chan aini vo däne Bedütige ha:
Tessin isch de Name vo däne Familie:
Tessin isch de Familiename vo däne Persone:
Lueg au:


</doc>
<doc id="6446" url="https://als.wikipedia.org/wiki?curid=6446" title="Gotthardpass">
Gotthardpass

De Gotthardpass oder churz "Gotthard" (im Üürner Dialäkt "Gotthrt", "Passo del San Gottardo", ) isch sit de Eröffnig vo de Gotthardbaan im Jaar 1882 de wichtigschti Alpepass im Nord-Süd-Vercheer über d Alpe. De Pass isch zwüschet Andermatt i de Ursere und Eriels (Airolo) i de Leventina im Kanton Tessin. De Name häd de Pass vom Patron vo de Kapälle uf de Passhöchi.

D Gschicht vom Bärg isch im Artikel Gottard im online-Lexikon vom Dicziunari Rumantsch Grischun beschribe.


D Gotthardstrass vo Altdorf z Uri uf Abläntsche (Biasca) im Tessin isch zwüsched 1919 und 1930 boue worde. Uf de Nordsiite häd mer d Schtraas immer wider uusboue und verbreiteret, uf de Süüdsiite isch i de 1960er-Jaar e neui Straass boue worde, aber au di alti Straas dur d Tremola-Schlucht gits immer no. Bevor s e Straas über de Gotthardpass gee häd, isch gsaumet worde. De Saumwääg isch im 13. Jaarhudert boue worde. Urner und Tessiner Säumergnosseschafte händ de Wääg über de Bärg i gmäinsamer Aarbet ufta. S schwirigschte Stück isch dur d Schölleneschlucht mit de Tüüfelsbrugg und em Stüübende Stääg, emene uufghänkte Leenviadukt, gsi. Wäm mer de Saag glaubt, häd die Aarbet nume mit de Hilfe vom Tüüfel chöne gmacht wärde.

Sit 1980 gits de 16'942 m langi Gotthard-Stroossetunnel zwüsche Airolo und Göschene.

Vo 1872 bis 1882 isch de Isebaantunnel vo de Gotthardbaan (Gotthardbahn AG) bout worde. Gschufted händ vor alem italienischi Främdarbeiter, won i änge und dräckige Baragge gwont händ. Ire Loon isch ne i Guetschii zalt worde. 177 Mane sind bim Bou gstorbe. Eine vonene isch de Bouunternämer Louis Favre vo Gämf gsi. Är häd sich verkalkuliert und de Tunnel isch fascht zwei Jaar z spaat färtig worde. Wäge de Konventioanalstraaf isch sini Firma Konkurs gange. Bime ne Streik z Göschene häd d Urner Regierig s Militär uufpotte und uf d Arbeiter schüüsse laa. Für d Opfer isch z Eriels bim Tunneluusgang es Dänkmal ufgschtellt, won vom Vincenzo Vela gschtaltet worden isch. De erschti Zug isch am 23. Mai 1882 dur de Tunnel gfaare. Di rentabli Gotthardbaan isch 1908 verstaatlicht worde und hüt en Täil vo de SBB.

Am 11. Dezember 2016 isch de 57 km langi Gotthard-Basistunnel vo Erschtfäld bis Bodio (nördlich vo Biasca) als Tail vo de NEAT fahrplanmässig in Betriib gno worde.



</doc>
<doc id="6447" url="https://als.wikipedia.org/wiki?curid=6447" title="Norwegen">
Norwegen

Norweege (oder Norwäge, Norwääge) isch es Chünigrych im Norde vo Europa.

S Land lytt im Weschte vor Skandinavische Halbinsle und het e Flächi vo ca. 386.000 km² und ca. 5 Mio. Iwohner. Amtssprach isch Norwegisch, und zwar i de beede Variante Bokmål und Nynorsk. Im Norde läbe no es paar tuusig Saami oder Lappe.

D Houptstadt isch Oslo. Bekannti Stedt sind ou Bergen (e Handelsstadt im Weschte), Trondheim (mit sym Dom), Lillehammer (won emal d Olympia stattgfunde hät) und Narvik (lytt am Polarkreis).

Norweege het Grenze mit Schwede, Finnland un Russland. E Nochber – iber s Meer – isch au Dänemark.

Di norwägisch Verfassig, wo hüt na mee oder weniger gültig isch, datiert ursprünglich vom 17. Mai 1814 und isch scho doozmaal ganz modäärn gsy: De Chünig het i Gsetzessache syt doo ekeis absoluts Vetorächt und s Parlament "(Storting)" chan en überstimme; au der Adel isch scho doo abgschaffet worde. De 17. Mai isch drum de Nationalfyrtig vo Norwäge. Vorbild für die Verfassig isch di demokratisch französisch Konstitution vom spaate 18. Jahrhundert gsy.

Norweege isch eis vo de rychschte Länder vor Welt und het kei Schulde meh. D Houptikünft het Norweege durchs Öl und döre Fischfang.

Weschtskandinavie isch um 900 ume vom Harald Schönhaar (Haraldr Hårfagre) zu eim einzige Chünigrych ggeint worde. Vo Norwäge us sind i dere Zyt – de Wikingerzyt – Island, d Färöer und Südgrönland bisidlet worde, und au d Orkney- und d Shetlandinsel händ zytewys zu Norwäge ghört. De Name vom Land, altnordisch «Norvegr» (us «Norðvegr»), meint «Nordwäg, Wäg i Richtig Norde». Us dere Zyt stamed d Stabchile, hüt es Symbol vo Norwäge.

1380 aber isch Norwäge an dänische Chüng cho und isch für vili Jahrhundert zunere Provinz abegsunke. Im früene 19. Jahrhundert hät sich das gänderet: Wil Dänemark de Napoleon understützt gha hät, häts 1814 Norwäge (ohni Färöer, Island und Grönland) müese a Schwede abgää. D Norwäger händ zwar churz probiert, sälbständig z sy, und händ sich i dere Zyt die Verfassig ggää, wos hüt na händ (lueg obe). S Land hät dänn aber glych müese de schwedisch Chüng anerchänne, s isch aber en autonome Staat bblibe.

De Stryt mit Schwede um Kompetänze hät im Lauf vom 19. Jahrhundert ständig zuegnaa. 1905 schliessli isch Norwäge nach ere Volchsabstimmig unabhängig worde. Si händ de dänisch Prinz Carl zu irem Chüng gwählt, und dä isch under em Name Haakon VII. s eerscht eige Staatsoberhaupt syt über 500 Jahr gsy.



</doc>
<doc id="6467" url="https://als.wikipedia.org/wiki?curid=6467" title="Schwitzhütte">
Schwitzhütte

D Schwitzhütte isch ä zeremonielli Sauna vun de Uriiwohner in Nordamerika. S git verschideni Usfihrunge devu, mol als Kuppel oder au als Tippi oder in ra Erdgrub mit Bretter oder Zwiig abdeckt. Schteiner werre ineme Fir userhalb heiss gmacht in drno in e Loch in dr Mitti glegt.

D Ritual un Traditione wechsle vun Gegend zue Gegend, aber meischt mit Bschwörunge, Trommle und Ônbidrung zuem grosse Geischt vu de Welt. Gmein sin meischt folgendi Briich:



</doc>
<doc id="6468" url="https://als.wikipedia.org/wiki?curid=6468" title="Bredene">
Bredene

Bredene isch ä Gmeind in d Provinz Weschtflandre in Belgie. D Gmeind het knapp 15.000 Iinwohner.

Bredene isch bi de Campingfrind wege de meh wie 30 Plätz populär. D Hauptinnohmquell vun de Gmeinde isch de Tourismus.

Bredene isch di einzig belgisch Badschtadt mit eme Nacktstrand. D Gmeind het kei Deich, aber e ununterbrocheni Dünereih, wu s einzigartig an de belgische Küscht macht. So het ma de Iindruck vun eme natirlige Schtrond un isch glichzitig in Ortsnächi.

Bredene mit sine Schtränd un Düne isch mit de Kusttram errichbar.



</doc>
<doc id="6480" url="https://als.wikipedia.org/wiki?curid=6480" title="Keltische Sprachen">
Keltische Sprachen

Di keltische Sproche sin e Gruppe vo Sproche, wo z Europa gschwätzt werre.

Di keltische Sproche werre vo de Sprochwüsseschaft de indogermanische Sproche züegordnet; si sin mit de germanische, slawische, indische und andere Sproche vo de Sprochfamilie verwandt. Friehner isch di keltischi Gruppe de italische Sprochgruppe (z. B. Latyn) am nöchste gstellt worre. Mer hät sällewäg vom hypothetische "Italo-Keltische" als Vorstufe vo beide gschwätzt. Sälli Hypothese giltet mittlerwyli als veraltet und cha nit rächt belegt werre.

Undergruppe vo de keltische Sproche sin di festlandkeltische Sproche und di inselkeltische Sproche.

Ob's sich bim Keltische um mehreri Einzelsproche oder um e Gruppe vo Sproche oder Dialäkt handelt, isch umstritte, wyl sich's bi de Ufftrännig in Einzelsproche um e Entwickligsprozäss handelt, wo über e längere Zitruum goht. S Keltisch bildet aber innerhalb vom Indogermanische e eigeständigi Gruppe. 'S isch wahrschints durch di geografischi Trännig vo de übrige Sproche entstande. Wänn sälli Trännig genau stattgfunde hät, isch nit bekannt, mögligerwis während de Hallstattzit ab em 8. Johrhundert v. Chr.. D Merchmol, wo s Keltisch vo andere Sproche underscheidet, sin aber zum gröschte Deil bekannt, wyl si uss belegte keltische Sproche güet rekonschtruiert werre chönne. Alli keltische Sproche chönne uff friehneri Sprochstufe zruckgfiehrt werre, wo alli vo denne Merchmol uffwyse:




Di typische Merchmol vo de hüttige keltische Sproche wie d Alutmutatione vo de inselkeltische Sproche oder au di phonemischi Palatalisierig in di goidelische Sproche sin uff spöteri Entwicklige zruckzfiehre. In de belegte festlandkeltische Sproche chönne sälli Entwicklige nit (Palatalisierig) bzw. nit eidütig (Mutatione) nochgwyse werre.

D Verbreitig vo de keltische Sproche isch im Große und Ganze d Wanderbewegig vo de keltische Völcher, Kultur oder Sproche und hät dodurch vom Cherngebiet im südlige Mitteleuropa us au di Iberischi Halbinsle, di Britische Insle und au Chleiasie erreicht. Vo de kontinäntale keltische Kultur isch uss de Archäology vyl bekannt. Wyl d Kelte in de friehste Zit no kei Schriftkultur gha hän, isch mer aber für d Känntnis vo ihrer hypothetische Ussproch vor allem agwyse uff überlieferti Orts- und Personenämme, Rekonschtruktione uss überlieferte Sproche, au vom Kontinänt sälber

In de spötere Zit hän d Volchsgruppe, wo keltischi Sproche gschwätzt hän, schriftligi Zügnis hinderlo, vor allem uff steinerne Inschrifte und uff Münze. Säll isch aber immer under em Atryb vo andere Völcher bassiert, d. h. vo de Iberer z Spanie, de Römer z Gallie usw. Züesätzlig git's griechischi und römischi Bericht, wo sich d Forschig druff stütze cha, wo aber meistens s üssere Erschynigsbild und d Sitte vo de „Kelte“ behandelt hän. Sälli werre in denne Bricht meistens als e ethnischi Yheit behandelt, wo si wahrschints nie gsi sin. Zudem isch's froglig, ob bi de Beschrybig vo främde Völcher immer strikt zwüsche einzelne Sprochgruppe underschyde worre isch, wo widderum mit ethnische nit immer konform gange sin. Di antike Bricht sin wertvoll, aber mit Vorsicht z läse.

Uff em Festland sin in de erschte Johrhundert u. Z. sämtligi keltischi Sproche verschwunde, vor allem under em Yfluss vom Latyn vom Römische Rych und durch d Usbreitig vo germanische Sproche. Vo friehmittelalterlige Quälle weiß mer, dass mögligerwis no im fümfte Johrhundert in de Gegend um Trier vo me Deil vo de Bevölcherig e keltischer Dialäkt gschwätzt worre isch. Numme vier festlandkeltischi Sproche sin (zum Deil rächt spärlig) überliefert: Gallisch, Keltiberisch, Lepontisch und Galatisch. Vo sälle Sproche wycht s Keltiberisch am stärchste ab, di andere drei Sproche sin enand zimli ähnlig.

Uff de britische Insle hän sich di keltische Sproche chönne halte. Si werre dört inselkeltischi Sproche gnännt und chönne in d zwei Gruppe "britannischi Sproche" und "goidelischi Sproche" ydeilt werre; mer nännt si oft au "p-keltischi" und "q-keltischi" Sproche, obwohl sälli Züeordnig nit ganz züetrifft: In die Gruppierige zerfalle nämlig alli keltische, nit numme di inselkeltische Sproche.

Di östligi inselkeltischi Gruppe, s Britannisch (au "Brythonisch"), umfasst s hüttige Bretonisch, Kornisch, s Kumbrisch, wo numme wenigi Wörter überliefert sin und wo gröschtedeils unbekannt isch, und s Walisisch (Kymrisch). Au d Pikte-Sproch, wo numme vo nordostschottische Ortsnämme bekannt isch, hät mögligerwis zu derre Gruppe ghört. A gmeinsami Vorstufe vo denne Sproche isch nit belegt, wyl di friehmittelalterlige britannische Sproche sich so ähnlig gsi sin, dass sich d Sprächer gegesitig hän verstoh chönne. S Bretonisch, wo hütt no in de Bretagne gschwätzt wird, isch durch di angelsächsischi Eroberig vo de britische Insle über Flüchtling uff Nordfrankrych cho und ghört sällewäg zu de inselkeltische Sproche, obwohl's hütt uff em Festland gschwätzt wird.

Di kornischi Sproch isch sit em 18. Johrhundert usgstorbe, wird aber mittlerwyli vo ungfähr 1000 Mänsche gschwätzt (250-300 devo flüssig); s Walisisch isch mit ca. 500'000 Sprächer no zimlig starch verbreitet isch. S Bretonisch schwätze noch neue Schätzige ungfähr 250'000 Lüt.

De westligi inselkeltischi Gruppe, s Goidelisch, bstoht uss em Altirische und drei moderni Sproche, wo devo abgleitet sin: Irisch, Schottisch-Gälisch (sältener "Ersisch" gnännt) und Manx. Gälisch isch im friehe Mittelalter uff Schottland cho, wo e Expansion uss em Norde vo Irland durch de Stamm vom Dál Riata zum Undergang vom piktische Chönigrych gfiehrt hät.

D Republik Irland bemieht sich drum, s Irisch z erhalte. Schätzige über d Sprächerzahle schwanke starch zwüsche knapp 10'000 und 70'000 Z Nordirland wird s Irisch sit de 1950er-Johr nümmi als Müeter- oder Erschtsproch brucht, 's hät dört aber e starchi identifikatorischi und politischi Bedütig.

Wenig staatligi Understützig kriegt s Schottisch-Gälisch, wo offiziäll vo 60'000 Persone gschwätzt wird. Vo sälle 60'000 verwände aber mögligerwis numme 20'000 Persone d Sproch jede Dag. Gälisch wird vereinzelt au z Neuschottland (Kanada) gschwätzt. De letscht traditionäll Sprächer (nit Müetersprochler, wyl er d Sproch scho als Chind, aber erscht noch em Änglisch glehrt hät) vom Manx, de ned Madrell, isch 1974 gstorbe, d Sproch wird aber in de Schüel fakultativ underrichtet.

Alli keltische Sproche hän in verschydenem Maß gmeinsam, dass d Alters- und Sozialpyramide vo de Sprächer ungünstig gstaltet isch. Des bedütet, dass si vor allem vo ältere Lüt gschwätzt werre, vo usserdem oft us nydrige soziale Schichte chömme. Z Irland wird des wenigstens zum Deil durch e hoche Adeil vo Nitmüetersprochler mit güete oder sehr güete Irischkänntniss usgliche und au z Wales trifft sälle Umstand bedingt züe. Grad z Wales sorgt s Schüelsystem durch vyl Underricht uff Walisisch und nit numme Walisisch als Främdsproch für e stärcheri Verbreitig vo Walisischkänntniss bi de jüngere Lüt.

Verschydeni europäischi Sproche sin vo keltische Sproche uff underschydligsti Wyse beyflusst worre. De Yflüss isch geschränkt, aber au nit z underschätze gsi. Dodeby müeß zwüsche de Uswirkige vo de festlandkeltische uff de eine und vo de inselkeltische Sproche uff de andere Site underschyde werre. D Uswirkige chönne usserdem in reini Lehnwörter, Orts-/Gwässernämme und au allgemeiner Yfluss (Syntax, Phonetic usw.) underdeilt werre.

Wyl mit de Zit großi Deil vo Mittel-, Süd- und Westeuropa vo Volksgruppe mit keltische Sproche besydelt worre sin, sin Überblibsel uss denne Sproche in vyle Sproche vo denne Regione z finde.

Am hüfigste findet mer Ortsnämme, wo uff keltischi Ursprüng zruckzfiehre sin. Dodezüe zälle z. B. di meiste männlige Flussnämme z Süddütschland, d Flussnämme "Rhône" und "Seine" (de letscht vo Gallisch "sequan-"), au Stadtnämme wie "Lyon" (us "Lugu-dunom" = d Festig vom Gott Lugos) und "Verdun" (vo "ver(o)-dunom" = Festig, wo obe gläge isch).

Diräkt uss re keltische Sproch entlehnt sin d Wörter "Amt, Yse, Rych, rych" (Adjektiv): si stamme uss "ambaktos" (Hörige, Dienschtma), "isarno-" und "rigjom".

E interessanti Entwicklig hät s keltische Wort "karros" (Wage) gnoh. Zerscht isch's als "carrus" ins Latyn cho, über säll in di Romanische Sproche, spöter vo dört in verschydeni anderi Sproche; under anderem ins Dütsch und über des ins Änglisch und Irisch, vo dört uss widder in e keltischi Sproch.

D Uswirkige uff de Wortschatz vo verschydene romanische Sproche sin verglychswis chlei. Alli Wörer, wo in Frog chömme, sin zerscht ins Provinzlytyn vo Gallie übergange, so z. B. "ivos" (Ybe).

D Uswirkige vo de hüttige inselkeltische Sproche sin zimlig chlei, werre aber meistens underschätzt. Lehnwörter in anderi Sproche git's aber relativ wenig. Zu denne zälle under anderem "Whiskey" und "galore". Ins Dütsche sin Usdrück uss em Keltisch numme über Vermittlig vo andere Sproche, meistens uss em Änglische cho. Näbe "Whisk(e)y" zälle dodezüe s Wort "Flanäll", wo vo me walisische Wort für "Wusse" abstammt (wlanen).

Usserdem hän alli inselkeltische Sproche starchi Uswirkige uff di jewyligi regionali Ussproch und Syntax vo größere Nochbersproche gha. Dodefür isch bsunders s Hiberno-Änglisch bekannt. Durch de Yfluss vom Bretonische isch aber z. B. au d Betonig vo regionale Variante vom Französische vo de letschte uff di vorletschti Silbe verschobe worre (wie im Bretonische). 

Diskutiert werre usserdem allgemeini Yflüss wie s Zällsystem vo de inselkeltische Sproche, vom Französische und vom Änglische, wo uff 20 basiert. Wahrschints stammt säll uss em Keltische, wyl's in allne keltische Sproche existiert bzw. existiert hät. Usserdem isch d Verlaufsform vom Änglische (I'm going, I am going) e möglige Kandidat für e inselkeltische Ursprung. D Verlaufsform isch au in allne inselkeltische Sproche vorhande: Irisch "Tá mé ag dul" (bin ich am Goh), Walisisch "Rydw i'n mynd" (bin ich am Goh) usw. Mögligerwis sin au parallälli Bildige im Französische und in de Rhynische Dialäkt (indiräkt) uff di glychi Art entstande.


P-keltischi Sproche sin di britannische Sproche, Gallisch, Lepontisch und Galatisch.

Q-keltischi Sproche sin di goidelische Sproche und s Keltiberisch.



</doc>
<doc id="6481" url="https://als.wikipedia.org/wiki?curid=6481" title="Finnische Sauna">
Finnische Sauna

Die Finnischi Sauna isch ä wichtige Deil vo dr finnische Kultur. Es git z Finnland fümf Millione Iiwohner und über zwei Millione Saune, im Schnitt eini pro Huushalt. Für d Finne isch d Sauna ä Platz, wo me sich mit Fründ und Familie cha erhole und sich physisch und mental cha entspanne. D Finne meine, ass d Sauna kei Luxus, sondern ä Notwändikeit siig. Die meiste Finne hän deheim ä privati Sauna oder e gmeinsami, wenn si in eme Wohnblock wohne. In Schwimmbeder, Wohnheim und Fitness-Studios git s öffentlichi Saune. In de öffenliche Saune si d Gschlächter immer drennt.

Nochdäm me sich uszoge het, duscht me sich ohni Seifi und goht denn in d Sauna. Dört het s Temperature zwüsche 60° C und über 100°C und d Füechtigkeit isch hoch. Es het Stuefe (uf Finnisch "lauteet") im Ruum und hoch obe isch es heisser as witer unte, so cha me sich ussueche, was me ushaltet. Ma sot aber obe afo, und denn abestiige. Me duet sich entspanne, d Hitz macht d Pore uff und me foot stark afo schwitze.

Im en Egge het s en Ofe (fin. "kiuas"), wo Schtei druf heiss gmacht wärde. Wenn me Wasser uf se schüttet (fin. "löyly" schütte), füllt sech dr ganz Ruum mit Dampf. Das macht Sauna subjektiv wermer. Wasser bruucht me noch Beliebe. Nôch zäh bis drissig Minute goht me use un chüehlt sich unter ere chalte Duschi ab. Das widerholt me mindeschtens zweimol oder meh nach Beliebe. Zum Schluss duscht me sich mit Seifi und Schampoo.

Vili Finne hän ä Summerhuus mit ere Sauna an eim vo dä duusige vo Seeä, wo s z Finnland git. So chönne si währed oder noch dr Sauna im See go schwümme. Im Winter chüehle si sech au im Schnee ab oder, und das isch sältener, bohre ä Loch ins Iis und näme e Bad im iischalte Seewasser. Für zum d Muskle z entspanne nimmt me au ä Bündel vo Birkezwiig, taucht s in warms Wasser und duet sich drmit schlo.




</doc>
<doc id="6489" url="https://als.wikipedia.org/wiki?curid=6489" title="Julianischer Kalender">
Julianischer Kalender

Dr julianisch Kalender isch vum Gaius Julius Cäsar 46 v. Chr. igfüehrt worre un in manche Deile vu dr Welt noch bis ins 20. Johrhundert gültig gsi, im chilchliche Beriich deilwiis bis hüt. Er wird hüt in dr Wisseschaft ruckwirkend au fer die Johr vorem Julius Caesar verwendet. Er isch abglöst worre dur dr gregorianisch Kalender, wo im Grund gnumme e chleini Ergänzig vu dr Kalenderregle isch.

Dr julianische Kalender isch ebbis anders wie s Julianisch Datum.

E Kalender isch kei Zittrechnig (Ära), sundern e Kalender strukturiert e Johr. E Ära zellt degege d Johr ab eme bestimmte Zittpunkt (Epoche). E Kalender cha mit underschidliche Epoche gnutzt werre. So rechnet mer z. B. in Japan d Johr nooch dr Thronbestigig vum Kaiser. S Johr 1 vu dr aktuelle Ära Heisei isch s Johr 1989 vu dr Christliche Ära. Beidi Äre nutze aber dr gregorianisch Kalender. Umchehrt cha e Epoche un die dezueghörig Ära au vu verschidene Kalender gnutzt werre. So isch z. B. die Christlich Ära in Rom 1582 vum Julianische uf dr gregorianisch Kalender umgstellt worre.

Dr ald römisch Kalender isch ursprünglich e vu dr Griche ibernummene Mokalender gsi. Säller isch je nooch Bedarf in uregelmässige Abständ an s Sunnejohr abasst worre. Säll het zue so grosse Schwirigkeite gfüehrt, dass dr Julius Caesar e nöie Kalender vum ägyptische Astronom Sosigenes het usarbeite lo. Dr Astoss dezue het dr Sunnekalender gliferet, wo dr Caesar 48 v. Chr. in Ägypte wohrschins dur Acoreus nächer chenneglärt gha het.

Säller nöi, später ihm zue Ehre „julianisch“ gnennt Kalender isch anno 46 v. Chr. in Chraft trätte. Er het us 12 Munät mit je 30 oder 31 Däg – wie au hüt noch yblich – bestande, wo d Bezeichnige us em römische Kalender zuenächst behalde hän. Einzig s verworre Johr 46 v. Chr. isch uf 15 Munät (445 Tage) verlängeret worre, um dr nöi Kalender mit em Sunnestand in Iberystimmig z bringe.

Im alde römische Kalender isch in dr Schaltjohre dr Februar uf 23 Däg verchürzt un e Schaltmunät igfüegt worre. Säller Zittpunkt vu dr Schaltig het dr Caesar bibehalde, so dass jedes viert Johr (Schaltjohr) dr 24. Februar (ante diem sextum kalendas martias d. h. sexter Dag vor dr Kalende vum März) verdoppelet worre isch, des heisst, es isch e nöie 24. Dag (ante diem bis sextum calendas martias d. h. zweiter sexter Dag vor dr Kalende vum März) igfüegt worre. Dr bisherig 24. isch zum 25. Februar (ante diem sextum kalendas martias d. h. sexter Dag vor dr Kalende vum März worre). Doch die Regle isch nooch em Dot vum Caesar vu dr Pontifices falsch angwendet worre. D Priester hän scho alli dri Johr e Schaltjohr igfüegt. S erst Schaltjohr isch 45 v. Chr. gsi, no alli drei Johr bis 9 v. Chr. Die dodur zuevil zellte Schaltjohr sin vum Kaiser Augustus korrigiert worre, indem mer erst wiider 8 n. Chr e Schaltjohr igfüegt het un zum Vierjohreszyklus ibergange worre isch (Augusteischi Korrektur ).

Anno 44 v. Chr. isch dr Quintilis (ursprünglich „fümfter Munät“, sit 153 v. Chr. dr sibt) im Julius Caesar z Ehre in Julius umbenennt worre (Lex Antonia de mense Quintili („iber dr Munät Quintilis“) vum Konsul Marcus Antonius)).

Später isch dr Sextilis (ursprünglich „sexter Munät“, sit 153 v. Chr. dr acht) zue Ehre vum Kaiser Augustus nooch sällem benennt worre. 
Ob gliichzittig dr August vu 30 uf 31 Däg verlängert worre isch, um kei „Benoochteiligig“ vum Augustus gegeniberem Julius entstoh z lo, un säller Dag im Februar entnumme worre isch, isch umstritte.
E anderi Erchlärig, wo au als die wohrschinlicher agluegt wird, besait, dass bi dr Römer d Munät mit 31 Däg als Glücksmunät, und die mit 30 Däg als Uglücksmunät gulte hän. Wil dr Augustus aber nit het welle, dass dr nooch ihm daift Munät e Uglücksmunät isch, het er im Februar sin 29. Dag entnumme. Wil es jetz dri Munät mit 31 Däg hinderenander gä hätt, het er d Däg vu September mit Oktober un vu November mit Dezember vertuscht.

Aber au anderi Munät sin nooch römische Herrscher benennt worre, aber anschinend het keini vu sälle Änderige der ihr Dod iberläbt.
Dr Caligula het dr September "Germanicus" daift; dr Nero dr Aprilis "Neroneus", dr Maius "Claudius" un dr Iunius "Germanicus;" Dr Domitian het dr September "Germanicus" und dr October "Domitianus".
Dr September isch au in "Antoninus" un "Tacticus" umdaift worre, dr November in "Faustina" un "Romanus".

Dr Commodus isch in sällere Hisicht einzigartig gsi, dass er alli zwölf Munät nooch sine agnummene Nämme benennt het (Jänner bis Dezember): Amazonius, Invictus, Felix, Pius, Lucius, Aelius, Aurelius, Commodus, Augustus, Herculeus, Romanus, un Exsuperatorius.

Um einigs beständiger wie die Munätsnämme vu römische Kaiser noochem Augustus sin die vum Karl dem Grosse igfüehrte Nämme in sinem dytschsprochige Riichsdeil gsi.
Er het alli Munät uf grösstedeils landwirtschaftlichi Begriffe ussem Althochdytsche daift. Sälli sin bis ins 15. Jhdt. un mit einige Veränderige au noch bis ins 18. Jhdt. un im hüttige Dytsch mit sine Dialekte verwendet worre.

Dr julianisch Kalender an sich isch im gsamte Römische Riich anerchennt gsi, d Johresafäng sin aber vu Region zue Region verschiide ghandhabt worre. Dr Johresafang isch in Ägypte am 29. August, im Byzantinische Riich und später au in Russland am 1. September gsi, im westliche Middelalder (Jurisdiktionsgebiit vum römische Papst) meistens am 25. Dezember, un in andere Länder an noch andere Däg. Erst ab em 13 Johrhundert het sich dr 1. Jänner im Weste meh oder wäniger allgmein durgsetzt, im Oste erst vil später.

Au d Johreszellig isch in dr verschidene Deile vum Römische Riich underschidlich gsi. Im Weste isch meistens gar nit durzellt worre, sundern d Johr sin nooch dr beide jewils fer ei Johr amtierende Konsule benennt worre. Denäbe isch au d Ära „ab urbe condita“ (Gründig vu dr Stadt Rom) un später die diokletianisch Ära benutzt worre. Im Oste isch d Seleukidischi Ära yblich gsi, wo 312 v. Chr. als Johr 1 zellt het. Später het sich im Weste die bis hüt yblich christlich Ära durgsetzt, im Oste isch noch lang d Zittrechnig „ab dr Erschaffig vu dr Welt“ yblich gsi (Byzantinischi Ära); sälli isch vu dr byzantinische Griche uf s Johr 5500 v. Chr. agsetzt worre.

S julianisch Johr isch gegeniber em Sunnejohr um 11 Minute un 14 Sekunde z lang. Säll het zue ere Abwyychig gfüehrt, wu alewyl größer woren isch und im 14. Johrhundert scho meh wie sibe Däg betrage het. Säll het schliesslich die Korrektur dur dr Papst Gregor XIII. im 16. Johrhundert veralosst. Dr dütsch Jesuit un Astronom Christophorus Clavius, wo demit beuftragt gsi isch, het dodemit dr sognennt gregorianisch Kalender anno 1582 igfüehrt. Er het bestimmt, dass uf dr 4. Oktober 1582 direkt dr 15. Oktober 1582 z folge het, womit 10 Däg ibersprunge worre sin. 

Wil dr nöi Kalender vum Papst igfiehrt worre isch, hän ihn zuenächst numme die römisch-katholische Staate aagnumme. Die meiste protestantische Staate hän dr julianische Kalender bis ins 18. Johrhundert bibhalde (was vor allem in konfessionell gmischte Gebiet, wie z. B. i Deile vu Dütschland, zu eme Kalenderchaos gfüehrt het), s orthodox Russland het dr gregorianisch Kalender sogar erst nooch Gründig vu dr Sowjetunion im 20. Johrhundert igfüehrt.

E paar orthodoxi Chilche (die sognennte Altkalendarier, z. B. die russisch un serbisch Chilche) begehn alli ihri Fester witterhi nooch em julianische Kalender. Ihr Wihnächte (25. Dezember) fallt dorum derzitt uf dr 7. Jänner (greg.). Die Nöikalendrier (z. B. d Griche un Bulgare) fyre ihri feststehende Fester aber nooch em gregorianische Kalender. Dr Ostertermin un die andere dodemit verbundene bewegliche Fester werre aber in allene orthodoxe Chilche (usser dr finnische) nooch em julianische Früehligsafang un ere alde Mondformle berechnet; si falle doher numme glägentlich mit dr entsprechende Fester vu dr westliche Chilche zämme, meistens sin si entweder 1 Wuche oder ca. 1 Munät später.



</doc>
<doc id="6490" url="https://als.wikipedia.org/wiki?curid=6490" title="Schweden">
Schweden

S Chönigriich Schwede ( oder eifach Sverige ) isch e parlamentarischi Monarchi z Skandinavie. S Staatsgebiet schließt, näbe em öschtliche Teil vo dr skandinavische Halbinsel, d Insle Gotland und Öland mit i. Schwede isch Mitglid vo dr EU und vom Nordische Rot und hätt öppe 450.000 qkm und ca. 10,2 Mio. Iwohner. D Hauptstadt isch Stockholm. Witere wichtige Städt sind Malmö, Göteborg, Västerås, Norrköping, Linköping, Umeå, Örebro, Lund, Halmstad und Uppsala.

Schwede gränzt im Weschte ans Skagerrak, s Meer zwüsche Schwede, Norwege und Dänemark) und s Kattegat, d Meerängi zwüsche Schwede und Dänemark, und im Süde und Oschte an d Oschtsee.

Zue Schwede ghöre öppe 221.800 Insle, die drei gröschte sin Gotland (2.994 km²), Öland (1.347 km², beidi liege in dr Oschtsee) sowie Orust (346 km², sälli liegt nördlich vo Göteborg). Die längschti Usdehnung vo Norde noch Süde isch 1.572 km, un vo Oschte noch Weschte 499 km. D Landesgränze zue Norweege isch 1.619 km lang, die zue Finnland 586 km.

In Schwede isch Schwedisch d Amtssproch (syt em 1. Juli 2009 au offiziell). Dialäkt, wo ender vil vom Standardschwedische abwyched, sin under anderem Schonisch "(skånska)" im Süde, s Älvdalisch "(älvdalska)" im innere Weschte und s Gotländisch "(gotländska)" uf Gotland. Anerkannti Minoritätssproche sind Saami "(samiska)" im Norde vom Land, Meänkieli (Tornetalsfinnisch) und Finnisch an de finnische Grenze, Jiddisch und Romani.




</doc>
<doc id="6491" url="https://als.wikipedia.org/wiki?curid=6491" title="Skandinavien">
Skandinavien

Skandinavie isch uf der eine Sitta d Bezeichnig für d Halbinsla in Nordeuropa und uf dr andra Sitta oo a Bezeichnig für an Kulturruum.

Di Skandinavisch Halbinsla liit im Norda fa Europa und goot fa Trelleborg in Südschweda bis uffe zum Nordkap. Für d Geografe ghörand zue Skandinavie die Länder Norwega und Schweda und dr Nordweschta fa Finnland. Di Geologe zelland au ganz Finnland und di russischa Gebiet Karelie und Kola drzue; si redand drum fa "Fennoskandinavie".

Zur skandinavischa Kulturgemeinschaft – gschichtlich und sproochlich – khörand die Länder:

Dänemark, Island, Norwega und Schweda bildand sit 1952 zämma dr Nordisch Rat.


</doc>
<doc id="6496" url="https://als.wikipedia.org/wiki?curid=6496" title="Sling Bikini">
Sling Bikini

E Sling Bikini isch e eiteilig Badonzug, wu nit viil verdeckt wird, oder zmindescht soviil wie mit eme Bikini zeigt wird. Trait wird er wie e Bikinihos mit Bändel, nur dass die nit um d Huft, sundern um de Nacke bunde werre. Des losst di gonz Syte vum Liib unbedeckt. D Streife gihn zwische oder uf de Ussesyte vun de Brischt durich, wenn si breiter sin, kinne si au driiber gihn, kinne aber licht zum "obe ohni" sunne uf d Syt gschobe werre. Hinte gihn d Bändel meischt bis zwische d Pobacke runter. Des siht dene esu ähnlig us wie e Thong.

Slings werre au zum Teil Monokini gnennt, des isch aber nit gonz richtig, will des isch eigetlig ohni Bikini-Oberteil gmeint.



</doc>
<doc id="6498" url="https://als.wikipedia.org/wiki?curid=6498" title="Jahrhundertwende">
Jahrhundertwende

Under re Johrhundertwändi verstoht mer im allgemeine de Zitruum vo e baar Johr um de Übergang vo einem Johrhundert in s ander.

Wë mer genauer anelüegt, no ßin's numme d Johr mit de Ändziffere 00 und 01 (Epochesprung); di meiste Lüt finde aber de Wechsel vo de Ändziffer vo 99 uff 00 wichtiger.

Im speziälle hät d Johrhundertwändi de Wechsel vom 19. zum 20. Johrhundert bedütet, also öbbe d Johr vo 1896 bis 1910 ("Fin de siècle"). Säll isch z Europa d Belle Époque gsi, e Zit mit starke bolitische und soziale Änderige vo de Gründerzit und de Johr vor em Erschte Wältchrieg - und glychzitig mit usbrägte Styl in de Architektur, Literatur und Kunscht. Dass di kulturälli Zitewändi vom 19. Johrhundert erscht in de 1910er stattfindet, nännt mer s "lang nünzähnt Johrhundert".

Sit de letschte Johrdausendwändi vom 20. zum 21. Johrhundert isch de Begriff missverständlig und überholt.


</doc>
<doc id="6499" url="https://als.wikipedia.org/wiki?curid=6499" title="Liberalisierung">
Liberalisierung

Liberalisierung (lat. "libertas" - Freyheit) beditet dr Abbau vun schtaatlichi oder gsellschaftlige Iischränkunge, Iigriff un Vorschrifte.

Politischi Liberlaisierung isch e Abbau vu repressive Funktione vum Staat. Der Uusdruck wird vilmol im Kontext vun Minderheiteschutz, Menscherecht, Verbot un dr Umwendlung oder Abschwächung vun Schtrofe.

Wirtschaftligi Liberalisierung isch dr Ruckzug vum Staat us dr Wirtschaftsprozess zue Gunschte vun private Unternemme un zuem Teil zue Unguschte vun dr eifache Lit. 

Dr Liberalisierungsbegriff in dr Wirtschaft isch noch em zweite Weltkrieg durich d OECD prägt worre. Am Ofong isch bloss dr Abbau vun mängemässige Hondelsbschänkunge gmeint gsi. 


</doc>
<doc id="6500" url="https://als.wikipedia.org/wiki?curid=6500" title="Lebenseinstellung">
Lebenseinstellung

Hinter dr Lewensiistellung verberge sich d Wert, wu mit einre – noch dr persenlige Uffassung – richtige Lewensfiehrung verbunde sin.

Unter dr Lewensiistellung isch also im Gegesatz zuem Lewensstil, wu des „wiä“ d Lewesgschtaltung verdiitligt un dodemit d' matrialischtisch Usgschtaltung nächer definiert, des „wege was“ z verstih, wu d' Ontwort uf d' Frog git, wurum mir e bstimmter Lewensschtil lewe. 

D Lewensischtellung konn us bewusste philosophische, religiese, politische oder au ondri Iberlegunge un Iberzejgunge rus resultiere un mit ongstrebte Regelverschtess gege s Umfeld (Familie, Schuel, Beruef, im witre Sinn d Gsellschaft usw.) verbudne sii. Vilmol schine awer bewusste wie unbewusste un ender ureflektierti Ibernohme vo vorglebte Lewensiistellunge un dodemit e konformistischi Lewensgschtaltung vorzherrsche. Die konformistisch Lewensgschtaltung wird allefalls vun entwicklungsbedingte Grenziwerschrittunge begleitet, wu e feschter Platz in de Sozialisation vum Kind zuem Erwachsene hän. Diä zuegrundglegte Grenze sin dodebi awer nit schtatisch, sundern entwickle sich vun Generation zue Generation un au innerhalb vun ere ständig un vilfälti furt.


</doc>
<doc id="6501" url="https://als.wikipedia.org/wiki?curid=6501" title="Adolf">
Adolf

Adolf, mänggisch au Adolph, in dr Vergangeheit latinisiert as Adolphus isch en männliche Vorname. Er isch früehner in dütschschbroochige Länder, in Skandinavie und Holland sehr beliebt gsi, weniger in de oschdeuropäische Länder. Wägem Adolf Hitler, wo dr Zweit Wältchrieg und d Vernichtig vo Millione vo unschuldige Mensche verschuldet het, isch dr Name ehnder sälte worde. Z Frankriich, wo Adolphe as Vorname nit sälte gsi isch, isch er braktisch ganz verschwunde. Z Schbanie und in Südamerika wo nid vo de Nazi bsetzt worde si, isch die schbanisch Version Adolfo immer no gang und gäb.

Althochdytsch, zämägsetzt us "adal" (edel, vornähm) u "wolf" = dr edli Wolf oder edle Wolf.

11. Januar, 17. Juli





früecher ou: Adalwolf
Churzforme: Ad, Ado, Adi, Dolf, Döuf, Floda (Adolf rückwerts gschriebe, was dr eigetlich name für nid igweiti unkentlich mache söll.)
ou: Adolfo (IT), Adolph (UK), Adolphe (FR), Athulf (Gotisch)


</doc>
<doc id="6507" url="https://als.wikipedia.org/wiki?curid=6507" title="Okzitanische Sprache">
Okzitanische Sprache

D' Okzitanische Sproch isch ä galloromanisch Sproch, wu im sydliche Drittel vun Frankrich, in abglegene Biet vo Italie (de (piemontesische Alpe) un Spanie (Val d'Aran in Katalonie) gschproche wird.

Sprochcodes:

Dr Name "okzitanisch" isch abgleitet vum okzitanische Wort "òc" fyr 'ja'. D'galloromanische Sproche (Französisch un Okzitanisch) werde iteilt in d' "Langues d'oïl" ("oïl" = altfranzösisch fyr 'ja', wo sich s'hitige "oui" drus entwicklt het) un d' "langue d'oc" ("òc" = altokzitanisch fyr 'ja'), vu derre Bezeichnung kummt au dr Name fyr d'Region Languedoc, wu aber numme ä Teil vum okzitanische Sprochruum isch. Erchstmôls erwähnt worre isch diä Unterscheidung vun de galloromanische Sproche (mitem Italienische, dr "langue de sì") vum italienische Dichter Dante.

Zwüschem 18. un em friehje 20. Johrhundert isch viilmol au s Wort "provençal" für s Okzitanisch. Uff Änglisch wird säll zum Deil hütt no als Bezeichnig für s ganz Okzitanisch bruucht. Es isch allerdings e zweidütigs Wort: "provençal" isch au de Namme vu'me-ne Dialäkt vum Okzitanische, deilwis au als eigeni Sproch aaglüegt. De Usdruck "Langue d'oc" (im Gegesatz zu de Langues d'oïl) cha mit em Languedokische verwechslt were, sällewäg hät sich d'Bezeichnig "Okzitanisch" als chlarsti erwise. Z Spanie wird si allerdings mänkmoll als Oberbegriff für Okzitanisch un Katalanisch verwändet (anstell vu Okzitano-romanischi Sproche).

Im 13. un 14. Johrhundert hät s Okzitanisch "lenga romana" odder "romans" gheiße, e Begriff, wu im 14. Johrhundert deno sini Bedütig gändert hät un für s Altokzitanisch verwändet wore-n-isch. Im 16. Johrhundert hät's d'Nämme "moundi/raimoundi" un "gascoun" gee, im 19. Johrhundert hät mer s Okzitanisch (näbe „prouvençau“) au im Katalanisch züegordnet.

D'Sprächer vum Okzitanisch sälber hänn's abber als "lo romans, lo lemozi" odder "lo proensal" bezeichnet. De Dante Alighieri hät um 1290 de Begriff "langue d'oc" iigfiehrt, wu churz spöter als "lingua occitana" in latiinischsprochige Tekscht nochgwise-n-isch. Allerdings hänn sich d'Nämme "occitan" un "Occitanie" erscht im Lauf vum 19. Johrhundert verbreitet un uff Okzitanisch sin hütt all no Umschriibige wie "la lengo nostro" (unseri Sproch), "parlan à nosto modo" (mr schwätze uff unseri Art) un in de Gascogne "que parli" (ich schwätz) gängig. In mänke Regione isch unter eltere Lüt no de Namme "patois" gängig, wu abber meh un meh zruckgwise wird, wiil er als abwärtend empfunde wird.

D'Name „Okzitanisch“ isch nitt güet bekummt b'sundersch in Auvergne un Provence fer zwei Motive :

's isch oj, àss sitter wennigschtes vier hundert Johre, sinn soziologisch verschidene literarische Sproche: prouvençau, auvirnhat, cevenòu, gascoun... un oj wenn d'Lit sich güat verstehn, wella sie nitt ihre Literatur verlàssa. De Provenzal Mistral, d'Arverner Vermenouzo, Biron, Broc, Gaston, Prax känna nitt iwwersetze werra.

In viele Regione wird ußerdemm de regional Dialäkt gnännt, wu sii Namme vu de geographische Bezeichnig griegt: "auvergnat, limousin, gascon, béarnais, provençal, niçois" resp. "auvirnhat, lemouzi, gascoun, biarnés, prouvençau, nissart". Àwwer fàscht jeder weiss, àss 's isch „a Nàscht“ – àndere sàja „a Form“ – vùn d'Langue d'Oc.

Zämme mit em Katalanische ghört s Okzitanisch zu de okzitano-romanische Gruppe vo de romanische Sproche. 'S bildet dodemit nochde Definition vom Linguist Pierre Bac (1970) de Übergang zwüsche de Galloromanische und de Iberoromanische Sproche

Okzitanisch und Katalanisch sin äng mitenand verwandt, sodass sich ihri Sprächer gegesitig verstoh chönne. D Verwandtschaft vom Katalanische und em Okzitanische isch änger wie sälli vom Katalanische mit em Spanisch oder Portugysisch und em Okzitanische mit em Französische oder Franko-Provenzalische. Anderi Linguiste wie de A. Sanfeld heiße Okzitanisch und Katalanisch sogar ei Sproch mit em Name Okzitanisch.

De Jules Ronjat hät s „Provenzalisch“, wie er immer gesàjt un geschriwa het, noch 19 (mögligst allgemeine) Kriterie charakterisiert. Vo sine Kriterie beträffe 11 d Phonetik, 5 d Morphology, 2 s Vokabular und 1 d Syntax. Zu denne Kriterie ghört zum Bispyl de gringer Gebruch vo halbgschlossene Vokal (wie oder ), wo mer okzitanischi Müetersprochler dra erkennt, selbscht wenn si Französisch schwätze. E anders isch de Entfall vo de Personalpronome (canti/cante/chante/chanto = [ich] sing; cantes/chantes = [du] singsch). Noch em Ronjat sine Kriterie git's

S Okzitanische glidert sich in zahlrichi Dialekt, wu sich in drey Gruppe iteile lu:

S' Okzitanische het sich usem Vulgärlatin im siidliche Drittel vum hitige Frankrich entwickelt.

Späteschtens im 12. Johrhundert hen sich uf dr Grundlag vo de sprochliche Varietäte, wu im Rum vum hitige Frankrich usem Vulgärlatin entstande sin, zwey verschiedne Literatursproche ogfange s'bilde. Nördlich vo dr Loire het sich d' "Langue d'oïl", wu witgehend em hitige Französisch entschpricht, entwickelt, siidlich devo s'Okzitanische, wo damols als "Langue d'oc", "Provenzalisch" ("provençal") oder "Limousinisch" ("limousin") bekannt gsi isch. S'het als Literatursproch (vor allem vo dr Troubadour) im 12. un 13. Johrhundert ä wichtige Roll gschpiilt, wu nit uf d'Höf vun Siidfrankrich bschränkt bliibe isch, sundern au in Nordspanie, vor allem in Katalonie, un in Norditalie dr Literarisierung vun de dortige romanische Dialekt vorusgange isch. E bekanti "Trobaritz" isch d Beatriz de Dia. Dr Albigenserkrizzueg het d kulturelle Bliite vum Okzitanische zumene plötzliche End brocht.

Während dr sprochliche Zentralisierung, wo dr Ludwig XIV. drmit aagfange het, isch s'Okzitanische als Unterrichtssproch in öffentliche Schuele abgschafft un dr Gebruch im Alltag zrückdrängt worre. Vor allem noch dr Französische Revolution 1789 het d'Sproch a Beditung verlore.

Sit dr zweyti Hälft vum 19. Johrhundert het's in intellektuelle Kreis Bschtrebunge gäh, ä moderne okzitanische Literatursproch z'schaffe.

Okzitanisch spreche hit im siidliche Drittel vu Frankrich (wo vun de Ahänger vunra okzitanische Literatursproch als Okzitanie bezeichnet wird) ugfähr 2 bis 3 Mio. Mensche, des isch ugfähr ä Zehntel vo dr Bevölkerung.

D'Sproch isch (in ihrer lokale Variante, em Aranesisch) zämme mit Spanisch un Katalanisch Amtssproch vu de ganze autonome Region Katalonie, wird abber numme im Val d'Aran gschwätzt. Bis 2006 isch es numme im Val d'Aran Amtssproch gsi. Obwohl's als Amtssproch au vu-n-ere Verwändig in Schüele un bim Staat profitiert, sin di meiste Sprächer zweisprochig. Z Frankriich hät s Okzitanisch gar kei offiziälle Status; au do chönne d'Lüt im Allgemeine züesätzlig no Französisch.

S' gewinnt, vor allem us touristische Griind, wiider a Beditung, wird in mange Schuele, de Calandretas, parallel zuem Französische glehrt un Strosseneschilder werde zweysprochig usgfyhrt. So heiße d'Schtädt Toulouse un Carcassonne z. B. uf Okzitanisch "Tolosa" un "Carcassona". Amtsproch isch aber usschliesslich Französisch. Des verwundert nit, wil lange Zit dert in de Schuele Schilder gstande het "Il est interdit de cracher sur la terre et parler occitain" – "S'isch verbote, uf d'Erd z'spucke un okzitanisch z'rede" (e Spruch, wo vum Bretonische überliifert isch).

S' exischtiert ä kodifizierte okzitanische Literatursproch, wo vum "Institut d'estudis occitans" in Toulouse feschtglegt worre isch un zum Biischpiil in mange Regione im fakultative Okzitanischunterricht in de Schule glehrt werre. S' wird aber nume vumene Teil vo de Sprecher anerkannt un verwendet. Bsunders in dr Provence wird si vun viile abglehnt un d Anerkennung vum Provenzalische als eigenständig Schriftsproch gfordert.





</doc>
<doc id="6509" url="https://als.wikipedia.org/wiki?curid=6509" title="England">
England

Ängland isch e Deil vom Vereinigte Kenigrych. Mit sinne 130.000 km² isch es dr Hauptdeil vom Kenigrych. Es läbe dert au yber 85 % vu dr Brite, eppe 56 Millione (2018). Geografisch gsee isch es dr gröscht Deil vo dr Insle Grossbritannie.

Andersch as Schottland, Wales und Nordirland isch Ängland aber ekäi politischi Gebietskörperschaft, s isch äifach e hischtorischi und emotionali Landschaft. Di traditionell änglischi Hauptstadt isch London. Immerhin gits Gsetz, wo nu z Ängland gälted, aber die erlaat s Parlamänt vom Veräinigte Königrych – en änglischs Parlamänt gits nöd. Di andere, autonome Regione händ degäge äigeni Parlamänt und chönd drum au äigeni Gsetz erlaa. Nu für di anglikanisch Chile, wo z Ängland d Staatschilen isch, isch es würkli e Gebietskörperschaft. Ängland hät au en äigene Faanen (s root Georgschrüüz uf wyssem Grund) und en äiges Wappe (drei goldigi Löien uf rootem Grund).

Wil England dr Rest vu Grossbritannie eroberet (Wales, Nordirland) oder mit em fusioniert (Schottland) het, wirds – zum Leidwese vu dr Waliser und vor allem vu dr Schotte – hüffig umgangssprochlich mit Grossbritannie gliichgsetzt.

D eigedliche Engländer, des send d Nachfahre von de Angelsachse. Dia send älle mit de Jüta ond angeäblich au oinige Sueba em 5. Johrhundert anno Domini nach England usgwanderet. Da hent se na s Chrischdetum aagnomma. Im Johre 1066 send dia Normanna us dr Normandii nach England gseegelet. Da hent se onder ihrem Keenig Wilhelm, „William the Conqueror“ gnannt, s Land vo de Angelsachsa erobert.


</doc>
<doc id="6512" url="https://als.wikipedia.org/wiki?curid=6512" title="Schottland">
Schottland

Schottland (änglisch und scots: Scotland, schottisch-gälisch: Alba (IPA: ) isch es Land im Nordweste vo Europa und isch de nördlich Landesteil vom Vereinigte Königrich vo Grossbritannie. Schottland grenzt im Süde a England, suscht isches vom Meer umgäh. Im Weste und im Norde hets no diversi Insle. Insgesammt het Schottland über 790 Insle. D Hauptstadt vo Schottland isch Edinburgh.

Schottland isch s nördlichste Drittel vo de gröschte Insle vo Grossbritannie. Schottland wird i drü Teil underteilt, i d Highlands, d Central Lowlands und d Southern Uplands. De höchsti Berg vo Schottland isch de Ben Nevis, wo glichzitig au de gröschti Berg vo Grossbritannie isch.

D Highlands sind ganz im Norde vo Schottland. S Markezeiche vo de Highlands isch die hügelig Landschaft.

Im Weste vo Schottland ligged d Hebride, weli id üssere- und innere Hebride underteilt sind. Im Norde liget d Orkney-Insle und no wiiter usse liget d Shetland-Insle

De gröschti See isch s Loch Lomond, er liit nordwestlich vo Glasgow. Er isch en Teil vom Trossachs Nationalpark, de gröscht und de eltischt Nationalpark in Schottland. De tüfschti See isch s Loch Ness, wo glichzitig au die gröscht Wassermengi bsitzt.

Schottland het es gmässigts Klima. Dur de Golfstrom wird d Temperatur stark beiflusst. Allgemein isches im Weste wärmer als im Oste. Im Summer isch es öppä 18 °C. Im Winter wirds normalerwis nöd under 0 °C wobie au das a gwüssne Ort chan vorcho. Es schneit erscht ab ere gwüsse Höchi. Es git au Ortschafte wo mer im Winter chan Schiifahre, wobie das nöd grad die populärscht Sportart isch.


In Schottland wird vorallem Englisch (mit schottischem Akzänt) und doo und dert (so richtig fascht numme no uf den Orkey- und de Shetlandinsle) Lowland Scots gredet, es git aber au no s Schottisch-Gälische. Gälisch wird eigentlich nur no uf de Hebride gredet.

Dr Robert Burns (1759–1746) het in ere Sproch dichtet, wu viilmol nooch am Dialäkt vum Bezirk Ayrshire gsii isch. Er isch mit sinene Liäder un Gedichter zu Wältruem kumme.

D Kultur vo de verschidene drü Teil vo Schottland isch zum Teil unterschiedlich, will sie vo de Nachbere (vorallem England) stark beiflusst wird. I de Highlands isch di typischi schottischi Kultur am stärchschte usprägt. Die bekanntischte Merkmal vo de schottische Kultur sind de Dudelsack, de Kilt, und de Whisky. 

De Kilt, oder Schotterock, isch es Chleidigsschtuck für Manne. Früener het er d Clanzueghörigkeit symbolisiert. Jede Clan het sis eigene Muster mit ihrne Farbe gha. Hüt jedoch wirds nüme zur Identifizierig brucht, sondern isch eifach es bequäms, traditionells und beliebts Chleidigsschtuck. De Kilt chunt ursprünglich vo de Kelte.

De Dudelsack isch ds traditionelle schottische Inschtrument. Pipes and Drums (Dudelsäck und Trummele) sind d Inschtrument för di traditionelli Musig, wo bi villne Aläss gspilt wird. De Dudelsack isch e Sackpfife mit emene Rohr, wo mer d Luft ineblast, und vier Pfiife, wo d Luft wider use chunt. Drü vo dene spiled immer de glichi Ton, di ander wird ähnlich wie en Blockflöte gspilt. De Sack wird unter de Arm klemmt und mit de druf usgüebte Chraft chamer di ustrettendi Luft reguliere und kontroliere.

Es git verschidnigi Bands wo traditionelli Schottemusig mit Rock / Pop vermisched. Es Bispil sind The Real Mckenzies. Sie kombiniered Dudelsack mit Schlagzüg und andere Instrument.

Es git diversi Arte vo Whisky. Zum eine giz de Single Malt wo en Whisky bezeichnäd wo nur us Gerschtemalz bestaht und i einere Deschtillerie hergstellt worde isch, aber vo mehrere Fässer zämägläärt chunnt. Wänns nur vo eim Fass wär, wärs än Single Cask.
Wiiter giz dä Single Grain Whisky, wo us allne mögliche Getreidesorte beschtaht und ebefalls us einere Deschtillerie chunt.
Än Blend isch ä Mischig zwüsched Single Malts und Grains us diverse Deschtillerie, wo aber mindischtens 51% Single Malts beinhalte muess. En Blend cha Whiskys us bis zu 40 verschiedene Deschtillerie beinhalte
Grundsätzlich muess än Whisky mindeschtens drü Jahr imene bruuchte Eichefass glagered wärde. Wänn es Alter ufde Fläsche agäh isch, heisst das, dass de jüngschti für die Fläsche bruuchte Whiskys mindeschtens so lang, chönnt aber au länger sii, imene Fass glagered gsi esch.

In Schottland gits jedes Jahr vo Mai bis Oktober di sogenante Highlandgames. Bi de Highlandgames gohts vorallem um de sportlichi Wettkampf, d Diszipline sind recht eigenartig, so zum Bischpil s Baumschtammwerfe, Ägscht werfe oder Seilzieh. Die Highlandgames werded mit traditioneller Musig begleitet. Es git au Musig- und Tanzwettkämpf.

Z Schottland werded zwei Sportarte bsunders viel gspiilt. Erstens Fuessball und zweitens Rugby. In Schottland dominiered zwei Fuessballklüb d Liga. D Celtic Glasgow und d Glasgow Rangers. Di zwei Mannschafte mached au immer de Meisterschaftstitel unter sich us. Zu sportliche Aläss wird als Hymne meistens Flower of Scotland gspielt.

Fascht d Helfti vo de Schotte ghöred zu de Church of Scotland, de Nationalchile vo Schottland. Si isch en reformierti Chile. 28 % vo de Schotte bekänned sich zu keim Glaube, de Rest sind römisch-katholisch oder anderi Christe. Öppä 2% ghöred amene andere Glaube ah, wie z. B. em Islam oder em Buddhismus.


</doc>
<doc id="6513" url="https://als.wikipedia.org/wiki?curid=6513" title="Wales">
Wales

Wales (uf walisisch: "Cymru;" IPA-phonetisch: /ˈkəmrɨ/ ; uf änglisch: "Wales") isch de chlinschti Teil vo de Britische Insle und im Vereingte Chönigriich. De Chronprinz vo Ängland isch vo Amts wäge amigs Prinz vo Wales. Es hät e Flechi vo 20.779 km². D Hauptstadt isch Cardiff.

In Wales isch näbe Änglisch oh s Walisische, a keltische Sprooch, Amtssprach, won gwüssi Änlichkeite mit em Bretonische häd.

Wales isch e Halbinsle weschtlich vu England un ragt in die Irisch See ini.

De Wahlspruch "Y Ddraig Goch ddyry cychwyn" heisst uf Dütsch: De roti Drache stiigd us de Äsche. De roti Drache isch scho sit vilne hundert Jaar s Symbol vo de Waliser. Scho im 7. Jahrhundert chunt är i Gedicht vom Chünig vo Guines vor und um 820 seg er uf em Banner vom Chönig Arthur gsi, won er in Chrieg zoge isch. Es wird gseid, es segi di eltischti Fane wo immer no brucht wärde. De roti Drache gheisst uf walisisch "Y Draig Goch".




</doc>
<doc id="6514" url="https://als.wikipedia.org/wiki?curid=6514" title="London">
London

London isch d Hauptstadt und s wirtschaftlichi und kullturelli Zäntrum vu Grossbritanniä. D Schdat hät öppe 7.5 Mio. Iwohnär, dä Balligsruum sogar übär 12 Millionä. Dä Hauptfluss, wo dur d Schdat flüsst, isch d Themse.

Im Jahr 61 n. Chrischtus händ d Römär s Militärlagär "Londinium" gründät, wo sich bald zu dä bedütänschtä Handälschdat vu Brittaniä entwicklä hetti söllä. Am Afang vum 12. Jahrhundärt isch London ändgültig d Hauptschdat vum Land gsi. I dä Mitti vum 17. Jahrhundärt händ det bereits 500'000 Lüt gläbt. 1666 hät äs Grossfür in London gwüätät, bi dem viär Foiftäl vu dicht anänandärdrängtä Holzhüsär Opfär vu dä Flammä wordä sind. Nach dem värherrändä Brand hät mär us dä lehmigä Ablagärigä i dä Flussniidärig vu dä Themse Backstäi gformt und hät mit dem Matärial d Schdat widär ufbout.

Dä Sitz vu dä bäidä Chammärä vum brittischä Parlamänt erschtreckät sich übär ä Längi vu 275 m am linggä Ufär vu dä Themsä. Das gwaltig Bouwerk, wo vu 1840 bis 1852 im neugotischä Schtil errichtät wordä isch, hät meh als tuusig Rüüm. Am rächtä Rand vum Gebäudekomplex ragt dä "Clock Tower" mit dä 13 t schwerä Gloggä "Big Ben" i d Höchi. D Westminster Abbey, wo d Chrönige schdattfindä, isch grad näbedra.

D Innäschdat, wo am linggä, nördlichä Ufär vu dä Themse liit, hät zwee Chärn: D "City of Westminster" und di äigäntlich "City of London", wo s wirschaftlichi Härz vu London, ja vu ganz Grossbrittaniä schlat. Im Finanzzäntrum drängät sich d Gebeude vu dä Börsä, dä Bank vu Ängland, dä Versichärigä und vu andärä grossä Untärnähmä uf ängschtäm Ruum zämmä. Än dunklä Azug us finschtäm änglischäm Tuech, däzuä dä Schirm und – früener – d Melonä gälted als unentbehrlichi Accesoires-Outfit vu mänä Gschäftsma in dä Londoner City. D "St. Pauls Cathedral" – d Kupplä vu derä Chilä ragt 111 m i d Höchi – isch diä imposantischti Chilä vu ganz London. D "Tower Bridge" mit dä zwee Zwillingstürm, wo 1894 uufggangä isch, dä "Kent-Gartä", dä Gartä vu Ängland und dä "Picadilly Circus" – äinä vu dä läbhaftischtä Plätz vu London – muäs mä au gseh ha. Wäränd d City of London fascht gschlossä zuäbout isch, sind i dä City of Westminster grossi Pärk i di beboutä Areal igschtreut. Diä Pärk prägät s Bild vu ärä Wältschdat im Grüänä. Kulturell isch London ebä so sehänswert.



</doc>
<doc id="6515" url="https://als.wikipedia.org/wiki?curid=6515" title="Themse">
Themse

D Themse isch a Fluss in Südengland und dr bedütendscht in ganz England. Er isch vor allem bekannt weil er direkt durch London fliaßt und oh für d Schiffahrt gnutzt weda ka.

D Themse het siini Quelle in de Cotswold Hills, bis Oxford sait män erä au Isis. Underhalb vo London duet sich dr Fluss schdark verbreitere wägem Iifluss vo dr Fluet–bi Gravesend isch si 730 Meter breit. Ihri Längi isch 346 km, drfo si 311 km schiffbar. 

In dr Vergangeheit het London eine vo de wichtigschde Seehäfe vo Ängland gha (London Docks), wo mä über d Themse erreicht het. Au moderni Seeschiff chönne währed dr Fluet in Hafe iine, aber si wirtschaftligi Wichtigkeit isch sehr reduziert hützudag.

S Zentrum vo dr Schdadt London lit a dr Themse und vili Sehenswürdigkeite: s Parlament mit em Big Ben, dr Tower, d Tower Bridge, d London Bridge, d Millennium Fuessgängerbrugg, s Riiserad.


</doc>
<doc id="6519" url="https://als.wikipedia.org/wiki?curid=6519" title="Konstanz">
Konstanz

Konschdanz, elter Choschtez, isch di gröscht Stadt am Bodesee und do wohnet so um die 80.000 Lüt. Si ghört zum dütsche Bundesland Bade-Württeberg und isch e Großi Kreisstadt. Zamme mit dr Schwizer Nachbarstadt Krüzlinge und witere Schwizer Gmeinde het d Agglomeration Konschdanz iber 110.000 Iwohner.

Z Konschdanz schwätzt mer vu all de alemannische Sprochweise es Bodeseealemannisch. In alte Verzeichnisse vun de Usbreitung vum Alemannische isch d benachbarte Höri und der südliche Hegau scho e Gegend, wo mer Hochalemannisch schwätzt.

Uf französisch heisst dr Bodesee "Lac de Constance," des mont "Konschdanzer See".

Als e bsunderi Kuriosität liige mit em Tägermoos 1,54 km² vum Konschdanzer Bann im schwizer Kanton Thurgau.

Di ältisti nametlichi Nennig "Constantia" stoot bim Geograf vo Ravenna. Ufem Hoger am See isch es Kastell vo de Römer gstande. Der Ortsname chunt vom römische Kaiser Constantius I. oder em Constantius II., wo in dr Spotantike gäge d Alemanne kämpft händ. Constantia isch i dr römische Provinz "Raetia Prima" gläge.

Konschdanz isch vor allem usm Konzil vo Konschdanz bekannt, wo zwei Gegepäpscht abgsetzt wore sind und dr Jan Hus ufm Schitterhuffe verbrennt wore isch.

Viel früener isch se amol a freii Riichstadt gsi. Denno hot se au zu Öschtriich und zu Bade ghört.

Vom 6. Johrhundert und bis umme 1821 isch Konschdanz Sitz voneme katholische Bischof gsi. S Bischtum Konschdanz isch im 15. Johrhundert s gröschte dütsche Bischtum gsi, es isch vom Gottert bis an Negger und vo dr Aare bis an d Donau gange, und me het em au "Bischtum vo de Alemanne" gseit. S Münschder, wo früener d Chille vom Bischof gsi isch, stammt us em 11. Johrhundert. S Bischtum Konschdanz isch drno im Erzbischtum Friburg im Brisgou ufgange.

Konschdanz lit a dr B 33 vun Willstätt nach Konschdanz und (via Fähre) nach Meerschburg und Ravensburg. Zwische Meerschburg und Konschdanz-Staad gitts die Autofähre, wo laufend verkehrt. Und itt zuletscht gitts die Bodesee-Schiffsbetriibe. Mitm Schiff ka mer uf Überlinge (im Nordweschte) und uf Lindau und Breagaz (im Oschte) gmüetlich fahre. Uf em Seerhy, em Untersee und em Rhy goot es Schiff bis uf Schaffuuse.

Im Sommer fahrt e privates Personeschiffle vum Konschdanzer Haffe ommol rund enum nach Konstanz-Seestroß, Bodesee-Therme, em Schweizer Bottighofe und zrick nach Konstanz-Haffe. 

Konschdanz isch – wies in Südbade so isch – und vu Alters her politisch konservativ-liberal aaghaucht gsi. Mit de Universitätsgründung im Johr 1966 isch en markante sozialliberaler Schwenk usgfüert worre. Der isch um 1990 durch e stärkere Verlaggerung zu de Grüene ersetzt worre. (Dees kummt in dr aktuelle Zsammensetzung vum Gemeinderat zum Usdruck.) Im Johr 1996 hond d Konschdanzer de Horst Frank zum erschte grüene Oberbirgermoschter vu Ditschland gwählt und en 2004 no emol bstätigt. 

Ergebnis vu dr Landdagswahle syt 2006:

Ergebnis vo dr Kommunalwahl am 25. Mai 2014:D
Dezue gitts Ortschaftsrät für d Ortsteile

Selle Ortschafte hond immer en Ortsvorsteher und e Ortsverwaltung.

Konschdanz hot Städtepartnerschafte mit selle Städt:

Konschdanz hot d Koordination vun em Projekt Verwaltunge, wo lernet ibbernomme, welles us em Netzwerk vu acht Städte in Deutschland, Öschtreich und dr Schweiz (DACH) im Bodeseegebiet bschtoht. Die tauschet sich usser ibber ihr Wisse ibber d Gränze weg.

Z Konschdanz gitts 3300 Firme mit ibber 33500 Lit, wo dett schaffet. Vo denne sind 10000 Lit in de Produktion und 23500 schaffet bi de Dienschtleischter. D Betrieb schaffet bsunders i dr Kommunikation und Information, Chemi und dett in dr Pharmazi und Biotechnologi, im Maschinebau, bi de Medie und bim Druck und au bei de erneuerbare Energie. Weschtlich vom Stadtzentrum liit am Seerhy s grosse Induschtriigebiet, wo der Stadtteil 9 vo Konschdanz isch.

Wege der sunnige Lag am Bodesee und am Rhi und aan de Gränz zur Schwiiz lebbt Konschdanz au vum Fremdeverkehr, Tagunge und Kongress.

Für d Schwiizer Firme isch d Stadt Konschdanz en geigneter Standort in der Näh vun der Schwiiz fir Niiderlassunge und Tochtergsellschafte mit Usstrahlung nach dr EU und Ditschland.

Im Johr 1966 isch d Universität Konschdanz gründet worre, wo hüt über 10.000 jungi Lüt studieret. 

Denn gitts au no seit 1971 d Fachhochschuel fir Technik, Wirtschaft und Gstaltung, wo im Johr 2006 umgnannt worre isch in Hochschuel Konschdanz fir Technik, Wirtschaft und Gstaltung (HTWG) oder uff englisch „Konstanz University for Applied Sciences“. De Ursprung isch e d Ingenieurschuel usm Johr 1906.

Fir d breit gfächerte Grundausbildung sorget vier Gymnasie („Suso“, „Humboldt“, „Ellenrieder“, „Geschwister Scholl“), Brufsschuele, Privatschuele, Realschuele, Gsamtschuele, mehrere Grund- und Hauptschuele und 43 Kindergärte.

Es hot frieher 26 Wehrtürm z Konstanz gäbbe. Devu sind ibbrig gblibbe de Rheintorturm, de Pulverturm und es Schnetztor. De Rheintorturm hot d Ibbersicht uff de Lüüt gäbbe, wo us em Norde ibber d Rheibrücke kumme sind. Heut gitts stattdesse e breitere Rheinbrück denäbbe. Im oberschte Stock vum Rheintorturm isch e Fasnetmuseum.

"Gugg au: Paradiisschdroß in dr Altstadt"

S Stadttheater Konschdanz isch in em Gebäud, wo seit 1610 s Jesuitegymnasium gwäse isch. S wird als älteschte feschte Bühne vu Deutschland gführt. Theater wird au im Kommunale Kunscht- und Kulturzentrum K9 gschpillt.

Vu de Musee sind z nenne:

In Konschdanz isch d Südwestdeutsche Philharmonie, s Junge Kammerorcheschter Konschdanz, s Universitätsorcheschter, zwei Bigbands, mehrere Blosmusike und ville Chör und Gsangsvereine.

Alle Johr im Auguscht wird d Kammeroper im Roothuushof uffgführt.

Im Wollmatinger Ried raschtet oder überwinteret d Zugvögel im Naturschutzgebiet. Dr Triboldingerbohl isch en Insel bim Ried. E Felsnaddel glei bei Wallhause, wo unter de Seeoberfläch verborge isch, hosst de Teufelstisch (Tisch vum Deifel) und liggt grad hinter em Abfall vum niedrige ins tiefe Wasser ("em Felse").

D Insel Mainau im Überlinger See ghört zum Konschdanzer Stadtteil Litzelstette.

Im Frieling, meischtens im Mai, isch die erschte greesere Veranstaltung vum Johr, des isch Jazz-Downtown, mit Jazz i alle Altschtadtlokal und wird vum hiesige Hoschpizverein durchgfiert.

Im Summer isch in Konschdanz onner vu de gröschte Flohmärkt vu Europa. Aan zwei Täg kummet 1200 Aabieter und 150000 Bsuecher um z kaufe und z schachere.

Im Summer, am zweite Wochenend vum Auguscht, feieret d Konschdanzer und Chrüzlinger s Seenachtsfescht (des hosst in Chrüzlinge „Fantastical“) mit enem gmeinsame Feuerwerk. Ville Konschdanzer lueget sich es Seenachtsfescht vu Chrüzlinge us aan, weils dett gmüetlicher zugoht und es vun de Schtadt veranschtaltet wird und drum (im Gegesatz zu Konschdanz) konn Eitritt koschtet.

Denn folget als weitere Fescht s Weifescht (im Juli), s Oktoberfescht, s Open Air Festival Rock am See und de Weihnachtsmarkt (im Dezember).

Alle Johr widder isch im Januar/Februar d Konschdanzer Fasnet. E bsunderi Veranschtaltig isch d Übertragung vun de Konschtanzer Fasnet-Sitzung (Konstanzer Fasnacht aus dem Konzil) im SWR/SR-Fernsähe. Det schwätzet se mol mehr, mol weniger Konschdanzer alemannisch. Des isch ällewell an em Zischtig im Januar odder Februar, am Obe um Virtel Nüüni bis um Virtel Zwölfe im Dritte Fernsehprogramm vun SWR/SR. Zwische 0,7 und 1,2 Millione Fernsehzuschauer lueget des in ganz Deutschland a.

Bekannt sind d Fanfarezüeg mit uffweckendi Fanfarestöß, dröhnendi Trommle und durchdringendi, schmetterndi Fasnetsruef nach Landsknechtart. A bsunderi Tradition hond d Nidderburger. D „Niederburg“ isch es älteschte Viertel vu Konschdanz und liggt am Seerhein. Es gitt det seit 1948 en Fanfarezueg. Seit 1980 hond se au e Abteilig mit Fahneschwenker („Fahnenschwinger“). D Uniforme sind grad so wie in de Zeit um 1600. De Fasnetsruef isch „Ho Narro, Ho Narro“.

Mit em Butzenlauf vu de „Gemeinschaft maskentragender Vereine und Zünfte von Konstanz“ gohts am Mittwoch vor em Fastnetsunntig um 20:00 Uhr vum Schnetztor los. Des isch de Aafang vu de Stroßefasnet. D Zugstreck goht ibber d Stroße Hussenstraße, Kanzleistraße, Tirolergasse, Münzgasse, Wessenbergstraße zum Obermarkt. Uugfähr 2500 Hästräger us Konstanz, Allensbach, Reichenau und Überlingen nemmet draa teil. Butze isch es mittelhochdeutsche Wort fir Schreckgestalt. 

En bsunderi Tag isch de Schmotzige Dunschtig (dees kummt vum schmalzige (friener Schmutz) oder fettige Dunschtig). Schon am Morge werret d Schüeler, Gymnasiaschte un d Fachhochschüeler „bfreit“, s Landratsamt und es Raathuus "ibbernomme". 

Am Schmotzige Dunschtig wird um 13:00 Uhr im Freie uf em Obermarkt es Jakobiner-Tribunal mit ugfähr 1500 Zuschauer abghalte. De „Aageklagte“ isch us Konschdanz oder drum enum. Es goht in selle Gerichtsverhandlung närrisch zu und isch in de Tradition vu de Jakobiner. E Weile später wird uf em Obermarkt de Narrebom vu de Fastnachtsvereinigung „Laugelegumper“ ufgstellt. Am Schmotzge Dunschtig umme Siebene am Obe goht de Hemmedglonkerumzug in de Niederburg vu de Inselgasse/Ecke Schreibergasse bzw. Gerichtsgasse aus los. De Umzug wird gmacht ibber d Konradigass, Klostergass, Rheingass, Münsterplatz, Wessenbergstroß und härt uff am Stephansplatz. Do nemmet uugfähr 3.000 Schüeler us elf Konstanzer Schule dra teil. Alle hond weiße (Nacht-)Hemde aa. Sechs Fanfarezüge heizet d Stimmung aa. Vier bis acht riesegroße weiße Hemdglonkerpuppe (Gole vu Goliath) werret mitgführt. Do zeiget d Schüelergruppe im Umzug uugfähr 52 Transparente, uff dänne bsundere Schwänk, wo s Schuellebbe luschtiger gmacht odder vergällt hond de stuunende Zuschauer (und au de Lehrer) zeigt werret. S Wort Glonker sull vum mittelhochditsche Wort „Glunke“ (hängende Locke) kumme und im wiitere Sinn en umschwankende, fuule Mensch bezeichne. De Bruuch sull us em End vum 19. Johrhundert stamme und vu Konschdanz durch d Lehrer in umliegende Städte trage worre si. 

Am Fasnet-Sunntig um 14:00 Uhr beteiliget sich so um die 75 Gruppe mit uugfähr 4.000 Teilnehmer fir 2 Stunde aan em große Umzug. Um die 25.000 Zuschauer lueget zu. Der Zueg goht vum Lutherplatz ibber d Laube, Stephansplatz, Fischmarkt, Marktstätte, Rosgartenstraße und härt uff aa de Dreifaltigkeitskirche.

Zum Abschluss vu de Fasnet in Konschdanz ziehet d Mitglieder vu de „Geldbeutelwäscherzunft“, wo en Frack oder e schwarzes Koschtüm und en Zylinder anhond, mit em Fanfarezug durch d Innestadt. Selle Trauerfigure tauchet am Obend vum Aschermittwoch d leere Geldbeutel, wo an em Stecke aagbunde sind, ins Wasser vum Karle-Steuer-Brünnele. Sie waschet se symbolisch aus, demit es nächschte Fasnet wieder Geld gitt, und Fasnet wird ertränkt.

D älteschte Konstanzer Fasnetvereine sind Elefanten AG vu 1880, Narrengesellschaft Niederburg vu 1884, Narrengesellschaft Kamelia Paradies vu 1886 und Giraffen vu 1887. Weitere hot mer im 20. Johrhundert gegründet, dabei au d Konstanzer Blätzlebuebe-Zunft im Johr 1934. 

Zur Erinnerung im ganze Johr aan d „Blätzle“ isch im Johr 1968 in der Nähi vum Schnetztor zwischem Blätzleplatz und em Augustinerplatz de "Blätzlebrunne" uffgestellt worre. D Blätzlebuebe hond en Häs us Stoffschuppe (Blätzle) und tobet durch d Stroße. Seller Brunne zeigt es bsundre Fasnets-Häs vu de Blätzlebue, wo us em Hahnekamm und sunscht nur no us Blätzle bstoht. Dem isch det en kleine Blätz und e Figur, wo e lang Naas macht beigsellt.

Fir en verdiente Fasneter, de Karl Steuer (*1909; †1962), isch es "Karle-Steuer-Brünnele" aan der Eck vu de Wessenbergstroß/Zollernstroß uffgstellt worre mit enner original bodeseealemannische Widmung: „S' Wasser, wo kunt us em See, me kas au drinke!“. Zur Erklärung: Vu sellem Charakter-Kopf vum Karl Steuer uffm Brunne läuft es Wasser usem rechte Naseloch in d Brunneschal.

Alte Konschdanzer Fasnetlieder werret in alemannischer Mundart gsunge.





</doc>
<doc id="6521" url="https://als.wikipedia.org/wiki?curid=6521" title="Jean Ziegler">
Jean Ziegler

De Jean Ziegler (* 19. April 1934 als Hans Ziegler z Thun, Schwiiz) isch e Schwiizer Soziolog, Politiker un Sachbuechautor.

Er isch au UN-Sonderbotschafter fir s Recht uf Nahrung un Mitglid vun de UN-Task-Force fir humanitäri Hilf im Irak. De Ziegler isch 1967-1983 un 1987-1999 Gämfer Abgordneter im Nationalrat fir d Sozialdemokratisch Partei vo de Schwiiz gsi.

De Ziegler gilt als e scharfzingiger Globalisierungkritiker. Er moniert unter ondrem, dass d Konzern jurischtischi Persone si derfe. Wege massiver Kritik on Schwyzer Banke in sinem Buech "Die Schweiz wäscht weißer" isch er als "Landesverräter" ogriffe un vu mehrere Inschtitute, zuem Teil erfolgrich, verklagt worre. Dr Prozess wege "Landesverrat" het aber zue me Freyschpruch gfiert.

De Jean Ziegler isch de Suhn vun eme ditschsprochige protestantische Omtsrichter gsi. In sinem Schtudium vun de Rechzswisseschafte isch er in dr Schwiizer Zofingerverein iitrette un het als iberzigter Antikommunischt gulte. Noch sine eigene Ussage isch er durich e zweijähriger Afrika-Ufenthalt als UN-Expert umittelbar noch dr Ermordung vum kongolesische Schtaatschef Patrice Lumumba un noch em Elend, wu ner dert gsehne het, zue re radikale Ändrung vun sine Grunduffassunge kumme.

De Ziegler het iberlegt, uf Kuba uszwandre. Aber noch sine eigene Ussage het em de Che Guevara gsait: "De Kopf vum Monschter isch hie. Hie isch dyn Platz, hie muesch kämpfe." De Ziegler isch in de Schwiiz bliibe, het vun do ab Soziologii schtudiert, isch vum Protestantismus zuem Katholizismus ibertrete un het statt dr ditsche d franzesisch Schproch brucht.

De Ziegler isch persenlig mit em Jean-Paul Sartre un de Simone de Beauvoir befrindet gsi. De Che Guevara het er bi dem sinem Bsuech durich d Schwiiz begleitet.

De Jean Ziegler isch bis zue siner Emeritierung im Mai 2002 Professor fir Soziologii on de Universität Gämf gsi un ständiger Gaschtprofässer on de Sorbonne z Paris.

In sine Sachbiecher het de Ziegler di historisch Rolle vun de Schwiiz mehfach kritisiert, unter ondrem wege ihrem Verhalte in de Nazizyt. Er het de politisch un wirtschaftlig Verantwortlige in dene Johr vorgworfe, durich de Ware- un Kapitalverkehr mit Nazidytschland iber Geldwäsch un Hondel mit Gold de Zweit Weltkrieg verlängert z ho. Er het aber au d Sowjetunion fir de Imarsch in Afghanistan kritisiert.

Dr Ziegler isch hit unter ondrem Mitglid vun dr UN-Task-Force fir humanitäri Hilf im Irak.





Video


</doc>
<doc id="6525" url="https://als.wikipedia.org/wiki?curid=6525" title="Erdmannlistein">
Erdmannlistein

De Erdmannlischtei isch en Uuftürmig vo drüü Findling im Wald zwüsched Wohle und Bremgarte.

Si sind warschiinlich abglageret vom Rüssgletscher am Ändi vo de letschte Iisziit. 

Me verzellt sich i dr Saag: näbet de Schtei isch emal de Iigang zu de Hööli vo Erdmannli gsii, bis si vo übermüetige Purschte verschüücht worde segid.

De Erdmannlischtei hät au as Chindlischtei ggulte.

Ganz noch gits en Halt vo de Bremgarte–Dietike-Bahn, wo «Erdmannlistei» heisst und vor allem bruucht wird vo Lüüt, wo de Erdmannlistei wänd go luege und uf em Platz näbedra öppis ässe.


</doc>
<doc id="6527" url="https://als.wikipedia.org/wiki?curid=6527" title="Fussball">
Fussball

Tschutte, oder au Schutte, und vom Hochdütsche überno: Fuessball, isch e Ballsport, wo zwei Mannschafte mit je elf Spiiler (eim Torhüeter u zäh Fäudspieler) gägenang aträte. Ziil isch es derbi, d Balle is gägnerische Tor ds bringe.

Fuessball wird vorwiegend mit em Fuess gspiut, jedoch dürfe d Tschütteler o anderi Körperteil, usgno si ihr Häng u Arme, verwände. Dr Goalie isch der einzig Spiiler vor jewilige Mannschaft, wo d Balle innerhaub vom eigene Strofruum mit dr Hang spiile darf.

Fuessball isch hüt eini vo de beliebtischte u am witischte verbreiteti Sportarte wäutweit, rangiert auerdings bir Zauh vo de regischtrierte Spiler dütlech hinger Volleyball uf Rang zwöi. Lut Agab vom Wäutfuessballverband FIFA hei im Jahr 2001 über 240 Millione Mönsche, wo i Verein organisiert si, i über 200 Länder Fuessball gschpiut. 207 Länder u autonomi Regione si Mitgliider vor FIFA. Vor auem di eifache Grundregle sowie di gringi Usrüstig, wo zur Usüebig vo däm Sport notwändig isch, hei das Spiu, wo wäutwit di gliche Regle het, so populär gmacht und het sini Usbreitig gförderet. D Mönsche verfolge Fuessball nid nur aus Zueschouer, är wird o vo viele im Amatörberich gspiut. Allei z Dütschland si sächs Millione Lüt i über 27'000 Fuessballvereine aktiv. Daderzue chömme no öbbe vier Millione Mönsche, wo i ihrer Freizit in Hobby-, Betriibs- oder Thekemannschafte regumässig oder i de Grümpelturnier Fuessball spiile. 

Es wird aber nid nur uf dr ganze Wäut Fuessball gspiut, sondern es gö o Millione Mönsche regumässig i Fussballstadie, um em Spiu zuzluege. Besonders z Europa u z Südamerika dominiert Fuessball d Sportberichterstattig. Wit meh verfouge d Spiu i aue Länder vor Wäut über ds Färnseh. D Fänkultur, wo sich drus entwicklet het, isch überwiegend männlech prägt u het glägentlech o Elemänt vom Hooliganismus u dr Homophobii vorzwise, aber äbefaus gägelöifigi Erschinige. Frauefuessball isch i dr öffentleche Wahrnähmig ufgrund vo dr männleche Prägig witus weniger präsent, doch nimmt är i einige Länder, wie bispiuswis de Vereinigte Staate, e bedütendi Roue i. 

Wie d Popularität vo dere Sportart zuegnoh het, isch o d Azau vo Fuessballverletzige gschtige. Öpe 40 bis 60 Prozent vo de Sportverletzige u 3,5 bis 10 Prozänt vo de Ufenthaut im Chrankehus si z Europa uf e Fuessball zrückzfüehre. Jedoch ligt die relativi Hüfigkeit vo de Verletzige dütlich hinger de Sportarte Rugby, American Football, Basketball odr Iishockey.

Au im Fuessball gets Regle: Fuessball wird im Profifuessball ufeme rächteggige Raseplatz, sältener eme Hartplatz oder emmer meh au ufeme Kunschtrase gspelt. 

D Längi vo de Goallinie söt zwösche 45 ond 90 Meter sii, d Siitelinie zwösche 90 ond 120 Meter. Be Länderspel send folgendi Maas vorgschrebe: 68 Meter Goallinie ond 105 Meter Siitelinie. S Speelfäld wer dör en wiisi Linie, wo mäistens us Chalk gmacht wird, omrandet ond gränzt so s Speelfäld iih. D Linie dörfe höchschtens zwölf Zentimeter bräit sii. Wiiter wird met dene Linie de Strofruum, d Mettellinie, de Aspelkräis ond de Goalieruum markiert.

Wiiter gets bem Fussball zwoi Goal. Si send 7.32 Meter läng ond 2.44 Meter höch. Die Goal befende sech i de Metti vo de Goallinie. De Rahme vom Goal bestoht us 2 Pföschte (lenks ond rächts) ond äinere Latte (obä). Dass de Ball ned hende i d Tribüne flüügt, het jedes Goal es Netz, wo de Fussball söt uufhalte. De Fuessball sälber esch rond ond söt useme Material wie Läder bestoh.

D Usröschtig vo de Fäldspeler ond vom Goalie send es Trikot, Stölpe, Schiinbäischoner, Fuessballschue ond chorzi Hose. De Goalie het mäischtens no Händsche ah. I de Regle stoht, dass d Speler käi Schmock dörfit träge ond auch Brölle söte besser ned träit wärde. Eso send Verletzige vorbeugt. 

De Ball dörf met em ganze Körper berüert wärde, osser de Ärm ond de Händ. De Goalie esch en Usnahm. Er het es onderschedlechs Trikot (mäischtens längärmig) wie d Fäldspeler ah, so dass de Schiedsrechter («Schiri») ehn guet gseht. Als äinzige Speler döf de Goalie de Ball au met Ärm ond Händ berüere. Das aber nome ennerhalb vom Stroofruum. Wiiter dörf er de Ball nome i d Hand neeh, wenn de Ball ned vomene äigene Metspeler absechtlech met Fuess oder Chnüü zo ehm abgspelt worde esch (Röckpass). Osserhalb vom Stroofruum esch de Goalie wie en normale Fäldspeler. Bemene Iiworf dörfe au d Fäldspeler de Ball i d Händ neh.

D Speelziit esch i zwöi Hälftene Iitäilt. Jedi esch 45 Miinute lang. D Pause i de Metti beträit maximal 15 Miinute. Die reali Spelziit esch aber mäistens e chlii lenger, well de Schiri ufgrond vo Speelonterbrächige loot lo nochspele, die sogenannti Nochspeelziit.

Dr Internazional Fuessballverband FIFA isch z Züri dehei, de Europäisch Verband UEFA z Nyon.





</doc>
<doc id="6529" url="https://als.wikipedia.org/wiki?curid=6529" title="Hohebannstein">
Hohebannstein

Dr Hohbannstei (dt. "Hoh(e)bannstein") isch e denkmolgschützte historische Grenzstei uff em Hohfirscht südli vu Friburg im Brisgau. D Besunderheit isch, ass es sich binem um e Fimfmärker handelet, wu e gmeinsame Grenzpunkt fier d Gmarkige vu Ebringe, Bollschwil, Pfaffewiler, Ehrechilche un Schallsched bildet. Sit eme Unfall bi Forschtarbede anno 1996 Johre stoht dr Originalstei im Dorfmusem z Pfaffewiler. Am middlerwili asprechend gstaltete Grenzpunkt stoht sit anno 1997 e Replik.

Dr Stei stoht im Wald, eschtlich vum Hohfirschtgipfel (496 m) in circa 410 m Hechi an eme beliebte Wanderwäg, 100 Meter vum Chalchbergwerk vu Bollschwil eweg.

Dr Hohbannstai isch 1748 errichtet worre un markiert dr Endzuestand vu dr Grenzuffdeilig vum Hohfirscht am End vum Middelalder bzw. in dr früehe Nejzitt zwische dr aligede Gmeinde, noochdem die gmeinsam Allmendnutzig nooch 1300 langsam zum Erlige chu isch und d Gmeinde (iber ihri Grundherre) versuecht hänn, meglichscht vil vu dem Berg in die eige Gmarkig zbringe.

Vor dr Errichtig vum Stei hets zimli vil Strit um dr jewilig Bann zwische dr Dörfer gä. Interessant isch in dem Zsämmehang, dass d Initiativ zue dere Grenziegig un au dr Grichtsprozess z Friburg deswäge vu dr Dörfer un nit etwa vu dere ihre adlige oder chilchliche Grundherre usgange isch.

Pfaffewiler isch bispilswis iber vier Generatione (also 100 Johr) sinene Grundherre z Staufe im Ohr gläge, endli ihri Asprüch uf Dalhuse uf dr Nordside vum Hohfirscht geltend zmache, bis sich endli einer dezue bequemt het, sälli z Friburg gege dr Ebringer Grundherr izchlage. Bim e Erfolg hätt Pfaffewiler praktisch dr gsamt weschtlich und nördlich Hohfirscht kontrolliert un Wolfewiler, wo si Bann zitwilig bis an d Hüser vü Ehlischwiler usdähnt gha het, vum Dürreberg und Hohfirscht abdrängt. Säll isch aber gschiteret un es isch trotzdem noch emol iber 200 Johr gange, bis d Banngrenze uffem Hohfirscht in dr hit noch gültige Form feschtglegt worre sin.

Dr Stei isch e uregelmässigs Fimfeck. Dr erscht Stei isch starch erodiert un durch Froscht und Unfäll ufgesprengt. Scho an sinem usrpringliche Standort isch sällewäg mit Isebschläg zämmeghobe worre. An sinem jetzige Standort im Dordmuseum z Pfaffewiler het mer au dr Sockel erneieret.
Dr nei Stei luegt jetz witter uss em Bode wie dr ald un stoht uffere Art Empore, so dass mer nimmi us Versehe an ihn ani fahre cha.



</doc>
<doc id="6539" url="https://als.wikipedia.org/wiki?curid=6539" title="Mels">
Mels

Mels (IPA: mɛls) isch ä politischi Gmaind im Kanton Sanggalle.

Mels lyt im Seeztal, südweschtlich vom historische Städtli Sargans.

Mit meh weder 139 Quadratkilometer isch Mels flächemässig diä gröscht Gmaind vom Kanton. Si kört zum Waalkreis Sargaaserland.

De tüüfsti Punkt isch döt, wo d Seez d Gmaind i Richtig Walesee verloot, uf 457 Meter über Meer. I de "Melser Au" i dr Ebeni am Rhy isch dr Boden uf 484 Meter. De högsti Punkt isch uf de Grosse Schiibe, en Berg mit . Im Süüde isch s Bärgmassyv vom Pizol, wo au als Summer- und Wintersportgebiet bekant isch.

Im Talbode vo de Seez und em Rhii liggid d Dörfer Mels, Heiligchrütz und Plons. E chli i de Höchi obe isch Mädris und Vermol mit em Chapfesee.

En grosse Tail vom Gmaindsgebiet lit im Wisstanetal, wo d Seez entspringt. Döt sin d Dörfer Schwendi und Wisstane, ehemoligi Walsersidlige. Fahre chame im Summer witer is Tal ini bis zu de Alp Walabütz. Im Wysstannetal sind vil schöni grossi Alpe: die gröössere drvo heisse "Gafarra, Lavtina, Valtüsch, Valtnov, Scheubs, Foo, Matt, Obersiez, Tüls, Näserina, Oberschtei, Oberlaui, Galans, Matells, Tamons, Gadims" und "Mädems." Das sind fasch alls uralti Fluernääme us dr Zyt, wo men i däm Piet no Romanisch gredt het.

D Nochbergmainde vo Mels sin im Norde Flums, Wartau und Sargans, im Oste isch ännet em Rhy Fläsch, e Bündner Gmaind, dänn witers Vilters-Wangs und Bad Ragaz, im Süde lit Pfäfers und im Südweste no d Gmaind Glarus Süd.

Mels hät en Bahnhof a de SBB-Linie Züri-Chur und en Autobahnaaschluss a d A3, wia au e Busverbindig ab Bahnhof Sargans is Wisstanetal.

I de ainzelne Dörfer häts diwärses Chliigwärb. Bim Bahnhof Mels und i de Nöchi vom Autobahnaaschluss häts au Industriibetriib. Uffällig sind di grosse Iichaufszänter bim Autobahnaaschluss.

Uf em Gmaindsgebiet vo Mels gits e paar militärischi Aalage, über- und underirdischi. Z Plons betribt d Schwizer Armee e Kasärne und s Rekrutierigszentrum, wo ali Stelligspflichtige us de Ostschwizer Kantön för e paar Täg mönd aatraabe.

Us Mels schtammt de Bänker und ehemolig Vorsitzend vo de Dütsche Bank, de Jo Ackermann.




</doc>
<doc id="6540" url="https://als.wikipedia.org/wiki?curid=6540" title="Armer Konrad">
Armer Konrad

Mit Armer Konrad hän sich zwoo ufständischi Büüre-Bewegunge bezeichnet. "Dr arm Konrad" isch noch em Albert Rosenkranz e Synonym fir „dr arm Mann“ – wiä mer mit "Hinz un Kunz" „alli Lit“ meint, meint mer mit „Konrad“ e (arme) Mann. E Kurzform vu Konrad isch Kunz (dtv-Atlas Namenkunde), wäge däm iberraschts nit, ass diä gliche Ufständ aü unterem Namme "Armer Kunz" belegt sin.

1. Dr arm Konrad im Friähjohr un Summer 1514 im Remstal (Wirttebärg). Er het sich gege e neiji Stiirordnung vu dr Regiärung vum Herzog Ulrich vu Wirttenbärg gwändet, drnäbe hän dr Büüre aü d Misswirtschaft un d Bstächligkeit vu dr Regiärungsbeamte druckt, s Fähle vu Rächtsschutz un d Verwiäschtunge, wu d Firschte bi dr Jagd uf ihrene Fälder agrichtet hän. Dr Arm Konrad isch bis zum uffene Ufstand mit wit iber doisert Teilnämmer furtgschritte un het d Herrschaft zu Verhandlunge kenne zwinge.

2. Dr arm Konrad im Summer 1514 in dr Gegend vu Bihl am Oberrhiin. Er isch ermunteret gsii dur d Nochrichte iber dr wirttebärgisch Ufstand un het sich entzindet an däne un witere Missständ: 
Dr Afiährer isch dr Bastian Gugel vu Bihl gsii, e Steihaüer. Zu meh wiä e baar lütstarki Umziig ischs z Bihl un in andere Ortschafte nit kumme, dänn dr Markgraf het mit bewaffnete Ritter un Fueßvolk däm Ufbegehre e Änd gmacht.
Diä zwee Arme Konrad hän – im Unterschiid zu dr Bundschueh-Bewegung – kei revolutionäre Charakter gha, sondern sin ender spontan entstande. Si hän Missständ welle abstelle, s alt Rächt welle erhalte, aber si hän nit uf e Änderung vu dr Gsellschaftsordnung abziilt. Beidi Erhebunge sin niidergschlage wore, dr Remstaler zimli bluetig. Näbe dr Bundschueh-Bewegunge miän aü d Arme Konrad as Vorlaifer vum Große Büüregriäg agsähne wäre.



</doc>
<doc id="6542" url="https://als.wikipedia.org/wiki?curid=6542" title="Bregenzer Ach">
Bregenzer Ach

D Bräagazar Ach isch an 80 km langa Fluss im öschtrichischa Bundesland Vorarlbearg.

D Bräagazar Ach entschpringt am Tannberg a d Gränz is Lechtal im Auafäldgebiet - nit direkt am Tannbergpass. Si fliasst in nordweschtlichar Richtung zum Bodasse. Im obara Toal ischt se no wenig verbout.
Vo Schopparnuo bis Beza bezühigswiis bis ge Rütte i d Parzella Bia ischt d Ach scho ghörig zwüschat Dämm inne quetscht. Blos noach Mella ischt no a kle a natürlichs Toal. Vom Ilouf vom Andalsbuchar-Kraftwerk weck ischt se wiedar in a ra schöna Schlucht. Vor Egg ischt s no amol verbout.
Unterhalb vo Egg got as ins 19 km lange Achtal. Des ischt a meischtens no a natürlichs Tal mit viele Kurva und Stromschnella. Allardings ischt bis Albarschwende fascht koa Wasser wells im Stolla vom Kraftwerk vo da VKW (Vorarlberger Kraftwerke) ischt. Zwüschat Alberschwende und Bozenau bim Dorenar Bahnhof ischt vo dem Kraftwerk a Becka zums Wasser langsam ablo. Döt schout d Ach nümma schö us. 

Im ganza Toal durch dia Achschlucht ischt uf de räachte Sita dia ehemalige Trassa vom Wäldarbähnle. Des ischt vo 1903 bis 1985 a 35 km lange Schmalspurbahn vo Brägaz ge Beza gsi. Hüta wörd nu no a korzas Stogg als a dampfbetreabni Museumsbahn betreaba. Bis zum Summar 2005 hot ma uf dera alte Bahntrassa no ganz guat z Fuass loaffa künna. Am 22. Auguscht 2005 hot a Hochwasser aber mindeschten 95 % vo ders Strecke überfluatat und an Huffa Mura weckgrissa.
Am End vo dem enga Tal ischt Kennlbach. Vo döt rinnt d Ach zwischat Dämm izwengt zum Bodasee und mündat zwischat da Landeshoptstadt Brägaz und Hard in See.


</doc>
<doc id="6549" url="https://als.wikipedia.org/wiki?curid=6549" title="Gotthardbahn">
Gotthardbahn

D Gotthardbaan (GB) isch e privati Isebaan i de Schwiiz gsi. Si häd e Linie vo Immisee (Kanton Schwyz) dur s Gotthardmassiv uf Chiasso (Kanton Tessin) pout und betribe. Wämmer hüt vo de Gotthardbaan redt, meint mer d Linie. Si isch Normalspurig.

Nach de Semmering-Baan (1854), de Brenner-Baan (1867) und de Mont-Cenis-Streki (1871) isch d Gotthard-Baan (GB) di vierti, aber au di küensti Isebaan dur d Alpe gsi. Lang hät mer drüber diskutiert, won d Baan gnau söli duregaa. Äntli, 1869 hät mer mit em Königriich Italie und 1871 mit em Tüütsche Riich en Staatsvertraag chöne abschlüüse. Es Jaar spöter, 1872 isch mit em Bou aagfange worde.

Am schnällschte isch es im Tessin fürschi gange und 1874 hät mer d Taalstrekkene im Süüde Abläntsche (Biasca) - Giubiasco - Luggarus (Locarno) und Lauis (Lugano) - Chiasso eröffnet. 

Am 1. Juni 1882 isch die durchgeendi Strekki vo Immisee uf Chiasso eröffnet worde. De Gotthardtunnel won 15003 Meter lang isch, isch zu säbere Ziit de lengschti Isebaantunnel vo de Wält gsii. Scho bald druf abe häds Militär aagfange d Strekki mit Feschtige z sichere. Z Eriels (Airolo) hett mer sogar mit ere künschtliche Lawine chöne de Tunneliigang verschütte.

Gliichziitig isch die Aargauischi Südbaan mit em Teilstück Rotchrüüz - Immisee als Zuefaart vo Aarau uf Goldau eröffnet worde. D Zuefartslinie vo Züri und Luzärn zu de Gotthardbaan sind erst 1887 fertig worde.

1909 isch d GB im Zug vo de Verstaatlichung vo de SBB überno worde. D Elektrifizierig isch 1922 abgschlosse worde. D Doppelspur hät mer aber scho churz nach de Eröffnig aafange boue.



</doc>
<doc id="6550" url="https://als.wikipedia.org/wiki?curid=6550" title="Südbadisch">
Südbadisch

Dr Begriff Südbadisch fir dr Dialäkt in Südbade (friähjer het mer gsait Oberbade) macht wisseschaftlig kei Sinn, wel dr Dialäkt zwische Hegau, Südschwarzwald, Markgräflerland, Briisgaü un Ortenaü kei Einheit bildet. Do isch niideralemannischs Bodeseealemannisch, Hochalemannisch un niideralemannischs Oberrhiinisch verbreitet, un im Rüüm Duttlinge aäu Schwäbisch. S Glich giltet fir dr Begriff Badisch, do sin fränkischi Dialäkt im Norde un Alemannisch im Süde unter einem Huet. 
Bade as e zämmehängendi politischi Einheit isch erscht 1806 entstande, diä sprochlig Üsbrägung vu däm Gebiit het aber viil friähjer stattgfunde.
Friili bezeichne mänki Lit, wu kei alemannischs oder fränkischs Bewußtsii hän, ihre Dialäkt as badisch („Südbadisch“ nännt si Dialäkt niäme). Do, wu no starke Dialäkt gschwätzt wird, unterscheidet er sich im badische Oberland (= Süde) un im Underland (= Norde) zimli: S eint isch Alemannisch, s ander Fränkisch. Meh Ähnligkeit mitenander het s Badisch vu dr Großstedt, also vu Friiburg, Karlsrueh usw., wels dur s Hochditsch iigebnet un enander agliche isch. 
Am endschte dät noch e Begriff badischi Umgangssproch Sinn mache – fir diä schriftnoch Sproch, wu vu Alemanne bsunders in dr Stedt gegeniber Främde oder Vorgsetzte verwändet wird oder wänns suscht „ghobe“ zuegoh soll. Do heißts drno z. B. "Hasch geschtern kei Zeit ghabt? Wo bisch gwäse?" Diä Umgangssproch schwätzt zum Deil aü zuezogeni oder assimiliärti Bevelkerung. Assimiliärt heißt do: D ürspringlig Sproch (Alemannisch) isch verlore gange, mer het sich stark im Hochditsch agnächeret. 
Dr Wortschatz vu dr verschiidene Dialäkt im Badische wird in dr „Arbeitsstelle Badisches Wörterbuch“ in dr Uni vu Friiburg i. B. gsammlet.




</doc>
<doc id="6551" url="https://als.wikipedia.org/wiki?curid=6551" title="Badisch">
Badisch

Badisch beziägt sich uf



</doc>
<doc id="6570" url="https://als.wikipedia.org/wiki?curid=6570" title="Guggenmusik">
Guggenmusik

E Guggemusig isch e Musigart, wo bsonderscht in d Fasnetsziit bin nem Umzug odr in nem Feschtzelt gspiilt werd. Und glych heisse au d Gruppe, wo mit dere Musig ufträtte; i dr Churzform "Gugge".

Bi dä Guggemusik werdet vili bekannti Liedär vo frühner und vo dä hütige Ziit gschpiilt. Und au wänn ma d Melody guet erkenne cha, werdets mit vollere Absicht es bizeli schräg oder schiäf gschpiilt. Da alles in nem schnelle Rhythmus, wo zum mittanze iiladet. Dabii schpiilt mä meischtens uuf Blechblasinschtrument und mit alle Arte vo Schlagzüüginschtrument. Aber au andiri schuurig luuti oder tradizionelli Inschtrumänt wiä d Sackpfiife werdet mängmol bruucht.

Eini vo de kulturelle Wurzel vo dr Guggemusik lyt in eme alte Bruuch vo de Alemanne, wo im 16. Jh. zum erschte Mol überliferet isch. Selle hän dodemols de Lärm mit Hörnere, Glockene un Rassle gmacht.

Im 1874 danne hän ä paar Musikante bim Basler Morgestraich erschtmols afänge Bloosmusik zspiile. Zerscht isch des nit guat achomme abr mit de Zit hän d Lüt s akzeptiert un s isch ä Johrzent schpätr danne au polizeilich erlaubt gsi. Eso isch d Guggemusik danne ä feschte Bschtandteil vo dr Fasnet im Rumm um Basel erum worre un hät sich spöter einersiits in d Zentralschwiiz un andrersiits in s Schwobeländli usbreitet. Sit do isch se danne ä feschtr Bschtandteil vo de Basler un de Luzerner Fasnet un vo de schwäbisch-alemannische Fasnet um Südbade erum gsi. Im obere Schwobe gits sit ä paarne Johrzenti au scho ebbis ähnliches wie d Guggemusik, selle nennets abr Lumbe- odr Chatzemusik. Sit de 90er Johre un au hitztag no gits danne soebbis wie ä Modewelli bi de Gugge un eso breitet sich d Guggemusik alswiitr us un isch woohrschins in a paarne Johre übrall in de alemannisch Fasnetsregio un au bim sognennte „Fasching“ im Rhyländische un anderschtwo zfinde.




</doc>
<doc id="6574" url="https://als.wikipedia.org/wiki?curid=6574" title="Uzwil">
Uzwil

Uzwil (bis 1964 offiziell "Henau" gheisse) isch e Gmaind im Waalchrais Wiil vom Kanton Sanggale i de Schwiz.

Uzwil lit im Ondertoggeborg und grenzt a Oberuzwil, Oberbüre, Zuzwil, Wiil und Jonschwil. D Gmaind bestoht us sibe Dörfer und Wailer, nämli Uzwil, Nideruzwil, Henau, Algetshuuse, Niderstätte, Oberstätte und Stolzeberg. Dor Uzwil flüüst de Bach Uze, wo e chli witer une i d Thur flüüst.

De Name Uzwil (IPA: []) chunt vom Name "Uzzinvillare", wa sovil wie "Hof vom Uzzo" bedütet. S erschtmol isch Uzwil 819 n. Chr. inere Urchund erwähnt, wo en gwüsse Rotphald sini Bsitztümer (Land) em Chloschter Sanggalle vermacht. Er hett dur die Stiftig wölle sicherstelle, dass sini Seel in Himmel chunt. De Name vom Dorfbach "Uze" isch e jüngeri Bildig usem Ortsname.

Bis 1804 isch Uzwil, dozmol no underem Name "Gmaind Henau" en ener verschloofes Burenäscht gsii. D Landwirtschaft isch fascht di ainzig Iinamequelle gsii. No um 1820 ume sind nochere Missernt Lüüt verhungeret, und vil Uzwiler sind uf Amerika usgwanderet.

Denn hett de Unternemer Matthias Naef z Nideruzwil e mechanischi Weberai uftue. Das isch de Grundstai für d Industrialisierig vo Uzwil gsi. 1856 isch d Isebahnlini Sanggale-Zöri baut worde, und das hett de Industri und dodemit de Iiwohnerzahl en gwaltige Schuub geh.

Di Industrielle Benniger und Büeller hend denn mit de Errichtig vo irne Güsseraie und Maschinefabrike s Bild vo Uzwil nochhaltig prägt, und Uzwil i de Welt bekannt gmacht.

S Woppe vo Uzwil zaigt 3 Waizeähre, wo di immer no sehr aktiv Landwirtschaft um und in Uzwil symbolisiered, zäme mit me halbe Zahrad, wo es Symbol für d Industri isch.


Armin Eberle et al.: "Uzwil - Unser Weg". ISBN 3-033-00244-7



</doc>
<doc id="6578" url="https://als.wikipedia.org/wiki?curid=6578" title="Portugal">
Portugal

Di Portugisischi Rebublik esch es öiropäischs Land im Südweschte vo de Iberische Halbensle.

S Land werd im Weschte ond im Süde vom Atlantische Ozean ond im Norde ond Oschte vo Spanie begränzt.

Au d Inslegruppe vo den Azore on vo Madeira ghörd zu Portugal.

Portugal het öppe 10,5 Millione Iwoner. De gröscht Teil vo de Bevölkerig wohnt in Lissabon, Porto ond de Aglomeratione vo dene Stedt. Di ländleche Regione send ossert velne Chlischtädt nor schwach besedled.

Di wechtigschte andere Stedt send:<br >
Braga, Funchal, Evora, Gaia, Aveiro, Coimbra, Viseu, Guarda, Almada, Setubal, Amadora, Barreiro, Viana do Castelo, Figueira da Foz, Guimaraes, Faro, Portimao, Leiria, Ponta Delgada, Angra, Queluz, Odivelas, Agualva-Cacem ond Castelo Branco.

Grossi Häfe sind z Aveiro, z Porto, z Lissabon, z Sines und z Setúbal.



</doc>
<doc id="6585" url="https://als.wikipedia.org/wiki?curid=6585" title="Krakau">
Krakau

Krakau (polnisch "Kraków") esch en Stadt im süüdleche Pole, Region Małopolska. 

Es esch berüemt förs historisch Stattzentrum. Krakau esch eini von de drei grosse Weichselstedt (Krakau, Warschau, Danzig), en alt Königs-(Haupt-)Stadt vum Land (Königsbuerg Wawel) un Bischofssitz mit Kardinalsstand (da frihere Papscht Johannes Paul II. esch vorher Erzbischof vun Krakau gsin).

Es hend em Mittlalter au viile Künschtler aus em Ausland dort gschafft, bsonders aus Deutschland, wia dr Veit Stoss, der den Maria-Altar gschnitzt hot. Em 19. Jhd. hot d Stadt zom Östreichisch Kaiserreich ghört, bis anno 1918. Dr zweite Weltkrieg hat en Krakau net gar so arge Schäda ogrichtet wie en manch andre Städt.



</doc>
<doc id="6586" url="https://als.wikipedia.org/wiki?curid=6586" title="Kander">
Kander

Kander isch de Name vo zwee Flüss:



</doc>
<doc id="6587" url="https://als.wikipedia.org/wiki?curid=6587" title="Kander (Schwarzwald)">
Kander (Schwarzwald)

D'Chander (uf Hoochdütsch "Kander") isch e Fluss im Süüdweste vo Bade-Württeberg.

D Chander entspringt am End vom Chandertal am Hochblaue im Schwarzwald. Innerhalb vo de erschte 10 km vo ihrem Verlauf bis Chander legt de Fluss scho 650 Höhemeter zruck. Insgsamt het de Fluss uf sinere Längi vo 22 km bis zue sinere Mündig in de Rii bi Märt e Gefäll vo 750 Meter.
Uf ener Längi vo 2,6 Kilometer bis zuer Bruck vo de B 3 isch d'Chander e Fluss us de erschte Ordnig.

De Name "Chander" schtammt us em Keltische vo "Kandera" („di wu klar fließt“).

Als Verkehrswäg hät d'Chander ufgrund vo ihre ringi Diefi un Breiti kei Bedütig, will si unbefahrbar isch.


</doc>
<doc id="6589" url="https://als.wikipedia.org/wiki?curid=6589" title="1848er-Revolution">
1848er-Revolution

D 48er Revolution, au bekannt als Früehlig vo de Natione oder Johr vo de Revolutione, isch ä Reihe vo Revolutione z Europa gsi, wo mit de französische Revolution im Februar 1848 z Paris aagfange het un bald uf de Rescht vo Europa überegschwappet sin. 

Diä Revolutione sind d Konsequenze von ere Reihe vo soziale und politische Veränderige i de erschte Hälfti vom 19. Johrhundert gsi. I de Politik hend sowohl d bourgeoise Reformer wie au di radikale Politiker d Regierigsform de veränderete Umständ welle apasse. I de Gsellschaft hend technologischi Neuerige noii Lebensumschtänd für d Arbeiter gschaffe und di volkstümlichi Press ä nois politischs Sälbschverschtändis gschaffe. Noii Ideeä wie Nationalismus und Sozialismus sind populär worde. De Dropfe wus Fass zuem überlaufe brocht hed, sind Misserntä und wirtschaftligi Rückschläg gsi, wu e Hungersnot under de Bure un em stedtische Proletariat zur Folg gha het.

S Ergebnis isch ä Welle vo Revolutione gsi, wo sich über Europa usbreitet und noii Hoffnig für di liberale Reformä bis noch Brasilie brocht het. Dr Uftakt isch 1847 in dr Schwiiz bassiert, wo s einzige europäische Land gsi isch, wo in dere Ziit die liberal-nationale Ideä nochhaltig verwirklicht worde si.

In Europa hend 1848 Grossbritannie, Holland, Serbie, Pole und Russland kei Revolution erlebt. 

Z Pole, wo dr westlig Deil drvo vo de Preusse, dr östlig vo de Russe und dr Süde vo Östriich beherrscht worde si, het s in de obere Klasse vil Unzfriideheit ge und scho 1846 hai d Nationaliste für Unruehe gsorgt. Au hai vili Pole d Revolutione in andere Länder understützt, wie dr General Józef Bem und dr Henryk Dembinski, won e polnische Division kommandiert het, die z Ungarn. Im preussische Pose het d Regierig s Entstoh von ere bewaffnete Miliz zerst understützt, wo aber d Angst vor Russland chliiner worden isch und die Miliz e Gfohr für die preussisch Herrschaft hätt chönnte wärde, het se se underdruckt. Östriich het z Galizie, so wie e Generation vorhär d Preusse z Pose, d Buure emanzipiert, wo so as Ukrainer es sehr vil chliiners Interässi an ere national-polnische Revolte gha hai. Em Widerstand in de Stedt hai d Östriicher militärisch und politisch es Ändi gmacht, under anderem mit eme Bombardement vo Krakow im April und vo Lembärg im November 1848, und denn hai si Krakow au no si semi-autonome Status wäggnoh.

Z Russland het es no kei richtigi bürgerligi und proletarischi Klasse gha, wo sich organisiert und Masseversammlige gmacht hend zum e Revolte chönne azettle. 
Uf de britische Insle het d Mittelklass mit de Reformakte vu 1832 s Stimmrecht übercho und isch so befriidiget worde. D Tätlichkeite, d Gwalt und Petitione vo de Chartiste Bewegig isch mit de Petition vo 1848 zum ene End cho. D Abschaffig im Jahr 1846 vo de gschützte Landwirtschaftstarif, "Chorn Stüüre" gnennt, het dr proletarisch Iifer entschärft. Au z Irland hed es kei Revolution ge, da dor wege d Hördöpfelknappheit vell Lüüt händ müesse hungere und sterbe und alli Versuech sich z organisiere wie währed dr Jung Irländer Rebellion 1848 si vo der änglische Regierig unterbunde worde si.
D USA isch vo dene europäische Revolutione recht isoliert gsi und hend nüüt mitbecho, wil si selber beschäftiget gsi sind mit ihrne eigete wachsende soziale Problem. Nach em Summer vo de Revolutione in Europa isch i de USA en Kandidaat vo de Free Soil Party zum President gwehlt worde.
Die skandinavische Staate si kuum betroffe gsi, und d Schwiiz het scho im Johr vorhär mit em Sonderbundschrieg ihri soziale und politische Problem chriegerisch glöst und 1848 dr neu nationali Konsens in ere neue Verfassig zum Gsetz gmacht, wo dr modern Bundesstaat begründet het.

Au wän di umittelbare Ergebnis vo de Revolutione nume churzfrischtig gsi sin, het de Früehlig vo de Natione grosse Iifluss uf d Gschicht vo dr zweite Helfti vom 19. Jahrhundert gha.

Dr Alexis de Tocqueville het i sine "Recollections" bemerkt, dass: "d Gsellschaft in zwei Teili uftrennt worde isch: Diä wu nüüt hend usser s gmeinsamä Verlange, und diä wu alles hend und dur de Terror zämmegschlosse sind, wo si gmeinsam usüebe."



</doc>
<doc id="6590" url="https://als.wikipedia.org/wiki?curid=6590" title="Sexismus">
Sexismus

Unter Sexismus verstoht mer jedi Art vu Diskriminierg, Unterdruckig, Zrucksetzig un Benochteiligung vu Mänsche ufgrund vu ihrem Gschlächt. Zum Sexismus im wytre Sinn zelle au kulturäll bedingti Gschlechterrolle - Stereotype vun Wybligkeit un Männligkeit, mit dr Uswirkung, ass es Verhalte vu Fraue un Männer, hyfig uubewusst, mit zweierlei Maß gmässe wir. 

Je sterker individuälli Abwychige vu kulturäll erwartete Rolleverhalte missbilligt oder sogar bstroft wäre, umso schwiriger isch s fir di Beteiligte vorherrschendi Stereotype dur Emanzipation z durbräche.

Sexismus isch s erscht Mol dur d Frauebewegung kritisiert wore un isch mittlerwyli au Gegestand vu dr Gsetzgebig un dr Sozialforschig. S betrifft in vile Kulture in dr Hauptsach d Fraue. S git aber mittlerwyli fascht iberal meh- oder weniger stark usprägti Tendenze zue Emanzipatione un zuer versterkte Anerkännig vu dr Benochteiligunge vu Fraue.

In dr weschtlige Gsellschafte isch syt dr 1990er Johre e Trend z erkänne wäg vu dr Konzentration uf d Unterdruckig vu Fraue hii zuen ere Betrachtig vu dr Gschlächterverhältnis insgsamt (Gender Studies).


</doc>
<doc id="6591" url="https://als.wikipedia.org/wiki?curid=6591" title="Freikörperkultur">
Freikörperkultur

Fraikörperkultur, churz au FKK und seltniger o Naturismus isch e Läbesart, wo in Harmoni mit de Natur stoot:

Dr Blickwinkel isch also witer wie bim Nudismus oder bim FKK, wu s in dr Hauptsach nur um Freyzytgschtaltung ohni Kleidung geht.

Naturischte meine, mer soll mit alne "vierzeh Sinn" s Lebe gspire. Dodebi spile di sibe Sinn vun de Hut (Taschte, Druck, Vibration, Schmerz, Hoorberierung, Wärmi, Kälti) e wichtigi Roll.

Witri Komponente vun dr naturistische Lebeswis sin:

D Achtung vor em ondre Gschlecht wird gross gschribe, au d Familiebezogeheit. Au unter Naturischte gilt d gsellschaftlig Konvention, dass effentligi sexuelli Aktivität nid gwinscht sin. 



</doc>
<doc id="6592" url="https://als.wikipedia.org/wiki?curid=6592" title="Frühling">
Frühling

S Friehjohr, au Früelig, Langse oder Üstag, isch eine vo de vier Johreszite vo dr gmässigte Klimazon. Uf s Friehjohr folgt dr Summer, druf s Spotjohr un schliessli dr Winter.

Je nochdäm, ob uf dr Sydhalbkugel oder dr Nordhalbkugel Friehjohr isch, unterscheidet mer zwische Nordfriehjohr un Siidfriehjohr. Ufgrund vum wandernde Zenitstand (subsolarer Punkt) vo dr Sunn zwischem siidliche un nördliche Wendekreis widerholt sich s Friehjohr in jedere Hemisphär jährlich. Es isch wege dem au mögli, usem Siidfriehjohr e Nordspotjohr z'folgre un umkehrt.

Astronomisch fangt s Friehjohr mitem Friehjohrs-Tag-un-Nacht-Gliiche a:

D'Erdax stot tangential zue dr Erdbahn un dr subsolar Punkt uf dr Erdchugle yberschrittet dr Erdäquator vu Süde nooch Norde (Nordfrüehling) bzw. umgchehrt bim Südfrüejohr.

D'Sunne trättet uf ihrer schinbare Bahn um d'Erde debi ins Dierkreiszeiche Widder (Nordfrüelig) bzw. Woog (Südfrüehlig).

Meteorologisch gsehe fangt s Friehjohr am 1. März a. D'Meteorolog ordne d' Johrszyte ganze Monat zue. Dr Winter hört fyr d' Meteorologe im Februar uf. Dr Fryhling umfasst d' Monat März, April un Mai. Des hängt mit em Sunnestand uf dr Erdoberflächi un domit mit dr igstrahlte Energi zämme, wo massgäblich d'Temperature bestimmt.

Astronomisch hört s Friehjohr mit dr Sommersunnwend uf (21. Juni uf dr Nordhalbkugel, bzw. 21. oder 22. Dezember uf dr Siidhalbkugel). Wyl d Umlaufbahn vo dr Erd um d Sunn um 1,7 Prozent vun ra Kreisbahn abwicht, sin d' vier Jahreszyte nit ganz glich long. D Siidwinter sin wege dr grössri Entfernig vo dr Sunn theoretisch ä bisli strenger als de Nordwinter, allerdings isch ufgrund vu dr Form vu dr Antarktis d'Südhalbkugle sowiso chälter wie d'Nordhemisphäri vu dr Erde.

Dr phänologisch Friehjohrssaafang (noch dr Entwicklung vun bstimmte Pflanze) ka vum astronomische erhebli abwiche un wird in verschiedeni Phase yteilt. Dr Itritt vo däri Phase wird durch de Beginn vo dr Bliete vun typische Pflanze definiirt. D Monet März, April un Mai in dr nördliche Hemisphär bzw. September, Oktober un November in dr siidliche Hemisphär ghöre zum Friehjohr.

In viili Kulture git's ä Friehjohrsfescht un Friehjohrsrite. So leite sich zum Bispiil diversi kirchlichi biweglichi Fyrdi vum Datum vum Friehjohrsonfang ab. 

Nit vollschtändig klärt sind d Ursache fyr d Friehjohrsmidigkeit.




</doc>
<doc id="6596" url="https://als.wikipedia.org/wiki?curid=6596" title="1848er-Revolution in den deutschen Staaten">
1848er-Revolution in den deutschen Staaten

Ditschlond isch um 1848 a Blätzlihääs us iber 30 Staate gsi, wu noch em Wiener Kongress vun 1815 im Ditsche Bund zämmegschlosse gsi sin.

E liberale Druck het sich durich di ditsche Staate usbreitet. Jede Staat het sini eige Usprägung vun de Revolution durichgmacht. Viili Firschte hän Ongscht ghet, s Schicksal vum Louis-Philippe vun Fronkrich z teile un sin e Wiili rueig gsi. D Revolution het z Fronkrich am Änd vum Februar ongfonge un sich bal uf Ditschlond usbreitet. Im Side un Weschte vun Ditschlond sin großi Volksversommlunge un Massedemonschtratione stattgfunde. Dodebii sin in de Hauptsach Frejheit fir d Zitunge, Versommlungsfrejheit, Volksbewaffnung und e ditsch Parlament gfordert worre.

Z Berlin, de Hauptstadt vun Preiße, hän sich d Lit versommelt, teilwiis in Biergärte oder usserhalb vun d Stadttor oder vorm Kinigspalascht, zum ihri Forderunge on d "Address vum Kinig" z richte. Wel de Friedrich Wilhelm iberwältigt gsi isch vum Druck, het er allne Forderunge vun de Demonschtrante nochgää, au de Parlamäntswahle, de Verfassung un de Frejeit fir d Zitunge. Er het sogar verschproche, dass Preiße im e neije Ditschlond ufgeht. Aber om 18. März isch e großi Demonschtration stattgfunde un eber het zwei Lit verschosse, un d Sitution isch eskaliert. Barrikade sin ufgrichtet worre, de Kompf het ongfonge, un Bluet isch eso long gflosse, bis d Truppe zruckgruefe worre sin. Dodenoch het de Friedrich Wilhelm versuecht, de Effentlichkeit z versichre, dass es wider e Reorganisierung vun de Regierung gäh wird, un au d Volkbewaffnung zuegsait. Om 21. März het er deno e Parad mit e paar Minischter un Generäl abghalte, wu si alli Schwarz, Rot un Gold trait hän.

Am End vum Johr 1848 hen d Arischtokrate, dodebii au de Otto von Bismarck, un d Generäl d Macht z Berlin unter Kontroll kriegt. Die sin nit endgiltig im März verschwunde gsi, sundern nur zitwilig in Hintergrund träte. De General vun Wrangel het d Truppe uf Berlin gfiehrt un di alte Kräft wider iigsetzt. De Kinig Friedrich Wilhelm het sich gli wider uf däne ihri Syt gstellt. Im November het er s Parlamänt ufglest un e eigni Verfassung iigsetzt. Die het sini Macht zemäntiert.
Die Verfassung isch in de negschte Johre witerentwickelt worre, do het s deno e Herrehus un e Londtag gäh. D Londtag isch durich s Drejklassewahlrecht bstimmt wore, immer e Drittel noch em Ufkumme vun de Stiir. So ischs kumme, dass 80% vun d Wählar nur e Drittel vun de Sitz kriegt hän.

Z Bayre isch e neiji liberali Regierung, s Märzminischterium, dron kumme. De Kini Ludwig het nochgäh un sini Gspusi Lola Montez, wu zviil Geld usgäh het, gschasst, zum d Effenlichkeit z berueige. Er het zimli nochgäh un versuecht, e Einigkeit z erreiche un het so d Monarchii grettet.

Z Dreschde het s Volk uf de Strosse Wahlreforme un e sozial Juschtizsyschtem gfordert. De Richard Wagner het sich selber in de Revolution uf de Syt vun de demokratisch-republikanische Bewegung engaschiert un iigsetzt. Speter, im Maiufstond vu Dreschde vum 3. bis zum 9. Mai het er di provisorisch Regierung unterstitzt. Zämme mit de Aafiehrer vum Uschtond het er Dreschde om ninte Mai verlosse un isch in s Exil in de Schwiz gange, fir dass er nit verhaftet worre isch.

Z Heidelberg het om 8. März 1848 e Grupp vun ditschi Liberale ogfonge, Plän fir e ditschi Nationalversommlung z schmiide. E Vorparlament het om 31. März in de Fronkfurter Paulskirich tagt. D Mitgliider hän zue freije Wahle fir gonz Ditschlond ufgruefe un di ditsche Staate hän dem zuegstimmt.

Om 18. Mai isch endli d Nationalversommlung in de Paulskirich zämmekumme. Vun de 550 Delegierte vum erscht freije ditsche Parlament sin eso viil Professore (94), Lehrer (30) oder sunschtigi Studierti (233) gsi, dass es e "Professoreparlament" gnännt wore isch. S sin wenig richtigi Politiker din gsi. E Teil vun de Delegierte kon noch em Stommlokal identifiziert wärre:

Uter em Vorsitz vum liberale Politiker "Heinrich von Gagern" het sich d Versommlung drongmacht, e moderni Verfassung fir e vereinigts Ditschlond z schaffe.

Vun Onfong o sin de Regionalismus, d Unterstitzung vun lokale Gschichte vor de gsommtditsche Sach un de Eschtrichisch-Preißisch Konflikt s Houptproblem gsi. De Erzherzog Johann vun Eschtrich isch als Ibergongs-Staatsoberhaupt, als "Richsverweser", iigsetzt worre. Des isch de Versuech gsi, e provisorischi Exekutive iizsetze, aber viili Staate hän des deno ignoriert. Des isch e Schwechi vun Onfong o gsi. D Nationalversommlung het d Reputation verlore, wu Preiße sini eigene politische Intresse in de Schleswig-Holschtein-Frog ohni s Parlament z froge durichdruckt het. E ähnligi Diskreditierung isch z Eschtrich passiert, wu e Volksufstond vum Militär niidergschlage worre isch.

Aber trotzdäm hän d Diskussione iber d zuekinftig Verfassung ongfonge. D Hauptfroge sin gsi:

Bal hän aber d Ereignis d Diskussione iberholt gha. De Abgordnet Robert Blum isch vun sine Kollege zruck uf Wien gschickt worre. Er het solle d Reaktion vun de Eschtrichische Regierung untersueche. De Blum het bi de Stroßekämpf mitgmacht, isch verhaftet un deno om 9. November hiigrichtet worre, au wänn er sich no uf sini parlamentarisch Immunität beruefe het.

Au wänn viil Erfolg vun d Märzrevolution in viile ditsche Staate wider zruckgnumme worre sin, isch d Diskussion z Fronkfurt witergonge, het aber de Kontakt mit de Gsellschaft verlore.

Im Dezember sin deno d "Grundrecht fir s Ditsch Volik" verabschidet worre. Alli Burger sin vor em Gsetz glich gsi. Am 28. März 1849 isch de Entwurf vun de Verfassung verabschidet worre. S neiji Ditschlond soll e konschtituzionälli Monarchii sii un s Oberhaupt, d Kaiser vun de Ditsche, soll erbli sii un jetzert vum Kinig vun Preiße usgiebt werre. Die Entscheidung fir de Kini vun Preiße isch mit 290 Stimme bi 248 Enthaltunge durichgonge. D Verfassung isch vun 29 Staate onerkonnt worre, aber nit vun Eschtrich, Preiße, Bayre, Hannover un Sachse.

Om 2. April 1849 het e Delegation vun de Nationalversommlung de Kinig Friedrich Wilhelm z Berlin troffe un em d Kron vum Kaiser unter de neije Verfassung aabotte.

De Friedrich Wilhelm het de Delegation gsait, dass er sich gehrt fiehlt, aber d Kron nur vun "Seinesgleichen", d. h. vun de ondre suveräne Firschte un de freije Städt onämme konn. In eme spetere Brief an sini Verwandte z Änglond het er deno gschribe, dass er s Ogebot vum "Pöbel" nit onnämme het kinne, d Kron wär voll gsi vum Gstonk vun de Revolution un voller Dreck un Schmutz.

Eschtrich un Preiße hän deno ihri Abgordnete vun de Versommlung zruckzoge un d Vosommlung isch bal ussenondar gloffe. Di radikalschte Mitgliider hän sin uf Stuegert gange un dert vum 6. bis zum 18. Juni als Rumpfparlament tagt. Bewaffneti Ufständ, bsundersch z Sachse un z Bade hän nit long ghebt, die sin vum preißischr Militär niidergschlage worre.

D Ergebnis vun de Märzrevoltion sin alli wider zruckgnumme worre un bis 1851 sin d Grundrecht fascht iberall ufghobe worre. Viil entteischti ditschi Patriote sin in d USA gonge, au de Carl Schurz. D Emigrante sin dert als 48er bekonnt worre.


Di Badisch Revolution"



</doc>
<doc id="6597" url="https://als.wikipedia.org/wiki?curid=6597" title="Tanga (Kleidung)">
Tanga (Kleidung)

E Tanga (portug. vu Tupi "tanga" Lendeschurz) isch e Bikini, wu uf Bänder un e Stoffdrejeck reduziert isch. Urspringlig chunnt dr Tanga vu Brasilie. E Wyterentwicklig vum Tanga isch dr Stringtanga.

Dr Uusdruck Tanga, eigetli Tanga-Slip, het sich au fir dr Slip yybiirgeret, wu as Unterwesch trait wird. Dää het um d Huft nume ne dinn gschnitte Band oder Bänder, bedeckt aber e weng au s Gsäss.

Dr Stringtanga ähnelt em Tanga, di hinter Drejecksform isch aber wyter uffezoge oder si fählt ganz. Wyter unte zwische dr Gsässbacke isch nume ne Stoffstreife oder -bändel. D Bezeichnig String chunnt vu "string", em änglische Wort fir e Saite oder e Schnuer.

Dr G-String bstoht usschliesslig us em vordere Drejeck, ere Schnuer iber d Huft un ere Schnuer zwische dr Bei.


</doc>
<doc id="6601" url="https://als.wikipedia.org/wiki?curid=6601" title="Grosspolnischer Aufstand von 1848">
Grosspolnischer Aufstand von 1848

De Großpolnisch Ufstond vun 1848 (Polnisch: "powstanie wielkopolskie 1848 roku") isch e militärische Ufstond gsi im Gebiet vum Großherzogtum Pose geg d Besetzung durich d Preißisch Armee im Friehjohr vun de Natione vun 1848. 

Uusgfiehrt worre isch dä Ufstond unter de politische Fiehrung vum Nationalkomitee z Pose (Komitet Narodowy w Poznaniu). Noch de militärische Siig in de Schlachte vun Miłosław un Sokołów het de link Fligel vun de Fiehrung versuecht e Guerilliataktik onzwende, aber de recht Fliigel het welle e greßri Autonomie fir s Herzogtum Pose uszhondle. D Kapitulation isch deno om 9. Mai 1848 unterzeichnet worre.




</doc>
<doc id="6602" url="https://als.wikipedia.org/wiki?curid=6602" title="Schamhaar">
Schamhaar

Mit Schamhoor wird d Behoorung vun de männlige un wiblige Gschlechtsorgan un dr ongrenzende Regione bezeichnet, wu sich usbilde mit de sekundäre Gschlechtsorgan am Beginn vun de Pubertät.

D Schamhoor sin meischt kräftiger un dunkler wie s Kopfhoor, bi Rothoorige, seli Hellblonde un Schwarzhoorige au glichfarbig. Bi Europäer sin s hifig glockt oder kruselt, bi Afrikaner engkruselt un bi Asiate un de omerikanische Uriiwohner ender glatt un stärker ooligend. Au d Hoordichti un s Mass vun de Usbreitung sin genetisch bedingt un wege dem indviduell verschide. Debi fallt uff, dass d Schambehoorung vun Männer generell weicher isch wie bi de Fraue.

Biologisch stihn d Schamhoor, wie au d Achselhoor, im Dienscht vun de Verdunschtung vun de Duftdrise-Sekret fir de gschlechtsschpezifisch Liibgruch im Scham- un Leischteberich, wu in dr Friezit vun de menschlige Abstommung, wie bi dr ondre Primate un dr ondre Seigetier hit no, e gressri Beditung ghet het. Usserdem diene si au zum Schutz vor Fremdkerper un Kronkheitserreger.

D vollständig oder fascht vollständig Entfernung vun de Schamhoor nennt mer Intimrasur, d teilwis Entfernung vun de Schamhoor (vor allem sitlig zue de Oberschenkel) in de Bikinizone bi Fraue isch vil witter verbreitet un wird au Bikinirasur gnennt. Dr Iibergong zwische beide Variante isch fliessend. Aber au d komplett Intimrasur erfrejt sich in Europa vor allem bi de junge Generation ere immer gressere Beliebtheit. Des gilt, in nit gonz eso starkem Ussmass wie bi de Fraue, mittlerwil au fir Männer. Im Islam isch d Entfernung vun d Schamhoor fir Männer un Fraue vorgschribe.

Schamhoor fange aa wachse in de Pubertät, bi Maidli ugfähr ab em 10. un bi Buebe ab em 12. Lebensjohr. Form, Farb un Dichti kinne arig variiere, wil si genetisch veronlagt sin. Bi Fraue bedecke d Schamhoor di ussere Schamlippe. Si hän vilmol d Form vun eme uf de Kopf gstellte Dreyeck. Bi Männer wachse d Schamhoor uf em Hodesack un um de Penis rum, si hän obe am Penis au d Form vun eme Dreyeck, wo uf de Kopf gstellt isch, wie au bi de Fraue. Bi ugfähr 80% vun de Männer wachse d Schamhoor in ere grade Linie bis zum Buchnabel nuf, oder si wachse in de Form vun eme normale Dreyeck bis zum Buchnabel. In däm Fall siht d Schambehoorung deno rautefermig us. Schamhoor sin generell länger un lockiger wi ondri Kerperhoor, un si zelle zue de issere Gschlechtsmerkmol.


</doc>
<doc id="6603" url="https://als.wikipedia.org/wiki?curid=6603" title="BH">
BH

D BH (vun dt. Büstenhalter) isch e Wäschstuck, wu di wiblig Bruscht stitze un forme soll.

Schu in de Antike un im Mittelalter hen d Fraue Binde us Line iber ihre Brischt trait zum si schtitze z kinne.

D erscht richtig Bischtehalter isch us eme Girtel un Nastiecher gmacht worre. Der isch 1889 vun de Franzesin Herminie Cadolle patentiert worre. Z Dytschlond sin witri Patent fir de Bischtehalter ogmeldet worre. De Hugo Schindler het siner „Brusthalter“ 1891 ogmeldet. Där het zwo on eme Girtel bfeschtigti Kappe gha, wu obe mit Bänder fescht gmacht worre sin. D Christine Hardt vun Dreschde het om 5. September 1895 ihr „Frauenleibchen als Brustträger“ zum Patent ogmeldet. S isch us zommegknipfte Nastiecher un Männerhosnträger gsi, wu verschtellbar gsi sin. De Schwob Wilhelm Meyer-Ilschen het 1904 sini „Bruststütze ohne Unterteil“ zum Patent ogmeldet. Weltwit hets e Uzahl vun witre Patentierunge gäbe.

Um d Johrhundertwend het de BH in vile Länder s ubequem Korsett abglest. D erschti BH sin us Line gmacht gsi, sit de 1920er-Johr sin si au us Sid, Musselin oder Batischt härgstellt worre.

Ugfähr glichzitig mit em Hugo Schindler isch in de USA vu dr Mary Phelps Jacob e Ersatz fir d Mieder erfunde worre: Us zwei Nastiecher un e paar Bändle isch e Wäschstuck gmacht worre, wu d Brescht bedeckt hen. 1914 het si d Erfindung patentiere glu un het s Patent deno fir rund 15.000 Dollar on d Warner Brothers Corset Company verkauft. Offiziell isch s d Erfinderin vum BH, aber wohl nur wege ihrem guete Gschäftssinn. Mit em Onfong vun de induschtrielle Fertigung isch de Sigeszug vum Bischtehalter nimmi ufzhalte gsi.

Wu de BH ongfonge het s Mieder verdränge, sin parallel dezue au de Hufthalter un d Straps ufkumme.

In de 1930er-Johr isch s Mieder erneyt in Modi kumme. Ebefalls am Onfong vun de 1930er sin in d USA zum erschte Mol di no hit bekonnt Standardgresse (A-, B- un C-Kerbli) iigfiert worre. Erscht 1947, mit em sognonnte New Look, het em de Bischtehalter engiltig d Rong abgloffe. S het deno BH mit verschtärkte Kerbli (mit Fischbei-, speter Metallbigel unterhalb vun d Schale) gebe, wattierti BH, verstärkti BH, Push-ups, BH mit un uhni Verschluss, Verschluss hinte oder vorne usw.

Ebenso wie bi ondre Kleider het de BH e Vilzahl vun Mode durichloffe: buebehaft in de 1920er Johr, rund in de 1930er un spitz in de 1950er Johr. Dass es in de 1960er Johr mit de Frauebewegung zue effentlige BH-Verbrennunge kumme isch, isch aber e Märli.

D Gressi vun de wiblige Bruscht wird in de Regel in BH-Gresse ongebe. S git zwo Methode, die Gressi z bstimme.

Zerscht wird de Liibumfong unter de Bruscht gmesse. Ergit sich e Mass bis 84 cm, werde 7,5 cm dezuegrechnet, bi gressere Masse werre 12,5 cm dezuegrechnet.

Zur Bstimmung vun de Kerbligressi misst mer de Bruschtumfong, ohni debi d Brist iizdrucke. Vun dem Mass wird de obe berechnet Unterbruschtumfong abzoge. S ergit sich d Zahl fir di erscht Spalt in de Tabelle unte.

Zur Unterstitzung konn no de Iberbruschtumfong gmesse werre. Dodezu misst mer oberhalb vun de Bruscht unter de Ärm durich. Noch m Abziege vun de Unterbruschtwitti ergit sich d Zahl fir di zwot Spalt vun de Tabelle unte.

D Kerbligressi konn deno no zwo Methode bstimmt werre. Entweder mer verwendet mit de beide obe bstimmte Zahle -- Unterbruschtumfong "plus" Zueschlag un Bruschtumfong -- die Tabelle:

Oder mer verwendet d Differenz zwische Unterbruscht un Bruschtumfong

Noch unte git s dene noch e AA-Gressi. Die bezeichnet nit e B-Gressi noch em obere Syschtem, sundern e Buese, wu kleiner isch wie e A-Gressi.

S Finde vun de richtige Bischtehaltergressi isch fir vil Fraue e Problem. Tabelle kinne immer nur e Richtwert gebe -- de eigetlig Usschlag sott s guet Kerpergfiel gebe.

Internationali Gressetabelle:

D grescht Bischtehalter, vezichnet im "Guiness Buch der Rekorde", isch vu de Norma Stitz (e Kinschtlernome, wu vun änglisch ugs. „Enormous Tits“ kunnt, uf alemannisch „Risigi Titte“) us d USA trait worre un het d Gressi 56WW. Des entschpricht ere Unterbruschtwitti vun 56 Zoll = 142 cm un eme Bruschtumfong vun 203 cm.

Mit em Alter fonge d Brischt o runterzhänge. D Herschteller hen d Idee in d Welt gsetzt, dass de BH di jugedlig Form vun de Brischt hilft erhalte. Fir die Onohm gits aber kei Bewis. Im Gegeteil wyse Forschungsergebnis druf no, dass de Effekt durich d Entlaschtung vun de Bindehut sogar verstärkt wird.

Zitat (Mary Phelps-Jacobs zuegschribe): "Om End sigt do immer d Schwärkraft."


D meischte BH gits mit Verschluss vorne oder Verschluss hinte. S het au Kombinatione us de Grundtype.

Bekonnti Markehersteller vun Miederwar un BH sin u. a.: Argentovivo, Aubade, Charnos, Damaris, Escora, Felina, Freya, Gossard, Hanro, Huit, Janet Reger, La Perla, Lejaby, Le Mystère, Lise Charmel, Naturana, Nubra, Palmers, Passionata, Playtex, Rigby & Peller, Sarah Fisk, Sariana, Simone Pérèle, Spoylt, Swegmark, Triumph, Veradonna, Wacoal, Wolford und Wonderbra.

BH mit ufwändige Spitzeverzierunge sin nit kochfescht un kinne nur mit Hondwäsch oder im Wullprogramm gwäsche werre.



</doc>
<doc id="6604" url="https://als.wikipedia.org/wiki?curid=6604" title="Babydoll">
Babydoll

Als Babydoll bezeichnet mer e lichter Pyjama fir Fraue. Die Pyjamaform isch 1956 in Modi kumme un noch de glichnomige Houptfigur vum amerikanische Schpilfilm "«Baby Doll»" vum Regisseur Elia Kazan gnennt worre. Fir des Kleidungsstick het sich d zämmegschribe Schribwis iibirgert.

Friejer isch de Babydoll us eme kurze Pumphesli un eme wite, lose un licht a-fermig gschnittene Oberteil bstonde. Om Oberteil sin kurzi Puffärmel ogsetzt gsi.

Hit bezeichnet mer mit "Babydoll" eigetli nur noch s luftig Oberteil. D Form het sich aber nit bsundersch gändert. So bsteht s obe rum us licht abgsetzti Kerbli, de unter Teil isch degege wie e Rock gschnitte.

Hifig sin Babydolls mit Rische oder Spitze bsetzt un eifarbig (paschtellig Rosa, hellgäl, wiss oder schwarz) ghalte. Als Material werre Stoff wie Sid oder Chiffon brucht.


</doc>
<doc id="6609" url="https://als.wikipedia.org/wiki?curid=6609" title="Alemán Coloniero">
Alemán Coloniero

Alemán Coloniero isch e niideralemannischer Dialekt, wu hauptsächli in dr Colonia Tovar in Venezuela, gsproche wird.

Alemán Coloniero isch d Sproch vun de Nochfahre vun dütsche Siedler, wu 1843 greschteteils us dr Gegend um de Kaiserstuel us Ändinge und Wyhl uf Venezuela usgwandret sin.

Dr Dialekt het sich usem Oberhinalemannische un eneme gringe Ifluss vun e paar ondri Dialekt us Sydditschland, Eschtrrich un dr Schwyz entwicklet. D meischte Sprecher kinne au Sponisch, dorum sin au sponischi Lehnwerter i s Alemán Coloneiro igonge.
Des betrifft vor allem alli nöie technischi Sache, wo sit 1850 erfunde worre sin un s'domolig Alemannisch keini Werter defir gha het.

S' Alemán Coloniero isch am Usterbe un mer erwartet, dass es in spätestens ein bis zwei Generatione verschwunde si wird.

Wäge dr vili spanische Lähnwörter un dr em Influss vu au andere südditsche, nur nur alemannische Dialekte, het s'Alemán Coloniero e eigene ISO 639-3-Code, nämlig "gct" fier "German Colonia Tovar" un nit etwa, was mer hätt au erwarte chänne, gsw-VE - analog z. B. zue gsw-FR fier Elsässerditsch.
S isch plant a Wörterbüechli vun de Alemannisch-Tovarer Schproch und en Buech usem alemannische Schatzkäschtle usse zu gebbe.
Es gitt a paar Büecher, wo ibber d Colonia Tovar und sinne alemannische Schproch schriibet: 




</doc>
<doc id="6610" url="https://als.wikipedia.org/wiki?curid=6610" title="Vorgeschichte der 1848er-Revolution">
Vorgeschichte der 1848er-Revolution

Di schnellwachsendi Bevölkerig in Frankrich het id Schtädt drängt. S adlige Pack het di arme Volsschichte gfürchtet, und es isch 1789 zumene bluetige Usbruch cho.

S het Ufschtänd wegem Alkohol, Freidenke, Obdachlosigkit, Analfabetismus und Ässe gäh. Au wo d Induschtrialisiering iigsetzt het isches de grosse Masse nit bessr gange. D Lüüt hend jetzt müesse zwüsche 13 un 15 Schtund am Tag schaffe un debi ned emol gnueg verdient zum sich en aaständigs Obdach chönne leiste, es hennd sich Slums bildet. D Handwerker hend ihri Zünft verlore.

Mer chas met Düütschland vergliiche, d Preusse isch schnell induschtrialisiert gsi. De Lebensschtandard för d Arbeiter isch gfalle un de Schnapsverbruch gschtige. D Feudalismus het für d Arme kei Vorteil gha, aber au mit em Kapitalismus isches nit besser worde.

S Bevölkerigswachstum ufm Land het zu Essenknappheit, Landknappheit, Landflucht und Uswandrig gfüert. Überbevölkerig het zue Süüchene, meischt Cholera, gfüert. 
1845 isch in Irland en Hördöpfelwo sich denn über de ganzi Kontinent uusbreitet hed, dezue chömed no schlechti Ernte im Jahr 1846.

De arischtokratisch Wohlschtand un di zughörig Gwalt isch mitm Land verbunde gsi, wu di Meischte Liibeigni gsi send. D Problem sin di gliiche wie be de Sklavehaltig uufträte. D Oberschicht hed si müesse under Kontrolle bhalte zum ihre Riichtum sichere. Di Liibiegne hend of Schulde bi ihrne Herre gha und Frondienscht müesse leischte. De Unmuet under de Liibeigne isch gstige bis er 1848 überkochet hed.

Bes 1789 isch d Rolle vo de Fürschte und König ufem Kontinent nöd in Frog gschtellt worde. 1815 denn, nachem Schturz vum Napoleon, sind di alte Mächt im Wiener Kongress wider dra cho. D Monarchie, d Chile und di adlige Lüüt sind gäge di Unterdrückte zämegschtande. S het Revolutione und Büürgerchrieg gäh, wiä di änglische Bürgerchrieg, d Rebellion vo 1798 in Irland, di französischi Revolution, d Uabhängigkeitschrieg ide britische Kolonie, wu d USA drus hervorgange sind oder d Uabhänigkeit vo Mexiko. 

"Gföhrlichi" Ideeä sind ufcho, und energischi, gwaltätigi Gegner devo. Ideeä wie Demokratie, Liberalismus, Nationalismus und Sozialismus. Unrueh isch überall i de Luft gläge un au s Gschpenscht het aagfange umezieh in Europa.

Kurz, Demokratie het s Wahlrecht für di Unterdrückte bedüütet, Liberalismus, dass di Regierende nöd gegä d Lüüt schaffed un d Ischränkig vo de Chile, de schtaatliche Gwalt, Pressefreiheit und Freiheit vo de Individue. Wirtschaftliche Liberlismus het als Faktor au ä Rolle gschpilt. Nationalismus isch de Glaube, dass d Lüüt wo di gliich Schprôch, Kultur und gmeinsamer Vergangeheit, imene Schtaat zämeläbe sölled. Dütschland und Italie sind zu däre Ziit nume än Flicketeppich vo vilne veschidene Schtaate gsi. Sozialismus isch no nit so genau klar gsi, wases gnau söll si, aber ungfähr meh Recht für d Arbeiter imene kolletive Sischtem.

Um 1845-46 isches mit de sowiso scho schlechte ökonomische Gsamtsituation wiiter bergab gange. D Gründ sind umschtritte, abr es het Missernte gäh und d Rezession het sich vor allem in Frankriich verschärft und d Arbeitslosigkeit isch gstige. Veli hend de Hof verloh und sind in d Schtädt gange, was drum au immer schlechter worde isch. D Arbeiterklass isch meischt männlich, nit sesshaft, unbildet un mängsmol au gwalttätig gsi. Des isch au det in Frankriich ned andersch gsi, wiä hüt i de Dritte Welt. D Korruption bis i di höchschte Schtelle in Frankrich het au ihres dezue biitreit. Textilinduschtrie in Dütschland isch au z Grund gange.

Bürgerlichi Chöpf hend aagfange ufzkläre. S Proletariat isch no nid richtig ufklärt und hed sich nonig organisiert gha. Di unteri Mittelschicht und d Arbeiterklass hend liberali Reforme welle und schliessli hend si sich denn organisiert ghe.

D Revolte sind ve de Schtädt usgange, meischt vu de Bürgerliche organisiert und mit Unterschtützig vum Proletariat.


</doc>
<doc id="6617" url="https://als.wikipedia.org/wiki?curid=6617" title="1848er-Revolution in Frankreich">
1848er-Revolution in Frankreich

1848 hän di Liberale z Frankrych druff gwartet, dass de Chönig Louis-Philippe stirbt, wyl si dänkt hän, dass es noch sinem Dod züe-n-re politische Liberalisierig chunnt. Er isch aber erscht 1850 gstorbe, wo d Revolution scho usbroche gsi isch.

Als Dank für d Ruckkehr vo de Bourbone uff Waterloo hät s Volk e Carta vo de Freiheite kriegt, wo jetz nümme eso chlar demit umgange wird. Obwohl d Franzose e freii Prässe und e freis Gschworenegricht gha hän, hän numme d Landbsitzer dürfe wähle. Des hät witi Deil vo de Bürgerlige usgschlosse.

De Alexis de Tocqueville hät beobachtet: "mr schlofe uff em Vulkan ... e Luft vo de Revolution blost, de Sturm isch am Horizont". Ohni s Wahlrächt sin di Bürgerlige unzfryde gsi, was durch Sprüch vom Premier wie "werret rych, deno chönne au ihr wähle" no gsteigert worre isch. Korruption isch bim Premier wie bi de chleine Landbsitzer ieblig gsi.

Di französischi Mittelschicht hät d Änderige z Großbritannie mit Uffmerksamkeit verfolgt. De "Reform Act" vo 1832 hät au de chräftige Stürzahler s Wahlrächt ge, wo vorher numme d Landbsitzer gha hän. Di freii Präss z Frankrych isch ganz interessiert gsi. Obwohl's d Arbeiter e bitz besser gha hän wie z Britannie, sin d Gsetz gege Chinderarbet missachtet worre und d Facharbeiter sin durch Arbetslosigkeit zum Proletariat abecho.

Im Johr 1846 hät's e finanziälli Kryse und schlächti Ernte ge, wo e starchi wirtschaftligi Depression für s nächste Johr füregrüefe hät. D Ysebahn hät Hilf verhindert und Uffständ vo de Landeigene sin blüetig underdruckt worre.

E Bankätt für s zwölfte Arrondissement isch im Quartier Latin plônt gsi, deno aber uff s andere Ufer vo de Seine glegt worre. D Pryse sin uffegange, wo di eifache Lüt nit hän züelüege chönne.

S Uffmische vo dem Fest isch deno abgsait worre. S Gsetz und d Ordnig sin gwahrt worre, obwohl d Studänte mit Fürwaffe bewaffnet gsi sin. S isch bis zum Zischdig nüt bassiert, d Revolution isch aber in de Luft gläge.

Im Februar isch de Premier Guizot zruckträtte und ball druff au de Kini. Nochdem use gsi isch, dass de Priemier eweg isch, hän sich Masse vor em Usseministerium versammelt. E Offizier hät befohle, nit durezgoh, aber d Lüt hän sich vo hinde druckt. De Offizier hät befohle, d Baionette uffzsetze, um nit gly schieße z mieße. I me Unfall isch im Soldat aber d Waffe losgange und anderi hän deno drufflosgschosse. Dodeby sin fuffzig Lüt umcho.

Ballisch d Stadt züebarikadiert gsi, s Gschirr isch züe-n-re Barrikate worre und mer hät vyli Bäum gfällt. Für sin glegt worre; d Börger sin gege de Palast marschiert. Wäge dem isch de Chönig uff Ängland gflüchtet.

Noch de Revolution isch e neui provisorischi Regierig dracho, wo aber schlächt organisiert gsi isch. Noch me Monet hän di Konservative agfange, gege di neui Regierig z schaffe und hän noch Ordnig grüefe.

Im Johr 1848 sin 479 neui Zitige gründet worre. D Azahl vo Gschäfter z Paris isch um über d Hälfti gsunke, wyl di meiste Ryche gflüchtet sin. De Handel mit Luxusgieter isch zruckgange und Kredit hät's keini meh ge. Zum Verhindere vo me witere soziale Fall sin nationali Werkstätt für s Rächt z Schaffe ygrichtet worre. Sälle Plan isch aber fehlgschla.

D Regierig isch uszoge, um e neui Wirtschaft z stabilisiere und soziali Dienscht azbiete. Neui Stüre sin für d Landbsitzer und d Bure ygfiehrt worre. Dodemit hät d Stütze für di arbetslosi Bevölcherig in de Städt zahlt werre solle. D Stüre sin an vyle Ort eifach ignoriert worre und d Regierig hät Understützig vo de Landbevölkerig verlore. S Landvolk hät mit siner Arbet nit für di Arbetslose in de Städt wölle uffcho. E baar neui Arbetsplätz hät's zum Bispyl im Stroßebau ge, was aber bi Witem nit glängt hät.

D Nationalwerkstätte und s Rächt, z schaffe, sin deno uffghobe worre. Uffbrochti Arbeter hän zu de Waffe griffe, was zum Juniuffstand gfiehrt hät. Vorher hän d Arbeter und s Chelbürgertum zämmegschaft, des isch jetz aber umme gsi.

S gemeine Wahlrächt isch für alli Manne am 2. März ygfiehrt worre, des hät über nün Millione neui Wähler ge.

Wie au 1830 hät di republikanisch-sozialistischi Partei e Gegeregierig im Roothus vo Paris gfiehrt, dodeby sin Lüt wie de Louis Blanc, de Armand Marrast und de Ferdinand Flocon gsi, wo uff e Bürgerchrieg spekuliert hän. Des Mol hät s Palais Bourbon aber nit gege s Roothus gwunne. 'S hät mieße züe-n-re Einigung zwüsche ne cho, wo deby di gmäßigte Republikaner Oberhand gha hän. E neui Richtig vo de neue Regierig hät's aber nit ge. Ei Site hät Reforme vo de Gsellschaft sälber wölle, Bsitzständ sin in Frog gstellt worre; mer hät uff Glychhet gsetzt und di roti Fahne ghisst. Di anderi Site hät uff Basis vo de alte Institutione wölle witermache und hät sich um d Trikolor versammelt.

E Koalition vo de Volksrevolution hät sich gege s Volk gwändet. E Volksfest isch für de spote Mai plant worre und d Organisatore sin gly ykäscht worre. D Nationalversammlighät d Nationalwerkstätte uffge, di spötere Juniuffständ sin mit de Bolizei zämmegschlosse worre und über 1400 Lüt sin deby umcho. Die wo überläbt hän, hät mer uff Algerie usgschafft. D Elite hät d Juniuffständ entweder als roti Gfohr empfunde oder als e starks Zeiche für e Massekonflikt. Di meiste Uffständische sin uss em Chleibürgertum gsi, e Drittel vo de Arbeterchlass.

D Politik isch noch rächts driftet und d Ära vo de Revolutione isch z Frankrych z Änd gange. De Louis Napoléon isch deno drachound hät di alti Ordnig widder ygsetzt und d Republikaner gschasst.

E Staatsstrych vom Louis Napoléon isch 1851 schief gloffe. Widerstandsnester hän zwar überläbt, di zweiti Republik isch aber umme gsi. De Louis Napoléon hät de Titel "Kaiser Napoleon III. agnoh und s zweite Kaiserrych hät agfange.

1848er-Revolution bi de Habsburger


</doc>
<doc id="6618" url="https://als.wikipedia.org/wiki?curid=6618" title="1848er-Revolution in Italien">
1848er-Revolution in Italien

Wie au z Ditschlond het s kei Staat Italie gäh in de Zit vun de 1848er-Revolutione, aber e Blätzlihääs vun Staate. Di wichtigschti devu sin s Kinigrich vun Beide Sizilie im Siide, de Kirichestaat un d Toskana in de Mitti, s Kinigrich vu Sardinie un im Nordweschte s Pietmont gsi. Eschtrich het s Kingrich Lombardei-Venetie regiert im riche Nordoschte um Mailond un Venedig. Des sin alles absoluti Monarchie gsi. D Staate z Italie sin aber sozialer mit de arme Lit umgange wie amenort onderscht z Eiropa zue däre Zit. Au di armi Lit hän meischt e Stickl Lond ghet un im Norde hen d Fraue e bessri Stellung ghet un om gsellschaftlige Lebe teilgnumme.

Di italienisch Halbinsel isch meh londwirtschaftli orientiert gsi, wie d Rescht vun Eiropa. Nume Russlond het noch eso ne stariki londwirtschaftligi Uusrichtung ghet, aber dert het s 1848 kei Revolution gäh. D Priis vun de Frucht het stariki Schwonkunge ghet wäge Iifuehre us em Uuslond un d Londwirtschaft isch au nit so effizient gsi, wie amenort ondersch. S het in de 1840er Hungerufständ gäh. Radikali Gruppe hän si au z Rom bildet.

Politisch hän di riche und gebildeti Italiener e liberali Regierung welle un, dass d Eschtricher us em Nordoschte abziege. Des isch kontrovers diskutiert worre und gmäßigti wie au radikali Ideä sin in d Debatte iigflosse. Au wän di gmäßigti und radikali Kräft einig gsi sin, dass d Eschtricher s Lond hätte solle verlosse, hän di Gmäßigte e Konförderation vun de Kinigrich welle. De Kleriker Vinzenco Giobarti het e Konförderation unter em Papscht gsuecht. Di Radikali hän noch de Grindung vun ere vereinigti Republik gruefe. Däre ihre Fiehrer isch de Giuseppe Mazzini gsi. In d 1830er het er "La Giovine Italia" grindet. Des isch e Organistion gsi, wu verschideni fehlgschlageni Ufständ unterstitzt het.

E paar Reforme sin vum Kirichestaat uusgonge. Nochdäm de Pius IX. 1846 zum Papscht gwählt worre isch het er politischi Amneschtie durichgfiehrt un de Zittunge meh Frejheit gäh. Des het s sich zerscht oghert wie wänn d Bemiejunge vum Giobarti Fricht trait hätte. Viil Druck isch deno uf di lokale Regierunge usgiebt worre. Im Winter 1847-48 hän d Kinig gmäßigte Verfassunge iigfiehrt, zum Ufständ z verhindere. Bis März 1848, wu di letscht un di wichtigscht im Pietmont iigfiehrt worre isch, sin alli, bis uf s eschtrichisch Gebiet, formell parlamentarischi Monarchie worre.

Lombardei-Venetie isch e urueigs Gebiet gsi. S isch uf eire Site de om wingischte korrupt Teil vun Italie gsi, aber d Lombardei isch som dichteschte bevelkert Lond z Eiropa gsi un d Ernährungssituation isch schwirig gsi. No schwiriger isch s worre, wu Eschtrich noch eme Gränzkonflikt d Schtadt Ferrara im Kiricheschtaat im Juli 1847 iignumme het. Noch em Protescht vum Papscht sin si aber wider abzoge.

D Burger vu Mailond hen plont, s Rauche uns Glicksspil zum 1. Jänner 1848 iizstelle. Beides het di eschtrichisch Stiirkasse gfillt ghet. Eschtrichischi Soldate hen deno bal 61 Italiener verschosse. D Burger hen sich bewaffnet un bis d Nochricht vun de Ufständ z Wien onkumme isch, hän d Mailänder di eschtrichisch Soldate in de Zyt vum 18. bis zum 22. März 1848 us Mailond vertribe ghet. Ugfähr um des Zit hän Ufständ in verschidene Städt un Derfer ofonge. Z Venedig isch d Republik usgruefe un d Uuabhängikeit erklärt worre. D Mailänder Fiehrer vum Ufstond hen fir d Konsolidierung vu de Revolution un fir dass di Radikali nit hoch kumme, ihri Loyalität zum Kinig vun Sardinie Karl Albert erklärt un hän en iiglade, d Kräft z vereinige.

Noch e paar Verzegerunge isch om 24. März d Piemonteser Armee in d Lombardei iimarschiert un de eschtrichisch Heerfiehrer, de Feldmarschall Radetzky het sich in de Zwischezit in d Quadrilateo, e Grupp vu vier Feschtunge (Peschiera, Mantova, Legnago un Verona) uf halbem Weg zwische Mailond un Venedig zruckzoge.

Noch däm sin de Papscht, d Grossherzog vun de Toskana un de Kinig vu beide Sizilie vum Volk unter Druck gsetzt worre, Truppe gege Eschtrich z schicke.

De Karl Albert vun Sardinie het uf d Volksabstimmunge wäg em Oschluss vun verschidene Städt on em Pietmont gwartet, wu sich as strategische Fähler rusgstellt het. In d Zwischezit het de Druck uf de Papscht noglu und de Pius IX het sini Meinung gändert. Er het gmeint, er kon nit e Krieg zwische zwei katholische Länder unterstitze. wäge däm het er im Mai sinni Truppe zruckzoge un Ondri sin em gfolgt.

Jetz isch s nume no ne Krieg zwisch em Pietmont un Eschtrich gsi. Trotz dass verschideni Revoluzzer wie die vun Venedig un di Frejwillig vum Garibaldi ghulfe hän, het sich do s militärisch Glick gwendet un d Eschtricher hen wider Fueß gfasst. Aber wil s z Wien au ne Ufschtond gäh het un z Ungarn e Rebellion, hen d Eschtricher de Radetzky ogwisse, Freindschaft z schliesse. Des het de Radetzky aber ignoriert. Om End het er sinni Kanonier ogwise, Gnad walte z lu, wel s de Italiener eso elendig gange isch

D Italiener sin z Custozza om End vum Juli gschlage un noch Mailond zruckdrängt worre. D Eschtrichter hen de Zivilischte freijer Abzueg gwährt un Mailond het di halb Bevelkerung verlore. De Karl Albert het deno bschlosse die Stadt ufzgäh. Si isch deno om 7. August gfalle. Är het deno e Waffeschtillstond mit em Radetzky gschlosse un isch hinter di alt Grenz om Ticino zruckkehrt.

1849 het s Pietmont e neijer Feldzueg gege Eschtrich ogfonge, wu aber om 23. März bi Novara zrukgschlage worre isch. Eschtrich het au desmol uf territoriali Forderunge verzichtet, aber de Karl Albert het zue Gunschte vun sinnem Sohn Viktor Emanuel II. miesse abdonke un isch in s Exil gonge. Aber sini Verfassung het sich ghalte un s Pietmont het im negschte Johrzehnt di einzig parlamentarisch Regierung z Italie ghet.

Au wän de Krieg zwisch em Pietmont un Eschtrich im Auguscht ufghert het, isch d Situation usicher blibe. Venedig selber isch immr no gege Eschtrich gstonde. D Sizilianer hen gege de Ferdinand vun beide Sizilie gfochte un neiji Uständ het s in Städt wie Bologna gäh.

De wichtigscht nej Ufstond isch aber z Rom gsi, wu om 15. November de Premier vum Kirichestaat, de Pellegrino Rossi umbrocht worre isch.

E Gwaltwelli isch verhindert worre, un keiner, au nit de Papscht, het e Strof gfordert. De Papscht isch in d Feschtung vun Gaeta gflichtet, de Grossherzog Leopold vun de Toskana het sich noch em ondre Ufstond zue nem gsellt.

Z Rom hen di neijie Autoritäte populäri Gsetz zuer Abschaffung vun Stiire gmacht un Ärbet fir d Lit gschaffe. De Garibaldi un de Mazzini sin uf Rom kumme, zum e "Rom vun de Lit" z schaffe. Di remisch Republik isch usgruefe worre. Au wän si s nit gschafft hän, d Wirtschaft z ferdere, het des d Lit inschpiriert, e bessri Nation z schaffe.

De Mazzini het d Situation vun de Arme dramatisch verbessert. Är het s Kirichelond gnumme un de friejere Libeigene gäh, wu jetz frej gsi sin. Er het Gfängnisrefome gmacht, e Pressefrejheit gschaffe un e weltligi Bildung fir alli Lit.

Di extrem Inflation het d Republik arig belaschtet, un d Truppe zue de Unterstitzung vum Pietmont gege Eschtrich hätte Rom schutzlos dosteh lu, aber d Bedrohung isch vun ere ondri Sitt kumme. Z Fronkrich het de Präsident Louis Napoleon, wu speter Kaiser worre isch, d Unterstitzung vun de Katholike brucht, un er het deno entschide Truppe fir de Papscht uf Rom z schicke.

D Franzose sin om 20. April 1849 glondet, aber d Truppe vum Garibaldi hen s wider in d See zrucktribe. Rom isch deno vum Juni bis zum Juli belagert un am End vun de Franzose erobert worre. D Franzose sin gmäßigt gsi, si sin als liberal ogsähne worre un de Papscht isch erscht zruckkumme, wu ner sicher gsi isch, dass d Franzose nix meh im Schild gfiehrt hän.

De Garibaldi isch in d USA gflichtet, aber in d 1850er zruckkumme un het ghulfe Italie unter de Fiehrung vum Pietmont z vereinige. De Mazzini isch uf Änglond gflichtet un het sich us de Gschicht verbschidet.

Wu Rom gfalle gsi isch, isch nur no Venedig ibrig blibe. D Eschtricher hen d Stadt im Winter 1848-49 belagert. E Wiili sin Blokadebrecher durichkumme un hen d Stadt mit Esse versorgt. Aber bal het s nix meh z esse gäh. D Venezianer het deno Endi Auguscht ufgäh.

S isch umstritte, eb de Karl Albert e vereinigt Italie het welle schaffe oder eb er nume s Piemont het welle erwittre.

In de Gebiet, wu vun de Eschtricher wider iignumme worre sin, sin viile effentlich usgeißlet worre. 900 sin wäge Waffebsitz hiigrichtet worre. Richi Revoluzzer hen hochi Strofe mieße zahle oder si hän ihre Eigetum verlore. Ähnligi Repressione het s au in ondre Teil vu Italie gäh, wu d Kinig gstiirzt worre sin.

D Ergebnis vun de 1848er-Revolutione"


</doc>
<doc id="6619" url="https://als.wikipedia.org/wiki?curid=6619" title="Ergebnisse der Revolution von 1848">
Ergebnisse der Revolution von 1848

D Ergebniss vun de Revolution vun 1848.

Zeh Johr no de 48er Revolution het sich nit vil gändert ghet un viil Hischtoriker sähn s als Fehlschlag on. 
Uf de ondre Sitt sin Ditschlond un Italie zwonzg Johr speter vereinigt gsi un s het au e paar umittelbari Verbesserunge gäh. De Feudalismus isch z Eschtrich un z Preiße 1850 abgschafft worre un d Liibeigene sin frej worre. D Mittelklass het wirtschafli un politisch Kraft gwunne. Z Fronkrich isch s Wahlrecht blibe. Mit de Hilf vun Russlond isch Serbie om 19. Februar 1861 frej worre. D Habsburger hän de Ungarn meh Selbschtbstimmung im "Usglich" vun 1867 gäh.

Nochdem di Biirgerlige s Meischt, wu si gfordert gha hän, kriegt hän, hän si au de Unterschichte ebis abgäh zum de Marxismus bekämpfe.

1848 hän d Revolutionär no Idealismus ghet, sin aber au vun ihre Ziil her in verschideni Richtunge ufteilt gsi, sozial, wirtschaftli, liberal un national. Di Konservative hän des usgnutzt un d Revolutionär hän unter de mittelmäßige Fiehrung glitte. Biirgerligi Revolutionär hän d Unterschicht gfiirchtet, wil die ondri Ziil ghet hän. D Konterrevolutionär hän des usgnutzt. Wu e paar Reforme durichgfiehrt worre sin, hän au e paar vun de Revolutionär d Luscht verlore. Wu d Habsburger de Feudalismus ufghobe hen, hän viili nimm witer mache welle.

Brittanie het d Revolution nit unterstitze kinne, will di eigene Burger wie d Ire fir e greßri Autonomie kämpft hän. S aristokratisch Russlond het lieber de Habsburgr ghulfe zum e ungarischi Splittergrupp in de Griff z kriege.

Russlond isch allno feudal gsi un d Bure sin unterdruckt worre, Britannie isch induschtrialisiert gsi aber d Meinigsfrejheit un s Reformgsetz vun 1832 hen de Unterschiid usgmacht.

Unter em Strich sin in Ditschlond un z Fronkrich autokratischeri Syschtem blibe un e starik prägts Klassesyschtem. D Reforme sin nume e Tropfe uf d heiß Stei gsi un d Privilegie sin nit ogriehrt worre. Au di nationale Traim vun 1848 sin verflosse gsi.

D italienisch un di ditsch Bewegung hän aber ebis Wichtigs ufbrocht: Ditschlond isch vereinigt worre noch em 1870er-Krieg mit Fronkrich, Italie het sich als Königriich Italie 1861 vereinigt, derwilscht in de USA grad de Burgerkrieg gsi isch.

Viil ditschi Liberali, d 48er, sin in d USA usgwondert. Si hän ihr Geld, ihri Kepf und Fähigkeit us Ditschlond mitgnumme un uf de Sitt vun de Nordstaate im Burgerkrieg kämpft. Iber 177.000 Ditsch-Amerikoner hän fir d Abschaffung vun de Sklaverei kämpft. 


</doc>
<doc id="6623" url="https://als.wikipedia.org/wiki?curid=6623" title="Schlacht bei Laupen">
Schlacht bei Laupen

D Schlacht bi Laupe im 1339i isch zwüsche de Bärner und de Habsburger uusgfochte worde. D Habsburger sind vo de Burgunder und em Bischof vo Basel underschtützt gsii, d Bärner vo de Eidgenosse und anderne Verbündete (s Simmetal, Wiisseburg und Oberhasli). Vor de Schlacht händ d Habsburger mit öppe 12'000 Maa 11 Tag lang Laupe belagered. De si d Bärner aamarschiert, mit öppe 6'000 Maa, und händ s grössere Heer überraschend gschlage.

Ufgrund vo dere Schlacht sind d Bezieige zwüsche Bärn und de Eidgenosseschaft no änger worde, und das hät schliesslich zum Biitritt vo Bärn im 1353i gfüert.


</doc>
<doc id="6624" url="https://als.wikipedia.org/wiki?curid=6624" title="Römisches Reich">
Römisches Reich

S Römischi Riich, uf Latiinisch Imperium Romanum, bezäichnet d Gebiet, wo vo Rom verwalted worde sind, nach de Reorganisation underem Kaiser Augustus im 1. Jh. v. Chr. bis zum Nidergang während de Völcherwanderig im 5. Johrhundert. S Römische Riich isch rund um s ganz Mittelmeer (lat. "Mare Nostrum" "üses Meer") ggange und hät i siinere grööschte Uusdehnig im 2. Johrhundert usser de Italienische Halbinsle au Nordafrika, d Levante, Chleiasie, de Balkan, Rätie, Germanie, Gallie, Iberie und Britannie umfasst.

Vo Italie uus het Rom nodisno die Piet under sini Kontrolle procht, und d Regioone sind als «Provinze» organisiert worde. A de Riichsgränze het die römischi Armee Legioone stazioniert. Vil vo de Legionslager sind spöter d Chärn vo de Stedt worde, wo sich bis hüt wyter entwicklet händ. Uf em Land isch es wyts Netz vo guete Stroosse gsi, und uf em Mittelmeer sind grossi Flotte vo römische Chriegsschiff underwägs gsi für d Sicherheit vo de Handelschiff und vo de Stedt am Ufer.

D Provinze sind als Produzänte vo de Waare für die grosse römische Stedt im Riich wichtig gsi.

In alne Regioone vom Riich isch die römischi Kultur und Architektur übernoo worde, und under em Yfluss vo der algemein übliche Verwaltigssprooch, em Latiin, sind die regionale Umgangssprooche entstande, wo druus spöter die romanische Sprooche worde sind.

Ane 330 n. Chr. het dr Konstantin dr Grossi d Hauptstadt an dr Bosporus ins alde Byzanz verlegt, wo als Nova Roma (Konstantinopel, hit Istanbul) Hauptstadt worre isch. S Christetum isch bevorzugti Religion worre.

395 isch s Römische Riich administrativ in e West- und en Ostriich ufdeilt worde. Staatsrächtlich het es sich aber immer no um s Römisch Riich ghandlet und au d Zitgenosse häi s eso gsee. Im Verlauf vu dr nächste drei Johrhundert hai sich dr westlig und dr östlig Dail vom Riich mee und mee usenander gläbt. S Westriich isch 476 mit dr Absetzig vom weströmische Kaiser Romulus Augustulus undergange und im Oste het Griechisch s Latinisch als Amtssproch verdrängt, drum redt ab em 7. Joorhundert vum Byzantinische Riich. 

S Oströmisch Riich isch um 610 bis 638 fasch vu Persie eroberet worre un isch nooch em Siig yber d Perser chls spöter im Arabersturm im Wesetliche uf Chleiasie, d Chüstestriife vum Balkan un d Middelmeerinsle gschrumpft. Ostrom het sich mee und mee vo de Draditione vom antike Rom entfärnt und s middelalterlige Byzantinische Riich isch entstande.

Es isch deno zume Wiiderufstiig cho, so dass Byzanz um s Johr 1000 dr mächtigst Staat in Europa un im Noche Oste gsi isch. En innere Verfall het denn igsetzt, won em 1071 d Katastroph vu Mantzikert gfolgt isch: Noch der Niderlag gege d Seldschuke isch Chleiasie binne 20 Johr türkisch worre. Während dr Chrüzzüg isch s westlich Chleiasie zwar wider griechisch worre, aber 1204 het d Republik Venedig im 4. Chrüzzug Konstantinopel eroberet un plünderet. S Restriich, wo nit erobert worre isch, isch in Deilstaate zerfalle. 1261 isch Konstantinopel wiider griechisch worre, aber dr Staat isch militärisch schwach bliibe. 1453 isch Konstantinopel vu dr Türke eroberet worre, 1460 d Halbinsel Peloponnes un 1461 Trapezunt am Schwarze Meer. Monemvasia isch als einzigi freii griechischi Stadt ybrig blibe un isch 1464 Protektorat vu Venedig worre, bis es 1540 au an d Türke gfalle isch.

S Weströmisch Riich isch im Underschiid do derzue rächt schnell abegheit, wo d Römer der Limes a der Gränze zu de Germane ufgää händ. Mit der Völcherwanderig sind für Rom die meischte Provinze verlore ggange und um 470 het dr Kaiser numme no Italie, Dalmatie un d Alperegion beherrscht. In Gallie, am Rhy und der Rhone, z Nordafrika un z Spanie sin Germaneriiche entstande, vu dene het sich aber numme s Wandaleriich in Nordafrika fer uabhängig erchlärt.

476 isch nooch eme Militärputsch dr Gegekaiser Romulus Augustulus z Ravenna vum Germanefürst (un Oberbefehlshaber vu dr Römische Armee) Odoaker abgsetzt worre, was als End vum Weströmische Riich giltet. Dr legitim Westkaiser Julius Nepos het noch bis 480 in Dalmatie regiert, dr gallisch Statthalter Syagrius noch bis 486 in dr Gegend um Paris.

Fer die domolige Zitgnosse isch säll nit dr Undergang vum Römische Riich gsi, sundern es isch d Einheit vum Riich wiiderhergstellt worre, und es het jetzt wiider numme ei Kaiser – de in Byzanz – gä. D Stadt Rom sälber het yber die katholisch Chilche witterhi im gsamte ehemolige Westriich – un drybernus – e grosse Ifluss uf d Politik gha un yber d Bischöf d Verwaltig vo de Provinze kontrolliert. Dr römisch Ifluss un die römisch Herrschaft isch also nit verschwunde, sundern het numme si Charakter starch veränderet.

Die christliche Völcher in Europa hän nochem Zsämmebruch vum Weschtriich gröschteteils ä nominelli Oberhoheit vum oströmische Riich witter aerchennt, au d Franke. Des het de Papscht anno 800 zum Alass gnumme, de Frankekönig Karl zum Römische Kaiser z kröne, wil in Byzanz domols mit dr Irene di erscht Frau regiert het.

Noch de Deilig vum Frankeriich het sich ussem ostfränkische Riich s Tüütsch Riich entwicklet, wo sich, nochdem sini Kenig de römisch Kaisertitel agnumme hän, au s Häiligi Römischi Riich gnennt het. Z letscht hän d Habsburger de Kaisertitel gfüehrt. Nochdem aber 1806 dr Napoleon Tüütschland politisch nei gordnet het, het de österriichisch Kaiser (der Titel het er 1804 agnumme) die römisch-tüütsch Kaiserkrone niderglegt, so dass des s End vum Häilige Römische Riich gsi isch. Vo 1922 bis zum Zweite Wältchrieg hät de faschistischi Dikator Benito Mussolini versuecht s Römische Riich wiederzuerrichte. Die territoriali Expansion vom Königriich Italie isch aber nach afängliche Erfolg es Desaster worde.

D Römer hend underem Kaiser Augustus i de Alpefeldzüg vom Tiberius und em Drusus im Joor 15 v. Chr. sämtlichi Gegete vo de hüttige Schwiiz underworfe und is Römische Riich iiglideret. D Helvetier und d Rauraker sind zerscht zu de Provinz Gallia Belgica, denn spöter zu de Provinz Germania superior cho, d Vallenser zu de Provinz Alpes Graiae et Poeninae, d Räter zu de Provinz Raetia und d Lepontier zu de Provinz Transpadana.

Grossi römischi Stedt sind Aventicum und Augusta Raurica gsi.

D Herschaft vo de Römer het mit der Iwanderig vun Burgunder un Alemanne gentet. Im Oschte im hüütige Graubünde isch bis hüt e romanischi Reschtbvölkrig vrbliebe, wo au hüt no e lokals Romanisch dischkriered: d Retoromane, im Weschte, dr sogenannte Romandie, e galloromanischi Bvölkrig, wo französisch schwetzt un im Tessin e italienischsprochigi Bvölkrig.



</doc>
<doc id="6625" url="https://als.wikipedia.org/wiki?curid=6625" title="Franken (Volk)">
Franken (Volk)

D Franke sind es weschtgermanisches Volch gsii, wo i de Völkerwanderig im 4. Johrhundert usem Rhiigibiet is Römischi Riich ddrunge sind, wo si es Riich gschaffe händ, wo Teil vom hüttige Frankriich und em tüütsche Franken umfasst händ.

Die erschti fränkischi Dynastii sind d Merowinger gsii, und die si ageblich vo de Sicambri abgstammt. Si händ prichted, das si ire Name ggändered hegid, nach emene Aafüerer namens Franko, wo d Sicambri nachere Niderlag gäge d Römer 11 v. Chr. über de Rii umgsidled worde segid – wa aber historisch nöd so stimmt.

D Herrschaft vo de Karolinger hät im 751i aagfange mitem Pippin em Churze, em Vatter vom Karl em Grosse.

Zu de Franke im ethnologische Sinn zehlt me gwöhnli die westgermanische Stämm vo de 


</doc>
<doc id="6629" url="https://als.wikipedia.org/wiki?curid=6629" title="Theoderich der Grosse">
Theoderich der Grosse

De Theoderich dr Gross (* 451/56 z Pannonie ufem Balkan; † 30. August 526 z Ravenna in Italie) isch en Herrscher vo de Oschtgote gsii.

Bi de Röömer het men em Flavius Theodoricus gseit, uf Gotisch isch dr Name Þiudareiks.

Der Theoderich chunt spöter i de middelalterliche Heldesaage vor. Sin traditionell Name ide Saag isch Dietrich vo Bern. Mit "Bern" isch dört d Stadt Verona gmeint, wo em Dietrich oder Theoderich sini Residänz gsi isch vo anne 490 bis 493. Als legändehafti Figur isch der alt Gotefürscht i di hochmittelalterlichi Literatur yggange, zum Biischpiil chunt er im Nibelungelied vor. 

Noch de tütsche Heldesaag werd de "Dietrîch von Berne", wo im nördliche Italie regiert, vo sim Onkel "Ermenrîch" vertribe und bliibt 30 Joor am Hof vom Hunnekönich "Etzele". Sin troischte Biglaiter isch de "Hildebrant". Usem Hildebrandslied isch aber z schlüüsse, as i de eltere Saag de Dietrich vom "Ôtachar" vertribe woren isch. Im End cheert de Dietrîch miteme Heer vom Etzele zrugg und bisigt sin Onkel i merere Schlachte. I de Edda spillt de "Thjodrekr," i de altnordische Spoche "Þjóðrekr gschribe, nu e Neberolle. 

De Theoderich het wie de Ermanarich zum Gschlecht vo de Amaler ghört und isch de Soo vom Theodemir gsii. Syni Schwöschter het Amalafrid gheisse.

D Oschtgote sind Verbündeti vo Oschtrom gsi, und so isch de Prinz z Konstantinopel uufgwachse, won er gseh hät, wie en grosse Staat funkzioniert. Öppe 469 isch dr Theoderich uf Pannonie a d Donau zrugg zu sim Volch. Er isch e höche Offizier vo de oschtrömische Armee gsi, und er hät, beufträit vom Zenon, em Kaiser vo Byzanz, als oschtrömische Gäneral vo 488 aa Italie eroberet. Er isch zeerscht id Römerstadt Verona am Fuess vo den Alpe gange und hät deet es Schloss pouet. De Odoaker hät müese-n-uf Ravenna uf der Südsyte vo de Poebeni flüchte. De Dietrich hät dänn zwei Jaar lang Ravenna belageret, und er hät nach de «Rabeschlacht» vo anne 493, wo unentschide usgangen isch, en Vergliich mitem Odoaker uusghandlet, dänn hät er dee aber bimene gmeinsame Ässe, wo me de Friide hät welle fyre, äigehändig töödt; und jetz hät er sich zum König vo ganz Italie uufgschwunge. Vo deetenaa hät de Theoderich z Ravenna gwoont.

Es düütet vil druf hii, ass es em Theoderich glungen isch, e gueti Regierig z Italie durezsetze, wo die alti römischi Bevölkerig und die gotische Lüüt sicher näbenenand gläbt händ. Er hät praktisch als nöie Herrscher vo Weschtrom gulte. Und under iim isch au zimli Fride zwüsche de verschidene Religione gsi, und das trozdämm ass d Gote arianischi und d Römer z Italie kaddolischi Chrischte gsi sind und au Jude im Goterych gläbt händ. Imene Brief hät de König emol gschribe: «Was si glaube, chönne mer de Lüüt nid befäle; es cha ja nöd sy, ass öper an e Sach glaubt won er nid sälber wott.» Us de Zyt vom Theoderich isch e ganz e schöni und choschtbari Handschrift erhalte, wo d Bible i de gotische Sprooch drinn stoot, de berüemt "Codex Argenteus," wo eis vo de allereltischte Schriftdokumänt von ere germanische Sprooch isch und wo hüt i de Unibiblioteeek z Uppsala liit. Ane 498 hät de König im Striit zwüsche de beide Päpscht Laurentius und Symmachus entschide, de Symmachus dörf das Ampt ha.

Als Verträter vom Amalrich, sim unmündige-n-Änkel, isch de Theoderich sid 511 au Herrscher vo de Weschtgote gsii. 

Nach der Eroberig vo Italie sind d Franke underem Chlodwig I. die wichtigschte Gägner vo de Oschtgote gsii. Wo de Dietrich anne 526 gstorben isch, isch es mit den Oschtgote nidsi ggange: anne 535 hät de Justitian I. agfange ires Gebiet zruggeerobere, und im 553i, nach de Niderlaag vom Teia gäge de Eunuche-General Narses bi de Schlacht am «Milchbärg», em "Mons Lactarius", isch s mit em Oschtgooteriich umme gsii.

Spöter händ d Langobarde z Norditalie gwoont und regiert, bis se im 773i dr Karl dr Grosse underwoorffe het.


</doc>
<doc id="6634" url="https://als.wikipedia.org/wiki?curid=6634" title="Le Landeron">
Le Landeron

Le Landeron (bis 1966 "Landeron-Combes," frankoprovenzalisch ) isch es historischs Stedtli im Kanton Nöieburg.

Die oberi Helfti vom Wappe vo Landere isch drüteilt i Gold und i de Mitti drü silbrigi Sparre uf rotem Grund; das sind d Farbe us em vorrepublikanische Staatswappe vo Nöieburg; i der undere Helfti sind zwe silbrigi Fisch uf blauem Grund; das dütet de Bezug zu de Wirtschaft a.

Le Landeron (uf tüütsch au "Landere") isch am Jurasüdfuess, am Zylkanal und am weschtlechen Ufer vom Bielersee. D Altstadt isch im früener sumpfige Seeland zwüsched d Ärm vo de Zyl, wo grossi Böge durs Land gmacht het, uf ere sandige Insle pout worde ("einem rundem sandächten Boden [sur des Landes rondes]" heisst s im "Schweitzerischen Lexicon" vom Hans Jakob Leu). Vilicht chunt de Name vom Stedtli vo deet.

D Gmeindflechi het 1031 Hektare. Do dervo sind 44 Prozänt Waldland, 42 Prozänt Puureland, 14 Prozänt sind überbout.

Sprooch
D Amts- und d Verkehrsprooch isch s Französische. Landere isch a der Sproochgränze vom Wälsche zum Schwiizerdüütsche, wo em Fluss no gaat.

Religion
Härkumft

Altersstruktur

D Legislative het 41 Mitglider: 7 (7) Radikali; 9 (10) Liberali-PPN; 14 (10) Sozialischte; 11 (14) Canette (Bierbüchsepartei); Zahle 2004 (Stand anne 2000).

Landere isch e traditionsrichi Wiigmeind. D Räbbärge sind a de Häng gäge de Bielersee und gäge s Dörfli "Combes". Die bekantischte Räbgüeter wärded sit Jaarhunderte vo de Familie Frochaux, Ruedin und vom Bürgerspital Solothurn ("vigne de l'Hôpital de Soleure") betribe. Ursprünglich händs au mit Fische ihres Gäld verdienet, hüt meh als Gmüespuure.

De Främdevercheer isch fürs Stedtli wichtig. Ussert de Seenswürdigkeite won bi Kunst und Kultur beschribe sind, häd Landere en Hafe, es Strandbad und en Cämpingplatz. S Schwümmbad isch diräkt am See und bekannt wäge de 67 Meter lange Wasserrutschbaan.

Le Landeron isch guet as Schwiizer Vercheersnetz agschlosse. Mit em Auto cha me über d A5 anefaare, enere Autostrooss quär dur d Räbbärge und i Dunäll um d Bielerseedörfer ume. D Isebaan halted mit de Regionalzüüg vo de SBB vo Nöieburg uf Biel. Im Summer häts au e Schiffsverbindig vo Biel uf Murte und Nöieburg. Es Boschtauto faart uf Gals und Erlach.

Bi "Les Prises" isch en Schalestei gfunde worde. Es git au einzelni Fünd us de Pfaalbouziit. Zwüsched Landere und Neuestadt hät mer römischi Münze gfunde. Fossilie us em Tal vo Nugerol cha mer hüt i de Museä vo Basel und Biel aaluege.

Scho im früene Mittelalter isch uf eme Hügel am Jurafuess d Feschtig "Nugerol" gstande. Si isch vom Graf vo Nöieburg gäge s Bistum Basel pout worde. 1260 häd Nugerol en Freibrief übercho und isch eso zumene Märtstedtli worde. Aber im gliiche Jaar häds Chrieg gee zwüsched em Graf vo Nöieburg und em Bischof vo Basel. Debi isch s Stedtli ganz kabut gmacht worde. Drufabe häd de Fürstbischof 1283 d Burg Schlossbärg und 1312 s Märtstedtli Nöiestadt la poue.

Im Jaar 1325 häd d Abtei vo Sankt Johann a der Zyl em Graf vo Nöieburg d Weide "Landeren" verchauft, das er deet e nöji befeschtigti Ortschaft häd chöne boue. Mit Gräbe het me de Moränestreife entwässeret. De Ort isch e so gewält gsi, das s neui Märtstedtli am Ufer vom See und so a de damalige Hauptvercheersadere glägen isch. 

1449 händ d Bürger vo Landere en „ewige“ Burgschaftsvertrag mit de Stadt Soledurn abgschlosse. De Bund isch bis 1783 immer wider bestätiget worde. In erschter Linje isch es es Chriegsbündnis gsi. Wänn d Solothurner wider emal Chritz mit em Fürschtbischof vo Basel gha händ, sind ne Lüüt vo Landeron über de Bielersee und d Zyl gschnäll z Hilf cho. Und wänn d Bärner wider emal gäge de Fürscht vo Nöieburg z Chrieg zoge sind, isch Le Landeron als erschti Bastion a de Gränze uf soledurnischi Hilf über de See aagwise gsi. 

Im 16. Jahrhundert hät de Machtkampf en Höhepunkt erreicht, wo de Nöieburger Farel Le Landeron häd wele reformiere. 1707 händ sich d Soledurner müesse us em Gebiet zruggzie, will d Prüsse Nöieburg übernaa händ (mee dezu staat i de Gschicht vom Kanton Nöieburg).

Wo bi de Juragwässerkorekzioon s Grosse Moos trochegleid worden isch, häds en groosse Ufschwung für d Landwirtschaft gee. 1888 isch s Dörfli Combes igmeindet worde.

Z Le Landeron isch vor allem de historischi Stadtchärn en Bsuech wärt. Im Jänner fiiret di bede Zöift d Patronatsfäscht vo de Heilige Sebastian, Fabian und Antonius. D Fronlychnam fiire gmeinsam d Pfarrei, d Bürgergmeind, d Verein und d Zöift.

D Altstadt isch mit de Usnam vom abbrochene Hus näbet de "Portette" (em Stadttörli im Oschte) erhalte blibe und stat unter em Schutz vo de Äignosseschaft.

S alti Roothuus vo Landere isch us em 15. Jahrhundert. Es isch us zwei Teil: de Kapälle vo de Zäätusig Ritter und eme wältliche Huus. Im erschte Stock isch en gotische Saal mit ere Gewölbdecki, sächs ugliche Fäister und Wandtäfelige vo 1647. Im Roothuus isch au s Stadtmuseum.

D Kapäle vo de Zäätusig Ritter, di einzig Chile innerhalb vo de Stadtmur, isch 1450 im Partär vom Roothuus bout worde. Ab 1699 bis Ändi 20. Jahrhundert händ d Kapuziner vom 1696 gründete Chlösterli vis-à-vis d Mäss glääse. I de katholische Chilene sitzed normalerwiis d Fraue linggs und d Mane rächts. Da ischs gnau umgekert. Das isch de Dank defür, das d Fraue, won d Mane i de Räbbärg gschaffed händ, de Reformator Farel vertribe händ, wo amene Tag is Stedtli inegritte isch. Im Jänner sind da amigs di beede Zouftmässe.

Grad näbed em Stadttor staats Schloss. Im Hof gseet mer modärni Wandmalereie. Si zeiget di bede Zöift St-Fabien und St-Antoine, d Bürgergmeind (Coopération de St-Maurice; Name vo de Pfarrchile) und di jaarhundertlangi militärischi und wirtschaftlichi Städtepartnerschaft mit de Stadt Soledurn.

S Gaschthus "Hôtel de Nemours" isch di mittelalterlichi Tavärne, won bis hüt vonere altigsässnige Familie gfüert wird. S häd de Name vo de Duchesse (Gräfin) de Nemours.

D Hauptgass isch s Zäntrum vom Stedtli Le Landeron. Da stönd di beede Brüne vom Tapfere ("fontaine du Brave"), 1549 poue, und de Brunne vom Stadtpatron Mauritius vo 1574. Zwüsched de beede Brüne staat e Lindeallee. D Hüüser sind fascht ali us em 16. und 17. Jahrhundert, mit Bouchärn us em 14. Jahrhundert. Es isch ugwonet, das imene Stedtli e sonig breiti Gass häd. Eigetli sind da nomal zwei Reie Hüüser planet gsi mit eme Eegrabe zwüschetine. Won dänn aber di eint Siite vom Stedtli abepränt isch, oni das s Füür häd chöne über d Straas ine, häd mer das grad eso glaa und de Platz für de Määrt pruucht.

Im Stadtmuseum im Historische Rathuus isch d Gschicht vo de Stadt plastisch dargestellt. Me cha alti Waffe, Kanone vo de Schlacht vo Murte, Fääne, Rüschtige, Sache us der alten Abtei, aber au Radierige und Neueburger Pendüle aaluege.

Bi de Volkszellig 2000 häi vo de 4227 Iiwohner 78,6  Prozänt Franzäsisch als Hauptsproch aagää, 5,6  Prozänt Dütsch, 4,3  Prozänt Italienisch und 11,5  Prozänt anderi Spraache.

De alt frankoprovenzalisch Patois isch wahrschiins Endi 19./Aafangs 20. Jh. uusgstorbe. Ergebnis us de Volkszellige vo 1990 un 2000, wo zum Teil Lüt Patois als Sproch aagchrüzlet häi, gelte i de Sprochwisseschaft als Artefakt und häi ihre Ursprung ender in statistische Fehler oder dass d Lüt unter „Patois“ ihr Regionalfranzösisch verstöhn.




</doc>
<doc id="6635" url="https://als.wikipedia.org/wiki?curid=6635" title="Le Landeron (Zunftwesen)">
Le Landeron (Zunftwesen)

D Familie vom Stedtli Landeren (Le Landeron NE) händ sich i verschidnige Organisatione organisiert: d Pfarrei für d Religion, d Bürgergmeind für de gmeinsami Psitz wie de Wald oder s Schloss und ere Zouft. 

Hüt gits no zwei Zöift. Bi welere mer Mitglid isch hanget de vo ab, us weler Familie mer chunt. Früener sind d Zöift für iri Mitglider Bank und Versicherig gsii. Denäbet sind s verantwortlich gsi für d Stadtverteidigung.

I de Zouft vom Heilige Geist ("Confrérie du Saint-Esprit") sind under anderem Schüeler, Studänte und Ärzt gsi. Si isch 1357 gründet worde und häd en Spital betribe. Hüt gits die Zouft nüme.

D Zöifter vo de Zouft vom St. Fabian und St. Sebastian ("Honorable Confrérie des Saints Fabien et Sébastien") sind vor alem Handwärcher gsi. Bi de Stadtverteidigung händs mit de Armbruscht gschosse. Bim Umzug träged si e Armbruscht mit und im Schlosshof wird dänn gschosse. 1471 isch d Zouft, won scho elter isch, vom Rudolf vo Hochbärg, Graf vo Neueburg bestätiget worde.

I dere Zouft sind altigsässnigi Stadtbürger vo de Familie Bellenot (5%), Digier (4%), Frochaux (27%), Gicot (3%), Guenot (6%), Muriset (29%), Peroset (3%), Quellet (6%) und Ruedin (17%) (Prozentagabe 2003 vom F. Frochaux).

D Zöifter vo de Zouft vom St. Antonius ("Honorable Confrérie de Saint-Antoine") sind ursprünglich Wiipuure gsi. Bi de Stadtverteidigung sinds Fuessoldate gsi. Si isch es bitzeli jünger wien d Zouft vom St. Sebastian und es ghööred weniger Familie dezu. Si isch 1494 vo 46 Laie und 2 Religiöse gründet worde, prichtet alti Urkunde.

Hüt händ di bede Zöift vor alem gsellschaftliche Charakter. Im Läbe vo de immerno katholische Stadt und vo de Pfarrei händs e wichtigi Funktion. Im modärne (und protestantische) Dorf sinds aber fascht nöd bekannt.

A de Fronlichnamprozession machet ussert de Verein au die beede Zoift mit irne Panner mit.

Am Suntig nach dem Namenstag vo irem Patron träffed sich d Zöifter zum Jaarestaag. Am Samschtig gits e Mäss für di Verstorbnige i de Pfarrchile St. Mauritius usserhalb vo de Stadtmuure. De Suntig fangt mit ere Mäss i de Kapälle vo de Zäätuusig Ritter i de Stadt aa. Nach em Gottesdienscht wird Broot verteil. Urspünglich isch das im chalte Jänner e Armespiisig gsi. Nachane isch d Jaaresversammlig im gotische Grichtsaal vom Ratshuus.

Nach de Versammlig gits en Umzuug mit Panner und Trummle. D Manne laufed i Rei und Gliid em Alter na. Früener einisch s Stedtli uf und äne wider abe zum d Kapuziner won d Mäss glääse händ heizbegleite. D Kapuziner händ grad vis-à-vis vom Rathuus gwont. Sit immer mee Zoifter nüme im Stedtli woned, gaat de Umzug halt nomals s Stedtli uf bis zum Schloss. Det ässeds mitenand Zmittag und nachane isch no d Rächnigsversammlig. Am Aabig gat de noi Zouftmäischter Chranknigi Mitglider goge psueche.

Bis vor wenige Jaar häts am Mäntig no en Zmittag gee, won au d Fraue und d Chind händ törfe cho, ursprünglich d Witwe und d Waise vo de gstorbnige Mitglider. Ales won da staat, stimt für d Zouft St. Sebastian gnau. Bi St. Antonius chas si, das e paar Detail andersch sind.



</doc>
<doc id="6643" url="https://als.wikipedia.org/wiki?curid=6643" title="Oberehnheim">
Oberehnheim

Ewernahn/Owernah (IPA: oder ; frz.: "Obernai," dt.: "Oberehnheim") ìsch e frànzeesche Schtàdt ìm Arrondissement () im Unterelsàss (Bas-Rhin). Sa steht ungefähr 25 km Südwescht vun Strossburi un gràd am Füess vum Odiliebari. S gebt 11.009 Inwohner, wu "Zanefbieche" (Zenfbäuche) dr Spitznàme esch. In Owernah löift dr Bàch "Ehn".


D'Gmein het Pàrtnerschàfte zwésche Pully (Schwiiz) (siit 1986) un Gengenbàch (Ditschland) (siit 1958 esch's d'äldschte diitsch-franzeesch Pàrtnerschàft) gschàfft.

Dr elsassisch Dialekt vun Ewernahn ghert zem Owerrhinàlemànnisch.



</doc>
<doc id="6650" url="https://als.wikipedia.org/wiki?curid=6650" title="Radio Dreyeckland">
Radio Dreyeckland

]
'S links-alternativi Radioprojekt Radio Dreyeckland (RDL) wo in de 1970er-Johr als "Radio Verte Fessenheim" gründet worde isch, isch eins vo de erschte Freie Radios z'Dütschland gsi. Dr Name "Dreyeckland" stellt´s Radio in de Tradition vo de grenziberschreitend Umweltbewegig in de 70er Johr um es Dreiländereck Dütschland - Frankrich - Schwyz, wo vo RDL als Izugsgebiet agseh wird.

Entschtande isch RDL us de Anti-AKW-Bewegig, insbsundri us de Protescht um de planti Atomkraftwerke z' Fessene in Frankrich un Wyhl in Dütschland un au no Kaiseraugst in dr Schwyz. In de erschte Johr vo sinere Exischtenz het RDL als Piratesänder vo me mobile Sendewage us g'sändet, sit de 1980er Johr sändets legal uf de Frequenz 102,3 MHz us sinem Friburger Schtudio im sälberverwaltete Grethergländ. Zuesätzlich zuer Friburger Frequenz 102,3 MHz deile sich RDL un d' Radio Kanal Ratte (RKR) d' Frequenz 104,5 MHz vom Sänderschtandort Hochi Möhr (500 W) im Wisedal. RDL sändet dört vo 3 bis 15 Uhr si Widerholigs- un Nachtprogramm, vo 15 bis 3 Uhr hört me dört 12 Schtund Live-Programm us Schopfe vom Kanal Ratte.

'S Programm vo RDL wird witschtens durch Grupperadio bschtimmt, d. h. einzelni Gruppe produziere Sändige, wo uf regelmäßige Sändeplätz usgschtrahlt wärde -- so gits e Fraue- un Lesberadio, e "Schwuli Welle", de anarchistisch "Schwarz Kanal", de "Knaschtfunk" un d' Umweltsendig "Global 3000". Drnäbe gits Inforadio, meh odr weniger alternativi Musiksendige un muetterschprochlichi Sendige in Russisch, Portugiesisch un Persisch.

Mit ähnliche Projekt wie s'Radio Z Nürnberg, em Querfunk Karlsrueh, em Radio Kanal Ratte us Schopfe etc. duscht RDL Sendige us. RDL isch im Verbund mit de andere baden-württebergische Freie Radios in de Assoziation Freier Gesellschaftsfunk (AFF) organisiert.



</doc>
<doc id="6653" url="https://als.wikipedia.org/wiki?curid=6653" title="Freies Radio Wiesental">
Freies Radio Wiesental

]
De Sänder Freies Radio Wiesental (bis 31. Dezember 2012: Kanal Ratte) ghört wie viili anderi z'Dütschland zum Nichtkommerziellen Lokalfunk (NKL) un isch somit e Freies Radio.

Sit 1995 sändet Radio Kanal Ratte vo synem Studio z' Schopfe. Gründet worde isch de Sender un si Trägerverein vo nere Gruppe vo junge Lüt znächscht z'Lörrach. Me het sich denn aber bal em autonome Jugendzentrum Café Irrlicht z'Schopfe aagschlosse, wo in städtische Räum inere zentrale Lag in de Bahnhofstrooss logiert un em Sänder bis 2005 Räum zur Verfügig gstellt het. In syne Aafäng hets Radio als "Radio-AG" vo sällem Jugendzentrum firmiert - e Konschtruktion, wo beidi Syte devo profitiert hen. So het sich e Kooperation bi de Organisation vo Konzert entwickelt, wo s Café Irrlicht in syne Räume durchgfüert het un s Radio live übertrage het. Au hen Mitgliider vom Café Irrlicht eini vo de erschte Musikredaktione gstellt, wo übrigens bis hüt für ihri treui Hörerschaft sände duet.

D' Gründig vom Sänder fallt in di Zit, wo d' Landesregierig en eigene Etat zur Förderig vom Private Rundfunk bschließt, sowohl vom kommerzielle als au vom nit-kommerzielle. D' Landesmedienanstalt - in Bade-Württeberg d'Landesanstalt für Kommunikation (LfK) - vergit sit däm alli acht Johr Lizenze an privati Rundfunksänder; si het di Funktion vo nere Ufsichtsbehörde. Glychzitig berotet sie di Träger vo nit-kommerzielle Sänder bi de Aatragstellig für di (jährlichi) Vergob vo Fördergelder.

1995 het de Sänder „Freies Radio Kanal Ratte“ di Sändelizenz für d' UKW-Frequenz 104,5 MHz uf de Sändealag Hochi Möhr (500 W) kriegt; glychzitig wird 's Programm ins Kabelnetz vo zäh Städt igspeist.

D Räumlichkeite für de Sänder in de Bahnhofstrooss, tatkräftig vo de Gründigsväter un -muetter uffbaut, hen uf 25qm e Sändestudio (mit enere bescheidene, aber usreichende Tächnik: Mischpult, mehreri CD-Spieler, MD- un Tape-Decks; d' Archivierig isch no uf VHS-Kassette gmacht worde) un e kleins Büro bote. Es het au mol e Raum zum Vorproduziere vo Sendige geh, säller het aber us Brandschutzgründ bal wiider ufgeh wärde miesse.

Im Johr 2003 het Radio Kanal Ratte erneut e Lizenz kriegt, säll Mol beschränkt uf vier Johr, verknüpft mit de Uflag, sin Bekanntheitsgrad uszbaue. Zuedem sin zuesätzlichi Mittel für eigeni Räumlichkeite bereitgschtellt worde, wu de Sänder im Friejohr 2005 in de Hauptstrooss z' Schopfe het beziehe könne. Im neue Domizil gits uf 80qm en Sändestudio, en Vorproduktions-Studio, e Büro un e Kaffi-Kuchi. De Studio-Betrieb isch professionalisiert un usbaut worde. 

Sit Aafang 2007 het de Sänder au en zweites Studio wo me vorproduziere un au parallel sände cha. S'Schtudio 2 isch so flexibel gschtaltet, as me cha Podiumsdiskussione ame grosse Tisch mit vielene Mikrophon cha uffneh, abr au de Tisch abbaue un e Musikgruppe cha schpiele loh.

De Sänder mit sine Ursprüng in de linke Szene schafft sither dra, em Uftrag, als Bürgersänder in de Region besser verankert z'si, umzsetze. Trotzdem het me d' Herkunft nit vergässe: So schafft me zwar hüt uf eme technisch höchere Niveau, setzt aber bewusst zuer Sendeabwicklig un Archivierig, sowii uf de Arbetsschtatione freii Software (Linux) i. Softwareprogramm wärde zuedäm sälber entwickelt. Do übernimmt de Sänder e Vorriterrolle un duuscht sini Erfahrige mit andere freie Radios us.

Zum 1. Jänner 2013 isch de Name vom Sender in "Freies Radio Wiesental" gänderet wore.

In dr Zit vo 15 bis 3 Uhr gstalte verschiideni ehreamtlichi RedakteurInne 12 Stunde Programm. In de übrige Zit wird 's Nacht- un Wiiderholigsprogramm vo Radio Dreyeckland, eme andere freie Radio us Freiburg übertrage.

'S Programm isch bewusst frei un bunt ghalte. So finde sich verschiideni, zuem Teil konträri, Musikredaktione näbe Fachbeiträg zue freii Software wi "Die Sendung mit der Computermaus", eme Frauemagazin oder de schwul-lesbische "Rainbow-Stars".
Alemannische Sändige sin e Sälteheit, im Prinzip ka aber jeder bi däm freije Radio mitmache un dä Zuestand ändere.




</doc>
<doc id="6657" url="https://als.wikipedia.org/wiki?curid=6657" title="Raiffeisen Super League">
Raiffeisen Super League

D "Raiffeisen" Super League (friehner offiziell und bis hütte bi Teil vo de Fans "Nationalliga A") isch die höggschti Schwyzer Spilklass im Fuessball. Si isch eini vo dä ältischte Fuessball-Liigenä wältwiit. 2019/20 lauft bereits di 123. Saison. 

D Super League bestoht us zäh Mannschafte. Pro Saison, wo yblicherwis vom Juli bis zum Mai duurt, werre 36 Runde gspilt. D Winterpause in dr Super League isch ziemli lang, si durt vom Dezämber bis zum März.

De Tabelleärscht vo de Super League noch de 36 Runde wird als "Schwyzer Meischter" bezeichnet. Er derf d Qualifikation zur Champions League bschtrite. In de Saison 2003/04 und 2004/05 derf au de Vize-Meischter d Champions League-Qualifikation bschtrite. De Tabelledritte sowie de Cupsieger chömme in de UEFA-Cup. De viert und fünft vo dr Tabelle dörfe de UI-Cup bschtrite. De Tabellenlätzscht stigt direkt in d zweyt Liga, d "Challenge League", ab. De Zweytlätzscht muess ä Barrage gege de Tabellenzweyt vo de Challenge League bschtrite. De Sieger vo de Barrage, wo noch UEFA-Cup-Regeln durchgfyhrt werre tuet (Hin- un Ryckschpiel), isch in de folgendi Fussballsaison in de Super League, wogege de Verlierer d Challenge League bschtritet.


Im Kanton Bärn kännt di 3. Liga zwei Stärkeklassene so dases am Schluss 1 Liga me het.

Frühnerigi Bezeichnige vo de höchschte Schwiizer Fussballliga:
Sit de Ligareform im Johr 2003 stoht au de Name vom Hauptsponsor vo dere Liga i de offizielle Bezeichnig. Vo 2003 bis 2012 isch d Axpo Holding Titelsponsor vo dere Liga gsi und si hät drum offiziell "Axpo Super League" gheisse. Sit de Spilzit 2012/13 heisst d Liga "Raiffeisen Super League", wil de nöi Sponsor d Schwiizer Raiffisebank isch.



</doc>
<doc id="6658" url="https://als.wikipedia.org/wiki?curid=6658" title="St. Jakob-Park">
St. Jakob-Park

S' Joggeli (offiziell St.Jakobspark) isch 's Schtadion vom FC Basel und het 38'500 Zueschauerblätz. Es isch eins vo de modärnschte Schtadie in dr Schwiz und au s gröschte.

Baut worde isch s Schtadion vo de Architekte Herzog und de Meuron. Dr St. Jakob-Park wird vill mol au als chline Brueder vo dr Allianz-Arena z Münche bezeichnet.

Für d Europameischterschaft 2008 si d Sitzblätz nöcher zämmegruggt worde, sodass 42'500 Zueschauer Blatz gha hai.

S Schtadion isch in fümf Hauptsektore (A, B, C, D und G) iideilt. In de Sektore gitts Fiinydeilige vo 1-7. S Schtadion het 2 Schdöck usser uf em Bahndamm (Sektor C1 bis C7), dört gits no e dritte Schdock (G), wo für d EM äxtra abaut worde isch. Dr Sektor D, wo Richtig Muttez lit, isch au als „Muttenzerkurve“ bekannt. Dört findet mä bi de Heimschpiil vom FCB die aktivschte Underschtützer vom Club. 

S alte Joggeli isch für d Schutt-Wältmäisterschaft 1954 baut worde und isch 24. April 1954 eröffnet worde. Im Stadion het s offiziell für 54'828 Zueschauer Blatz ghaa und es isch s zwäitgrösste Stadion noch em Wankdorf z Bärn gsi. Vier Vorrundespiil, äi Viertelfinalspiil und dr Halbfinal zwüsche Ööstriich und Dütschland si do gspiilt worde. 

Im Joggeli het s zwäimol 60'000 Zueschauer gee, was e Schwizer Stadionrekord gsi isch.
Am Schluss het s im Stadion nume no 36'000 Blätz ghaa, wo die mäiste drvo Standblätz gsi si.
Wo 1967 dr Landhof nüm grooss gnueg gsi isch für en FC Basel, isch s Joggeli si Häimstadion worde. Dr FCB het si letschts Spiil uf em Landhof im Herbst 1967 gege d Young Fellows Züri 1:0 gwunne. Wo s alte Joggeli abbroche worden isch, het er sini Häimspiil im Schützemattstadion gspiilt. 

S nöije Stadion isch vo Herzog & de Meuron vo 1999 bis 2001 baut worde. 
Am 15. Merz 2001 isch s mit eme Spiil zwüschen em FCB und Lausanne Sport iigweit worde. Es het denn 31'539 Sitzblätz gaa und wenn s in dr Muttezerkurve Stand- statt Sitzblätz gha het, isch mä uf 33'433 Blätz choo. Für d Fuessball-Öiropamäisterschaft 2008 isch s Stadion in de Joor 2006 und 2007 usbaut worde. Mä het e dritte Rang (d Galerii, Sektor G) über em Sektor C baut. Eso isch mä schliesslig uf e Kapazidäät vo 38'512 Sitzblätz choo.

Im Joor 2002 isch s Joggeli dr Hauptspiilort vo dr U-21 Öiropamäisterschaft gsi, wo Tschechie gwunne het. Fümf Spiil häi im Joggeli stattgfunde.

Am 13. Mai 2006 häi dr FC Basel und dr FC Zürich im Joggeli s entschäidende Mäisterschaftsspiil wo d Zürcher in dr Äxtrazit gwunne häi und eso Mäister worde si. D Aahänger vo de bäide Veräin häi druf im Stadion und au dusse mitenand afo schleegle. D Bolizei het Gummischroot und Dräänegaas iigsetzt und het doch meereri Stunde brucht, bis si d Situazioon het chönne kontrolliere.

Bi dr EM 2008, wo Ööstriich und d Schwiz gmäinsam organisiert häi, isch s Joogeli dr Hauptspiilort in dr Schwiz gsi. S Eröffnigsspiil und zwäi witeri Grubbespiil, wo d Schwiz in ene gspiilt het, zwäi Viertelfinääl und äi Halbfinaal si do gspiilt worde.



</doc>
<doc id="6663" url="https://als.wikipedia.org/wiki?curid=6663" title="Idiotikon">
Idiotikon

Es Idiotikon (Griechisch: "idio" «Eigenes; Usdruck, Begriff, Mundart») isch e Wörterbuech, wo dialektali (mundartligi), soziolektischi oder fachsprachligi Usdrügg erklärt. Asewääg isch es Idiotikon i sim Ursprung es Regionalismewörterbuech. De Bigriff sälber chunt us dem 18. Johrhundert und meint es Wörterbuech, wo die Wort seled ufgfüert wärde, wo ere Region «eige, eigetümli» (griechisch "ídios") sind und wo me drum nüd überall verstoht.

Idiotika sin in dr Sprochwüsseschaft wichtigi Hilfsmittel, zum d Wort, dr Luutstand und de Sprochwandel/Sprochentwicklig in lokale Sprochrüüm dokumentiere und untersueche. Hüfig sin bi Dialäkt und Sozioläkt schriftligi Quellene sälte, will d Sprochtradition vor allem mündlig verlaufe duet und zem Schriibe e sogenannti Standard- oder Schriftsproch bbruucht worde isch (und wird), z. B. Latiinisch, Schriftdütsch oder Änglisch.

S gröscht und woll au bikanntescht Idiotikon isch s Schwiizerisch Idiotikon, wo me sit 1862 dran schafft und wo um 2030 umme sell in 17 Bänd vorliige. Sträng gnoo isch das aber scho lang ekeis Idiotikon (Regionalismewörterbuech) me, wils öppe ab em vierte Band de vollständig Wortschatz dokumäntiert und nüme nu de bsunderig.

E Zämestellig vo verschidene alte Wörtersammlige het de Walter Haas useggää: "Provinzialwörter. Deutsche Idiotismensammlungen des 18. Jahrhunderts," Berlin−New York 1994.


</doc>
<doc id="6665" url="https://als.wikipedia.org/wiki?curid=6665" title="Schweizerisches Idiotikon">
Schweizerisches Idiotikon

S Schwyzerisch Idiotikon (de vollständig Titel isch Schweizerisches Idiotikon. Wörterbuch der schweizerdeutschen Sprache) isch es Projäkt zur vollständige Inventarisierig vo allne Schwyzer Dialäkt und de eltere Schwyzer Kanzlei- und Literatursprach. Es isch eis vo de vier «Nationale Wörterbüecher vo de Schwyz»; di andere sind s Glossaire des patois de la Suisse romande, s Vocabolario dei dialetti della Svizzera italiana und s Dicziunari Rumantsch Grischun.

"Idiotikon" isch en alts Wort für es Wörterbuech, wo die Wort drinstönd, wo für e bistimmti Landschaft tipisch sind, aber nöd au die, wo glych sind wie i de Schriftsprach. S "Schwyzerisch Idiotikon" isch aber spötischtens syt de Mitti vom vierte Band, wo der Albert Baachme s Rueder übernaa hät (lueg une), ekäi söttigs Idiotikon me, sondern e vollständigs Wörterbuech. Daademit isch "Schwyzerischs Idiotikon" zum reine Name vom Wärch worde – und hüt isch es au de Name vo däm Inschtitut, wo am Wörterbuech gschaffet wird.

Scho im 1806i hät de Pfarer Franz Joseph Stalder en Versuech vomene Schwyzerische Idiotikon i zwee Bänd publiziert. Sis fertig Manuskript vo 1832 hät de Stalder nüme chöne veröffetliche. Es isch lang z Luzärn gläge, dänn ab 1901 z Züri und hät als eini vo de Grundlage für s meerbändig Idiotikon ab de 1860er ddienet. Im 1994i isch es doch na useggää worde, nämli vom Niklaus Bigler.

Im 1862i isch uf d Initiative vo de Antiquarische Gsellschaft Züri und vom Friedrich (Fritz) Staub de «Verein für das Schweizerdeutsche Wörterbuch» ggründet worde, zum es neus Idiotikon zämezstelle (Neugründig vom Verain 1950, der alt isch gly wider ygschlofe gsy). Mer hät Korrespondänten im ganze Land gsuecht und gfunde, wo Wörter gsammlet und ygschickt händ. S hät au Lüt gha, wo ganzi Wörterbüecher äxtra für s neu Schwyzerisch Idiotikon gschribe händ, öppe de Jakob Hunziker, de Jakob Joseph Matthys und de Gustav Adolf Seiler, und em Valentin Bühler und em Martin Tschumpert iri untruckt plibene Wörterbuechtäil sind am Schluss au bim Idiotikon glandet. Au Schriftsteller händ ganzi Gschichte äxtra für s Idiotikon verfasst, öppe de Franz Josef Schild, de Niklaus Senn und de Bernhard Wyss. Natürli händ au d Redaktion und iri Hälfer sälber flyssig truckti und untruckti Quällen uusgschribe.

1881 sind di eerschte Faszikel glifered worde. Der Albert Baachme, wo 1896 Chefredaktor worden isch, hät s Wörterbuech dänn sukzessive uf e moderneri wüsseschaftlichi Grundlaag gstellt. Under synere Ägide isch au s Quällematerial ganz starch uspoue worde, und me hät vili wyteri hischtorischi und rezänti Quälle byzoge. Syni Nochfolger händ di Politik bybhalte; drum isch de 16t Band au eerscht im Johr 2012 fertig worde. S Wörterbuech i truckter Form söll nöimeds i de 2020er-Johr i 17 Bänd vorligge. As digitali Infrastruktur sölls nachane aber im Sinn vo de Digital Humanities wyterentwicklet wärde.

S Schwyzerisch Idiotikon isch s gröscht Dialäktwörterbuch vu allne germanische Sproche. S isch aber nüd «nu» es Dialäktwörterbuech, sondern glychzytig au e «nationals historischs» Wörterbuech wie zum Byspil de Oxford English Dictionary us Ängland oder d Svenska Akademiens Ordbok us Schwede.

S Idiotikon het im Momänt (bis Band 16) öppe 155'000 Stichwort. Dr Grundstock vo de Quelle stammt us dr zwaite Helfti vom 19. Joorhundert. S Idiotikon teilt d Quelle in zwo Zytperiode: jüngeri Sproch ab 1800 und elteri (historischi) Sproch vo öppe 1300 bis 1799).

Syt em Septämber 2010 cha mers über www.idiotikon.ch au online läse "(Schweizerisches Idiotikon digital)". 

Träger vom Idiotikon isch dr gmeinnützig Verein für es Schwyzerdütschs Wörterbuech, wo vo dr Schwyzerische Eignosseschaft (dur d Akademy vo de Geischtes- und Sozialwüsseschafte), de Dütschschwyzer Kantöön und Private finanziert wird.



I nöierer Zyt sind e Reie wyteri Ufgabe bi de Redakzioon vom Schyzerischen Idiotikon aagsidlet worde:





</doc>
<doc id="6669" url="https://als.wikipedia.org/wiki?curid=6669" title="Zürichdeutsch">
Zürichdeutsch

Züritüütsch () isch de hööchalemannisch Dialäkt vo de Stadt Züri und irer Umgäbig.

S Gebiet, wo Züritüütsch gredt wird, isch de Kanton Züri, aber ooni d Regione nördlich vo de Thur (s Wiiland, mit de Wiiländer Mundart), um Elgg ume und nördlich vom Rii (s Rafzerfäld), wo zum ostschwiizerische Dialäkt ghööred. Züritüütsch undertäilt mer i sächs Undermundarte:

Speziell zürcherischs Alemannisch isch sit em 14. Jaarhundert us em Mittelalemannisch beläit, mit em Eberhard Müller siinere Chronik. De Titel luutet
Und en Iitrag wo d Zürcher grad Rümlang verwüeschted,
I dere Chronik wird vo de Zouftrevoluzion vo 1336 prichted, und d Ereigniss vo de Ziit nachem Biitritt vo Züri zu de Eidgenosseschaft bis 1386.

Us de 1520er Jaar hämmer dänn d Bible, wo de Zwingli zäme mit em Leo Jud und anderne übersetzt hät. De Zwingli isch aber us Wildhuus im Toggeburg gsii und ekän gebürtige Zürcher, und de Leo Jud isch sogaar usem Elsass choo. Doozmaal hät s en eidgnössischi Kanzleischpraach gää, wo mee oder weniger äinheitlich gschribe worde isch. Die isch aber im 17. Jaarhundert wider underggange, wil sich immer mee ä tüütschi Schtandardschpraach duregsetzt hät, und au d Zürcher Bible hät sich bi jedere Revision de Lutherbible aagnööcheret.

Wie bi de andere schwiizertüütsche Mundarte isch d Vokallengi distinktiv. I de Schwyzertütsche Dialäktschrift vom Eugen Dieth – a däre orientiert sich d Schriibwiis vo Weber und Bächtold (1983) – wärded d Langvokal mit Doppelbuechschtabe bezäichnet. S Züritüütsche kännt 15 phonologisch distinktivi Vokalfarbe. "i, o, ö, u" und "ü" käned zwoo phonologisch verschideni Serie vo Langvokäl, "ii, oo, öö, uu, üü" und "ìì, òò, ö̀ö̀, ùù, ǜǜ". Hüt wird das aber chuum me underschide. Scho de Weber und Bächtold regischtriered "òò" nu na i Äigenäme, und au "ìì, ùù, ǜǜ" sind wiitume verloore. Nu "ö̀ö̀," de Umluut vo "aa" (em mittelhoochtüütsche lange /a:/), isch au hüt na überal läbig, öppen i "brö̀ö̀tle" (bräteln, braten), "rö̀ö̀tle" (rät(s)eln, raten), "Nö̀ö̀t" (Nähte), "spö̀ö̀ter" (später) usw. Sis churz Gägeschtuck "ö̀," wo vo Weber und Bächtold aagsetzt wird, isch aber au wiitume verschwunde. Nu i "Hö̀" (Hä? Wie bitte?) git s es na.


Diphtöng:

S Züritüütsch hät 28 Konsonantephonem. Zue de Allophon ghööred di uvulare Frikativ [] un [] als freji Allophon vo de velare [] un []. S Phonem /r/ cha als Zungespitze- oder (sältener) Zäpfli-r ufträte.

S Konsonanteinväntaar vom Züritüütsch bestaat, wie au suscht im Alemannisch, us Fortis und Lenis Konsonante und kännt ekäi stimmhafti Obstruänte. D Fortis (/p t k/ usw.) duuret lenger wie d Lenis (/b d g/) und chönd au mit Doppeltkonsonante (/pp tt kk/) oder miteme ː (/pː tː kː/) kännzäichnet werde. Usserdäm sind d Fortis im Gägesatz zum Standardtüütsch nöd behuucht usser i Lehnwörter. Wil d Konsonantelengi au am Änd vom Wort erhalte blybt, git s im Züritüütsch ekäi Usluutverhärtig wie im Standardtüütsch.

Andersch als im Noihoochtüütsch, wo d Vokallengi zwingend vo de Silbeschtruktur abhanged, chan s Züritüütsch au nach churze Vokal äifachi Konsonante und nach lange Vokal doppleti Konsonante (Geminate) haa. Biischpiil sind schile (schielen), schare (scharren) un Chele (Kelle).

D Plosiv chönd am Aafang, i de Mitti und am Änd vomene Wort sowohl als Fortis wie au als Lenis ufträtte. D Frikativ sind im Aaluut aber alewiil Lenis.

"Quelle: Fleischer, Jürg un Schmid, Stephan. (2006). Illustrations of the IPA: Zurich German. Journal of the International Phonetic Association, 36/2."

Wörter, wo innerhalb vum Alemannisch typisch für s Züritüütsch sin:
Die Notation isch vom Weber und em Bächtold und gaht uf de Eugen Dieth zrugg. Im Gebruuch werded d Gravis normaalerwiis ewäggglaa, mer verzichtet also uf di orthographisch Underschäidig vo "è" und "e" (oder "ä"), "èè" und "ee" (oder "ää"), "òò" und "oo", "ö̀ö̀" und "öö", "ùù" und "uu", "ǜǜ" und "üü". Es muen äim aber bewusst sii, das daademit di phonologisch Information im Täggscht fèèlt, wo dur lexikalischs Wüsse mues uufpracht werde. Uf d Setzig vom Diphthong "äi" wird hüüfig verzichtet, und stattdem "ei" gschribe, analog zum Hoochtüütsch. Au da gaat Information verloore, wil i "gheit" schtaat "ei" würkli für , aber "eigetlich" schtaat äigetlich für "äigetlich".

D Underschäidig vo "f," "v" und "ph" isch nöd phonologisch und orientiert sich au am Hoochtüütsch. Ähnlich wie "ph" sött me "y" für "ü" i gwüssne Främdwörter bruuche. Es gilt aber z beachte, das es im eltere Züritüütsch und hüt na i andere Schwiizer Dialäkt zum Teil gängig isch, "y" für e langs und gschlosses () oder au sekundär gchürzts gschlosses "ii/i" z schriibe (öppe Schwyz, Baseldytsch). Das hät historischi Gründ: Scho im 16. Jaarhundert hät me "Schwytzerland, wyss, wyt" und èènlich gschribe. I dene Fäll sind aber d Lengene vo de anderne Vokäl nöd markiert. Wä me d Vokallengi systematisch wott feschthalte, aso mit "aa, ee, uu, oo, ää, öö" etc., machts wenig Sinn, daadenäbet "y" statt "ii" z bruuche – ussert i Dialäkt, wo näbed em gschlossene lange [i:] au e langs offes [ɪ:] händ (z. B. Baseltüütsch), oder aber umgcheert i Dialäkt, wo näbed em offene churze [ɪ] au e churzes gschlosses [i:] händ (z. B. Basel- und Bärntüütsch), wo also d Lengi nöd vo de Qualitèèt abhanget.

D Gruppe "st, sp" werded immer als "scht, schp" realisiert. "z" isch phonologisch wie "ts". Es git e Stimmtonassimilation vor "s," so das "ds" phonologisch wie "ts" isch (z. B. "d Sach" chönnt phonologisch äidüütig au "tSach" oder "Zach" gschribe werde, me ziet aber di erscht Schriibwiis im Interässe vo de Klaarhäit voor). 

De feminin Artikel und s Partizipial-Präfix (Hoochtüütsch "ge-") füered im Sandhi zu Geminate: Bim feminine Artikel isch de Sandhi fakultativ. Zum Biischpiil chan «die Kirche» bi tüütlicher Uusschpraach als [] realisiert werde, normaalerwiis aber als []. Us dem Grund isch a klèèrendi Schriibwiis "d Chile" mögli. Andersch bim Partizip. S Partizip vo "träffe" isch "ttroffe" (gwönli gschribe "troffe"), und nie "*gtroffe". S Partizip vo "bache" isch "bbache" (au "pache" gschribe), und nie "*gbache". S Partizip vo "gumpe" isch "ggumped". Bi Verbe, wo mit "ch-" aaluuted, füert d Gruppe "gch" phonologisch zu "k," aber zur Klarheit vom Schriftbild chan au "gch" schtaa: So chame s Partizip vo "chaufe" als "gchauft" oder (sälte, wil s hoochtüütsch uusgseet) als "kauft" schriibe.

D Vokalisierig chan zwüsched de Underdialäkt variiere, vor alem bi archaischere Wörter. Biischpilswiis «Mond» isch als "Maa, Mòò" oder "Mö̀ö̀" beleit, im 20. Jahrhundert aber wiitgehend vo "Mond" (pl. "Mönd") verdrängt worde.





</doc>
<doc id="6670" url="https://als.wikipedia.org/wiki?curid=6670" title="Internationales Phonetisches Alphabet">
Internationales Phonetisches Alphabet

S IPA (Internationales Phonetisches Alphabet) isch e Konvention zur Notierig vo phoneetisher Information. Es gits sitem 1889i, die aktuelli Version stammt usem 1996i.

Blau markierti Konsonante sind im Alemannische relevant.

Im IPA werre verschiedni Diakritika bruucht wenn d'Grundzeiche aapasst werre münn.
Im Alemannische sin bsunders die Zeiche relevant:


</doc>
<doc id="6674" url="https://als.wikipedia.org/wiki?curid=6674" title="Huldrych Zwingli">
Huldrych Zwingli

De Zwingli (Huldrych Zwingli, äigetli Ulrich Zwingli, * 1. Januar 1484 z Wildhuus; † 11. Oktober 1531 z Chappel am Albis) isch en Prieschter und de Zürcher Reformator gsy. Er ghöört mit em Gämfer Calvin zu de Begründer vo de reformierte Chile i de Schwyz.

De Ueli Zwingli isch z Wildhuus im Toggeburg uufgwachse und ab em 1506i z Glaris Pfarer gsy. Vil wäiss mer über di säb Zyt nöd. Sicher isch aber, das er als Soon vom ene Puur rächt volkstümli gsy isch. A de Chile hät er doo na nüüt kritisiert. Im Gägetäil: Er hät em Paapscht en Brief gschribe, er söl em Volch vo Glaris ali Sünde vergää (das isch d «Absoluzioon» gsy). Au hät er sich umtaa, ass d Glarner en aagäbliche Schplitter vom Chrüz, wo de Jesus Chrischtus dra gschtorbe sig, chönted überchoo. Won das glungen isch, hät er defür en äigeti Kapäle laa boue, di sogenannt Chrüzkapälle. D Lüüt händ ere aber Zwinglikapäle gsäit. De Zwingli hät vil gläse, und won er us Glaris ewägg isch, hät er öppe hundert Büecher gha. 1510 hät er de Landsgmäind vorgschlage, e Latinschuel, aso es Gymnasium, z gründe, was d Landsgmäind au eso bschlosse hät.

Zu säbere Zyt isch s bi de Äiggnosse e groosses Politikum gsy, öb mer s mit em Kaiser, de Franzose oder em Paapscht söll haa. Es isch drum ggange, zu welem vo dene drüü di junge Lüüt als Söldner in Chriegsdienscht söled gaa. Glaris hät sich für d Franzose entschide, wo mee zalt händ. De Zwingli als Aahänger vom Paapscht hät drum nüme chöne Pfarrer sy und isch 1516 für drüü Jaar freigstellt worde; er isch dänn aber nu na sälte dahi zrugg choo.

Zeerscht, ab em 1516i, isch de Ulrich Zwingli dänn Lüütprieschter z Äisidle gsy. Die drüü Jaar z Äisidle händ de Zwingli starch präägt. Wil im Wallfaartsoort d Volchsfrömigkäit vil wichtiger gsy isch als de Glaube an sich, hät er «wider Wallfahrten und andre Missbräuche» aafange predige. Und är, wo sälber e paar Jaar vorane em Paapscht en Brief gschribe ghaa hät, hät gäge de pööpschtlich Ablassprediger Bernardin Samson gschumpfe. Em Zwingli isch es drum ggange, ass d Chile sich mee für iri Sach ysetzi und s Fäld nöd de Volchsfrömikäit überlös, wo unkontroliert und nöd alewyl uf em richtige Wääg gsy sig. Drum häd är mit de Bischöf vo Sitte und Choschtez Kontakt ufgnaa und si uufgforderet, d Chile söll die Sache, wo si bis jetz anderne überlaa heb, sälber ad Hand nää und esoo verbessere, wies i de Bible stöch.

1519 isch der Zwingli dänn aber nüme zrugg is Glarnerland, will er uf Züri as Groossmöischter als Lüütprieschter berueffe worden isch.

Ab em 1522i hät er sich aafange reformatorisch uuffüere, zeerscht mit de Schrift «Von Erkiesen und Freiheit der Speisen» gäge die katolische Faschtebrüüch. Und er hät da dezue de Säge vom Zürcher Raat ghaa. Es sind anne 1523 und 1524 drüü groossi Striitgsprööch z Züri gsi, die so gnänte «Zürcher Disputazioone». Die händ under em Ydruck vo einere vom Zwingli sine Predige zum Bildersturm gfüert, wo me d Altäär, die gmoolete Bilder und Figuure und die choschtbare Chilegräät us de Chile usetaa hät. Und de Raat hät im Zwingli sym Sinn die katolisch Mäss verbotten und nöji Gsetz für s Chilewääse erlaa.

Won er im 1524i syni Konkubine, d Witwe Anna Meyer, ghüraate gha häd, häts für de Zwingli eerscht rächt ekäis Zrugg me ggää. 1525 hät er «Von der wahren und falschen Religion» useggää. Vo 1524 bis 1529 hät de Zwingli zäme mit em Pfarrer vom Sankt Peeter, em Elsässer Leo Jud und anderne Lüüt d Biblen übersetzt – das hät di eerscht Uusgaab vo de "Züri-Bible" ggää.

D Innerschwyzer Kantöön händ dem Trybe nüme länger wele zueluege, und es isch zu de Chappelerchrieg cho. De Zwingli isch i de Schlacht bi Chappel am 11. Oktober 1531 ums Läbe choo. Syn Nachfolger z Züri isch de Heinrich Bullinger gsy.

De Zwingli isch radikaler gsy as de Luther.
Z Züri staat als Tänkmaal für de Zwingli bi de Wasserchile sit 1885 e groossi Bronzefiguur von em. Z Wildhuus isch s Woonhuus von em als Museum ygrichtet, und i de Bäärgen obedraa cha mer über de hööch «Zwinglipass» gaa, wo näbedraa d «Zwinglipasshütte» vom SAC staat. Ane 2019 tuet me z Züri mit eme Jubiläumsprogramm as Würke vom Reformator erinnere, und es chunt en nöie Film über dee is Chino.

Es git es paar Chile i de Schwyz und au im Ussland, wo im z Eer syn Name trääged, vil devoo häissed «Zwinglichile».







</doc>
<doc id="6687" url="https://als.wikipedia.org/wiki?curid=6687" title="Jeremias Gotthelf">
Jeremias Gotthelf

De Albert Bitzius (* 4. Oktober 1797 in Murte; † 22. Oktober 1854 in Lützelflüe) isch besser bekannt under sim "nom de plume" Jeremias Gotthelf.

Er isch als Sohn vom Pfarrer Sigmund Bitzius und sinere dritte Frau Elisabeth Bitzius-Kohler gebore. Ab em 1805i hät d'Familie z Utzischdorf im Emmital gwont.

Abem 1817i hät de Albert in Bärn Theologii studiert. Nachem Tod vo sim Vatter ischer im 1824i Verweser in Herzogenbuchsee worde. Und abem 1832i bis zu sim Tod ischer Pfarrer in Lützelflüe im Emmital gsii.

Abem 1836i häter underem Name Jeremias Goffhelf Büecher gschribe. Sin erschte Roman isch "Der Bauernspiegel" gsii (deet hät d'Hauptfigur Jeremias Gotthelf gheisse).

Em Gotthälf syni Sprach zeichnet sech derdür uus, das si e höche Dialäktateil het. Es git es wyts Späktrum vore reine Standardsprach i allgemeine Beschrybige, wo's nid um landschaftlechi Eigeheite geit, bis hi zu mängisch fasch reinem Dialäkt ir diräkte Red. Derzue chöme Hüüffen altmödischi Wörter, wo scho lang niemer meh bruucht.





</doc>
<doc id="6689" url="https://als.wikipedia.org/wiki?curid=6689" title="Furtwangen im Schwarzwald">
Furtwangen im Schwarzwald

Furtwange im Schwarzwald isch e ditschi Hochschuel-Stadt im Schwarzwald im Bundesland Bade-Württeberg.

Furtwange lit im mittlere Schwarzwald, ungfähr 27 km östlich vun Friburg.

Furtwange lit uffere Höchi zwische 850 m un 1.148 m überem Meer un beasprucht, d'högscht-glägini Stadt in Bade-Württeberg un hinder Oberwiesenthal d'zweithöchschti Stadt in Ditschland z sy. Was de högscht Punkt ablangt, isch aber Friburg mit dem 1284 m hohe Schauinsland ebbis höher. Un was d Stadtmitte betrifft, isch es d högscht Stadt gsy, bis Messstette uf de Schwäbische Alb in de sibezger Joor s Stadtrecht kriegt hät.

Die Stadt lit innere molerischi Landschaft an de Krizung vun drei Däler, drumrum sin Bärg mit dichte Wälder. De „staatlich
anerkannte Luftkurort“ (Des gilt eigentlich nur für de Teilort Neikirch)
isch industriell prägt, isch aber au wichtig zum Wandere oder für de Wintersport grad für d'Kurgäschd. Bsunders wichtig isch au d'Fachhochschuel mit ebbis um 3500 Studente, dodevu 2400 am Standort Furtwange.

Uffem Brend, em Husberg vu Furtwange, isch d'Quell vun dr Bräg. Die isch de längschde Quellfluss vun dr Donau un fliesst in Donaueschinge mit dr Brigach zämme. Dorum beasprucht Furtwange im änder lustige Stritt um d'Donauquell dr Ursprung vun dr Donau für sich, e Quelle vun de Donau gitts nit. (Au wenn d'"Donauquell" im Park vum Schloss in Donaueschinge so gnennt wurd.)

Dr Bann bstoht us 30,4 % Landwirtschaftsflechi, 63 % Wald, 6,2 % Sidligsflechi un 0,5 % sunschtiger Flechi.

S'erscht mol gnennt wore isch Furtwange im Johr 1179 innere Bulle vum Papst Alexander III.. Do het er im Kloster St. George dr Besitz vun dr Gmei Furtwange mitsamt dr Kilche bstätigt. De Ort muess (wege dr eigene Kilche) domols scho e beachtlichi Grössi ghet ha, isch aber trotzdem wohl erst e paar Johr früeher grindet wore.
Furtwange isch no immer wichtiger worre. Regelmässg sinn in Furtwange mindestens sitem Afang vum 17. Johrhundert au Märkt abghalte wore, do hen sich d'Nochberstädt grusig gärgert. Erst Kaiserin Maria Theresia het Furtwange 1761 en offiziells Marktrecht gei (zu dere Zit, wenn Furtwange zue Vorderösterreich ghört het).
S'Stadtrecht het Furtwange aber erst im Johr 1873 bekumme.
Wichtig für d'wirtschaftliche Entwicklig isch au d'Bregtalbahn (sit 1892, stillglegt 1972) von Donoueschinge nach Furtwange gsi.
Die Uhrmacherei het d'handwerklichi und industrielli Gschicht vun dr Stadt prägt.
Ufschwung het do 1850 die Gründig vun de erste ditsche Uhrmacherschuel durch d'badisch Landesregierung. Erster Schulleiter isch dr bekannte Ingenieur Robert Gerwig gsi. (Us dr Uhrmacherschuel het sich sich e Beruefsfachschuel sowie d'Fachhochschuel Furtwange entwicklet.) Dodur isch d'Uhreherstellig in Furtwange un Umgäbig professionalisiert wore. Zahlriichi Uhrenfabrike sinn gründet worre. D'Uhrefabrikation isch aber nooch em Erste Weltkrieg kontinuierlich zruckgange. Yberlebt hän numme Firme, wo sich vu dr Uhre- un Zueliferindustrie witterentwicklet hän.
So isch e moderni Industri vu drMetallverarbeitig, Feinwerktechnik un Elektronik entstande, dere ihri Firme Weltruef hän.

Furtwange isch traditionell katholisch prägt. Wohrschinlich isch Furtwange au vum benoochberte Kloster St. Jörge us gründet worre.

Ergebnis vo dr Landdagswahle sit 2006: 

Uf Verwaltigsebene existiert e Partnerschaft mit Hirschfelde in Saxe.

D'Iwohnerzahl belauft sich uf ca. 10.000 un het sich in dr letzte zwei Johrzehnte nit nennenswert veränderet.

Dur Furtwange füehre d'Schwarzwald-Panoramastross (B 500) un die Dytsch Uhrestross.
In Furtwange hät's das Ditsche Uhremuseum.




</doc>
<doc id="6698" url="https://als.wikipedia.org/wiki?curid=6698" title="Görwihl">
Görwihl

Gerbel (uff Hochdütsch "Görwihl") isch e Gmäind im Hotzewald im Schwarzwald im Bundesland Bade-Würtebärg z Tüütschland. D Gmäind bestaat us zää Ortschafte. Di äint isch Gerbel, die andere nüün sind iigmäindet worde. Di nüün iigmäindete Ortstäil ghäissed Engelschwand, Hartschwand, Niderwihl, Oberwihl, Rotzinge, Rüeßell, Segete, Strittmatt un Diefestei. I de Gmäind wonet öppe 5000 Lüüt.

Gerbel litt im Hotzewald im üsserschte Süde vom Schwarzwald am Rand vom Albdal. In de Umgebig vo de Gmeind häts Hochebene vo verschydener Größi, wo wie Terrasse noch Süde abfalle. Di meischte Ortsdeil liige uff sonige Hochebene.

Wald macht öbbe 60 Brozänt vo de Gmeindflächi us.

Nochbergmeinde sin Ibach und Dachsberg im Norde, Albbruck im Oste, Laufeburg im Süde und Rickebach und Herrischried im Weste.

D Gmeinde Engelschwand, Hartschwand, Nyderwihl, Oberwihl, Rotzige, Rüeßell, Segete und Strittmatt sin ehemoligi Gmeinde, wo in de 1970er-Johr ygmeindet worre und hütt Ortsdeil vo Gerbel sin. Zu Engelschwand, Hartschwand, Oberwihl und Strittmatt ghöre keini Ortsdeil oder Wyler, zu Görwihl näbem glychnamige Dorf au d Zinke Freudeberg und Grünnetsmättli und d Hüser Chirchgrund. Zu Nyderwihl ghöre s glychnamig Dorf, de Zinke Schildbach und s Hus Sägehof. Zu Rotzige ghöre d Dörfer Rotzige und Burg, de Zinke Eichrütte und d Hüser Krembach. Zu Rüeßell ghöre d Dörfer Rüeßell und Diefestei. Zu Segete ghöre näbem glychnamige Dorf no s Ghöft Hetzlemühli und s Hus Sägi.

Im Gmeindegebiet liige au d Wiestige Scheckewyl im Ortsdeil Nyderwihl und Wolpringe im Ortsdeil Strittmatt.

Di erschti urkundligi Erwähnig vo Gerbel goht uff s Johr 1193 zruck, wo de Ort "Gerswillare" ghyße hät. Es hät johrhundertlang zu de Grafschaft Hauestei, Vorderöstrych, ghört. Es isch zum Zändrum vo de Einige vom Hotzewald worre und hät während de Salpetererunruhie e wichtigi Rolle gha. 1806 isch s zum Großherzogtum Bade cho.

Noch de Ygmeindige vo Rotzige und Hartschwandam 1. Juli 1971 bzw. 1972 sin am 1. Januar 1975 au di restlige vo de hüttige Ortsdeil ygmeindet worre.

„Görwihl“ chunnt vo Ger-Wyler. „Ger“ hät im althochdütsche „Speer“ gheiße und isch zum Ortsname worre, wyl Gerbel ursprünglig d'Form von re Speerspitze gha hät.

Ergebnis vo dr Landdagswahle sit 2006: 




</doc>
<doc id="6702" url="https://als.wikipedia.org/wiki?curid=6702" title="Zweiter Weltkrieg">
Zweiter Weltkrieg

De Zweit Wältchrieg vo 1939 bis 1945 isch de zweiti global geführti Chrieg vo sämtliche Grossmächt vom 20. Jahrhundert ksi und stellt de bluetigscht Konflikt vo allne Zyte dar. Er het i sire Haupt-Dimension am 1. Septämber 1939 mit em Agriff vo Nazi-Dütschland uf Pole agfange und im Auguscht 1945, nach de amerikanische Atombombe-Abwürf uf Hiroschima und Nagasaki, mit de Kapitulation vo Japan vor de USA und de Sowjetunion uufghört. Di wichtigschte Chriegsteilnehmer sind Dütschland, Italie (bis 1943) und Japan uf dr einte Site und Grossbritannie, Frankrych, d Sowjetunion, d USA und Italie (ab 1943) uf dr andere Site gsy, aber au vil chlyni Länder sind gschediget worde. Im Ganze häts öppe 60 Mio. Toti ggäh, und vo däne sind öppe 20 Mio. Zivilischte gsy. Will mehreri chriegfüerendi Schtaate i ihrne Ideologye ggwüssi ethnischi oder soziali Gruppe ghasst händ (z. B. Dütschland, d Sowjetunion, Japan), sind hüüfig Ywoner vo bsetzte Gebiet ermordet worde. Politisch hät de Chrieg under anderem d Teilig vo Dütschland zur Folg gha und der Uufschtyg vo de USA und de Sowjetunion zu antagonistische Supermächt, wo sich bis 1990 im Chalte Chrieg gegenübergstande si.

Nach em Erschte Wältchrieg hät s besigte Dütschland vo de Siigermächt (Frankrych, England, USA, Italie) de Vertrag vo Versailles uufzwunge übercho: Alli Kolonye hät s müese abgäh, dezue en guets Sibtel vo sinere Gebiete (s Elsass, Weschtpreusse, Oberschlesie und en Teil vo Schleswig-Holschtein) und vor allem Gält zahle für d Schäde, wo s mit em Agriff uf fremdi Gebiet agrichtet het. D Wirtschaftskryse (Inflation) vo 1919 und de folgende Johr hät die jung Weimarer Republik an Rand vom Abgrund bracht und vil Dütschi händ de Vertrag drfür verantwortlich gmacht. Aber uf jede Fall isch iiri Geduld ändgültig erschöpft gsy, wo sechs Jahr spöter, 1929, d Wältwirschaftskryse aagfange hät. Jetz isch d Schtund vo de radikale Parteie cho: De kommunistische KPD uf de einte und vor allem de nationalsozialistischi NSDAP mit Wahlerfolge uf de andere Syte. 1933 isch de Adolf Hitler vo de NSDAP dur de Rychspräsidänt Paul von Hindenburg zum Rychskanzler ernannt und i de nächschte Wahle beschtätiget worde. Är hät d Demokratii systematisch uusgschaltet und e aggressivi Ussepolitik betribe. De Vertrag vo Versailles hät er nöme beachtet. Er hät d Wältherrschaft aagschtrebt. Zu däm Zwäck hät er sich mit Italie und Japan verbündet, 1935 isch s Saarland nach enere Volksabstimmig wider aagglideret worde und s Rhiland remilitarisiert worde, 1938 hät Dütschland Öschterrych unds tschechoslowakische Sudeteland annektiert. Frankrych und England händ zwar reklamiert, sind aber nöd igschryte. Si händ dänkt, so chönneds de Fride rette (Appeasement-Politik). Si händ trotz Verspräche nöd emal interveniert, wo tütschi Soldate im Früelig 1939 di ganz Tschechoslowakei bsetzt händ. So hät de Hitler also vorerscht unygschränkt neui Länder yggno und sogar en Nöd-Aagriffs-Pakt mit de Sowjets abgschlosse. Doch won er dänn im Semptämber Pole attackiert hät, händ sich die Allierte doch entschiide yzgryffe.

1937, wo Italie nach em Zweite Italiänisch-Äthiopische Chrieg scho mit de Annexion vo Abessinie 1936 d Schtaategmeinschaft provoziert gha hät, hät Japan China noochem Zwischefall uf dr Marco-Polo-Bruck z'Peking am 7. Juli undereme Vorwand aaggriffe. Gäg di militärisch überlägene Japaner hät China, wo no zuesätzlich dur en Bürgerchrieg gschwächt gsi isch, kä Chance gha. Di japanische Schtrytchräft sind i de eroberete Gebiet üsserscht brutal vorggange. Wo sich ä nur de chlinscht Widerschtand ggregt hät, sind ganzi Dörfer em Ärdbode glychgmacht und d Ywohner verschosse worde. Die Gräueltate händ i de ganze Wält Protescht uusglöst. Zur glyche Zyt hät sich Dütschland z' Europa scho längschtens für en Chrieg gäge d Siiger vom Erschte Wältchrieg vorbereitet gha und hät – nach italiänischem Vorbild – mit chlyne Annexione provoziert. De Polefäldzug isch dänn aber di erscht würklich Kampfhandlig vo tütscher Syte gsy.

Am Morge vom 1. Septämber 1939 hät s dütsche Chriegsschiff „Schleswig-Holstein“ e polnischi Schtellig beschosse. E paar Schtund spöter hät de Hitler behauptet, d Pole heged de Chrieg aagfange. Jetzt händ Masse vo dütsche Truppe di polnisch Gränze überschritte. Pole hät zwar glychvil Soldate gha wi Dütschland, aber trotzdem isches wäge veralteter Technik und Infraschtruktur gäg di mit de modernschte Waffe usgrüschtet Wehrmacht chancelos gsy. Jetz aber händ s UK und Frankrych Dütschland – wi imene Vertrag mit Pole verybart – de Chrieg erchlärt. Aber de zweit Teil vo der Abmachig händs nöd yghalte: Si hetted spötischtens 10 Tag nach der Invasion z Pole e Offensive gäg Weschttütschland sölle schtarte. D Franzose händ zwar en schwache Aagriff ufs Saarland versuecht, aber di Tütsche händ sich äfach in Weschtwall zruggzoge, und dänn isch nüt meh passiert. Zuesätzlich isch jetz ä no di Rot Armee z Oschtpole ygfalle, das isch nämli au im Hitler-Stalin-Pakt beschlosse worde. Franzose und Brite händ sich etz nömenemal zunere Chriegserchlärig gäg d Sowjetunion chöne dureringe. Nachdäm di polnisch Regierig uf Rumänie gflohe isch, hät Warschau müse kapituliere. Em Hitler sin erschte Fäldzug isch üsserscht erfolgrych abgschlosse worde.

Ändi Novämber 1939 händ d Sowjets Finnland überfalle. Si händ ddänkt, zumene schnälle Siig z cho, händ d Finne aber underschätzt. Ca. 200'000 sowjetische Soldate sind i däm Chrieg gfalle. Am Änd hät Finnland aber natürli trotzdem vor de Übermacht d Waffe müse schtrecke. En Teil vo Karelie und e Fischerhalbinsle im Nordpolarmeer sind vo de Sowjetunion annektiert worde. D Teilnahm vo Finnland am tütsche Russlandfäldzug 1941-45 isch uf dä Chrieg zruggzfüere.

Dur d Chriegserchlärig vo Frankrych a Tütschland händ di Tütsche logischerwys kä Ise meh vo däm Nachber chönne bezie. Jetz sind 40 % vo däm für d Rüschtig so wichtige Guet us em neutrale Schwede cho. Unds schwedische Erz isch alles über Narvik (Norwege) ygfüert worde. D Brite händ plant, Norwege z bsetze, zum di schwedische Erzlieferige uf Tütschland underbräche, was verheerend für di tütsch Induschtrie gsy wär. De Hitler hät also de Alliierte bi de Ynahm vo Norwege wele zvorcho. Für das hät er aber zersch Dänemark als "Sprungbrätt" bbrucht. Wil d Däne gar kä Widerschtand gleischtet händ, hät scho bald d Invasion z Norwege chönne gschtartet wärde. Di Alliierte sind uf das nöd vorbereitet gsy, so isches, wo dänn britischi Truppe z Narvik ytroffe sind, scho z schpat gsy. Es isch de Brite zwar no gglunge, mehreri tütschi Chriegs- und Handelsschiff z versänke, aber dänn händs wäge tütsche Erfölg im Weschte – dadezue im nächschte Kapitel – müse abzie, und ä di verblybende norwegische Truppe händ kapituliert. So isch also Norwege zum „Rychskommissariat“ gmacht worde, und mer hät e Marionetteregierig ygsetzt. Aber während em ganze Chrieg hät de Hitler vil Truppe z Norwege ggla, wel er Angscht vor ere britische – oder spöter amerikanische – Invasion gha hät, und so sind Norwege und Dänemark di einzige Uslandgebiet gsy, wo d Wehrmacht bis im Mai 1945 ghalte hät.

Nach em Erfolg z Skandinavie hät d Wehrmacht sich jetz wider anderne Ziel chönne zuewände: Der einzig Ort, wo em Hitler sini Lüt Handligsbedarf gseh händ, isch de Weschte gsy. Aber wil d Franzose dur d Ardenne und d Maginot-Linie en guete Schutz a de tiräkte tütsch-französische Gränze gha händ, hät Tütschland sich entschiede – wi scho im Erschte Wältchrieg – de Umwäg über d Benelux-Länder z mache, zum dänn vo Norde gäg Paris vorzschtosse. Luxemburg isch natürli ohni grossi Gägewehr bsetzt worde, Belgie hingäge hät sich versuecht z wehre und isch au vo britische und französische Truppe underschtützt worde. Das hät aber nüt gnützt – trotz zahlemässiger Ebebürtigkeit händ sich di Alliierte vor de mit schnälle Einheite wi Fallschirmjäger oder Stukas vortraite tütsche Aagriff müse zruggzie. Nach erfolgloser Attacke vo französische Truppe under em General Charles de Gaulle isch Brüssel Mitte Mai kampflos de Tütsche übergäh worde, de belgisch König und d Regierig sind uf London is Exil ggange. D Eroberig vo de Niederland isch no eifacher voschtatte ggange. D Niederländer sind uf en Chrieg überhaupt nöd vorbereitet gsy – andersch als d Belgier, wo ja scho im Erschte Wältchrieg kämpft gha händ. Trotzdem händs am Aafang Widerschtand gleischtet. Aber wos di tütsch Ufforderig zur Kapitulation zrugggwise händ, isch Rotterdam schwär bombardiert worde, und jetzt händ au d Niederländer ufggäh. Glychzytig isch jetz aber im UK öppis Entscheidends passiert: De bishärig Premierminischter Neville Chamberlain isch zruggträte und dur de Winston Churchill ersetzt worde. De Churchill hät de passive Chriegspolitik vom Chamberlain es Änd wele setze und isch fescht entschlosse gsy, de Chrieg bis zum Siig über Tütschland wyterzfüere. D Niederlag vo Frankrych hät aber au är nöme chönne verhindere. Au jetz wider isch di tütsch Blitzchriegschtrategie erfolgrych gsy. Mit eme schnälle Vorschtoss über de Fluss Schelde hät d Wehrmacht di alliierte Truppe bi Dünkirchen chönne ychessle. Di Alliierte sind i de Falle gsässe, aber dänn isch öppis passiert, wo no hüt unnachvollziehbar schynt: De Hitler hät dur sin Oberbefehlshaber a de Weschtfront, de General Rundstedt, en Haltebefehl erteilt, sodass mer vo Ängland us hät chönne d Evakuierig vo de britisch-französische Expiditionsschtrychräft durefüere. Fascht 350000 Soldate und sehr viel Chriegsmaterial hät mer uf d Insle grettet. No während de Beladig vo de Schiff isch de tütsch Aagriff fortgsetzt worde, trotzdem isch d Aktion (Operation Dynamo) sehr guet glunge. Ohni de Haltebefehl vom Hitler wär viellicht s UK – wo de gröscht Teil vo sim Landchriegsmaterial verlore het – nöme lang i de Lag gsy, de Chrieg wyterzfüere.

Am 4. Juni 1940 isch de Rückzug vo de Brite abgschlosse gsy, und Frankrych hät ohni di abzognig Armee em tütsche Aaschturm nüt meh entgägezsetze gha. Am 11. Juni hät au s Königriich Italie de Alliierte de Chrieg erchlärt und Südostfrankriich mit Korsika bsetzt und d Kolonii Tunesie annektiert. Für de Siig über Frankriich hets das allerdings nöme brucht. Am 14. Juni isch Paris bsetzt worde, wi au Verdun, d Feschtig us em Erschte Wältchrieg, wo sehr symbolträchtig gsy isch. Am 22. Juni isch de Waffeschtillschtand imene Isebahnwage im Wald vo Compiègne underzeichnet worde, au das e symbolträchtigi Handlig: Im glyche Wage hät de Politiker Matthias Erzberger im Novämber 1918 d Niderlag vo Tütschland im Erschte Wältchrieg bestätiget.

Frankrych hät mer i zwei Zone ufteilt: Eini, wo di Tütsche gherrscht händ, und en Marionetteschtaat under em Held vo Verdun, em Henri Philippe Pétain. Är hät vo Vichy us regiert. 
Während em ganze Chrieg häts z Frankrych e schtarchi Résistance ggäh, wo Aktione gäge d Wehrmacht duregfüert hät. Als ire Chef hät de General de Gaulle ggulte, wo z London im Exil gsy isch und Aaschprache im änglische Radiosänder BBC ghalte hät. Di villicht entscheidenscht Tat vo de Résistance isch d Ufschtellig von ere französische Résistance-Armee under em Marie-Pierre Koenig gsy. Die Armee hät 1942 en Siig über di Tütsche bi Bir Hakeim errunge. Dä Siig hät de Grundschtei für di tütsch Niderlag bi El Alamein dargschtellt.

Nach em Siig über Frankrych hät di tütsch Generalität etz natürlich ä de letscht verblibnig Gägner, s UK, wele besiige. En Plan für e Invasion (Unternehmen Seelöwe) isch scho ufgschtellt gsy, aber zerscht hät mer Ängland no dur Luftaagriff wele schwäche. Di erschte grosse Aagriff dur d Luftwaffe händ am 10. Juli 1940 schtattgfunde, woby vor allem Flugplätz, Fabrike und Häfe bombardiert worde sind. Alles hät nach eme wytere Siig für d Wehrmacht usgseh. Aber d Brite händ mit ihrere Luftwaffe, de Royal Air Force (RAF) schnäll reagiert, händ Jagdflugzüg bbout und Pilote us Frankrych, Pole, de Tschechoslowakei und em Commonwealth of Nations aagworbe. Usserdäm händs scho de Radar entwicklet gha und drum di tütsche Flugzüg guet chönne orte. Nach churzer Zyt hät d Luftwaffe aagfange, au Schtedt z bombardiere, vor allem London. Die Bombardements händ zwar vil Opfer under de Zivilbevölkerig gforderet, aber ä grossi Verluscht bi de Luftwaffe nach sich zoge. Mit de Aagriff uf d Schtedt händ di Tütsche au aagfange, di logistische und technische Yrichtige a de Küschte z vernachlässige, was widerum de Brite Vorteil bbracht hät. Unmängene vo tütsche Flugzüg sind abgschosse worde, und je länger, deschto meh hät sich d Luftschlacht zumene Desaschter für d Wehrmacht entwicklet. Ändi Oktober 1940 hät de Oberbefehlshaber vo de Luftwaffe, de Hermann Göring, konschterniert de Abbruch vo de Aktion befohle.
Dademit hät s UK zwar fürs Erschte di tütsche Invasionsplän erfolgrych durchrüzt gha und zum erschte Mal wider Hoffnig gschöpft, aber immer no isch en Entschärfig vo de Situation oder sogar en Siig über Tütschland nöd in Sicht gsy. Also hät mer z London müese warte und uf d Hilf vo de USA oder uf en Bruch zwüsched em Hitler und em Stalin hoffe.

Es wyters Problem hät sich jetzt em Hitler dur sin Verbündete, em italiänische Diktator Benito Mussolini, gschtellt. Dä hät nämlich – ohni de Hitler z informiere – am 28. Oktober 1940 plötzlich vo Albanie us Griecheland aaggriffe. Trotz zahlemässiger Überlägeheit händs aber d Italiäner nöd gschafft, en Siig z erringe. Di Tütsche händ no d Niderlag i de Luftschlacht um Ängland müse verchrafte und drum irem Verbündete nöd chönne z Hilf cho. Wo aber d Lag ganz prekär worde isch und d Italiäner Aafang Dezämber sogar über d Bärge uf Albanie zruggtribe worde sind, da hät de Hitler doch beschlosse, yzschrite; allerdings zersch nöd dur Kampfhandlige, sondern Verhandlige: Sowohl Griecheland als au Jugoslawie hät Tütschland aabbote, in Drümächtepakt (Tütschland, Italie, Japan) yzträte, was beidi abglehnt händ.
Es isch e Zytlang ruhig bblibe, bis es am 9. März d Italiäner wider uf em militärische Wäg versuecht händ: En Grossaagriff gäge Griecheland hät aber, wi scho d Aktione im Härbscht, kei Erfolg gha. 

Am 27. März häts dänn usgseh, wi wänns doch kä gwaltsami Entscheidig würd bruche. Jugoslawie hät jetz nämli em Druck naggäh und sich mit de Achsemächt verbündet. Das hät aber Masseprotescht i de Hauptschtadt Belgrad zur Folg gha. Die Protescht händ sich so usgwytet, dass d Regierig schliesslich d Verbündig hät müse rückgängig mache. Uf das abe hät d Wehrmacht sofort de Aagriff gschtartet. Am 6. April händ Landtruppe di jugoslawisch Gränze überschritte und sind schnäll vorwärtscho. Zuesätzlich händ tütschi und italiänische Flugzüg Belgrad bombardiert. Scho am 17. April hät Jugoslawie kapituliert.

Am 22. Juni 1941 isch dr Russlandfeldzug losganga. Ibr 3 Milliona deitsche und 60.000 italiänische Soldade und ihri Verbündete hen von dr Oschtsee bis nach Rumänie na agriffa. Bis zom Dezember senn se fascht bis nach Moskau komma on henn ibr a Million Russa gfangagnomma. Aber no isch dr Wintr komma, on die Russa hen dr Vormarsch ufhalde kenna. Im negschta Sommer hen die Deitsche no amol agriffa, aber sin au blos bis an d'Wolga komma, wo in Stalingrad d 6. Armee eigschlossa wora isch. Im Februar 1943 hot d Armee im Kessl vo Stalingrad kapituliert on ibr 90.000 deitsche Soldata sin in Gfangaschaft grota. Dr Fall vo Stalingrad wird vo de meischte Historiker als dr "Wendepunkt vom Zwoita Weltkrieg" agsä. 
D Wehrmacht hot im Sommer 1943 an letschta Vrsuch gmacht, d Rote Armee zom schlaga, abr in dr Schlacht vo Kursk sen se an dr Verteidigungsstellige vo de Russa gschaidert.

Jetzt und vor allem nach em Chriegsitritt vo de USA isch klar gwä, das d Deitsche d Krieg nemma gwänna kenna. Bis zom Sommer 1944 hen se no einigermasse kenne sich verteidiga, abr als am 22. Juni 1944 d'Russa und glichziitig d Amerikaner und Ängländer – i dr Operation Overlord – uf broida Fronta agriffe hen, isch an der Oschtfront d'Herresgruppe Mitte komplet zamabrocha und d'Rote Armee isch im August vor Warschau gschdanda und hot im Oktober zom erschta Mol deitsches Gebiet beträda. Wi se no im März 1945 ibr d'Oder komma sen, hot d Wehrmacht fascht nix me do kenna, om se ufzhalda. On am 2. Mai hen se no Berlin eignomma. A Woch schpäter, am 8. Mai 1945 – d Amerikaner und d Engländer sind an der Weschtfront mittlerwile au bis nach Dütschland vordrunge gsii –, hat no d'Wehrmacht au kapituliert und dr Krieg ischt z Europa aus gwesa. Am Pazifik-Chriegs-Schauplatz hei d Atombombe-Abwürf vo de USA uf japanischi Stedt der Chrieg im Auguscht 1945 beändet.


→ "Lueg au:" Lischte vo de opferriichschte Schlachte und Belagerige



</doc>
<doc id="6710" url="https://als.wikipedia.org/wiki?curid=6710" title="Nikolaus">
Nikolaus

Nikolaus isch e grischtlige, männlige Vornamme und Familienamme.

De Name goht uf en Heilige zrugg, de Nikolaus vo Myra, wu Bischof z Myra gsii isch. Im Brüchtum vu dr Adväntszit spillt er as Gobebringer e wichtegi Rolle. Niklaus, Klaus oder Nico sind Churzforme, Nicola oder Nicole sind di wiiblige Entsprächige vu däm Name. Namestag isch jewils am 6. Dezember.

Nikolaus oder Nicolaus:

Niklaus:



</doc>
<doc id="6711" url="https://als.wikipedia.org/wiki?curid=6711" title="Nikolaus (Gabenbringer)">
Nikolaus (Gabenbringer)

Dr Nigelaüs isch unter däm un verschiidene andere Nämme bekannt: Im hochalemannische Deil vu Südbade un in dr Schwiz Santi Chlaus oder Samichlaus, in dr Oscht-Schwiz viilmol nur Chlaus, z Voradelbärg un in Ober- un bayrisch Schwabe Klaus oder Klos. Nigelaüs, Nigelaus oder sältener Santiglaüs isch Oberrhiinalemannisch, "Santiglaus" sagt me z Basel.

Dr Nigelaüs isch e Gstalt mit spitzigem Bischofshuet (Mitra), Bischofsumhang un Bischofsstab, wu dr Kinder am 6. Dezember, am Nigelaüsdag (aü Chlausetag oder Chlauser gnännt), oder am Obe vorhär Gobe bringt. S kunnt aber aü vor, ass er um Wiihnächte rum ufdrittet oder gar mit em Grischtkind zämme. An mänke Ort isch dr Nigelaüs aü neijer oder het elteri Gstalte verdrängt – so dr "Nüünichlingler," d "Sträggele" un dr "Neujahrmutti". A andere Ort wie i dr refermiärte Schwiz isch dr Nigolaüs a de Wiihnächte oder ums Neijohr umme aber au elter und isch vum Grischtkind verdrängt wore. In reformiärte Gegende vu dr Schwiz, wu mer katholischi Autorität nit liidet, isch dr Santi Chlaus friili ke Bischof, aber e alte Mann mit wissem Bart, Mantel un Kapuz.
Dr „Bischof“ het viilmol e golde un e schwarz Buech drbii, wu diä guete un diä schlächte Tate vu dr Kinder drin verzeichnet sin. Diä wäre verläse, villicht wird vorhär aü no bättet, un dr Begleiter vum Nigelaüs macht mit dr Ruete oder suscht ebis Drohgebärde, villicht fitzt er aü emol richtig. Diä Sach goht aber meischtens guet üs: Dr Nigelaüs haltet si Begleiter zruck, losst Gnad vor Rächt ergoh un verteilt Epfel, Nuss, Bredli un anderi Siäßigkeite üs sinem Sack, hit ka aü emol e mp3-Player unter dr Gobe sii. Im Badische isch viilmol e "Weckmann" oder "Baselmann" (im Baselpiet "Grättimaa," im Züripiet "Grittibänz") mit im Sack – so heißt diä Figür üs hällem Brotdeig.
In dr Schwiz kunnts aü vor, ass Chlause in mänke Ort as greßeri Gruppe ufdrätte – des sin aber ender heidnischi Relikt, wu mit em religiöse Nigelaüs-Brüch wennig z due hän.
Hit isch üs em Santi Glaüs viilmol e Softi Glaüs wore, är kunnt ohni Begleiter un droht aü gar nit. Er drittet inflationär uf – nit numme am 6. Dezämber, aü scho vorhär bim Hasezichterverein usw. oder nochhär uf dr Wihnächtsmärkt usw. Viilmol isch er aü scho rot-wiss azoge wiä dr Wihnächtsmann oder wird vu sällem eifach verdrängt.

Dr Heilig Nigelaüs (Nikolaos), wu am 6. Dezämber si Fäscht gfiirt wird un wu s Vorbild vum Nigelaüs-Brüüch isch, isch um 280 gebore un speter Bischof z Myra in Lykiä wore. Des lit in Kleinasiä (hittigi Tirkei, Provinz Antalya) un isch dertemol vu Griäche bsiidlet gsii. Dr Nikolaos seig dur großi Wohltätigkeit ufgfalle, dur des erschiint er natirlig as Gobebringer bsunders geignet. In Mitteleuropa isch dr Nigelaüskult im 10. Johrhundert dur d Kaiseri Theophanu, d griächisch Fraü vum Kaiser Otto II., gferderet wore. Im Kanton Friiburg isch dr St. Nikolaus Landespatron.

Om de Samichlaus get's au veli wyteri Brüch, zom Bischpel Geislechlöpfe: Meischt Jogendlechi tüend i de Zyt ab em 1 Novämber am Obig Geislechlöpfe. Au a de Chlaus-Omzög gfend mer d'Geislechlöpfer hüüfig. Oder denn Gritibänz: Es Zopfteig Gebäck i de Form vomene Mönsch. Oder au Trychle: Oft wärded a de Chlausomzög grossi Trychle (Kuhglocken) mettreid. Zom Teil paarwiis amene Joch öber de Scholtere oder denn einzeln direkt ome Buuch gschnallt.



</doc>
<doc id="6715" url="https://als.wikipedia.org/wiki?curid=6715" title="Kuss">
Kuss

Es Müntschi (in andere Regione au "Chuss, Schmatz, Schmutz") isch, we me mit de Lippe e Person oder e Gägeschtand berüert. Das macht me uf der ganze Wäut, aber d Bedütig isch vo Kultur zu Kultur verschide. 
Im Familie- oder Bekanntkreis isch es i viune Gägende üeblech, sech mit eim oder mehrerne Müntschi uf d Backe ds begrüesse. Im alemannische Rum gitt me sech i dene Gebiet, wo am Wäutschland neecher sy, drü verteilt uf beidi Backe, i angerne Orte sy o zwöi oder eis Müntschi üeblech. Im alemannische Ruum begrüesse sech meischtens Maa u Frou oder Frou u Frou mit Müntschi, säutener zwe Manne. I angerne Kultuure begrüesse sech nume d Manne mit Müntschi während das de Froue verbotte isch. Während sech ir Dütschschwytz e Maa un e Frou, we si sech ds erschte Mau begägne, ender nume mit emne Händedruck begrüesse, gäbe sech die Wäutsche o scho denn drü Müntschi. 

Päärli begrüesse sech im zentralalemannische Rum hüüfig mit emne Müntschi uf ds Muu. Das mache mängisch o di Junge, o we si nid zäme sy.

Formaler u meh zur Verehrig (vore Dame, oder z. B. vom Ring vom Papscht) aus e Gruess, isch der Handkuss, wo eigentlech drumm o nid Müntschi heisst.

Mit emne Müntschi chame Gfüeu wi Zueneigig, Liebi, Verlange oder Erregig usdrücke. Je nach Muntsch bruucht me derzue d Lippe oder d Zunge. D Lippe u d Zunge si sehr empfindlech, so das bim Müntschele vor auem ds Gschpüri zum Zug chunnt, was o erklärt, werum mes aus ìntiim empfindet.

Mängisch gäbe sech Päärli bim Proschte hurti es Müntschi uf ds Muu.

Es gschtounigs Müntschi isch eis, wo me ufdrückt oder abhout, ohni dases di angeri Person wott. Je nach Situation chan en aagmässni Reaktion e Wasche oder es Müntschi zrugg sy. 

Ds „Bärner Müntschi“ isch es ungfiuterets naturtrüebs u liecht hopfigs Bier vor Brauerei Felsenau. Es chunnt i urtümleche Fläschli mit Büguverschluss derhär.

Ds bi üs vermuetlech berüemtischte religiöse Müntschi isch das, wo gmäss der chrischtleche Mythologii der Judas der Jesus dermit verrate het.



</doc>
<doc id="6721" url="https://als.wikipedia.org/wiki?curid=6721" title="Liechtensteinerisch">
Liechtensteinerisch

S Liachtaschtänerisch ischt net änn änzige Tielekt, sondern es hät elf verschidini Mundarten im Land Liachtaschtä, nämlig vu da verschidana Gmända. Dr Tresabärg hät sprochlich gseh Walliser Worzla. Di andra Dialäkt sind ned so fescht öber dr Rhii met em Rhiitalerisch (vgl. Schwizerdütsch) verwandt, es isch eher a Meschig zwöschet Graubündnerisch und Vorarlbergerisch und ghörd wia die zum Bodeseealemannische. Mer miarkt immer meh, wia sich di verschidana Dialäkt hüt vermeschend und es tönend langsam alli gliich. Dr Rhii ischt höt nümma di gliich Schprochbarriera wia früaner und o d Mobilität vu höt schpelt natürlig a grossi Rolla. Es sind meh nuno di einzelna Lüt und hoptsächlig di eltara wo no dr alt Dialäkt schwätzend. Vu da Junga kamma es nümma so säga.

Wäred de Röömerzitt isch s Piet vom hüttige Förschtatum Liachtaschtää romanisiert wore. S het zo de Provinz Räzie köört. S Romanische isch im 13. Joorhundert nodisnoo vo Feldkierch her s Riintl duruuf vom Tütsche, und zwor vom ene alemannische Tielekt verdrängt wore und s werd agnoo, ass um 1300 d Sproochgrenze südlich vo Balzers glegen isch. Om die Zitt ume hend sich au Walser i de Gmäind Trisabäärg niderloo und hend iire Walserdialekt mitgnoo. S romanische Subschtrat isch no im ganze Piet voralem i Orts- und Flurnäme düttli erchennbar.

Im Mittelalter hend sich im nördlichen Unterland d Herrschaft Schellebärg und im südlichen Oberland d Groofschaft Vadoz bildet. D Grenze zwösched de beide Piet bildet uugföör d Tielektgrenze zwösched em Unterland (Schellebärg) und em Oberland (Vadoz). Natüürli isch die Grenze nöd e scharfi Linie.

D Tielekt vom Förschtetum Liechteschtää chöned i drai Tielekt glideret were, wa scho dütli im Landesname zom Uusdruck chunnt: 

S Unter- und s Oberländische wered zum Nideralemannische oder Bodeseealemannische grechnet und sind erchennbar as im Wortaafang /k/ nöd verschoben isch (Kua), s Walsertütsch ghört natüürli zum Höchschtalemannisch mit Verschiebig (Chua). S Unter- und s Oberländische schtönd nööcher zu de Tielekt von binochbuurte Voradlbärg as zu de Tielekt im Werdebergische i de Schwiiz wo Hööchalemannisch gredt werd.

S Uufääligschte Merkmool zwöschet de Unter- und em Oberländertielekt litt i de Vertrettig vo Mittelhochtütsch (mhd.) /ei/, wo im Unterländische as langs /oo/ und im Oberländische as e langs /ää/ erschinnt, dezwöschet gits no e chliises Piet, wo denebet ono langs /aa/ vorchunnt. Im Oberländische sind mhd. /ie, üö, uo/ as /ie, üe, ue/ erhalte, im Unterländische sind si voreme Nasal monophthongisiert wore, aso /ee, öö, òò/, wo zodem e nasale Klang hend. Degege sind /i, ü, u/ voreme /r/ im Underland diphthongiert wore zu /ier, üer, uer/, im Oberland sind si gsenkt wore zu /er, ör, or/, s Walserische het /ir, ür, ur/. Di offnigi Silbe sind im Underland konsequent deent wore, im Oberland nu mengisch.

S Walsertütsch vo Trisabäärg zaigt typische Walser Eigeheite mit villne konservative Züüg. Zo de obe gnennte Konservatisme ghört no de Erhalt vo mhd. /â/ as /aa/ (sös /òò/) und mhd. /ou/ as /òu/ (sös /oo/) und vili Bsunderhaite i de Flektion, bsunders vo de Adjektiv und bi de Verb. Uufäälig isch de Verbplural mit zwoo Forme (-en, -ed, -en), wääred s Under- und Oberländische nu ai Form kennt (-en, -en, -en). Noirige vom Walsertütsche, wo au z Trisabäärg vorchömed, sind Palatalisierig vom /s/ i Wörter wie "Iisch", "schi", "böösch" oder "Müüsch" oder de Wechsel vo /-rn/ zu /-re/.






</doc>
<doc id="6725" url="https://als.wikipedia.org/wiki?curid=6725" title="Triesen">
Triesen

Tresa (amtlich Triesen) isch a Gmänd im Liachtaschtäner Oberland. Tresa wörd vielfach vo da Schwitzer als Triesa usgsprocha, was meh am Schreftbeld vom Hochdüscha gliicht, was fär Liachtaschtäner falsch dönt.

Tresa lit im Südweschta vum Förschtatum Liachtaschtä, isch di drittgröscht Gmänd fum Land, di südlig Nochbuurgmänd vu Vadoz und lit zwöschet em Rhii und dr liachtastänischa Bärgwelt. 

Dr romantische Dorfkärn met alta Hüüser, ibettet vo Wingert und zwä Kapella sind Züüga vo dr johrhundertelanga Gschecht vom Ort. Vo Ufbruch in dia Moderne hingega züügt di denkmalgeschützt Wäberei, wo im Johr 1863 baut worda ischt.

D Tresner Bärga met da Alpa und dr Tresner Hööberg (Tuas, Münz, Magrüal, Gorn, Maschera, und Platta) sind schön zum Wandara. Dr högscht Bärg fum Liachtaschtä, dr Grauschpetz (2'599 m ü.M.) ischt uf Tresner Boda.

Tresa ischt zum erschte Mol gnennt worda im Johr 1155 als "Trisun".

Dr Gmandvorsteher ischt d Daniela Wellenzohn-Erne (VU).

Dr Gmandrot hät d Sitzvertalig (inkl. Gmändvorsteher)

Vo dr 4349 Iiwohner sind im Johr 2000 80 % römisch-katholisch gsii und 6,4 % evangelisch-reformiert.




</doc>
<doc id="6734" url="https://als.wikipedia.org/wiki?curid=6734" title="Hauchdeutsch">
Hauchdeutsch

Hauchdeutsch isch e scherzhafti Bezeichnig für schlächts Standard-Tüütsch wo vomene Schwiizer Alemannisch-Sprächer gredt wird. De Begriff spillt mit 'Hyper-Bildige' zu de Früeneuhochtüütsche Diphthongisierig, da heisst, en Hööchalemannisch-Sprecher wo beobachted dass zum Bispil "Huuch" im Standardtüütsche zu "Hauch" worden isch, chönnti uf d Idee choo, das au "hööch" zu "hauch" worde wäri. Dettigi Fähler sind hüüfig bi Schwiizer Chind wo aafanged Standard-Tüütsch rede, aber eigentlich sind d Vokalwandel regelmässig, da heisst, es git keis "öö" wo zu "au" worde wäri, und "uu" werded immer zu "au". Abbr je nôch Tialêkkt giits das a alemannischas "oo" uf Tüttsch a "au" isch, wia i "oo" und "auch".

Umgekehrti Hyper-Bildige beobachted me bi Tüütsche wo i de Schwiiz aasässig sind und aafanged s Hööchalemannische z imitiere. Füre en Tüütsche isch es undurchsichtig, wiso zum Bispil "Staub" im Hööchalemannische au "Staub" heisst, aber "saugen" im Hööchalemannische monophthongisch isch, "suuge". Drum isch es für en Sprecher vom Mitteltüütsche und Schwäbische nöd verhersägbar, öb "Staubsauger" im Hööchalemannische "Staubsauger", "Stuubsauger", "Staubsuuger" oder "Stuubsuuger" heisst (richtig isch "Staubsuuger"; usem Hööchalemannische laat sich hingäge Standardtüütsch "Staubsauger" problemlos ableite: "au" bliibt unverändered, und "uu" wird regelmässig zu "au").



</doc>
<doc id="6736" url="https://als.wikipedia.org/wiki?curid=6736" title="Armand Jean du Plessis (Herzog von Richelieu)">
Armand Jean du Plessis (Herzog von Richelieu)

Da Armand-Jean I. du Plessis de Richelieu (* 9. Septemba 1585 ufm Schloss Richelieu, Indre-et-Loire; † 4. Dezemba 1642 in Paris), Marquis du Chillou, Bischof vo Luçon (1608), Kardinal (1622), 1. Herzog vo Richelieu (1631) und 1. Herzog vo Fronsac (1634), Generalabt vo Cluny, Cîteaux und Prémontré. Schpitznama „rote Eminenz“; wichtigschta Berata vom Ludwig XIII; hot us Frankreich an absolutistischa Staat gmacht und d’Vormacht vo da Habsburga in Europa brocha.

Da Armand du Plessis isches vierte vo füf Kind vo François du Plessis, nam Soldat, Höfling und Großpropst vo Frankreich, und Susanne de La Porte, Tochta vo nam berühmta Jurischta. Mit nü Joahr hot ma n zum Philosophii schtudiera nach Paris (Collège de Navarre) gschickt. Danoch hot a ins Militär wella, wia sin Vata.
Da König Heinrich III. hot sinam Vata dia Diözese vo Luçon zuagschprocha ket, wo sinara Familie da gröschte Toal vo ihram Geald brocht het. Wil sin ältara Bruada is Kloschta ganga isch, heat da Armand-Jean du Plessis dean Bischofssitz übaneah müssa, zum s Geald sichara. Uf des ane hot a s’Militär gschmissa und agfanga Theologii zum schtudiera. 1607 isch a zum Bischof gweiht wora, glei druf hot a promoviert und isch erflogreich dra ganga, in sinara Diözese ufzrumma. Als erschta Bischof vo Frankreich hot a die Beschlüss vom Konzil vo Trient umgsetzt.

Er isch bi da Generalständeversammlung 1614 als Vatreata vom Klerus dabei gsi und isch scho döt als brillianta Redna ufgfalla. D'Maria von Medici hot, wia se als Muatta für Ludwig XIII regiert hot, ean 1616 als Staatssekretär für Ußapolitik und Kriag an Hof gholt. Wia da König sine Muatta ins Exil gschickt hot, isch da Richelieu zitwis in Ungnade gfalla. 1619 hot ers denn aba gschafft, da Ludwig und sina Muatta mitanand uszumsöhna, und hot sich damit die Gunscht vom König zruckgholt.

Wia da erschte Minischta vom Ludwig XIV., da Charles de Luynes, an Gegna vom Richelieu, wo uf oamol gschtorba isch, isch am Richelieu sina Zit ku. 1622 isch a Kardinal wora, 1624 isch a in Minischtarot ku und isch denn bald da wichtigscht Berata vom König und bald druf Prinzipalminischta gsi. 

Da Richelieu hot durch sinen Ifluss ufn König Frankreich noch sina Vorschtellunga umgschtaltet. Er hot d'Vawaltung reformiert, dm Amtsadel eam sine Macht gno, a Netz vo Spiona ufbaut, dm Adel sine Rechte und sin Ifluss beschnitta und die militärische Machto vo da Hugenotten vanichtet. 
Er hot o wöchentlich a Zitung „La Gazette“ ussagea lo, wo nebs Nochrichta vom Hof alle Gesetze, Edikte, Ordonnanzen und Berichte vo eam und m König vaöffentlicht hot, und so uf die Meinung vo Militär, Klerus, Glehrten und Beamten igwirkt.

Innapolitisch hot da Richelieu d'Hugenotta, wo damols an Schtaat im Schtaat khet hon, als zwoate Macht im Schtaat usgschalta. A lange Serie vo Feldzüg, Belagerunga und Schlachta hots brucht, bis 1628 dia hugenottische Stadt La Rochelle nach mehr als oanam Jahr Belagerung bedingungslos kapituliert hot. 

Ußapolitisch hot a da Drißgjöhrige Kriag für sis Ziel die Schpania zruckzdränga gnutzt. Er hot die protestantischa Fürschta zersch mit Geald vasorgt, damit se Schpanien amol zamürben und isch denn 1635 an da Sita vo Schweden in dean Kriag itreata.

Da Richelieu isch nia zimpalich gsi – politische Gegna hot a rücksichtslos usgschalta, Bündnisse hot a mit allem und jedem gschlossa, solang se eam was brocht hon. Als katholischa Kardinal hot a im drissgjöhriga Kriag mit da Proteschtanta paktiert. Sine Polititk isch uf große Widaschtänd gschtossa, bi Adel un Klerus, aba o innapolitisch. Es hot hufawis Vaschwörunga gea zum ean umbringa, aba sis riesige Schpionagenetz hot se alle reachtzitig ufdeckt.

Da Richelieu isch am 4. Dezember 1642 gschtorba. Sine Gsundheit isch nia bsundas guat gsi, und er hot o nia uf sich ufpasst. Sit m 18. November isch a ufm Sterbebett gleaga, hot aba döt all no in da Politik mitgmischt und zwoa Täg vor sinam Tod no mit m König konferiert. Begraba wora isch a – wia na sichs gwünscht hot – in da Kapelle vo da Sorbonne, wo a renoviera lo hot.







</doc>
<doc id="6743" url="https://als.wikipedia.org/wiki?curid=6743" title="Nikolaus-Begleiter">
Nikolaus-Begleiter

Dr Nigelaüs alias Samichlaus het viilmol eine oder mehreri Begleiter drbii, wänn er am Nigelaüsobe in d Hiiser kunnt. Mit em Nikelaüs-Brüch isch – friähjer meh wiä hit – e erziäherischi Absicht verbunde gsii. Do drbii het dr Nigelaüs d Roll vu däm gspiilt, wu mahnt un lobt, dr Begleiter diä vu däm wu stroft oder Angscht macht. "Gueti" Begleiter sin sältener. Un zwar gits


In ganz Eschtrich un Bayern dr Krampus, an mänke Ort aü Kramperl, Krempalar, Bartl, Spitzbartl, Klaubauf oder Hidlbua gnännt. Diä schwarz Gstalt het e ferchtigi Larve uf (dert sait mer Maske).


Dr Rübelz isch scho lenger nimmi in Modi, dr isch dur dr Gnächt Rubrächt abglest wore, aber hit in dr Zit vu dr Soft-Erziähung kunnt aü dr Rubrächt sältener. Dr ganz Nigelaüs-Kult wird dur s Wäse vum Wiihnächtsmann bedrängt. 

E grundsätzlig Problem vu däre Darstellung isch, ass es in däm Brüchtum e riisigi Viilfalt git, wu sogar d Volkskundeatlante Broblem hän, des darzstelle. S ka sii, ass do oder dert dr Belzmärte allei oder anstatt em Nigelaüs oder in Gruppe ufdrittet, ass er emol (bsunders friähjer) ender in ere diärische Gstalt glicht, am e andere Ort meh in ere mänschlige. D Iischränkung, ass dr Brüch nit eiheitlig isch, mueß aü bi allene andere gnännte Figüre gmacht wäre.



</doc>
<doc id="6751" url="https://als.wikipedia.org/wiki?curid=6751" title="Christkind">
Christkind

S Grischtkind isch e Gstalt, wu dr Kinder (as Stellverträtter vu dr Eltere usw.) am Heilige Obe (24. Dezämber) d Gschänkli bringt. Allerdings siiht mer des Kind meischtens nit - d Gschänkli liige eifach unterem Grischtbaüm, wänn d Kinder in d Stube derfe, s Grischtkindli isch drno scho wider furt. Mer mueß es sich villicht as e Art Engel vorstelle. Do wus doch in Bilder dargstellt oder wus gspiilt wird, ischs am endschte e Maidli in wissem Gwand, mit uffenem Hoor, villicht verschleieret.(Ebis anders isch s Jesuskindli, wu im Grippili lit un wu üs dr grischtlige Wihnächtsgschicht gnumme isch. Zu däm sage d Kinder aü s Grischtkind. Aü s Gschänk ka as Grischtkindli bezeichnet wäre: „Was hesch fir e Grischtkindli bikumme?“)
Im Elsass isch s Grischtkindli mänkmol liibhaftig ufdrätte (e wiss gleideti Maidli- oder Fraüegstalt) un vum Hans Trapp begleitet wore – e bese Kaib, wu Angscht macht. Des isch e Rolleverteilung gsii wiä bim Nigelaüs un sinem Begleiter.

S Grischtkind isch noch em „Atlas der deutschen Volkskunde“ (erhobe ab 1928) bekannt un aktiv z Weschtditschland (ab Oldeburg noch Süde un weschtlig vu Breme, Hildesheim, Göttinge, Erfurt un Weimar), z Südwescht- un z Südditschland, z Böhme un z Schlesiä (gsii). Üsserdäm isch des Kind mit sinene Gobe aü im Elsiss, in dr alemannische Schwiz un z Eschtrich verbreitet. Noch em „Atlas der schweizerischen Volkskunde“ (erhobe ab dr 30er Johr) heißt s Grischtkind z Basel, im Baselbiät, im ganze Bärnbiät un im weschtlige Aargau aber Wiehnächtchind – so aü viilmol im ditsche Markgräflerland, z. B. bim Johann Peter Hebel im Gedicht .

Nach der Uskumft vom Schwyzerische Idiotikon isch s Chrischtchind i Teile vo de refermierte, aber auch de katholische Schwyz allerdings jung. Na im 18. und 19. Jahrhundert hät zum Byspil a mängen Orte de "Chlaus" Gschänkli praacht. S Chrischtchind isch i de Schwyz offebar en Import us em Südtüütsche.

Dr grescht Deil vum draditionälle Verbreitunggebiit vum Grischtkind isch katholisch. Aber ürspringlig isch s Grischtkind in broteschtantische Gegende as Konkurränz zum „katholische“ Bischoff Nikolaus ufkumme – dr Nigelaüs stellt jo dr Heilig Nikolaos vu Myra dar. Agäblig solls vum Luther esälber iigfiährt wore sii (Beleg?). Dr Nigelaüs alias Samichlaus het bis zu dr Reformation iberal am 6. Dezämber d Gschänkli brocht – an Wihnächte hets bis dert nyt gä. Ass dä Bischoff sich e Urteil iber Guet un Bes am Mänsch amaßt un belohnt oder stroft, het noch dr lütherische Vorstellung nit derfe si, des diäg allei im Grischtus zuestoh. Zuedäm isch d katholisch Heiligeverehrung vum Proteschtantismus abglähnt wore. Diä Landschafte in dr Schwiz, wu s Grischtkind Wihnächtskind heißt, ghere zu dr reformiärte Gebiit, so aü s badisch Markgräflerland. I der öschtliche Schwyz aber hät sowohl i verschidene refermierte wie i de katholische Regione na bis is 19. Jahrhundert de "Chlaus" Gschänkli praacht. Hüt isch deete aber au s Chrischtchind de Überbringer – und gheisst au esoo.

S Grischtkind bzw. s Wihnächtskind het sich also in dr katholische un evangelische/reformiärte Gegende im Weschte un Süde vum ditsche Sprochgebiit as Gschänklibringer an Wihnächte kenne etabliäre, im Nigelaüs si Termin isch am 6. Dezämber bliibe – so kummi si guet anenander verbei.

Konkurränz het s Grischtkind in dr letschte Johrzehnte aber vum Wihnächtsmann bikumme, dä rot-wiss Gsell isch noch em „Atlas der deutschen Volkskunde“ eigentlig im Nord- un Oschtditsche drheim, aber d Werbe-Induschtii duete mit Macht aü im Süde verbreite.
Im Elsiss heißt dr Wihnächtsmann Père Noël; diä meischte elsässische Kinder känne s Grischkindli nimmi.

I Teile vo dr reformierte Schwyz isch friähjer d Bschärig an Neijohr gsii - wäge däm het zum Byspil im Bärnbiät oder im Züripiet – d Kindergstalt, wu Gschänkli brocht het, viilmol Neujahrschind gheiße. Im Berner Mittelland hets aü e Neujahrmutti gää – dä isch nit eso still un friidlig gsi wiä s Wiehnächtchind. Wu d Schänkerei aber uf Wihnächte verlegt wore isch, hets kenne sii, ass dr Mutti an Wihnächte kumme isch. Üs em Neujahrschind isch sowiso s Wiehnächtchind wore. (Wär do meh driber weißt, ka e eigene Artikel drüs mache.)



</doc>
<doc id="6753" url="https://als.wikipedia.org/wiki?curid=6753" title="Weihnachtsmann">
Weihnachtsmann

Dr Wihnächtsmann het si Vorbild im Nigelaüs, het aber im Gegesatz zu sällem kei religieese Aspruch. In dr USA het er alliwiil no dr Namme Santa Claus (= Sankt Nikolaus), vu Amerika kunnt aü d Vorsellung här, ass er mit eme Ränntiärschlitte vum Nordpol kunnt, go dr Kinder Gschänkli bringe. Si typischi Kleidig het sich erscht in dr erschte Johrzehnt vum 20. Johrhundert afange duresetze - e rote Mantel un e roti Zipfelkappe, beides mit wissem Belz verziärt. 1931 sin Werbeexperte vu dr Firma Coca-Cola-Company uf dä rot-wiss Mann mit wissem Bart ufmerksam wore un hän e in däre Gstalt in Werbekampagne witer verbreitet.

Noch em 'Atlas der deutschen Volkskunde', wu ab 1928 erhobe wore isch, isch dr Wihnächtsmann bis dert nur in Nord- un in Oschtditschland verbreitet gsii un het derte am Heilige Obe d Gschänkli brocht. Also an dr Waterkant, im Gebiit Bremen, Hildesheim, Göttingen un Erfurt un eschlig drvu bis Pommern un Oschtpeuße. Im ibrige ditsche Sprochgebiit het s Grischtkind d Gschänkli brocht. In dr Zwischezit isch dä Maa in dr Süde vordrunge, wu ner im Grischtkind un im Nigelaüs Konkurränz macht. Er wird vu dr Werbeindustrii zimli massiv iigsetzt un verdeilt jetz aü scho im Advänt in Kaüfhiiser, uf Wihnächtsmärkt un uf Vereins-Fiire Gschänkli. Des gfallt nit in allene, s git z Südditschland, in dr Schwiz un z Eschtrich verschiidini Initiative, wu dr Nigelaüs un s Grischtkind unverfelscht biibhalte wänn.

Atlas der deutschen Volkskunde, 1937 - 1939, Neue Folge 1959 ff 
Atlas der schweizerischen Volkskunde, Basel 1950 - 1995 
Österreichischer Volkskundeatlas, Linz 1959, Wien 1965ff 


</doc>
<doc id="6757" url="https://als.wikipedia.org/wiki?curid=6757" title="Io">
Io

Io (altgriechisch: Ἰώ) bezeichnet

D'Abchürzig IO bzw. I/O stoht fer Input un Output (Igab un Usgab) un bezeichnet


</doc>
<doc id="6758" url="https://als.wikipedia.org/wiki?curid=6758" title="Io (Mond)">
Io (Mond)

D' Io [io, vu grichisch Ῑώ] isch dr innerśt vu dr grosse Mönd vum Planet Jupiter. Ihr Besunderheit isch ihr extreme Vulkanismus, wo vu keinem andere Himmelskörper im Sunnesystem yberbotte wird. Bekannt isch si dur die erśt Messig vu dr Liechtgschwindigkeit dur dr Ole Rømer anno 1676 anhand vu dr beobachtete Verfinsterigszitte vu dr Io in Abhängigkeit vu dr Śtellig vum Jupiter zue dr Erde worre.

Dr Io ihri Entdeckig wird im italienische Glehrte Galileo Galilei zuegśproche, wo anno 1610 si eifachs Fernrohr uf dr Jupiter grichtet het. Die vier grosse Mönd Io, Europa, Ganymed un Kallisto werre sällewäg au as Galileischi Mönd bezeichnet.

Allerdings het dr Dytsch Simon Marius in sinem 1614 erschinene Werch "Mundus Jovialis" d'Entdeckig fer sich beasprucht, indem er behauptet het, die grosse Jupitermönd scho a baar Nächt vor em Galilei entdeckt z'ha. Dr Galilei het säll azwiifelet un het im Marius si Werch als Plagiat bezeichnet.

Daift worre isch dr Mond uf d'Io, in dr grichische Mythologi e Schätzli vum Zeus (entspricht im römische Jupiter). Obwohl dr Namme Io scho churz nooch dr Entdeckig vum Simon Marius vorgschlage worre isch, het er sich yber langi Zitt nitt dursetze chänne. Erst in dr Middi vum 20. Johrhundert isch er wiider in Bruuch chu. Vorher sin die galileische Mönd yblicherwiis mit römische Ziffere bezeichnet worre un d'Io isch dr "Jupitermond I" gsi.

Die galileische Mönd sin so hell, dass mer si scho mit eme Fernglas oder ime chleine Teleskop beobachte cha. Mit ere schinbare Helligkeit vu öppe +4 bis +5 wäre si sogar alli vier in Gegede ohni nächtlichi Liechtverschmutzig mit blossem Aug sichtbar, wenn si nit dr mit -2,5 öppe 100 Mol heller Jupiter yberśtrahle dät.

D'Io umchreist dr Jupiter ime middlere Abstand vu 421.600 Kilometer in 1 Dag 18 Stund un 27,6 Minüte. D'Bahn wiist e Exzentrizität vu 0,0041 uff un isch um 0,05 Grad gegenyber vu dr Äquatorebeni vum Jupiter gneigt.

D'Io besitzt e middlere Durmesser vu 3.643,2 Kilometer. Si het drei underschidlich langi Axe: 3660.0 km am Äquator bi dr uf dr Jupiter grichtete Ax, 3637.4 km am Äquator tangential zue dr Umlaufbahn un 3630.6 km bi dr Polax. D'Io het e relativ hochi Dichti vu 3,56 g/cm. Si wiist dodemit e eweng höcheri Dichti un e eweng grössere Durmesser wie dr Erdmo uf. Anderśt wie die meiśte Mönd im ussere Sunnesystem schint d'Io dorum eher wie die terreśtrische (erdähnliche) Planete yberwigend us silikatischem Gśtei ufbaut z'si. Geologisch betrachtet isch d'Io dorum au e terrestrische Planet. Date vu dr Ruumsonde Galileo len druf schliesse, dass d'Io e Chern us Iise, eventuell mit Adeile an Iisesulfide, vu mindistens 900 Kilometer Durmesser besitzt.

Im Gegesatz zue dr andere galileische Mönd findet sich uf dr Io - au do im Erdmo ähnlich - so guet wie kei Wasser, allerdings us eme ganz andere Grund. Bi dr Io chännt säll druf zruckzfüehre si, dass dr Jupiter in dr Früehzitt vu sinere Entśtehig vor öppe 4,5 Milliarde Johre so hochi Temperature ufgwise het, dass Wasser un anderi flüchtigi Subśtanze uf dr innerśte Mönd hänn entwiiche chänne.

D'Io rotiert in 1 Dag 18 Śtund un 27,6 Minute um die eige Ax un wiist dodemit, wie dr Erdmo un die ybrige innere Jupitermönd, e bundini Rotation uf. D'Io isch zimli hell: ihr Albedo betrait 0,61, des heisst, 61 Prozent vum ifallende Sunneliecht werre vu dr Oberflächi reflektiert. D'Oberflächetemperatur betrait im Durschnitt –143 Grad Celsius (130 K).

Vor dr Missione vu dr ubemannte Ruumsonde isch d'Wisseschaft devu yberzügt gsi, dass die galileische Mönd vu Krater ybersaiti Körper ähnlich im Erdmo wäre. Anhand vu dr Azahl un dr Verdeilig vu dr Krater hätte Ruckschlüss uf s'Alder vu dr Mönd zoge werre solle. Wie d'Sonde Voyager 1 un Voyager 2 erśtmols detaillierti Ufnahme uf d'Erde gsendet hän, isch mer yberrascht gsi, dass jeder vu däne Mönd e völlig anders Ussähne zeigt het. Dr Grund dodefir isch bi dr Io dr bis dertna unerwartet Vulkanismus gsi. Allerdings hän an dr Voyager-Mission mitschaffendi Geologe drei Däg vor dr Achunft vu Voyager 1 bi dr Io aktive Vulkanismus ufgrund vu Gezittechräfte vochergsait.

Dr Io ihri Oberflächi wiist so guet wie keini Impaktkrater uf, vilmeh isch si vu aktivem Vulkanismus prägt un ständige Veränderige underworfe. D'Io isch deshalb mit Abstand dr vulkanisch aktivśt Körper im ganze Sunnesystem.

Bi Eruptione werre flüssiger Schwäfel un Schwäfeldioxid mit Gschwindigkeite bis zue 1 km/s usgstosse, wo ufgrund vu dr gringe Schwerchraft bis in 300 Kilometer Höchi glange chänne. D'Materialie gheie zruck uf d'Oberflächi un bilde mächtigi Ablagerige in allene Farbschattierige vum Schwäfel.

Dr Vulkanismus isch erśtmols 1979 uf śpektakuläre photographische Ufnahme vu dr Ruumsonde Voyager 1 nochgwiise worre, wo sinerzitt grosses Ufsähne erreggt hänn, wil säll die erst Entdeckig vu aktivem Vulkanismus uf eme andere Himmelskörper wie dr Erde gsi isch. D'Eruptione variiere zimli śtarch. Scho yber e Zittrum vu bloss vier Munät, wo zwische dr Achunft vu Voyager 1 un Voyager 2 vergange gsi sin, het mer feśtśtelle chänne, dass Eruptione im e bestimmte Beriich zum Erlige chu sin, während an andere Stelle nöii agfange gha hänn. D'Ablagerige rund um die vulkanische Krater hän sich ebefalls dütlich veränderet gha.

Dur dr Vergliich mit dr 20 Johre später ufgnummene Bilder vu dr Galileo-Sonde isch erchennbar, dass die permanente Vulkanusbrüch d'Oberflächi vu dr Io dur Ablagerige vu usgworfenem Material śtändig verändere. D'Io wiist die durgängig geologisch jüngst Oberflächi im Sunnesystem uf. Ihr Alder wird uf öppe 10 Millione Johr gschätzt. Dorum sin au chum Ischlagskrater z'erchenne, wil sälli dur die geologische Prozesse igebnet werre.

Die vulkanisch Aktivität wird dur Gezittechräfte verursacht, wo dr Mond regelrecht durchknätte un dodurch ufheize. Ällei d'Gezittechräfte vum Jupiter uf d'Io sin meh wie 6000-mol śtärcher wie sälli vum Erdmo. Die zuesätzliche Gezittechräfte vu Europa un Ganymed lige no immer in dr Grösseornig vu dene vum Mo uf d'Erde. Dur die bunde Rotation vu dr Io isch aber nit die absolut Śtärchi vu dr Gezittechräfte vum Jupiter entschidend, sundern bloss ihri Änderig. D'Io wird dur e Resonanzeffekt mit dr Mönd Europa un Ganymed, dene ihri Umlaufzitte im Verhältnis 1:2:4 zueenander stehn, uf e liicht elliptischi Bahn um dr Jupiter zwunge, sodass d'Variation vu dr Gezittekräft vum Jupiter ällei dur d'Variation vum Abstand noch 1000-mol so gross isch wie dr Ifluss vu dr Gezittewirkig vum Mo uf d'Erde (- obwohl d'Iobahn vergliche mit dr Mobahn um d'Erde e fast perfekti Chreisbahn isch). Dur die elliptisch Umlaufbahn schwankt dr Jupiter us dr Sicht vu eme Beobachter uf dr Io während eim Umlauf am Himmel zuesätzli liicht hi un her. Ufgrund vum relativ gringe Abstand zum Jupiter füehrt säll zue periodische Deformatione vu bis zue 300 Meter. Die entsprechende Deformatione vu dr Erde dur dr Mo betrage lediglich 20 bis 30 Zentimeter.

In dr Io ihri Oberflächi het e Alder vu höchschtens wänige Millione Johr un isch permanente Veränderige underworfe. Si isch im Wesetliche sehr ebe mit Höcheunderschide vu wäniger wie eim Kilometer, aber es git au Berg vu bis zue nün Kilometer Höchi, wo nit vu vulkanischem Ursprung sin und vermutli dur tektonischi Prozesse entstehn. Vergliiche vu dr Bilder vu dr Voyager-Sonde un vu dr 20 Johr jüngere Bilder vu dr Galileo-Sonde dütte au uf schnelli Verfallsprozesse hi, wo scho in dem geologisch extrem churze Zittrum sichtbar sin.

Die markantischte Strukture vu dr Oberflächi sin aber hunderti vu vulkanische Caldere, wo im Durchmesser bis zue 400 Kilometer gross un deilwiis mehreri Kilometer dief sin. Denäbe git's au zahlrichi Seä us gschmolzenem Schwäfel. D'Ablagerige vum Schwäfel un sinene Verbindige wiise e breits Śpektrum an Farbtön uf, wo dem Mond e ugwöhnlich bunts Erschinigsbild verleihe düen.

Witterhi erstrecke sich Lavaflüss vu ere nidrigviskose (also dünnflüssige) Flüssigkeit yber mehreri hundert Kilometer hiweg. Uswertige vu dr Voyagerdate hän vermuete lo, dass d'Lavaflüss yberwigend us Schwäfel- un Schwefelverbindige zsämmegsetzt sin. Degege zeige erdgstützti Infrarotundersuechige so gnennti "Hot Spots" mit Temperature bis zue 2.000 K. Des isch vil z'heiss fer gschmolzene Schwäfel - un ybrigens au heisser wie jedi bekannti irdisch Lava. Möglicherwiis beśtehn die Lavaflüss us gschmolzene Silikate. Aktuelli Beobachtige vum Hubble-Weltruumteleskop wiise druf hi, dass säll Material riich an Natrium isch.

Die śtarch inner Erwärmig dur d'Gezittechräfte het Uswirkige uf d'Tektonik vu dr Io. Mer nimmt e Chruste vu numme 20 km Dicki a, mit grosse Becke wo vornähmlich mit Schwäfel un sine Verbindige gfüllt sin un numme e dünni, feśti Oberflächi hän, sowie Regione, wo die silikatisch Chruste bis an d'Oberflächi reicht un au nit-vulkanischi Berg bildet.

D'Chruśte isch fer plattetektonischi Prozesse wie uf dr Erde wohrschinlich z'dünn, so dass die inner Wärmi dur die obe erwähnte Hot Spots abgfüehrt wird.

Die latinisch Nomenklatur fer d'Io-Oberflächi bedient sich us Firgottheite us verschidene Mythologie fer d'Nämme vu dr einzelne Formatione.

Mer underschiidet:

Lueg au:

D'Io besitzt e usserśt dünni Atmosphäri vu 120 Kilometer Höchi, wo sich us Schwäfeldioxid un möglicherwiis Śpure vu andere Gase zämmesetzt. Dr "Luftdruck" isch im Beriich vu numme e baar Mikrobar. Die 700 Kilometer hoch riichend Ionosphäri beśtoht us Schwäfel-, Sürstoff- un Natriumione. Si wird dur die vulkanisch Aktivität śtändig ernöieret, so dass dr Deilliverlust dur d'Wexelwirkig mit dr Magnetosphäre vum Jupiter usgliche wird.

D'Io beweggt sich uf ihrer Bahn dur's śtarch Magnetfeld vum Jupiter, wodur elektrischi Śtröm induziert werre. Debi werre rund 1.000 Gigawatt mit eme Śpannigspotential vu 400.000 Volt erzügt. Under dene Bedingige werre Atome in dr obere Atmosphäri ionisiert un in dr Weltruum gschlüderet. D'Io verliert so Partikel mit ere Masse vu einige Tonne pro Sekunde.

D'Ione bilde längs vu dr Io-Bahn e Torus um dr Jupiter, wo im infrarote Liecht intensiv lüchte duet. Partikel, wo dur dr Sunnewind us em Torus furtgrisse werre, chönnte mitverantwortlich fer im Jupiter si ugwöhnlich usdehnti Magnetosphäre si.

Date vu dr Sonde Galileo len druf schliesse, dass d'Io e eiges Magnetfeld besitzt.

D'Position vu dr Io beiflusst sehr śtarch d'Emission vu Radiowelle, wo vum Jupitersystem abgśtrahlt werre. Wenn d'Io vu dr Erde us in beśtimmte Winkel sichtbar isch, śtigt d'Intensität vu dr uf dr Erde gmessene Radiostrahlig dütli a.





</doc>
<doc id="6759" url="https://als.wikipedia.org/wiki?curid=6759" title="Io (Mythologie)">
Io (Mythologie)

Io (agr. "Ἰώ, Iō") isch in dè grichischè Mythologi d'Dochtèr vum Flussgott Inachos. Si isch ä Schätzli vum Zeus gsi un het ihm dè Epaphos uf d'Welt brocht.

Zeus het sich ainst in Io vèrlièbt un het si entfeehre wellè. Des het abèr si ifèrsüchtigi Frau Hera gmèrkt. Um d'Entfeehrig z'vertuschè, het Zeus Io in ä schneewissi Chuèh vèrwandlèt. Hera het des abèr spitz kriègt und het d'Chuèh als Gschènk gfordèrèt, was Zeus ihrè nit het abschlagè chännè. Hera het dèno dè hundèrtäugig Riis Argos buftrait, Io z'bwachè.

Zeus het dèno si Himmelsbott Hermes zum Argos gschickt. Hermes het ihn mit sinèm Flötèspil in dè Schlof glullt, so dass Io - immèr noch in Deergstalt - het èntflièhe chännè. Abèr au hindèr sälli List isch d'Hera bal chu un het ä Rinderdassèl gschickt, wo Io uablässig vèrfolgt het. (S'dièf Surre vu dèrè fèr Rindvichèr läbènsgfährlichè Brèmmè vèrmag ganzi Chuèhhèrdè in d'Flucht z'triibè.)

Uf dè Flucht, het Io s'Meer ibèrquèrt, wo spätèr noch ihrè daift worre isch (Ionischs Meer), worufhi si Ägyptè èrraicht het. Dèrt het Io d'Göttèr agfleht, si z'èrlösè. Hera het uf gständigs Bittè vum Zeus igwilligt un het ihrè ihr menschlichi Gstalt zruckgä, woruf si dèrt als Göttin vèrehrt worrè isch.


</doc>
<doc id="6760" url="https://als.wikipedia.org/wiki?curid=6760" title="(85) Io">
(85) Io

D' (85) Io isch e Asteroid im Asteroide-Hauptgürtel, wo am 19. Juli 1865 vum Christian Heinrich Friedrich Peters entdeckt worre isch. Daift isch dr Himmelskörper uf d'Io, e Gliebti vum Zeus, worre.

D'Io beweggt sich ime Abstand vu 2,1415 (Perihel) bis 3,1652 (Aphel) astronomische Eiheite in 4,322 Johre um d'Sunne. D'Bahn isch 11,9657° gege d'Ekliptik gneigt, d'Bahnexzentrizität betrait 0,1929.

D'Io het e Durmesser vu öppe 145 Kilometer. Si besitzt e dunkli chohlestoffhaltigi Oberflächi mit ere Albedo vu 0,067. 
In rund 6 Stund un 53 Minute rotiert si um die eige Ax.

"Lueg au Liste vu dr Asteroide"


</doc>
<doc id="6761" url="https://als.wikipedia.org/wiki?curid=6761" title="Adrastea (Mond)">
Adrastea (Mond)

D' Adrastea isch dr zweitinnerscht bekannt Mond vum Planet Jupiter. 

Si isch am 8. Juli 1979 vu dè Astronome David C. Jewitt un G. Edward Danielson uf Ufnahme vu dè Rumsondè Voyager 2 èntdeckt worrè und het znäxt diè vorläufig Bzaichnig "S 1979 J1" èrhaldè. Im Johr 1983 isch si offizièll uff Adrasteia, ärè Götti us dè grichischè Mythologi daift worrè, wo zuèständig fèr d'Verdailig vu Blohnig un Bstrofig gsi isch.

Adrastea umchraist dè Jupitèr imè middlèrè Abstand vu 127.969 km in 7 Stund un 4 Minutè. D'Bahn wiist ä Exzèntrizität vu 0,0012 uf un isch 0,8° gegènibèr vu dè Äquatorebèni vum Jupitèr gnaigt. Si beweggt sich innèrhalb vu im Jupitèr sinèm Ringsystem un isch vermuètli ä Quèllè fèr d' Ringpartikèl. 
Diè innèrè Mond Metis un Adrastea umlaufè dè Jupitèr innèrhalb vum geostationärè Orbitalradius (dèr in dèm Fall ehèr zeusstationär haißè mièßt) sowiè innèrhalb vu dè Rochegrènzè und sin dèbi dè starchè Gezittèchräftè vum Riisèplanet usgsetzt. Si sin wohrschins chlai gnuèg, um nit vu dènè Chräft vèrrissè z'wèrrè, jedoch wèrrè ihri Umlaufbahnè in Zuèkunft absinkè, so dass baidi Mond irgèndwènn in dè Jupitèr stürzè wèrrè.

Adrastea bsitzt ä middlèrè Durmèssèr vu 16,4 km. Ihri hochi Dichti vu 3,0 g/cm losst druf schlièßè, dass si ibèrwigènd us silikatischèm Gstai sowiè Adailè an Wassèriis zsämmègsetzt isch. 
Si bsitzt ä sehr dunkli Obèrflächi mit ärè Albedo vu 0,05, d. h. bloß 5 % vum ifallèndè Sunnèleecht wèrrè reflèkteert. Ihri schinbari Helligkait (Magnitude) btrait 18,7.
Adrastea roteert in 7 Stund un 9 Minutè um diè aigè Ax un wiist dodèmit, wiè dè Erdmond, ä bundini Rotation uf.


</doc>
<doc id="6762" url="https://als.wikipedia.org/wiki?curid=6762" title="Hermippe (Mond)">
Hermippe (Mond)

D' Hermippe (Jupitermond XXX) isch einer vu dr chlainschte bekannte ussere Mönd vum Planet Jupiter.

D'Hermippe isch am 9. Dezember 2001 vo de Astronomè Scott S. Sheppard, David C. Jewitt un Jan Kleyna entdeckt worde. Si het as nöchsts die vorläufig Bezeichnig S/2001 J 3 erhalte.
tauft worde isch de Mond uf Hermippe, ä Schätzli vu Zeus us de grichischè Mythologi.

D'Hermippe umkraist dè Jupiter im ä middlèrè Abstand vu 21.131.000 km in 633 Däg, 21 Stund un 36 Minutè. D'Bahn wiist ä Exzèntrizität vu 0,2096 uf un isch langfristig instabil. Mit èrè Naigig vu 150,725° isch d'Bahn ussèrdèm retrograd, d. h., dèr Mond bweggt sich èntgegè vu dè Rotationsrichtig vum Jupitèr um dè Planet. 

Ufgrund vu ihrènè Bahnaigèschaftè wird Hermippe dè Ananke-Gruppe, bnènnt nochèm Jupitèrmond Ananke, zuègordnèt.

D'Hermippe bsitzt ä middlèrè Durmèssèr vu bloß etwa 4 km. Ihri Dichti wird uf 2,6 g/cm gschätzt, falls si ibèrwigènd us silikatischèm Gstai ufbaut isch.
Hermippe bsitzt ä sehr dunkli Obèrflächi mit èrè Albedo vu 0,04, d. h., nur 4 % vum igstrahltè Sunnèleecht wèrrè reflèkteert. Ihri schinbar Hèlligkait (Magnitude) btrait 22,1.


</doc>
<doc id="6763" url="https://als.wikipedia.org/wiki?curid=6763" title="Mars (Begriffsklärung)">
Mars (Begriffsklärung)

S'Wort Mars bezeichnet:



Die Abkürzung MARS beditet:



</doc>
<doc id="6764" url="https://als.wikipedia.org/wiki?curid=6764" title="Mars (Planet)">
Mars (Planet)

De Mars (Symbol: ) isch, vu de Sunne us gsähne, de viert Planet in unserem Sunnesystem. Er zellt zue de erdähnliche (terrestrische) Planete. Ufgrund vu sinere bluetrote Farb isch er nochem römische Chriegsgott Mars bnennt worre un wird oft au als de "Rot Planet" bezeichnet. Symbolisiert wird de Mars dur e Chreis miteme Pfiil wo schräg noch rechts obe zeigt. Säll Zeiche, wo e Schild mitem dehinder stohende Speer darstellt, stoht fer de Chriegsgott. In de Biologi symbolisiert da Symbol s'männlich Gschlecht.
De Mars bsitzt zwä zimli chlaini, uregelmäßig gformti Mond, Phobos un Deimos (griech. "Furcht" un "Schrecke"), in de Mytholigi d'Söhn vum grichische Chriegsgott Ares, wo im römischen Mars glichgsetzt isch.

Wäge sinere rote Färbig het de Mars scho immer d'Mensche fasziniert. D'Färbig selber verdankt de Planet Iiseoxid-Staub, wo sich uf de Oberflächi un in de Atmosphäre verdeilt het. Somit isch de Mars e „rostige“ Planet.

D Dichti vo de Iischlagkrater ufem Mars ermöglicht drai geologischi Periode z bistimme, well ältiri geologischi Formatione mee Krater uufwiised, as jüngeri. Die Periode sind noch Gegete ufem Mars binennt. Allerdings isch e gnaui zittlichi Bistimmig nöd mögli. Di drai Epoche sind:


</doc>
<doc id="6765" url="https://als.wikipedia.org/wiki?curid=6765" title="Santa Maria">
Santa Maria

Santa Maria (ital., port., katalan., rum. ua. ‚Häiligi Maria‘, span. Santa María) stoot für:

Santamaria oder Santa Maria isch dr Familienaame vo deene Persone:
Santa Maria isch dr Naame vo dere fiktive Figuur:


</doc>
<doc id="6768" url="https://als.wikipedia.org/wiki?curid=6768" title="Diphthong">
Diphthong

E Diphthong isch e Zwiilüt, er bstoht üs zwee Vokal, wu in ere Silbe ufenander folge.

S Hochditsch (d Standartsproch) het hauptsechlich drej Diphthong:

Stellewejs koht em Hochdejtsche au /ui/ ([], wia en "Pfui!") vor. I Fremdwerter findet mr au wejtere Diphtong, wia zom Bejspiil /ei/ ([], wia en "Spray") odr /öi/ ([], wia e manchene Aussprache vo "Feuilleton"). Wejtere Diphtong ergebet sich, wenn i dä Umgangsproch s "r" als [] vokalisiirt wird.

S Alemannisch het wejtere Diphtong wia ie (sprich iä), ue, üe un witeri. Im Artikel Züridüütsch wäre zeh Stuck ufzellt: ai, ei, äi, ou, öi, au, ̀öi, ie, ue, üe.

Kai Diphthong isch in Andre-as, Micha-el, See-ufer usw., wel do e Silbedrännung zwische dr Vokal lit.

Diphthong kumme in bstimmte typische Wortgruppe vor, des heißt, dr glich Diphthong isch in ere greßere Zahl vu Werter aztreffe. Diä Wortgruppe enthalte im Hochditsche, im Alemannische un in andere Dialäkt zum Deil diä gliche Werter, Biispiil: 

D alemannische Diphthong sin nit iberal glich üsprägt, Biispiil:

Dabei isch mit "Rois" des Substantiv zo "roise" gmaint, also wemmr unterwegs isch. S schwäbische "Reis"
("Rejs") mit Diphtong ([], was e Ahsammlung vo dünne Ästle odr e Körnerfrucht sai kennt, het im Oberrhaialemannische kai Diphtong und haißt dert "Riis".
I manche Gebiit vom Westschwäbische ond au vom Oste i (Bayerisch Schwabe) ond Siide werd de Diphtong "oi" aus em Mittelschwäbische au zom "ai" odr "ae". So haißt s dert wia im Oberrhaialemannische "'Rais", "Kindhait", "Flaisch".

Alli meglige Variante uf z zelle isch unmeglig, so kunnt "Buech, Schueh, Mueter" usw. ellei im oberrhiinalemanische Briisgaü as "Buech, Büech, Böech" un (monophthongiärt) "Bööch" vor.

Ä ainhaitliche Schrejbung vo de Diphtong het sich i de alemannische Schrejbung no nit durregsetzt. So lisst mr zom Beispiil firr s Phonem /ai/ oft dii hochdejtsche Schrejbung "ei", abr au a weng aidejtiger "ai" odr "ae". S Phonem /ei/ wird au gern als "ei" gschriibe, abr au ase "ej", "ey", damit mrs a vom /ai/ unterschaide ka.

Siter em 12. Johrhundert het dr Monophthong in "Huus" afange diphthongiäre (sich zum e Diphthong z wandle). Des het im Bayrische (Steiermark) agfange un schliäßlig alli ditsche Dialäkt erfasst üsser Alemannisch "im engere Sinn", Plattditsch un dr Dialäkt in un um Köln. Do heißts alliwiil no "Huus, Muus," suscht aber "Haus, Maus" oder ähnlig. Speter isch aü ii in "Iis, Ziit, Giige" un s üü in "Füür, Hüüser, Stüür" diphthongiärt, sodass es jetz "Eis, Zeit, Geige" un "Feuer, Häuser, Steuer" oder ähnlig heißt.
Sonderfall Schwobeland: Im Alemannische im engere Sinn het sich des nit kenne durchsetze, numme s Schwebisch isch diphthongiärt ("Hous", Ej"s", "Fujer, Hejser, Stejer", "fejcht"). D Diphthongiärung het z Augschburg aagfange un sich vo dört us usbreitet. Dr Kronischt Gassarus schriibt im 16. Johrhundert: "Umb dise Zeit (ca.1500) begundten die Augsburger ire Sprach zu ändern und etwas verständlicher zu reden, also daß sie zu unserer Zeit bei Regierung Kaiser Ferdinandi (1556-1564) ganz anderst redeten dann die Alten. Dann diselben vor diesem in Außsprechung des i und u das Maul weit aufsperrten, brauchen sie jezunder dafür ei und au im Schreiben und Reden.". Wiä aü d Tabälle rächts zeigt, sin diä "neije" schwebische Diphthong nit identisch mit dr standardditsche, sondern hän do, wu dr Dialäkt no guet erhalte isch, e eigene Charakter. Zu dr Lütschrift (Luutschrift) in dr Tabälle lueg bi Teuthonischta.

Schwizer Sonderfäll: In dr Schwiz gits ebefalls in drei gleinere Biät Diphthong an däre Luutstell, wu d neijhochditsch Diphthongiärung stattgfunde het. Wiä alt des Phänomen in dr Schwiz im jewiilige Biät isch, mueß no abglärt wäre.
Z Unterwalde wiist dr Sprochatlas vu dr ditsche Schwiz uf dr Kart "Eis" in fimpf vu dr zwelf Belegort Diphthong noch - "Ejs" oder ähnlig sait mer dämno z Stans un Oberdorf, z Buochs, z Emmette, z Wolfeschiesse un z Engelsberg - alles Ortschafte im Oschte vum Kanton. S Wort fir "Muus" ("Maus") heißts do un noch in witere Belegort in dr Zentralschwiz "Muys" oder ähnlig, z Engelberg "Möys". Aü in viär abglägini Ort im Wallis isch "Muys" belegt. "Meys" oder ähnlig fir "Müüs" ("Mäuse") isch drgege numme z Buochs, z Emmette un z Wolfeschiäße belegt.
In allene drei Muschterwerter hets Diphthong aü z Linn un z St. Peter im Graubündner Schanfigg un zuedäm z Eischeme am Monte Rosa (Italiä).

Vu Laie wird d Diphthongiärung vum altalemannische ii, uu un üü im Schwebische viilmol fir dr Sindefall vu dr Schwobe ghalte. Aber s guet Schwebisch het aü hit alliwiil no alli Unterscheidunge, wus im Altalemannische gää het. So hän im Altalemannische d Werter eins, zwei, Geiß, Fleisch, Maie, Leitere, Teig" un viil anderi e ei gha - des het sich im Schwebische zu oi, oa, ai, ae oder ähnlig entwicklet: ois, Goiß, Floisch" usw.
Diä Werter, wu ii gha hän, also zum Biispiil d Werter "Wiib, Liib, Ziit, schniide" hän hit im Schwebische meischtens ej [ei] - "Wejb, Zejt" usw. Wäge däm ka eber, wu guet Schwebisch ka, in dr Regel licht erkänne, wu im nit-schwebische Alemannisch ii un wu ei [ai] ani ghert, also z. B. "mai Floisch = mii Flaisch". 
Eber, wu numme vum Hochditsche ka üsgoh, ibersetzt villicht "mein Fleisch" = "miin Fliisch" - er meint, er mueß numme alli ei zu ii mache, no ischs Alemannisch. So kunnts zu hyperkorrekte (iberdriibe korrekte) Schriibunge: ""Ich bin in miiner Kindhiit viil griist.""

Kei Regel ohni Üsnahm: Im südlige Berner Mittelland, deilwiis im weschtlige Berner Oberland un im Seisebezirk (Seislertütsch) het e Monophthongiärung stattgfunde, sodass dert s 

Diphthongiärunge gits aber nit numme im Schwebische, sondern iberal im Alemannische. Derzue ghöre bsunders Hiat-Diphthongierige. E Vokal, wo am Ändi vore Silben isch gstande, het sech zumene Diphthong entwicklet:

Näbe de Hiat-Diphthongierige git's ou Diphthongierige als Resultat vo Kontraktion oder vo Vokalisierig:

Zuedäm gits Triphthong (Dreilüt), so "Gfüeu (= Gefühl), "Schueu (= Schule), "Müej" (= Mühe) im Bernditsche, im Oberrhiinalemannische "Miäj, Ruej, s driäjt" (= es gedeiht), s "gliäjt" (= es glüht) un anderi.



</doc>
<doc id="6771" url="https://als.wikipedia.org/wiki?curid=6771" title="Ebringen">
Ebringen

Ebringe im Brisgau bzw. Markgräflerland (amtlich: "Ebringen") isch e Gmei im Landchreis Brisgau-Hochschwarzwald in Bade-Württeberg (Dytschland) südlich vu Friburg im Brisgau.

Näbe "Ebringe" wird d Ort uf alemannisch menkmol au "Ebrige" gnennt, allerdings nit vu dr Ebringer sälber.

<mapframe text="Charte vu Ebringe" width=600 height=600 zoom=15 latitude=47.9559 longitude=7.7809 lang="gsw/>
Lueg dodezue au dr Hauptartikel Schimberg (Ebringe)

Ebringe lit guet 4 Kilometer vum südweschtlige Stadtrand vu Friburg ewegg. Dr Ort lit in ere Dalmulde vum 644 m hoche Schimberg (amtl. "Schönberg"), isch uf Weschte hi zue dr oberrhinische Diefebeni uf un bietet dodemit im Wibau ideali Bedingige.

Die gsamt Ebringer Gmarkig lit im Schimbergmassiv, eme Vorgebirg vum Schwarzwald, wo geologisch zum Oberrhigrabe ghört.
Dr Schimberg zeichnet sich dur e sehr vilfältigi Oberflächegeologi us, wo s gsamt Erdmiddelalder sowie tertiäre Vulkanismus un iiszittlichi Leesablagerige umfasst.
Dr Südgipfel vum Schimbergmassiv isch dr Hohfirscht. Säller isch geologisch nit so differenziert wie dr Schimberg sälber, het aber früeher bedütedi Steibrüch bi Pfaffewiler gha un in dr hittige Zitt noch e Chalchbergwerch bi Bollschwil.

S bebaut Gebiit vu Ebringe isch nooch Weschte hi bloss durch e schmali Sidligszäsur vu 200 Meter Breiti - durch die d L125 goht un wo d Rhidalbahn uf Weschte gege Wolfewiler abgrenzt - vu dr Nochberortschaft Wolfewiler trennt, so dass Schallsched, Wolfewiler un Ebringe praktisch ei Sidligsgebit vu 4 km Längi in Wescht-Oscht-Richtig bilde.

D Gmarkig grenzt - vu Norde im Uhrzeigersinn - an Friburg im Brisgau, Merzhüse, Au, Wittnau, Sailede, Bollschwil, Ehrechilche, Pfaffewiler un Schallsched.

Ebringe glideret sich in d Ortsdeile Ebringe, Dalhüse un Tirol.
D Hauptsidligsax in Ebringe ziegt sich vu dr weschtliche Gmarkigsgrenze iber e Längi vu guet 1700 Meter an die undere Häng vum Schimberg nuf, agfange bi ca. 240 Meter iber NN bis nuf uf guet 350 Meter. 
D Hauptax glideret sich in d Ebringer Ortsdeile Underdorf mit Gwerbegebiit, Middeldorf un Oberdorf sowie dr Ortsdeil Tirol. Südlich vu dr Umgehigsstross befindet sich, südweschtlich vu dr Ortsmiddi un fascht im rächte Winkel zue dr Hauptsidligsax, dr Ortsdeil Dalhüse, wo sich iber ca. 600 Meter Längi erstreckt. An dr Stell vu dr middelalderliche Sidlig Berghüse am Südhang vum Schimberg existiert nummenu die nooch Ufgab vu dr Sidlig mehfach erwitteret Chapelle.
Uff em Schimberg befinde sich usserdem zwei Höf. Während dr Ober Schimberger Hof numme Viihwirtschaft betribt, isch dr Under Schimberger Hof e beliebts Usfluegslokal.

S Ebringer Klima isch typisch fier dr Oschtrand vum Oberrhigrabe. Die jährlich Durchschnittstemperatur lit bi 11,5 °C, mit em Minimum vu 2,3 °C im Jänner und em Maximum vu 21 °C im Juli in dr Zit vu 1983 bis 2011. Die durchschnittlich Mengi an Niderschläge lit bi guet 940 Millimeter jährlich.

Au die an dr private Wetterstation z Ebringe gmessene Date len as Trend e Zuenahm vu dr jährliche Durchschnittstemperature erchenne.

Dr Ebringer Gmeindrot het 12 Mitglider.
Bi dr Wahle am 25. Mai 2014 het's vergliche mit dr Wahl 2009 ditlichi Verschiebige vu Stimmadeile gä. D'Bürgerlischte het debi ei Sitz an d'Frauelischte verlore. Dr Fraueadeil lit nooch dr Kommunalwahl 2014 wiider bi fimf Rätinne bzw. 42 %. Zwischezittlig isch er durch Noochrucke fir e usgschidene Gmeindrot 2013 bis 2014 mit sechs Rätinne bi 50 % gläge. D'Gemeindrät sin 2014 alli us dr Johrgäng 1948 bis 1968 chumme. Im Spotjohr 2017 sin zwei Rät usgschide und durch die zwei Nochrücker het sich e Änderig bi dr Aldersspanne ergä (dr jüngscht Rot isch 1978 uf d'Welt chu, dr äldischt witterhi 1948). 2019 het es e Verjüngig gä. Dr jüngscht Rot isch jetz Johrgang 1991, die äldeschte Johrgang 1955. Dr Frauedadeil, wo sit 2017 wiider bi 50 % un sechs Rätinne gläge isch, isch au nooch dr Wahl 2019 äso bliibe.

Bemerkige:
A: Lischtekandidate sin bi dr Chreisdagswahle oft fir die Freie Wähler aträtte.
B: Lischtekandidate sin bi dr Chreisdagswahle - au 2014 - oft fir SPD bzw. Grüne aträtte.
C: Bi dr Wahle 2004 un 2009 als FDP/DVP aträtte. Dr wiidergwählt Spitzekandidat isch 2014 un 2019 fir d'FDP bi dr Kreistagswahl aträtte. In dr Gmeindrot isch er 2019 no fier d'Bürgerlischte izoge. 
D: Dr 1999 erfolglos Spitzekandidat vu dr Lischte isch 2004 fir d'Bürger fir Ebringe Gmeindrot worre un fir d'SPD Chreisrot.

~ 1780-1794 Joseph Linsenmeier

Traditionell – bis 1832 isch es nämlig dr offiziell Titel vum Dorfvorsteher gsi – wird z'Ebringe dr Burgemeischter (vor allem an dr alemannische Fasnet) au als "Vogt" bezeichnet, was bi dr Wahle anno 2006 natürlich fir e gwissi Erheiterig im Wahlkampf, wo au in dr Fasnetzit gläge isch, gsorgt het.

Bi dr Burgemeischterwahl am 16. März 2014 isch dr Mosbach Rainer bi ere Wahlbeteiligung vu 70,52 % mit 60,6 % vu dr gültige Stimme wiidergwählt worre. Uf d'Thoma-Widmann Natascha sin 38,3 % vu dr Stimme entfalle. Anderi Kandidate hän kei Rolle gspilt.

Bi dr Burgemeischterwahl am 26.03.2006 isch dr Mosbach Rainer us Waldkilche gli im erschte Wahlgang zum Noochfolger vum Thoma Hans-Jörg gwählt worre, wo nimmi aträtte isch. Bi ere Wahlbeteiligung vu 75,92 % het er 50,25 % vu dr gültige Stimme erreicht un isch demit um guet 3,5 % vorem Zweitplatzierte Vogt Joachim gläge. Anderi Kandidate hän kei Rolle gspilt. Amtsatritt isch dr 01. Juni 2006 gsi.

Bi dr Burgemeischterwahl 1998 isch dr Thoma Hansjörg mit 96 % vu dr Stimme bi 70 % Wahlbeteiligung wiidergwählt worre.

E = Europäischs Parlament) 

B = Ditscher Bundesdag)

L = Landdag vu Bade-Wirddeberg)

D Gmei cha uf dr äldischt urchundlich erwähnt Wibau im Markgräflerland zruckblicke. In ere Schenkigsurchunde vu Räbland ans Chloster St. Galle wird Ebringe näbeme "Openwilare" erwähnt: "Propterea vernacula terra juris mei in loco, qui dicitur Openwilare, tradimus sancto Galloni viginti juchos, et in Eberingen unum juchum de vinea." D Urchunde datiert vume 16. Jänner in dr Herrschaftszitt vum Frankechenig Chilperich II., wo vu Juni 715 bis März 721 regiert het, ohni e Johragab, s wird nummenu e herrschende Chenig Chilperich erwähnt. D Regierigszitt vu Chilperich I. (561-584) schiidet us, wil zue sällere Zitt s Chloster St. Galle no nit bestande het. Witteri Chilperichs hets nit gä, so dass d Datierig in d Zitt 716-721 igrenzbar isch. Die innere Verhältniss vum Frankeriich mache e Errichtig vu dr Urchunde in dr Johre 717/718 am wohrschiinlichste.
D Ebringer Nochberort Pfaffewiler wie Wolfewiler erhebe dr Aspruch, mit "Openwilare" identisch z si. Klärt isch säll nit un d Forschig goht bi "Openwilare" vu me undergangene Wiler im nördliche Schnäggedal us.

Die äldiste Sidligsspure uf dr Ebringer Gmarkig finde sich uff em Gipfelplateau vum Schimberg. Sälli werre in d Jungstaizitt (ca. 5000 v.Chr.) datiert.

Us de Keltezitt sin keini archäologische Zügnis bekannt, degege het mer z'Dalhüse bi eime Hüsbau anno 2015 Scherbe und Stei us dr Römerzitt gfunde. Die archäologisch Uswertig dezue isch no nit abgschlosse.

260 nooch Christus iberrenne d'Alemanne de Limes. D'Römer ziege s'Miltär an d'Rhigränze zruck, beherrsche aber witerhi d'Rhibeni bis an dr Schwarzwald ani. D'Alemanne gründe chleineri Sidlige. Ebringe dürft nit bloss ufgrund vu dr Nammeendig -inge zue dr erste alemannische Sidlige ghört ha, denn im südwestliche Beriich vum Ort lege d'Alemanne e grössers Gräberfeld a, wo vu circa 300 bis 700 nooch Christus als Fridhof benutzt werre duet.

Bi der mit dr Igliderig vu dr Alemanne ins Frankeriich afangende Christianisierig gwinnt s'Chloster St. Galle rasch an Ifluss. Säll beleggt au die igangs erwähnt Schenkigsurchunde us dr Johre 716 bis 721. Die Urchunde stellt s'äldist schriftlich Zügnis fer dr Wibau zwische Friburg un Basel dar. Si isch au dr äldischt Noochwiis vu Sanggallemer Landbesitz usserhalb vum Chloschter. Anno 1806 isch Ebringe au die letscht Besitzig vum Chloschter gsi. Eweng iberspizt gsait: Ebringer stoht am Afang un am End vu dr Gschicht vum Chloschter Sanggalle.

Dr Ifluss vum Chloster St. Galle iber Ebringe sott währendem gsamte Middelalder un dr früehe Neizitt bis zue dr vu Napoleon veralosste Säkularisation anno 1806 besto blibe. Im Middelalder het s'Chloster Adelsfamilie mit dr Herrschaft belähnt, bis anno 1621, nummenu under östriichische Oberhoheit, d'Herrschaft wiider direkt ibernu het. 

Anno 817 wird dr Ortsdeil Dalhuse s'erschtmol erwähnt.

In dr Reformation isch Ebringe - anderscht wie d'Noochberortschaft Wolfewiler - katholisch blibe, was zue ere Nejornig vu dr Pfarreigrenze gfüehrt het. Vor dr Reformation isch s'Ebringer Underdorf pfarrlich Wolfewiler zuegordnet gsi. Die als Resultat vum Augsburger Religionsfride gfunde Formel "cuius regio eius religio" het no z'Ebringe as Uswirkig gha, dass numme die Biete vu dr weltliche Herrschaft un vu dr Pfarrei deckigsgliich worre sin. Dr Dorfvogt isch dodezue högschtselbscht mit em Ross an dr Ortsigang gstande un het d'Underdörfler under Adrohig vu Waffegwalt dra ghinderet, witter uf Wolfewiler in d'Chilche z'go.

Au in dr zweite sanggallemer Herrschaft isch Ebringe e Deil vu Vordereschtriich bliibe un demit e middelbari sanggallemer Herrschaft im Heilige Reemische Riich. Degege sin die meischte schwizer Biite vu dr Abtei riichsummiddelbar gsi un assoziiert mit dr alde Eidgnosseschaft.

In dr erschte 130 Johr vu dr zweite sanggallemer Herrschaft het es oft franzeesischi Agriff uf dr Brisgau un Friburg gä. Ebringe isch debi praktisch immer plünderet worre, meischtens vu dr Franzose, eimol aber au in ere Strofaktion gege Sanggalle vu dr Eschtriicher. Im Gegesatz zum Drissigjährige Chrieg hän aber d'Plünderige in dr Zit denooch - die sogheissene "Kabinettskriege" d'Bevölchrig meh gschont - also nimmi wahllos umbrocht oder alles brandgschatzt - un einigi Plünderige sin änder Beschlagnahmige gsi, wil d'Lit hän chänne ihr Sach vu dr Plünderer zruggchaufe (un sich sällewäg hän miesse bi dr Obrigkeit verschulde, wil s'Geld dodefir isch ene jo au gnumme gsi).

Nooch em Drissigjährige Chrieg het es Iwanderig vu Familie un ledige Männer gä, wo sich s Birgerrächt chauft hän. Einigi devu sin us dr Schwiz chu, wie s Egloffs und s Jennes. Trotz Üswanderig het es e stetige Bevölchtrigsastiig vu guet 500 am End vum Drissigjährige Chrieg uf gnau 1000 Lit bi dr Volkszellig vum 17. Februar 1792 gä.

Mit em Prager Fenschtersturz vu 1618 goht dr Drissigjährig Chrieg los, aber bis 1630 blibt dr Brisgau drvu greeschtedeils verschont.

So het no am 21. November 1621 d'Firschtabtei Sanggalle die udeilt Herrschaft iber Ebringe fier 71.800 Gulde vum Hans Dietrich vu Hohenlandeberg zruggchauft. Scho am nägschte Dag sin die erschte sanggaller Amtlit itroffe. Norschige, 5 km südweschtlich vu Ebringe, isch scho sit 1607 wiider sanggallisch gsi. Ebringe, Dalhüse un Norschige hän d'Herrschaft Ebringe bildet. Obwohl si im Chloschter Sanggalle ghert het, isch d'Herrschaft Ebringe im Brisgau e weltlichi Herrschaft z'Vordereschtrich gsi - d. h. dr Statthalter vu Sanggalle het zue dr Ritterbank im Brisgau ghert. Wie bis anno 1349 isch Ebringe wiider s'Zentrum vu dr Sanggaller Verwaltig im Brisgau worre. Näbe Ebringe un Norschige het s'Chloschter im Brisgau no meh Grundbesitz un Dienschtbarkeite gha, aber kei witteri Ortsherrschaft. Ebringe isch näbe Sanggalle, Wil, Rorschach and Nei St. Johann e Sitz vu eme Statthalter vu dr Firschtabtei gsi.

1622 het dr Obervogt Georg Buol vum Firschtabt s'rächt zum Bluetgericht verlihe kriegt. D'Hochgerichtsbarkeit - wo au d'Dodesstrof ischliesst - isch e Chennzeiche vu Riichsumittelbarkeit gsi. Dass dr Firschtabt un nit dr eschtrichisch Landesherr so ebbis z'Ebringe verlihe het, zeigt fier sälli Zit dorum e grossi Unabhängigkeit vu dr sanggaller Herrschaft gegeniber Eschtriich.

1629 het es z'Ebringe e Usbruch vu dr später so daifte Italienische Päscht gä.

1630 het drno Schwede in dr Drissigjährig Chrieg igriffe. Bal druf het's au im Brisgau Chrieg gä. Gege s'End vum Johr 1632 hän no schwedischi Truppe Friburg besetzt. Dr böhmisch Adlig Friedrich Ludwig Kanoffsky (1592-1645) isch Stadtkommandant worre. Schwede isch verbündet gsi mit dr Markgrafschaft Bade-Durlach, Vorgängeri vum spätere Grossherzogtum Bade, wo iber d'Ebringer Nochbergmeinde Wolfewiler un Schallsched gherrscht het.

Am Afang vum Juni 1633 hän eschtriichischi Truppe us Brisach e baar evangelischi Dörfer vu dr Markgrafschaft Bade zwische Friburg un Basel verwüeschtet. Au Büre us dr katholische, eschtriichische Dörfer südlich vu Ebringe hän sich däm agschlosse, so us Chilchhofe un Pfaffewiler. Im e Rachefeldzug hän sällewäg am 19. Juni 1633 verbündeti schwedisch-badischi Truppe meh wie 300 Lit us dr Ebringer Nochberdörfer Pfaffewiler, Ehlischwiler, Chilchhofe, Ambrige un Ehrestette bim Chilchhofer Schloss nidergmetzelet: D'Manne sin ime Spiessruetelauf mit Messer, Schwerter un Haue dotgschlage worrre. D'Fraue un Chinder sin im Schlossturm verbrennt, wil mer sälle azunde het, nochdem si dert ni gflohe sin.. D'Chnoche vu dr Opfer het mer später im e Beihüs bi dr Wallfahrtschilche z'Chilchhofe ufbewahrt, wo 1807 ewägg chu isch, noochdem Chilchhofe badisch worre isch. S'Hüs Bade het im 19. Johrhundert alli Hiwiis uf si Urhberschaft am Massaker tilge lo, au in dr Ebringer Chronik vum Arx, wo 1861 in zensierter Form rusgä worre isch. Alli Verwantwortig am Massaker vo 1633 het mer dr Schwede in d'Schueh gschobe.

Im Oktober 1633 hän Truppe vu dr spanische Habsburger d'Schwede us Friburg vertribe un d'Stadt isch an die eschtriichische Habsburger zruckgä worre.

1637 het d'sanggaller Verwaltig Ebringe verlosse, wil 'd'Lag z'unsicher worre isch un s'Dorf isch ohni Obrigkeit gsi. Au die meischte Ebringer sin ussem Ort in dr Sundgau, d'Schwiz und in Schwarzwalddörfer gflohe. Die meischte Hüser vu Dalhüse - es isch vu 30 vorem Chrieg berichtet worre - un die ledschde Höf vu Berghüse sin im Schwedechrieg zerstört worre. Dr Schimberger Hof mit sine Felder isch uffgä worre un in dr näggschte Dekade isch dert e Wald gwaxe.

1638 isch Friburg vu ere Koalition vu Frankriich un Saxe-Weimar besetzt worre. Friburg het mer mit eme Ring us Befeschtigunge umgä, wo au iber d'Ebringer Gmarkig uffem Schimberg verloffe isch. Dr Friedrich Kanoffsky, wo jetz im Dienscht vu Weimar gsi isch, isch wiider dr Kommandeur vu dr Garnison z'Friburg worre. Dr Bernhard vu Saxe-Weimar het ussem Brisgau e eiges Herzogtum gmacht mit Brisach as Hauptstadt. Wo no dr Berhnard vu Saxe-Weimar 1639 gestorbe isch, het Frankrrich d'Herrschaft iber s'nei Herzogtum ibernumme. Dr Kanoffsky het erscht emol nit die franzeesisch Herrschaft iber dr Brisgau akzeptiert un erscht 1642 Friburg in dr Franzose iberstellt.

Anno 1640 het no dr Kanoffsky d'Herrschaft iber s'herrelos Ebringe ibernumme un es as si persönlichs Eigetum bezeichnet. D'Forderige vu Sanggalle es im Chloschter zruck z'gä het er ignoriert. Au nochdem dr Kannofsky 1644 Friburg het verlo müesse, het sich säll nit gänderet. Eschtriich het zwar wiider Friburg zruckkriegt, aber im Umland hän noch immer vu Brisach us d'Franzose regiert. Erscht nooch Appelle vu dr Schwizer Eidgnosseschaft an dr franzeesisch Hof isch Ebringe no 1646 wiider sanggallisch worre.

Im Drissigjährige Chrieg isch dr Weschthang vum Schimberg Schauplatz vum erschte Dag vu dr am 03., 05. un 09. August 1644 zwische Franzose un Bayere ustragene Schlacht bi Friburg gsi. S'isch bsunders fer Frankriich die verlustriichst Schlacht im ganze Chrieg gsi. Ebringe wird, wie alli Dörfer rund um de Schimberg, bi dr Chämpf starch in Mitliideschaft zoge.

S'Schlachtechrüz erinneret an d'Schlacht am 03. August. S'stoht an dr Stell vum Beihus, wo mer erscht 30 Johr noch dr Schlacht d Chnoche vu dr Gfallene bestattet het. Devor sin d'Beiner in provisorische Gräber uffem ganze Berg verstreit gsi. Immer wiider het d'Erosion Skeletter freiglegt. S'Massegrab het sich - nit zue dr Fraid vu de Chilche - zueme Wallfahrtsort vu dr Iwohner vu dr chatholische Ort vu dr Umgäbig entwicklet un es sin offebar au immer wiider Chnoche als Reliquie entwendet worre. Wil d'Chilche d'Wallfahrte nit het underbinde chänne, het dr St. Galler Dorfgeistlich Ildefons vu Arx schliessli anno 1791 dr Abtransport vu dr verblibene Chnoche vu dr Gfallene veralosst, wodur in dr folgende Johrzehnte d'Verehrig langsam zum Erlige chu isch.

Währendem Holländische Chrieg wird Ebringe vum 16- bis 18. Oktober 1676 vu eschtrichische Truppe ("strenischs Regiment") plünderet, wil d'Fürschtabtei St. Galle sich mit dr Franzose verbindet het. Däbi chummt's au zue Beschädigunge an Bauwerche un zue Vergewaltigunge, wo ei Frau däbi stirbt. Kurz druf muess aber Eschtriich Friburg an Frankriich abträtte.
Bi dr Belagerig vu Friburg im November 1677 flieht d'Bevölcherig wiider. D'Franzose verlange vu Ebringe d'Liferig vu Eiche im Wert vu 20.000 Gulde zum Usbau vu dr Feschtig Friburg. Dodefir wird dr herrschaftliche Wald uf em Schimberggipfel abgholzt. Dr Wiherbscht 1678 wird vu Soldate gerubt. Anno 1679 sin d'Räbe no brooch gläge, wil dr Ort gröschtedeils verwiist gsi isch. Erscht ab 1679 isch au Iwohnerschaft nooch un nooch heimkehrt.
1m Spohtjohr 1690 sin d'Lit no wägenem Irucke vu eme grosse französische Heer im Brisgau erneut fier einigi Wuche ussem Ort gflohe.
1711/13 wird s'Ebringer Schloss (s'hitig Rothus) as Verwaltigssitz vu dr St. Galler Herrschaft baut.
Im Früehherbscht 1713 wird gegen End vum Spanische Erbfolgechrieg Friburg vu fascht 160.000 franzeesische Soldaten siibe Wuche lang belageret. Säll riisig Heer het sich wie domals üblich durch Plünderig vu dr Umgegend versorgt. Z'Ebringe wird alles Essbar, s'Viih un s'Hai plünderet, Hiiser werre niderbrennt. D'Bevölkerig flieht, u. a. uf Bartene im elsässische Sundgau. 
In dr nächschte drei Johrzehnte isch no e relativi Rueh ikehrt, wo dr Ort sich erholt. 1742 füehrt dr vu dr Fürschtabtei St. Galle us Wisstanne uf Ebringe versetzt Dorfpfarrer Jospeh Benedikt Müller wie scho in sinere vorige Gmei au z'Ebringe die allgemein Schuelpflicht i.
1744 belagere franzeesischi Truppe wiider Friburg. Grund isch dr Österreichische Erbfolgekrieg 
Denooch chehrt fier guet vier Johrzehnt e relativ fridlichi Zit i, wo mit dr Franzeesische Revolution ufheert.

Die franzeesisch Revolution beditet fier Ebringe e diefe Ischnitt. Unter em Idruck vu dr Vorgänge in Frankrich het dr vu dr Fürschtabtei St. Galle uf Ebringe wäge Opposition zum Fürschtabt 1788-96 verbannt Pater Ildefons von Arx e erschti Dorfchronik mit em Titel 'Geschichte der Herrschaft Ebringen' verfasst, wo in dr nächschte Johrzehnte bis 1860 noch mehfach fier d'Zit 1792-1860 ergänzt worre isch.
D'Chronik fangt miteme zimli anti-revultionäre Satz a: "Gottes Vorsehung verpflanzt jeden Menschen an den Ort, an dem er leben soll" un spart im Vorwort nit mit Verurteilige vu dr chenigsmordende Franzose.

Im Riichsdeputationshauptschluss vu 1803 cha d'Fürschtabtei St. Galle ihri Besitzige z'Ebringe un z'Norschige bhalte, wil si numme middelbar gsi sin - alli andere, au s'Stammland, gehn degege verlore. Dr us St. Galle vertribe ledscht Fürschtabt Pankraz Vorster isch scho sitter 1801 z'Ebringe im Exil, wo er scho vu 1788-96 as Oppponent zue sinem Vorgänger in dr Verbannig gsi isch. Er versuecht vu dert us, au sini Besitzige z'St. Galle wiider zruckzgriege. Am 08. Mai 1805 löst aber dr Kanton St. Galle s'Chloschter uf un konfisziert sini Besitzige. In Ebringe cha sich dr Kanton zwar z'erscht emol nit durchsetze, s'isch z'witt wäg un dr Fürschtabt stoht underem Schutz vu Eschtrich, aber dr Vorster flieht noch em Usbruch vum Dritte Koalitionskrieg im September 1805 ins eschtrichisch Slawonie un git Ebringe verlore.
Eschtrich verliert dr Krieg un d'Herrschaft iber dr Brisgau, d'Fürschtabtei demit au ihr Schutzmacht un d'Herrschaft Ebringe. Dr Kanton St. Galle cha sini Besitzasprüch uf Ebringe un Norschige durchsetze, mit em Zil, die Herrschaft im Usland meeglichscht gwinnbringend z'verscherble. Als Käufer chummt aber numme s'nej badisch Grossherzogtum oder die grossherzoglich Familie in Frog. Allerdings het dr Kanton d'Franzose uf sinere Side, was d'Anerkennig vum Besitz vu Ebringe agoht, so dass Bade die Ortschafte nit eifach konfisziere cha, ohni e schlechts Verhältnis zue dr neije Helvetische Republik z'riskiere.

Dr Verchauf ans s'Hus Bade ziegt sich iber s'ganz Johr 1806 hi. Sällewäg macht sich dr Vorster noch emol Hoffnig, ebbis vu dr Fürschtabtei z'rette un forderet in sällem Johr fier sich vum Kanton die läbenslang Herrschaft iber Ebringe un Norschige, findet aber kei Ghör. Im Friehjohr 1807 wird dorum Ebringe mit Norschige an die beide badische Prinze Ludwig un Friedrich fier 140.000 Gulde verchauft. 1809 sin beidi Deerfer no im badische Staat vermacht worre. Bade het sich s'Geld fier dr Chauf vu St. Galle bi dr nejbildete Gmeinde Ebringe un Norschige gholt.


Im Gfolg vum verheerende Usbruch vum Tambora 1815 in Indonesie goht s'Johr 1816 als Johr ohni Summer in d'Gschicht i. Grossi Hungersnöt un hochi Chindersterblichkeit sin zwische 1815 un 20 in ere chleine Iiszitt in ganz Europa d'Folg, was au in Ebringe Spure hinderlosst.

Nooch 1820 chummt no aber e gwisse Wohlstand, abzläse noch hit in dr Pfarrbüecher an dr Burte- un Dodesfäll. Dr Burgemeischter Aloys Mayer (offizieller Titel bis 1832 "Vogt", sit dert "Bürgermeister") un Dorflehrer wagt e Machtprob mitem Dorfpfarrer Martin Walser, wo s'Dorf politisch spaltet, un wo dr Pfarrer schliessli verliert. 1838 glingt's nämli im Vogt d'Abberuefig vum Pfarrer z'erwirke. Mitem Pfarrer verlen au e baar vu sinene Ahänger fer einigi Johr s'Dorf, so dr Schmiid Meinrad Speri mit Familie, wo fier vier Johr uf Grisse ziegt.

In der 1840er/50er Johre stigt aber no wäge Krankete d'Sterblichkeit merkli a. Bsunders die junge Lit um 20 Johr sin devu betroffe. Au chunnt's zue Uswanderigswelle.
D'Iwohnerzahl, wo anno 1792 bi gnau 1000 Lit gläge isch, pendelet siterher bis 1930 zwische 950 und 1050 Lit..

Die badisch Revolution isch auch an Ebringe nit vorbi gange. Iberall in Bade sin politischi Debattierclubs entstande, wo sich als Gsangverein tarnt hänn. Under dem Aspekt isch au die 1847 erfolgt Gründig vum Männergsangverain Ebringe (MGV) z'sähne. Nooch dr Niderschlagig vu dr Revolution dur praissischi Truppe het dr MGV doher au s'Schicksal vu dr andere Gsangverein ereilt: Er isch verbotte worre un het erst iber einehalb Johrzehnt später wiider gründet werre düerfe.

Dr Nationalsozialiste glingt es nooch ihrer Machtibernahm schnell, d'Ebringer Jugend fier sich z'gwinne. Hitler-Jugend un Bund Deutscher Mädel sorge defir, dass die junge Lit zwische 14 un 20, wo vorher noch voll under dr Fuchtel vu ihrene Eltere gsi sin, in ihrer Freizitt nit nur uffem Feld oder dr Räbe hän schaffe miesse sondern au ohni ihri Eltere hän emol ebbis zämme mache chänne. Dezue muess mer wisse, dass jungi Männer, wo vor em Muschterigsalter hän in e Wirtshüs go welle, vu dr Rekrute (mit em Säge vum Dorfvogt) verprügelet worre sin. Anno 1937 isch no z'Ebringe au e Freibad eröffnet worre, wo 1945 wiider gschlosse worre isch. S'Freibad het im Summer bis um zwölfi z'Nacht ufga (im Zweite Weltchrieg sin d'Uhre im Summer un zwei Stund gegeniber vu dr Zonezitt vorgstellt worre).

Demgegeniber het mer geischtig Behinderti us Ebringe offiziell in Sanatorie uf dr Schwäbische Alb verbrocht, wo si angeblich an Lungeentzündig verstorbe sin, was e Euphemismus fier ihri Ermordig durch Kohlemonoxidvergiftig durch Ileitig vu dr Autoabgase in dr Transportrüm während em Transport gsi isch.

Im Chrieg sin au z'Ebringe Chriegsgfangeni bi dr Büre igsetzt worre. Mindischtens ein devu isch vermuetlich um 1942 ermordet un hintere Schiire in dr Dorfmiddi verscharrt worre. 1982 - muetmasslich hän noch Mitwisser gläbt - het mer nämlig e kopfloses Skelett us dr Zit vu 1940-44 bim Ushub fier e Baugruebe gfunde. Isch dr Fund anno 1982 erscht e grosses Dorfgspräch gsi, so isch nooch em Ergebnis vu dr forensische Undersuechig s' "Schweigen im Walde" gsi.

Wo no am 22. April 1945 d'Franzose s'Dorf praktisch champflos besetzt hän, hän si starch zwische sälle Familie underschide, wo die Gfangene aständig behandelet, und sälle, wo si misshandelet hän. Sälle, wo die Gfangene aständig behandelet hän, isch nit bassiert, was mer vu dr andere Sorte nit sage cha. Interessant isch au, dass dr katholische Gfangene us Pole wie Frankrich dr Bsuech vom Gottesdienscht vu dr Nazis undersait worre isch. Es zeigt nämlig, dass die katholisch Religion as e verbindends Element zwische Gfangene und Iheimische ähnlich starch wie s'Nationalgfüehl gsi si muess.

Nooch em Sturz vu dr Nationalsozialischte het es im Ort die ibliche Wendehäls gä - so het d'Frau vum Bürefüehrer, weller sich mit dr andere Nazis e baar Munet devor iberworfe gha het, bim Izug vu dr Franzose gruefe "jetz chumme unseri Befreier".

1951 initiiert dr Schüeler Max (1904-95) d'Gründig vu dr Winzergnosseschaft Ebringe un tribt massgebli d'Inagriffnahm vu dr Flurbereinigung vu dr Ebringer Räbberg a. Dur die zue chlei Parzellierig wäge Realdeilig, Stützmure, sowie veraldete Räbsorte wär suscht dr Nidergang vum Wibau ufgrund ere nimmi konkurrenzfähige Wirtschaftswiis absähbar gsi.

In d'Amtszitt vum Vogt Schüeler Eugen (1963-90, *1922, †2012) falle no d'Flurbereinigunge vu dr drei Ebringer Räbberg (1964-74), was dr Ebringer Landschaft ä völlig nöis Gsicht gä het.

Am 1. Jänner 1975 isch Ebringe im Zug vu dr Bietsreform gmeinsam mit Menge zue Schallsched-Wolfewiler igmeindet worre. Us Ebringe isch Schallsched-Wolfewiler 4 worre. Dr Namme Ebringe isch us amtliche Dokumente verschwunde. Allerdings isch e Wettbewerb fier e nöie Namme vu dr Gsamtgmei usglobt worre, wo dr Namme „Wigau“ Siger worre isch.

Ebringe het noch vorem Vollzug vu dr Igmeindig Widerspruch bim Staatsgrichtshof vu Bade-Württeberg iglegt, wil es im Igmeindigsvertrag bloss under dr Prämisse zuegstimmt het, dass au Pfaffewiler dr nöie Gsamtgmei biträtte dät. Pfaffewiler isch aber selbständig bliibe. Bis zue dr Chlärig vum Rächtsstritt isch dr Schallsched-Wolfewilermer Vogt Oskar Hanselmann zum Ortsverweser igsetzt worre. Am 6. Februar 1976 het no dr bade-württembergisch Staatsgrichtshof in Manne d'Igmeindig vu Ebringe fier nichtig erklärt un d'Gmei het ihri politisch Selbständigkeit zruckerhalde.

Anno 1574 sin 569 Lit zellt worre. Obwohl Peschtusbrüch anno 1584 un 1629 e Huffe Dodi verursacht hänn, isch in dr Johr nochem Drissigjährige Chrieg d'Bevölchrig agstiige. In dr Hauptsach wil meh Lit uf d'Welt chu sin wie gstorbe, aber es het au e Iwandrig vu Familie us dr Schwiz gä. Die gemeldet Bevölchrig isch deno bis zue dr Volkszellig vum 17. Februar 1792 uf gnau 1000 Lit agstiige. Denoch isch si aber bis 1930 zwische 900 un 1100 Lit pendelet. In sällere Zit sin e Huufe Lit, vor allem us arme Familie, usgwanderet oder in grossi Städt zoge. Mit dr Bergwerchsidlig in dr 1930er Johre het es deno e Zuewachs vu fascht 300 Lit innert 5 Johr gä. Säll isch nit ohni vil Strit mit dr Iheimische passiert. Ab 1950 isch Ebringe deno meh un meh e Deil vum Balligsrum Friburg worre und d'Bevölcherig het sich sit 1950 schubwiis uf guet 2800 anno 2015 verdoppelet.

Zum 31. Dezember 2018 sin z'Ebringe un z'Dalhüse 2883 Lit gmeldet gsi. Devu sin 1443 Fraue oder Maidli un 1440 Männer oder Buebe gsi. Bi dr Inländer isch es e Verhältnis vu 1326 wiblich zue 1307 männlich gsi, bi dr Usländer 133 männlich zue 117 wiblich.
Dr Usländeradeil an allene Iwohner isch demit mit 250 vu 2883 Lit bi 8,67% gläge. Bi dr wibliche Bevölcherig bi 8,11%, bi dr männliche bi 9,24%.

Dr ald Ebringer Dialekt ghert zum Hochalemannische, wird aber so guet wie nimmi gsproche bzw. isch numme in Reschte vorhande (wiewohl wird's vu Lit am Ort, wenn si uf alemannische dichte un au in dem Artikel do benutzt), neis Ebringer Alemannisch isch Nideralemannisch un ebefalls am Verschwinde. Umgangssproch isch aber e dialektal gfärbts Umgangsdytsch. D'Alemannischchenntnis sin grad under dr jüngere au Iheimische numme gring. Im Gegesatz zum Francais regional isch d'Ebringer Umgangssproch aber noch stärcher vum Dialekt gefärbt, un Zuezogeni (wie au viili Iheimischi) halde d'Umgangssproch au scho fier dr richtige Dialekt.

Wenn Familie aber ihrene Chinder dr Dialekt wittergä wenn, no werre si au vu Iheimische scheel agluegt. Scho in dr Chinderschuel wird alles defir due, in dr Chinder dr Dialektgebruuch usz'triibe. Wemmer bi Possessivpronomina z. B. "mi/di/si" sait oder au "Firwehr", chas eim scho emol bassiere, dass dr Gegeniber meint, eim korrigiere z'müesse un dr Satz oder s'Wort diphthongiert wiiderholt.

Bi dr junge Lit under 20 isch dr Dialekt praktisch usgstorbe un d'Eldere un Grosseldere sin in dr Regel au stolz druf, wil si sich fier ihr Sproch schämme.

An dr Ebringer Fasnet wird e Umgangshochdytsch verwendet wo vu dr niideralemannische Ussproch prägt isch. E bsunders Chennzeiche isch, dass, liist mer s'Fasnetblättli, viili Lit, wenn si dert drin meine, im Dialekt z'schribe, nit bewusst isch, was dr Unterschid zwischem Dialekt un em Standard usmacht. Do werre no nit Vokale monophthongiert bzw. diphthongiert, sundern lediglich am Wortend -en zue -e, un -er zue -a gmacht, dezue noch e baar Vokale usglo, un scho isch dr vermeintlich Dialekttext fertig.

Dominierendi Konfession isch als Erb vu dr St. Galler Herrschaft die Römisch-katholisch Chilche. Si macht aber anno 2014 nummer no e weng meh wie d'Hälfti vu dr Iwohner us.

S'Ebringer Gmeiwappe zeigt uf gälem Grund zwei nooch usse drillti, schwarzi Hifthörner, dezwische e Räbmesser in blau un rot, drunter e griene Dreiberg.
S'Wappebild isch erschtmols anno 1471 verwendet worre, wie dr Ebringer Vogt Hans Steinhuser e Urteilsbrief gsiegelt het.

S'devu abgleitet Wappe erinneret an d'Ortsherrschaft vu dr Familie vu Hornberg (1349 -1458), wo in sällere Form au no hit s'Stadtwappe vu Hornberg isch.
S'Räbmesser isch as Unterschidig vum Adelswappe un as Zeiche fier dr Wibau in dr Gmei dezue gfüegt worre.

Während de St. Galler Herrschaft nooch 1621 isch s'Wappe vu dr "Vogtey Ebringen" aber no dur dr St. Galler Bär abglöst worre, wo glägentlich mit eme Rebstock abbildet gsi isch. Au s' "Kanton St. Gallische Amt" het noch die alde Hoheitszeiche bibehalte. Under dr badische Herrschaft ab 1806 isch no wiider s'us dr Hornberger Herrschaft abgleitet Wappe igfüehrt worre.



S'alemannisch Gräberfeld im Südweschte vu Ebringe isch dr Usgrabige z'folg zwische 300 un 700 nooch Chrischtus in Bruch gsi, also bis zue dr Zitt vu dr erschte urchundliche Erwähnig vu Ebringe. 
Es isch 1825 wiiderentdeckt worre. Noch 1990 isch zum eine d'Ortsumgehig mitte dur s'Gräberfeld gfüehrt worre, zum andere het mer im Oschtdeil s'Gwerbebiet druf errichtet.

S'Gipfelplateau vum Schimberg het e jungsteizittlichi Sidlig beherbergt.

S'besunder am Naturschutzgebiit Jennidal isch si Vilfalt an heimische Orchideearte. In ere in Ditschland eimolige Viilfalt sin guet 75 % vu allene in Ditschland heimische Orchideearte uf dr Ebringer Gmarkig aztreffe. Zum Schutz vu dr Orchidee isch e Beträtte vu dr Matte un Gärte im Naturschutzgebit Jennidal nit erwünscht.







De Wibau dominiert die landwirtschaftlich Nutzig in Ebringe.
Die abaute Sorte, de so daift Sortespiegel, sin lut Uschunft vum Badische Wibauverband anno 2000 gsi:
33 % Spotburgunder (Pinot Noir), 29 % Guetedel (Chasselas/Fendant), 21 % Müller-Thurgau (Rivaner), 4 % Nobling, 3 % Wisser Burgunder (Pinot Blanc), 3 % Ruländer (Grauer Burgunder/Pinot Gris), 7 % anderi Sorte wie Edelsorte oder Neizüchtige, under anderem Dornfelder, Frisamer, Gwirztraminer, Kerner, Merzling, Muskateller, Chardonnay, Regent, Risling, Bronner. Siterher heän sich Gwicht verschobe. So isch dr Freisamer verschwund un dr Nobling lit bi under einem Prozent. Anderi Sorte wie dr Sauvignon Blanc sin degege dezue chumme.

Die gröschte örtliche Wibauverainigige sin d'Winzergnosseschaft mit ihre beidene Betriib "Winzerhof" und "Schlossguet Ebringe" un s'Wiguet-Wichellerai Mißbach.

Ebringe isch mit sinere Umgehigsstross an d'L 125 / B3 abunde. D'Innestadt vu Friburg isch mitem Auto in ere Virtelstund erreichbar, s'Gwerbgebit Haid in öppe 6 Minute. Noch Wittnau füehrt e Stross iber d'Bergmatte uffem Schimberg.
Nächstglägeni Autobahn isch d'A5/E35. Aschluss in Nordrichtig isch Friburg-Süd, nooch Süde Bad Chrozige.

Dur Ebringe goht dr Markgräfler Radwanderwäg un dr Fernradwäg Friburg-Milhüse. Beliebt fer Radrennfahrer isch dr Astiig vu dr Umgehigsstross zue dr Berghuser Chapelle (Bergwertig vu dr Dytsche Strosseradmeisterschafte 2004 un vu dr alljährliche Räblandtour).

Dr DB-Haltepunkt Ebringe lit uf dr Gmarkig vu Wolfewiler. Si Bedienig erfolgt im Ramme vum Integrale Taktverchehr Bade-Württeberg. Z'Friburg (Fahrzit ca. 10 Minute) isch dr Ibergang uf dr Fernvercher sittem Fahrplanwechsel im Dezember 2006 uff iber e halbi Stund usdähnt worre, degege sin d'Ibergäng uf die andere Regionalbahne chürzer worre.

Mitem Bus erreicht mer dr vu acht Haltestelle erschlosse Ort iber d'Linie 7240 Friburg-Bad Chrozige. Dagsiber an Werchdige bestoht zwische Ebringe un Friburg e Halbstundetakt mit witterer Verdichtig in dr Stosszitte, Am Obend und am Samschdig sowie nooch Bad Chrozige bestoht e Stundetakt, an Sunn- un Firdige e Zweistundetakt.

Nächstglägener internationaler Verchehrsflueghafe isch Basel/Mulhouse, circa 50 km südsüdwestlich vu Ebringe.







</doc>
<doc id="6773" url="https://als.wikipedia.org/wiki?curid=6773" title="Müllheim (Baden)">
Müllheim (Baden)

Mille (amtlig: "Müllheim") isch e Stadt im Landkreis Brisgau-Hochschwarzwald in Bade-Württeberg (Dytschland).

Dr Namme vu dr Stadt leitet sich vum Althochdytsche "Mulinhaimo" ab, wo si Ursprung in ere Vilzahl vu Mühlene het, wo sich früeher entlang vum Chlemmbach befunde hänn.

Erscht 1810 isch Mille ändlich "Stadt" worde, des Stadtfescht git's syt 1971. Bis zum 1. Jänner 1973 isch Mille Sitz vum glichnammige Landchreis gsi, wo im Zug vu dr Kommunalreform ufglöst worre isch. Als Usgliich isch domols dr Gmeiverwaltigsverband Mille-Badewiler gründet worre, wo Ufgabe vu dr Undere Verwaltigsbhörde wohrnimmt. Usserdem sin in Mülle diversi Ussestelle vum Landrotsamt agsidelet.

Im Landesentwickligsplan isch d'Stadt als Middelzentrum usgwiise.

Säll Gedicht hät de Johann Peter Hebel Mìlle gwidmet:

<poem style="margin-left:2em;">
Z Mìlle an de Bost,
Dausigsappermost!
Drinkt me nìt e güete Wii!
Goht er nìt wie Baumööl ii,
z Mìlle an de Bost!
"(in: „Der Schwarzwälder im Breisgau“)"
</poem>

Mìlle isch schù zù de Zitt vù de Römer ùn vù de Alemanne bsììdelt gsìì ùn noo frieier vù de Kelte, wùù doo 2000 bìs 3000 Johr alti Urnegraabstätte hinderloo hän. Bi Grabige ìm Zämmehang mìt de Ernöierig vù de Martinschilch hät mer d'Ruine vù-ne-ere Vìlla entdeckt, wùù wohrschinnts s Zändrùm vù de römische Landgieter gsìì isch. Schù ìn de Römerzitt hät Mìlle zùr Herrschaft Badewiler ghöört ùn sinni Gschicht deilt. Nooch de Römer isch de ältest Fund vù Mìlle Keramik ùs de Zitt vù de Merowinger.

Am 27. Okdoober 758 wird Mìlle under em Name „villa Mulinhaimo“ zùm erschte Mool ìn-e-re Urkunde erwähnt. Sällemools hät de Strachfried de Ort mìtsamt sinne Wiiberg ìm Chlooster St. Galle gschänkt; ìm Chlooster wird hǜt au d'Urkunde ùfbewahrt. De Ortsname leitet sich vùm Wort „Mühli“ ab; am Klembach lang hät's frieier insgsamt acht Mühle gee, ìn de Frìckmühli isch vù 2003 bìs 2008 e Mühlemuseum iigrichtet worre, wùù e Iiblìck ìn di frieieri Wichtigkeit vù de Mühle verleiht. Ca. ìm Johr 1000 hän d'Herzög vù Zähringe Mìlle ìn Bsìtz gnùù; wùù mìt em Berchthold V. de letscht vù-ne-ne gstorbe gsìì isch, hän's 1218 d'Grafe vù Friburg griegt. Èr hät's 1444 an d'Markgrafe vù Hachberg abdrätte; nooch em Dood vùm Markgraaf Phillip von Hachberg (1503) isch Mìlle an Bade chùù.

D'Ortsdeil Ober- ùn Undermìlle (Düttsch "Ober-/Untermüllen") sìn spöötstens mìt em Ùmzùùg vùm Verwaltigssìtz vù Badewiler zämmegwachse. 1698 isch de Gmeind s Rächt erdeilt worre, e Wuchemärkt z organisiere; ab 1872 hät's au e Wiimärkt gee. Voor allem de Handel mìt em Wii hät zù me-ne drasdische Aastììg vù de Iiwohnerzahl gfiehrt; am Aafang vùm 18. Johrhundert isch d'Iiwohnerzahl schù ùf ca. 1700 gstììge, was bsunders an de vile züezogene Beamte, Händler ùn Handwerker gläge isch.

Schù ìm Mìttelalter isch vù-ne-re Schüel d'Reed ùn au hǜt isch Mìlle no güet mìt alle Arte vù Schüele ussgstattet.

Nooch em Zweite Wältchrieg sìn z Mìlle voor allem ùmwältfründligi Industriundernämme entstande. Si konzendriere sich ùf e Gebiet ìm Weste vù de Gmeind, wùù ìn de Ruumblanig fǜr si voorgseh isch. Bìs Aafang 70er-Johr isch's Chreissìtz gsìì, dää Rang hät's abber 1971 durch d'Chreisrèform verlore. Ìm gliiche Johrzähnt isch d'Iiwohnerzahl stark aagstììge, was de zahlriiche Iigmeindige züezschribe isch. 2003 isch d'Stadt offiziäll als Erholigsort aaerkännt worre; Mìlle isch e bliebts Ziil vù Touriste ùn gältet wäge sinner güete Laag ùn Infrastruktur au als günschtige Wohnort.

Ìn de obere Hälfti vùm Wappe isch e goldene Pfohl mìt dräi Sparre z seh. Er symbolisiert di eehemoligi Züeghörigkeit zù de Herrschaft Badewiler; ihr Sìtz isch 1717 ùf Mìlle ùmzoge. Ìn de undere, blau grundierte Hälfte isch lìnks d'Hälfti vù me-ne silbrige Mühleraad ùn e silbrige Halbmoo, wùù nooch rächts lüegt. S Mühleraad rebräsentiert de Ortsname, de Moo s Fleckezeiche vù frieier. S Wappe existiert sitt de zweite Hälfti vùm 18. Johrhundert, allerdings sìn frieier d'Blätz vù de beide undere Figure verdusscht worre. D'Flagge vù Mülle isch blau ùn wiss.


Ergebnis vo dr Landdagswahle sit 2006: 


Bi dr Vogt-Wahl am 30. Oktober 2011 (2. Wahlgang) isch d'Astrid Siemes-Knoblich, Präsi vum Millemer Gwerbeverein, mit 37,54 % vu dr Stimme als erschti Vögti vu Mille gwählt worre. Uffem zweite Platz isch d'Andrea Lutz mit 32,95 % vu dr Stimme kumme, dr bisherig Amtsinhaber Dr. René Lohs het 28,60 % vu dr Stimme erhalde. Kei Rolle mit 0,83 % het dr Andreas Kneip gspilt. D'Wahlbeteiligung isch mit 57,03 % zimlig mässig gsi.


E ǜberregional bekannti Iirichtig isch s Blankehorn-Palais mìt em Markgrääfler Museum. Wichtigi Veraastaltige sìn de traditioonsriich Wiimärkt, wùù's sitt 1872 gìt, de Blüememärkt, de Markgrääfler Musikherbscht, de Johrmärkt, d'Markgrääfler Sekt-Nacht ùn de Wiehnachtsmärkt. Understǜtzig findet z Mìlle au de kulturäll Ussdusch mìt Frankriich. Es gìt au verschììdeni kulturälli Institutione ùn e Kuratorim vù de Düttsche Stiftig Dänkmoolschùtz.



</doc>
<doc id="6774" url="https://als.wikipedia.org/wiki?curid=6774" title="Monophthong">
Monophthong

E Monophthong isch - im Gegesatz zum Diphthong - e eifache Vokal, e Eilüt (Einlaut). S git langi un kurzi Monophthong. 
Im Ditsche wäre langi Monophthong aü mit zwee gliche Buechstabe gschriibe, z. B. Moos, See - in dr Dieth-Schriibung wäre langi Monophthong grundsätzlig mit zwee gliche Buechstabe gschriibe.

S Wort "Huus" enthaltet e lange Monophthong (uu), im Elsass kunnt des Wort mit kurzem Monophthong vor: "Hüss" (ü).

Dr Monophthong in Werter wiä "Huus, Iis" un "Füür" isch typisch fir s Alemannisch "im engere Sinn" (des heißt, s Alemannisch ohni s Schwebisch).

Diä Monophthong sin aber nit iberal glich üsprägt - lueg in dr Tabälle. Do isch Vokallängi nit agää, si isch im Elsass un in dr Ortenau viilmol kurz, im weschtlige Briisgaü seltener, im ibrige Gebiit noch seltener. 

Numme im Schwebische heißts do ohni Monophthong "Hous, Ejs, Fejer". S Schwebisch isch vu dr neihochditsche Diphthongiärung betroffe (Umwandlunge vu Monophthong zu Diphthong) (lueg unter Diphthong).

Im 11. un 12. Johrhundert hän sich im eschtlige Mittelditschland "ie", "uo" un "üe" zu > ii, uu un üü entwicklet un sich in etlige ditsche Dialäkt un in dr Standartsprooch iibirgeret.

Im Bayrische un im Alemannische het sich diä Monophthongiärung nit kenne durchsetze, z. B. im Alemannische (mit samt em Schwebische) heißts alliwiil no 


</doc>
<doc id="6780" url="https://als.wikipedia.org/wiki?curid=6780" title="Pfaffenweiler">
Pfaffenweiler

Pfaffewiler isch e Gmei im Schnäggedal öppe 10 km südli vu Friburg im Brisgau am nördliche Rand vum Markgräflerland. Wappedier isch dr Schnägg.

Dr Ort isch under anderem dur s Schnäggefescht bekannt, wo alljohr verastaltet werd.

Pfaffewiler lit im sognennte "Schnäggedal" im nördliche Markgräflerland zwischem Batzeberg im Weschte un em Hohfirscht als Deil vum Schimbergmassiv im Oschte. Durs Dal fliesst dr Dufferebach.

S Schimbergmassiv bestoht us Gsteischichte vu Buntsandstei bis Tertiär. S Gstei isch in mehrere Steibrüch bis zum Afang vum 20. Johrhundert vu ortsasässige Steimetze abbaut worre.

Im Norde Schallschedt un Ebringe,
im Oste Bollschwil,
im Süde Chilchhofe (Ehrechilche),
im Weste Norschige un Scherzige (beidi zue Ehrechilche ghörig).

D Gmei bestoht us dr Ortsdeiler "Ehlischwiler" (dt. "Öhlinsweiler", au Oberdorf gnennt) un "Pfaffewiler".

Dr Ort isch meglicherwiis erschtmols in ere Schenkigsurchunde vu Räbland ans Chloschter St. Galle als "Openwilare" erwähnt worre: "Propterea vernacula terra juris mei in loco, qui dicitur Openwilare, tradimus sancto Galloni viginti juchos, et in Eberingen unum juchum de vinea." D Urchunde datiert vumr 16. Jänner in dr Herrschaftszit vum Frankechenig Chilperich II., wo vum Juni 715 bis im März 721 regiert het, ohni e gnaui Johresagab, s wird bloss dr herrsched Chenig Chilperich (ohni Nummere) erwähnt. Die innere Verhältnis vum Frankeriich mache e Errichtig vu dere Urkunde in dr Johre 717/718 am wohrschinschte. D Regentschaft vum Chilperich I. (561-584) schidet us, wil zue sällere Zitt s Chloschter St. Galle noch nit bestande het. Witteri Chilperichs het's nit gä.

D Forschig goht allerdings devu us, dass "Openwilare" wohrschins nit Pfaffewiler oder Ehlischwiler, sundern e später ufglossene Wiler im nördliche Schnäggedal zwische Pfaffewiler un Wolfewiler gsi isch, im Beriich vu dr hytige Gmarkigsgrenze vu beide Ortschafte. Fiers Schnäggedal sin mehreri sonigi Wiler fier die domolig Zitt belegt.

Yber Johrhunderte isch d Steihauerei näbe dr Landwirtschaft unem Wibau e wichtige Erwerbszwig gsi. So het dr Bildhauer Jörg Kempf 1561 d Chanzle vum Friburger Minschter us Pfaffewilermer Chalchstei gmacht.
S vermutli äldischt Gaschthus isch d "Stube" im Ortsdeil Ehlischwiler, wo 1574/75 baut worre isch. Als "Stube" het's deilwiis au als Amtsgebäude dient.
Die sit em usgohende Middelalder zue Pfaffewiler ghörend Ortschaft Scherzige uf dr andere Side vum Batzeberg isch im Zug vu dr Säkularisation 1806 selbständig worre un ghört sit dr Gebitsreform 1975 zue Ehrechilche.
Bevölchrigsexplosion un Missärne mit Hungersnöt hän in dr Middi vum 19. Johrhundert e starche Uswanderigsdruck verursacht. Wie iberall z Bade het mer au z Pfaffewiler welle sini ärmere Lit loswerre. E Deil isch uf Amerika usgewanderet un het sich bispilswiis z Jasper in Indiana niderglo, wo hit e Partnergmei vu Pfaffewiler isch. D Amerikaner hän aber um 1850 praktisch e Iwanderigsstopp vu arme Lit us Europa verhängt. Sällewäg het Pfaffewiler no mit dr Franzose e Vertrag usghandelet, un 1853 132 Birger uf Algerie usgsidelet. Um d Reis z finanziere het mer am obere Dirreberg Wald abgholzt un s Holz verchauft. Dr Uswanderer isch es aber in Nordafrika schlecht gange, vili hän welle zrugg, aber nummer 10 het mer au zruggglo. S Gwann wo mer abgholzt het, het mer uf "Afrika" daift.

Sit 1970 erinneret s Flurebereinigungsdenkmol sowohl an d Räbumlegig wie au an die nit ganz freiwillig Uswanderig.


Im Pfaffewilermer Gmeirot ghöre 12 Mitglider a, devu zwei Fraue. Die ledscht Kommunalwahl het am 7. Juni 2009 stattgfunde.

D Pfaffewilemer Dorfpolitik isch vu dr 1980er Johre bis 2006 vum Stritt iber dr Verlauf vu dr L 125 ("Schneggedalstross") bestimmt gsi. S Dorf het sich debi in zwei politischi Lager gspalte gha, nämlig die eine, wo die nej Stross – wie au dr domolig Burgemeischter Gutgsell – zwische Fridhof un Dorf uf dr alde Trasse hän füehre welle, un die andere, wo zwische Fridhof un Batzeberg hän durchgo welle. Us sällem Hindergrund rus het sich mit "Pfaffewiler – was suscht" bi dr Kommunalwahl 2004 e Lischte mit Befierworter vum alde Trasseverlauf mit em Gschäftsfüehrer vu dr WG ("Wihüs") Männle zue dr Wahl gstellt, wo ussem Stand 2 Sitz gholt het.
Nooch em Usbau vu dr L 125 bis 2008 - uf dr alde Trasse - un em neje Burgemeischter Hahn hän sich die verhärtete Fronte ufglöst. D Lischte "Pfaffewiler – was suscht" isch 2009 nimmi zue dr Wahl aträtte un ihri beide Gmeindrät hän bi dr CDU kandidiert, wibi aber numme dr Männle wiider in dr Rot inigwählt worre isch.

Quelle:

Ergebnis vo dr Landdagswahle sit 2006: 

Jasper, USA<BR>
Um 1850 sin e Huffe Pfaffewilerner nooch Nordamerika usgwanderet un hänn sich 
in dr Sidlig Jasper im Staat Indiana niderglo. Noch hüt finde sich dert Pfaffenwilermer 
Familienämme wie Eckerle, Eckert, Gutgsell, Kiefer un Scherle.




S Schnäggefescht z Pfaffewiler findet sit 1977 alljohr am erschte Septemberwucheend statt. Entlang vu dr Chäpelligass im Oberdorf werre Höft un Cheller vu dr ortsasässige Verein gnutzt, um Chöschtlichkeite us dr badische Chuchi azbite. Merkmol vum Schnäggefescht isch d Bruchtumsschau, wo alljohr e Thema us dr Handwerchstradition vum Dorf vu dr Handwercher sälber mit zum Deil Originalwerchzig dargstellt wird, zum Bispil Steihauer/Steimetz, Räbabau usw.





</doc>
<doc id="6781" url="https://als.wikipedia.org/wiki?curid=6781" title="Pfaffenweiler (Begriffsklärung)">
Pfaffenweiler (Begriffsklärung)

Ortschafte wo Pfaffenweiler heisse sin:


</doc>
<doc id="6783" url="https://als.wikipedia.org/wiki?curid=6783" title="Europa (Begriffsklärung)">
Europa (Begriffsklärung)

Dr Begriff Europa bezeichnet

in dr englisch-/französische Schribig "Europe" git's witteri Bedütige vu "Europa".

Dr Namme Europa isch vermuetli e ursprünglich asiatischi Schöpfig fer „Obeland“, vu semitisch "ereb" – „Obe“, bzw. phönizisch un hebräisch "erob" – „dunkel“, vgl. grichisch "erebos" – „Dunkel, Schatteriich“.

Im ibertragene Sinn isch des Wort bi dr Phönizier au fer „Obedämmerig“ oder „Sunnenundergang“ gstande. Europa isch fer die under anderem in Nordafrika un in dr Levante läbende Phönizier geographisch dr dunkel Erddeil im Nordweste gsi, nämli dert gläge, wo d'Sunne undergoht.


</doc>
<doc id="6784" url="https://als.wikipedia.org/wiki?curid=6784" title="Europa (Mond)">
Europa (Mond)

Europa isch de zwait un chlainst vu de große Mond vum Planet Jupiter.

De Europa ihr Entdeckig wird im italienische Glehrte Galileo Galilei zuegsproche, wo anno 1610 si ajfachs Fernrohr uf de Jupiter grichtet het.
Die veer große Mond Io, Europa, Ganymed un Kallisto werre au als die galileische Mond bzajchnet.

Allerdings het de Dytsch Simon Marius in sinem 1614 erschinene Werch "Mundus Jovialis" ihr Entdeckig fer sich basprucht, indem er behauptet het, die große Jupitermonde brajts einigi Nächt vor Galilei entdeckt z'ha. Galilei het des azwiflet un het im Marius´ si Werch als Plagiat bzajchnet. Noch hütige Erchänntnisse isch nit uszschließe, dass Marius die Mond uabhängig vu Galilei entdeckt het, jedefalls gen ihri Nämme uf ihn zruck.

Daift worre isch der Mond uf Europa, äre Gliebte vum Zeus us de grichische Mythologi. 
Obwohl de Namme Europa brajts churz noch sinere Entdeckig vu Simon Marius vorgschlage worre isch, het er sich iber langi Zit nit dursetze chänne. Erst in de Mitti vum 20. Johrhundert isch er wiider in Bruuch kumme. Vochher sin die galileischi Mond iblicherwiis mit römische Ziffere bzajchnet worre un Europa isch de "Jupitermond II" gsi.

Die galileische Mond sind so hell, dass mer si brajts mitäme Fernglas oder äme chlajne Teleskop bobachte cha.

Europa umkrajst de Jupiter in äme mittlere Abstand vu 670.900 km in 3 Däg 13 Stund und 14,6 Minute. D'Bahn wiist ä Exzentrizität vu 0,0101 uf un isch 0,470° gegeniber de Äquatorebeni vum Jupiter gnajgt.

Europa bsitzt ä mittlere Durmesser vu 3121,6 km un ä Dichti vu 3,01 g/cm³.

Europa glicht in ihrem Ufbau de terrestrische (erdähnliche) Planete, wil si iberwigend us silikatischem Gstaj ufbaut isch. Ihri usser Schicht bstoht us Wasser mit äre gschätzte Mächtigkajt vu 100 km. Dribernus dürft Europa ä relativ chlajne Chern us Iise bsitze.

Europa bsitzt mit äre Albedo vu 0,64 ajni vu de hellste Oberfläche vu allene bchannte Mond im Sunnensystem. 64 % vum ingstrahlte Sunneleecht werre reflekteert.

De Europa ihr Oberflächi isch ussergwöhnlich ebe. Si isch vu Furche iberzoge, wo allerdings ä gringi Diefi ufwiise. Bloß wänigi Strukture, wo sich meh wie ajnigi hundert Meter iber d'Umgäbig erhebe, sin festestellt worre.

Uf Europa sin sehr wänig Impaktkrater sichtbar, vu däne bloß dri ä Durmesser vu meh wie 5 km bsitze. De größt Krater, "Pwyll", het ä Durmesser vu 26 km. Pwyll isch aini vu de geologisch jüngste Strukture uf Europa. Bi dem Ischlag wurde isch hells Material ussem Undergrund iber Dausendi vu Kilometer weg usgworfe worre.

Die gering Verkraterig isch ä Hiwis druf, dass de Europa ihr Oberflächi geologisch sehr jung isch. Schätzige vu de Ischlagshäufigkajt vu Komete un Asteroide ergäbe ä Alter vu höchstens 30 Millione Johr.

Die glatt Oberflächi un d'Strukture erinnere sehr starch an Iisfelder in Polarregione uf de Erde. S'wird vermutet, dass sich under de Europa ihrer Chruste us Wasseriis ä Ozean us flüssigem Wasser bfindet, wo dur d'Wirkig vu Gezittechräft erwärmt werre duet.
D'Temperatur uf de Europa ihrer Oberflächi btrait bloß 110 K am Äquator un 50 K an de Pole. Under dene Bdingige isch Wasseriis hert wie Gstaj.
Die größte sichtbare Krater sin offesichtlich mit frischem Iis usgfüllt un igebnet worre. Der Mechanismus sowie Brechnige vu de dur d'Gezittenchräfte verursachte Erwärmig len druf schließe, dass de Europa ihri Iischruste etwa 10 bis 15 km starch isch. De drunter ligend Ozean chännt ä Diefi vu bis zue 90 km ufwiise.

De Europa ihr uffälligst Merkmol isch ä Netz vu chrüz un quer verlaufende Gräbe un Furche, in de latinische Nomenklatur fer d'Europa-Geographi Linea gnennt, die die gsamt Oberflächi iberziege. D'Linea hän ä starchi Ähnlichkajt mit Risse un Verwerfige uf irdische Iisfelder. Die größere sin etwa 20 km brajt un bsitze udütlichi usseri Ränder sowie ä innere Brajch us hellem Material. D'Linea chännte dur Kryovulkanismus (Kältivulkanismus) oder de Usbruch vu Geysire us warmem Wasser entstande si, wodur d'Iischruste usänander druckt worre isch.

Detailleerte Ufnamme zajge, dass sich Dajl vu de Iischruste gegenänander verschoben hän un verbroche sin, wobi ä Muster vu Iisfelder entstande isch.
D'Bwegig vu de Chruste wird dur Gezittechräft vorgruefe, wo d'Oberflächi um 30 m heben un senken. Europa wiist, wie de Erdmond un die übrige innere Jupitermond, ä bundini Rotation uf un zajgt durend mit deselbe Syte zum Planet. D'Iisfelder müesste dodebi ä bstimmts, vorhersagbars Muster ufwiise. Detailleerte Ufnamme zajgen statt desse, dass nur die geologisch jüngste Gebit ä sonigs Muster zajge. Anderi Gebit wiche mit zuenämmendem Alder vu dem Muster ab. Des cha dodemit erklärt werre, dass sich de Europa ihr Oberflächi gringfüegig schneller bwegt, als ihr innere Mantel un de Kern. D'Iischruste isch vum Mondinnere dur de dezwische ligend Ozean mechanisch abkopplet un wird vu im Jupiter sinene Gravitationschräft be-iflusst. Verglich vu de Ufnamme vu de Rumsonde Galileo un Voyager zajge, dass sich de Europa ihr Iischruste in etwa 10.000 Johr ajmol um de Mond bwegt.

Ä witere Typ vu Oberflächestrukture sin krajs- un ellipseförmigi Bilde, Lenticulae (lat. Flecke) gnennt. Vili sin Erhebige (engl. Domes), anderi Verdiefige oder ebeni dunkli Flecke. D'Lenticulae sin offesichtlich dur ufstigends wärmers Iis entstande, verglichbar mit Magmakammere in de Erdchruste. D'Domes sin dodebi nufdruckt worre, die ebene dunkle Flecke chännte gfrores Schmelzwasser si. Chaotischi Zone, wie Conomara Chaos, sin wi ä Puzzli us Bruchsticker gformt, wo vu glattem Iis umgäbe sin. Si hän s'Ussähne vu Iisberg in äre gfrorene See.

Ufnamme vum Hubble-Weltrumteleskop hän Hiwiis uf s'Vorhandesi vu äre extrem dünne Atmosphäre us Sürstoff ergä, mit äme Druck vu 10 bar. S'wird agnu, dass de Sürstoff dur d'Iwirkig vu de Sunnestrahlig uf d'Iischruste entstoht, wobi s'Wasseriis in Sürstoff un Wasserstoff gspalte wird. De flüchtig Wasserstoff entwiicht sofort in de Weltrum, der massericher Sürstoff wird dur de Europa ihri Gravitation länger festghobe.

Bi Vorbiflieg vu de Galileosonde isch ä schwachs Magnetfeld gmesse worre (si Stärchi entspricht etwa ¼ vu dere vum Ganymed). S Magnetfeld varieert, während sich Europa dur die usserst usprägt Magnetosphäre vum Jupiter bwegt. D Date vu Galileo wiise druf hi, dass sich under de Europa ihrer Oberflächi ä elektrisch lajtendi Flüssigkeit bfindet, etwa ä Ozean us Salzwasser. Drübernus zajge spektroskopischi Undersuechige, dass die rötliche Linie un Strukture an de Oberflächi rich an Salz, wie Magnesia, sin. D Salzablagerige chännte zruckblibe si, als usträtes Salzwasser verdampft gsi isch. Wil die festgstellte Salz in de Regel farblos sin, dürfte anderi Element, wie Iise oder Schwäfel fer die rötlich Färbig verantwortlich si.

S'Vorhandesi vu flüssigem Wasser het Spekulatione drüber ufchu lo, ob in de Europa ihrene Ozeane Forme vu Läbe existeere chänne. Uf de Erde sin Läbensforme entdeckt worre, wo under extremste Bdingige, au ohni s'Vorhandesi vu Sunneleecht, bsto chänne, etwa in de hydrothermale Quelle (Black Smoker) vu de Diefsee oder im antarktische Wostoksee. Bislang git's chajni Hiwiis dodefir, doch solle späteri Missione des kläre helfe. Adenkt wird ä ubmannti Kryobot-Rumsonde, wo uf de Oberflächi lande, sich dur die Iischruste durschmelze un ä Art „Mini-Uboot“ (Hydrobot) in de Europa ihr Ozean ablo soll.

D'Galileomission isch 2003 z End gsi, wobi mer d'Sonde kontrolleert uf de Jupiter het stürze lo. Dodemit het verhinderet werre solle, dass ä nit sterile Flugkörper möglicherwiis irgendwenn uf Europa ischlage dät un der mit irdische Mikroorganisme kontamineere chännt.

Fer d'Exobiologi (Lähr vum usserirdische Läbe) spilt s'megliche Vorhandesi vume bläbte Europa-Ozean insofern ä wichtigi Rolle als des die sognennt Ökosphäre - also die Zone um ä Stern, wo mer Läbe wie mir es chenne fer meglich haltet, praktisch ubegrenzt nach Usse usdähnt het. Wie au s'riich Läbe in de irdische Diefsee zaigt, isch läbe nit ubedingt uf Sunneleecht agwise, sundern cha au mit us geologische Prozesse friwerrende Energi usku. Des stigeret die megliche bwohnbare Braiche um anderi Stern ganz gwaltig.



</doc>
<doc id="6799" url="https://als.wikipedia.org/wiki?curid=6799" title="Taygete (Mond)">
Taygete (Mond)

D' Taygete (Jupitermond XX) isch ein vu dr ussere Zwergmönd vum Planet Jupiter.

D'Taygete isch am 25. November 2000 vu dr Astronomè Scott S. Sheppard, David C. Jewitt, Yanga R. Fernández un Eugene A. Magnier entdeckt worrè. Si het zerscht die vorlaifig Bezeichnig S/2000 J 9 erhalde.

Daift worre isch dr Mond uf dr Namme vu dr Taygete, eini vu dr Plejade un Gliebte vum Zeus us dr grichischè Mythologi.

Taygete umchreist dr Jupiter ime middlere Abstand vu 23.800.000 km in 732 Däg, 9 Stund un 50 Minüte. D'Bahn wiist e Exzentrizität vu 0,2525 uf. Mit ere Neigig vu 165,272° isch d'Bahn retrograd, des heisst, dr Mond beweggt sich entgege vu dr Rotationsrichtig vum Jupiter um dr Planet.

Ufgrund vu ihrene Bahneigeschafte wird d'Taygete in dr Carme-Gruppe, benennt nochem Jupitermond Carme, zuegordnet.

D'Taygete besitzt e Durchmesser vu ca. 5 km. Ihri Dichti wird uf 2,6 g/cm gschätzt, Si isch vermuetli iberwigend us silikatischem Gstei ufbaut.
D'Taygete besitzt e sehr dunkli Oberflächi mit ere Albedo vu 0,04, d. h., numme 4 % vum igstrahlte Sunneliecht werre reflektiert. Ihri schinbar Helligkeit (Magnitude) betrait 21,9.


</doc>
<doc id="6800" url="https://als.wikipedia.org/wiki?curid=6800" title="Schönberg (Ebringen)">
Schönberg (Ebringen)

Dr Schimberg (uf Ebringerisch: "Schimmbagg", amtlich: "Schönberg", früeher au "Schinberg") am südliche Stadtrand vu Friburg im Brisgau isch dr 644 Meter hoch Husberg vu dr Gmei Ebringe (dt. Ebringen). Er isch als e Vorberg vum Schwarzwald die höchscht Erhebig im Oberrhigrabe.

Usser Ebringe, zue dem dr Gipfel ghört, lit dr Berg au uf dr Gmarkige vu Schallsched, Friburg im Brisgau, Merzhuse, Au, Wittnau un Sailede.
Am Hohfirscht, wo dr südlich Näbegipfel vum Massiv bildet, lige Schallsched, Ebringe, Sailede, Bollschwil, Ehrechilche un Pfaffewiler.

Zämme mitem 496 Meter hoche Hohfirscht im Süde bildet dr Berg s Schimbergmassiv, e Vorgebirg vum Schwarzwald, wo scho in dr Bruchzone vum Oberrhigrabe lit. Die geologische Oberflächeformatione umfasse ufgrund vu zahlriiche Verwerfige un Grabebrüch alli Periode vum Erdmiddelalder un au tertiäre Vulkanismus.

Vulkanisch sin e chleine Tuffschlot am Südhang bi dr Berghuser Chapelle un e grössere Schlot am Nordhang bim Undere Schimberger Hof. Entlang vum Südoschthang weschtlich vu dr ehemolige Tongruebe befindet sich e yber 100 Meter lange Basaltgang.

Die undere Lage am Weschthang sin usserdem vu mächtige Leessschichte bedeckt.

Dr Oschthang vum Schimberg fallt steil zum Hexedal ab. Am Fuess vum Oschthang bezügt u. a. dr Wittnauer Chapuzinerbuck grossi Hangrutschige.

Uffgrund vum ab 1937 im Zug vum Autarkistreebe vum Dritte Riich durgfüehrte Iiseerzabbau am Schimberg sin au dieferi Schichte vum Berg dur zahlriichi Bohrige guet erforscht.
Dr Bergbau isch im Wesetliche us zwei Felder erfolgt; ussem vum Friburger Stadtdeil St.Järge us abbaute Nordfeld un in gringerem Mass ussem uf Ebringer Gmarkig ligede Südfeld. D Erze vum Südfeld sin mit ere Seilbahn zue dr Verladestell in St. Järge transportiert worre. Denäbe het no e chleis Abbaufeld am Steiberg bi Bollschwil (Kuckuckspfad) existiert, wo dr Abbau aber scho 1939 igstellt worre isch. S Iiseerz isch mit gradmol 20 % Iiseghalt alles ander als förderigswürdig gsi, so dass dr Bergbau 1942, wo die wesentli iisehaltigere Erze us Frankriich un Schwede zuer Verfüegig gstande sin, scho wiider igstellt worre isch.

Uff em Gipfelplateau vum Schimberg het sich e jungsteizittlichi Sidlig befunde. Umiddelbar südweschtlich underhalb vum Gipfelplateau befindet sich dr Ober Schimberger Hof, wo Viihwirtschaft betribt. Dr Under Schimberger Hof am Nordhang underhalb vum Saddel zum weschtliche Näbegipfel isch e beliebti Usflugswirtschaft mit Blick uf Friburg. Uff em weschtliche Näbegipfel vum Berg bfindet sich d Ruine Schneeburg.

Am 3. August 1644 isch dr Weschthang vum Schimberg (Gwann Bohl) Schauplatz vum erschte Dag vu dr Schlacht bi Friburg im Drissgjährige Chrieg zwische dr Bayre un dr Franzose gsi, wo am 5. un 9. August am Lorettoberg (domols Schlierberg gheisse) gegenyber vum Osthang vum Schimberg ihr Fortsetzig gfunde het. Frankriich het dodebi versuecht, Friburg zruckzerobere, wo vo Weimar (Verbündeti vo Frankriich) nooch mehmunätiger Belagerig am 27. Juli an kaiserlich-bayrischi Truppe gfalle isch. Zwar hänn d Franzose am 3. August s Bohl am weschtliche Schimberg under grosse eigene Verluschte inämme chänne, doch hän sich d Bayre yber dr Schimberg relativ ubemerkt in Uffangstellige am Lorettoberg zruckziege chänne un hän säller Berg (un dodemit au Friburg) erfolgriich gege d Franzose behauptet.

D Schlacht bi Friburg isch die verluschtriichscht Schlacht vum ganze Drissgjährige Chrieg gsi.

Uff em Schimberg oberhalb vu Lidischberg un Ebringe erinneret s Schlachtechrüz an d Schlacht am 3. August. S stoht an dr Stell vum Beihus, wo mer erst 30 Johr noch dr Schlacht die uffem ganze Berg verstrait ligede Beiner vu dr Gfallene bestattet het. S Massegrab het sich - nit zue dr Fraid vu dr Chilche - zueme Wallfahrtsort vu dr katholische Bevölchrig us dr Region entwicklet un es sin offebar au immer wiider Chnoche als Reliquie entwendet worre. Wil d Chilche d Wallfahrte nit het underbinde chänne, het mer die noch verbliibene Beiner vu dr Gfallene uf Veralossig vum Ildefons von Arx schliessli 1791 abtransportiert, wodur in dr folgende Johrzehnte d "Verehrig" langsam zum Erliige chu isch.

Uff em Schimberg chumme circa 80 % vu allene in Dytschland heimische Orchideearte vor, besunders im Beriich vum Naturschutzgebiit Jennidal nördlich vu Ebringe underhalb vum Bohl. Am Wescht- un Nordwesthang befinde sich grösseri Räbberg, uf dr Hexedalsite bloss no chleineri Räbstückli. Im Hexedal isch dr Wibau starch rucklaifig.

E Grossdeil vum Schimberg isch bewaldet (in dr Regel Laubmischwald) un bedütendi Flächene vu dr Ebringer Gmarkig stehn under Naturschutz, so fascht die ganz "Bergmatte" am Südhang vum Schimberg, wo d Gmeiverbindigsstross Ebringe-Wittnau durlauft. Uf dr Bergmatte het's bsunders vili Chriesbaim.

Dr Namme vum Berg - "Schimberg" - leitet sich wohl vu alemannisch "schine" ab, wil er vu dr Rhiebeni us agluegt us dr Landschaft schint. Eventuell au vu mittelalemannisch "schina" fer "flach" noch dr Chuppe vum Berg. Die hochdytsch Transkription "Schönberg" isch also etymologisch falsch.<br>
Wie in viili Sproche wohl dur dr menschlich Stimmapparat bedingt, isch d'Kombination "" vu "Schinberg" durch Assimilation zu eme "" verschliffe worre, also zue "Schimberg".
Im Ebringer Alemannisch isch usserdem d'Ussproch vum Namme no mol stärcher zue "Schimmbagg" abgschliffe, d. h. e churzes und s"er" vu "berg" isch e churze chehlige Schwa vum "a"-Typ.

"Quelle: Ebringen, Herrschaft und Gemeinde, Band 1 - Claus-Dieter Schott und Edmund Weeger (Hrsg.), Rombach-Verlag Freiburg, ISBN 3-9802758-0-9 - Syte 364"




</doc>
<doc id="6801" url="https://als.wikipedia.org/wiki?curid=6801" title="Hohfirst">
Hohfirst

Dr Hohfirscht (dt. "Hohfirst") lit guet 10 km südlich vu Friburg im Brisgau zwischem Schnäggedal im Weschte un em Hexedal im Oschte. Dr Berg isch 496 Meter hoch un bildet dr Süddeil vum Schimbergmassiv.

Am Berg lige – vu Norde im Uhrzeigersinn – Dalhüse, Sailede, Bollschwil, Güetighofe, Ehrestette, Chilchhofe, Pfaffewiler mit Ehlischwiler un Wolfewiler.

Dr Gipfel isch e chleis Plateau un ghört zue Wolfewiler un Pfaffewiler.

Underhalb vum Gipfel isch dr Hohbannstei, wo fimf vu dr Hohfirschtgmeinde anenandergrenze.

Zsämme mitem 644 Meter hoche Schimberg bildet dr Berg s Schimbergmassiv, e Vorgebirg vum Schwarzwald, wo scho in dr Bruchzone vum Oberrhigrabe lit. E Näbegipel vum Hohfirscht isch dr Eelberg bi Bollschwil, e Art Vorgebirg isch dr Batzeberg uf dr andere, weschtliche Side vum Schnäggedal.

Dr Hohfirscht bestoht vorwiged us Chalchstei. Bi Pfaffewiler hets grossi Steibrüch gha, in dene ihri Bruchstei e guets Murwerch gä hän un wo au im Friburger Minschter verwendet worre sin – mitunter werre sogar hit noch Stei fiers Münschter vu dert gholt. Bi Bollschwil befindet sich noch e Chalchbergwerch, wo bis ins Friehjohr 2011 d Firma Marmorit betribe het un wo dr Chalch fier Schotterstei un Gips verwendet worre isch. Obwohl d Förderkonzession verlängeret worre isch dr Bergbau anno 2011 erscht emol igstellt worre.

D Gipfelregion isch bewaldet, am Südhang und Weschthang sin Räbe.

Mehreri Höhlene befinde sich uff em Eelberg, wo mer Deifels-Chuchi heisst. Menschlichi Iberreschte, wo mer dert gfunde het, ordnet mer in dr Neandertaler zue. Bi sällene Höhlene befinde sich au noch Reschte vu dr ehemolige Burg Hauefels.


</doc>
<doc id="6802" url="https://als.wikipedia.org/wiki?curid=6802" title="Gütighofen">
Gütighofen

De Wiler Gietighofe ghört sowohl zue Ehrechilche, als au zue Bollschwil. D'Grenze vu dene zwaj Gmaje verlauft gnau uf de einzige Stroß. wo ebefalls "Gietighofe" haißt. 

Gietighofe lit am Igang vum Hexedal, am Zsämmefluss vu Eckbach un Meehlin, direkt underhalb vu äre mächtige Chalchstajformation am Hohfirst, (ä Näbegipfel vum Schimberg), wo sich sowohl d'Burg Hauenfels, als au die „Deifelschuchi“, ä Höhlenkomplex us de mittlere Stajzitt, drin bfinde. 
Uf de östliche Dalsyte isch de Schwarzwald.

S'ältist Bäude vum Wiler isch die scho anno 1341 erwähnt Felsemihli. Wohrschins hän sich die landwirtschaftliche Ghöfte später drumrum gruppeert.
Mittlerwili git's aber chaj haupterwerblichi Landwirtschaft meh am Ort.

Die ca. 40 Iwohner us allene Altersschichte nenne Gietighofe au „s’Dörfli“ un schätze säll wäge sinere bsunders roihge Lage.

Sit 1994 findet im Summer s'sognennt „Dörflifescht“ fer alli ehemalige un jetzige „Dörfler“ statt. Dann wird au ä inoffizielle Vogt gwählt.

Ä aigene Ortschaftsrat gits nit. Kommunalpolitik wird in Ehrechilche un Bollschwil gmacht.

Ajnzigs asässigs Unternämme isch d'Schriiner- un Zimmerai „Steiert und Armbruster“


Sit 2005 zeigt dr „Wetterstei Güetighofe I“ Passante s'aktuell Wetter a.


</doc>
<doc id="6803" url="https://als.wikipedia.org/wiki?curid=6803" title="Möhlin (Fluss)">
Möhlin (Fluss)

D Mehli isch e chleine Näbefluss vum Rhy uff em Biit vum Landchreis Brisgau-Hochschwarzwald. Dr Ursprung vom Namme isch meglicherwiis keltisch; e Oppidum isch ame Zuefluss vu dr Meehlin archäologisch belegt.

Ihr Quellbiit lit uf ca. 1000 m Höchi oberhalb vu Sankt Ulrich im Schwarzwald. De natürnoch Oberlauf fliesst dur d Gmei Bollschwil am Fuess vum Schwarzwald im südliche Hexedal un erreicht bi Ehrechilche d Rhyebeni. Scho uff em Biit vu dr Stadt Bad Chrozige, wo au dr Neimage, wo meistens meh Wasser füehrt, vum Minsterdal her in d Meehlin mündet, isch dr Flusslauf starch kanalisiert. Bevor si bi Brisach in dr Rhy mündet, verbindet sich d Mehli mit ehemolige Näbearme vum Rhy un het dert echer dr Charakter vu me stehende Gwässer.

Nit zueledscht ufgrund vu dr intensive Landwirtschaft in dr Rhyebeni dröchnet d Mehli uf ihrem Middellauf in heisse Summer us. Umchehrt cha dr echer beschaulich Fluss bi starche Rägefälle oder pletzlicher Schneeschmelzi gfährli aschwelle.


</doc>
<doc id="6804" url="https://als.wikipedia.org/wiki?curid=6804" title="OpenLogos">
OpenLogos

OpenLogos isch eins vun de vier Standardibersetzungstools uf de Welt. D Linux Version isch untre GPL kompatible Lizenz im Oktobar 2005 freygä worre. S kompiliert in de Version 1.0.0 no nit gonz uf AMD64 durch.

Wänns lauft, kôns vun Änglisch oder Ditsch no Ditsch, Änglisch, Franzesisch, Italienisch, Schponisch un Portugiesisch ibersetze.

Entwicklertools fähle, in dem Sinn, dass mer nit ä Ditsch-Alemannischer Ibersetzer boue konn.



</doc>
<doc id="6807" url="https://als.wikipedia.org/wiki?curid=6807" title="Super League">
Super League

Super League chan folgendes bedüte:
Lueg au:


</doc>
<doc id="6814" url="https://als.wikipedia.org/wiki?curid=6814" title="19. Jahrhundert">
19. Jahrhundert

S 19. Johrhundert het am 1. Jänner 1801 agfange un am 31. Dezember 1900 ufghert. S'ghert zu de Epoch vu de Neizit, wo um d'Johrhundertwendi zum 16. Johrhundert agfange het.

Frogt mer noch de Organisationsforme, denach in wellene Ajnhajte sich d'Lüt wohrgnu hänn, no derft des die groß Veränderig si, wo mit de erste Dekande vum 19. Johrhundert itrette: isch. De Nationalstaat isch als neji politischi Institution ufebaut worre. Er het neji Theme gforderet, neji Bildigssystem, neji wirtschaftlichi Strukture, ä neji Vorstellig vu Syte vu dene, die in ihm gläbt hänn: d'Brajtschaft, sich als Bürger z'sähne un sich dementsprechend z'organieere.

Herrschaft goht im 18. Johrhundert noch vu de Herrschaftshüser un politische Partaiige aus, sowie vu mächtige Adlige, wo hinder de Partaiige stehn. Krieg werre im 18. Johrhundert dementsprechend wohrgnumme: Regent wnen si un len "ihr" Geld in si fließe. Militärischi Niderlage werre im 18. Johrhundert nit als nationali Schand empfunde, sundern als Dajl vu äre vu Regente gstaltete Machtpolitik. Do entwicklet sich im 19. Johrhundert ä ganz neji Wohrnähmig. Si isch vor allem ä Folg vu de Französische Revolution un de Napoleonische Krieg, die vumä ganz neje Heer trage werre - ainem us Staatsbürger zsämmegsetzte. Insbsunder Dytschland het im französische Nationalismus am Afang vum 19. Johrhundert wänig entgegezstelle. S'Heilig Römisch Riich isch in Ajnzelstaate zersplitteret, wu vu Napoleon gegeänander usgspilt werre. De Riichsverband wird ufgleest. Dytschland sini Intellektuelle fordere in de Reaktion uf die Bedrohig ä Nationalstaat, wo erst noch gründet werre muess, wo aber uf dem Wäg mit äme ganz neje Bwusstsi vu Staatsbürgerlichkajt usgstattet wird. Am End vum 19. Jahrhunderts sin militärischi Niderlage dann mit enorme nationale Gsichtsverluste verbunde. Ä dytsches Heer ziegt 1870 dur Frankriich un erzwingt in Versailles, dem traditionelle Ort der vu Frankriich usgohende Herrschaft, ä Igständnis vu de Niderlag, was Frankriich als nationali Schmach empfinde het miesse (un 1918 ä internationali Gegeantwort, ä verheerendi Demüetigig vu Dytschland, noch sich ziegt).

Nationali Euphorie, wie si in de Befriig vu Gricheland vu de Türken in de 1820er un im Ainigigsprozess vum Königriich Italie in de Mitti vum 19. Johrhundert ufchumme, hänn kai Parallele im 18. Jahrhundert - weder die englisch Glorious Revolution vu 1688 noch die Französisch Revolution isch vu verglichbare nationale Gfiehle vu äre Verajnigig bglajtet gsi. Europa sini Intellektuelle wie de Romantiker Lord Byron, der bi äme militärische Kommando in Grichenland stirbt, entwickle ä romantischi Identifikation mit de neji nationale Bwegige, die vum Volch trage werre mien, um z'funktioneere. Authentischer wie d'Politik vum 18. Johrhunderts, echter, de Wurzle nächer, erschint de nej Nationalismus.

S'19. Johrhundert legt do Grundstaj fer Entwicklige, wo im 20. neji Usprägige un globali Dimensione gwinne sotte. De Faschismus un de Nationalsozialismus vum 20. Johrhundert werre sich als national-völchische Bwegige manifesteere. Hochtechniseerti un hochgrüstete Staate werre sich dann in romantische Ruckbsinnige uf Völchischi Ursprüng defineere un Konflikt vu globale Dimensione ustrage, wo d'Welt nej ordne werre.




</doc>
<doc id="6816" url="https://als.wikipedia.org/wiki?curid=6816" title="Evangelische Hochschule Freiburg">
Evangelische Hochschule Freiburg

D' Evangelisch Hochschuel z' Friburg (EH Freiburg), Hochschuel fir Soziale Arbeit, Diakonie und Religionspädagogik isch e kirchliche, staatlich oerkannde Fachhochschuel mit Sitz in Friburg im Brisgau. Träger von dere Hochschuel isch d' Evangelische Landeskirch. De englische Titel isch "protestant university for applied sciences". D' EFH schafft mit annere Inschtitutione wie de Kontaktstelle für Praxisorientierte Forschung un em Institut für Weiterbildung zsamme. Mit denne zusamme reaslisiert se die Bereiche Lehr, Forschung un Witerbildung.

Am 16. Juli 1918 het die erst Sitzung vum Arbeitsusschuss (des isch des hütig Kuratorium) stattgfunde. D' Scheffin isch d' Freifrau Marie Marschall von Bieberstein gsi. Unerem Nome "Evangelische Fraueberufsschuel fir kirchliche un Soziale Arbeit" hat em 01. Oktober 1918 d' Ausbildung von 12 Fraue ogfange. 1956 hen zum erschde Mol Mannevölker an dere Hoschschuel z' studiere ofange dirfe. Weger de Ännerung vom Hochschulromegsetz 1971 isch us dere höhere Fachschuel a Fachhochschuel worre. 

Als Grundständige Diplomstudiegän wird Soziale Arbeit und Religionspädagogik obode. Zum Wintersemeschder 05/06 isch d'Umstellung uff de Bachelor erfolgd. 

Usser denne Studiegäng gibts no folgende Weiterbildungsstudiegäng:
Usserdem gibts no en berufsbegleitende Bachelorstudiegang für'd Erzihung von Kloikinner (Pädagogik der frühen Kindheit oder early childhood education)

Nebe de 24 (2004) Brofessore unterrichtet 103 Lehrbeauftragte dia 700 Studente (davo 80 i ufbauende Masterstudiegäng). Vo de Studente send 25 % Männer ond 8 % kommet aussem Ausland.

Bugginger Strasse 38 D-79114 FreiburgTelefon: +49 761 47812-0Fax: +49 761 47812-30E-Mail: webmaster@efh-freiburg.de



</doc>
<doc id="6817" url="https://als.wikipedia.org/wiki?curid=6817" title="Helike (Mond)">
Helike (Mond)

D' Helike (Jupiter XLV) isch einer vu dr ussere Zwergmönd vum Planet Jupiter.

Säller Mond isch am 6. Februar 2003 vu de Astronome Scott S. Sheppard, David C. Jewitt, Jan Kleyna, Yanga R. Fernández un Henry H. Hsieh entdeckt worre un het z'erst die provisorisch Bzaichnig
S/2003 J 6 gchriegt. De Mond isch deno am 30. März 2005 uf de offiziell Namme Helike (noch de antike grichische Stadt Helike) vu de Internationale Astronomische Union IAU daift worre. 

Helike umkraist de Jupiter ime middlere Abstand vu 21.263.000 km in 634 Däg, 18 Stund un 29 Minute. D'Bahn wiist ä Exzentrizität vu 0,1558 uf. Mit ere Naigig vu 154,773° isch d'Bahn retrograd, d. h., der Mond bweggt sich entgege vu de Rotationsrichtig vum Jupiter um de Planet. 

Ufgrund fu de Bahnaigeschafte wird Helike de Ananke-Gruppe, bnennt nochem Jupitermond Ananke, zuegordnet.

Helike bsitzt ä Durmesser vu etwa 4 km. Ihr Dichti wird uf 2,6 g/cm gschätzt. Si isch vermuetli iberwigend us silikatischem Gstai ufbaut.
Si wiist ä sehr dunkli Oberflächi mit ere Albedo vu 0,04 uf, d. h., bloß 4 % vum igstrahlte Sunneleecht werre reflekteert. Ihri schinbar Helligkait btrait 18,7.


</doc>
<doc id="6818" url="https://als.wikipedia.org/wiki?curid=6818" title="Ganymed (Mond)">
Ganymed (Mond)

Dr Ganymed isch dr dritt un gröscht vu dr vier grosse Mönd vum Planet Jupiter. Er isch noch vor em Titan dr gröscht Mond in üserem Sunnesystem un grösser - aber liichter - wie dr Planet Merkur.

Si Entdeckig wird im italienische Glehrte Galileo Galilei zuegsproche, wo anno 1610 si aifachs Fernrohr uf de Jupiter grichtet het. Die veer große Mond Io, Europa, Ganymed un Kallisto werre au als die galileische Mond bezaichnet. Ihr Entdeckig war die aidütig Widerlegig vum aifache geozentrische Weltbild - veer Himmelskörper wu sich definitiv nit primär um d'Erde drehe.

Allerdings het de Dytsch Simon Marius in sinem 1614 erschinene Werch "Mundus Jovialis" dere Entdeckig fer sich basprucht, indem er behauptet het, die große Jupitermond braits a baar Nächt vor Galilei entdeckt z'ha. Galilei het des azwiflet un het im Marius si Werch als Plagiat bezaichnet. Noch hütigem Wissensstand isch es durus meglich, dass die Mond uabhängig au vu Marius entdeckt worre sin. Jedefalls goht ihr Bnennig uf ihn zruck. 

Bnennt worre isch der Mond nochem Jüngling Ganymed, ä Mundschenk vu de Götter un au ainem Gliebte vum Zeus us de griechische Mythologie (Zeus het zwar Fraue fer sini Amoure bvorzugt, aber nit nur). Obwohl de Namme Ganymed braits churz noch sinere Entdeckig vu Marius vorgschlage worre isch, het er sich iber langi Zit nit dursetze chänne. Erst in de Mitti vum 20. Johrhundert isch er wiider in Brüch ku. Vocher sin die galileische Mond iblicherwiis mit römische Ziffere bzaichnet worre un Ganymed war de "Jupitermond III".

Die galileische Mond sin so hell, dass mer si braits mit äme Fernglas oder chlaine Teleskop bobachte cha.

Ganymed umchraist de Jupiter imä mittlere Abstand vu 1.070.600 km in 7 Däg 3 Stund un 42,6 Minute. D'Bahn wiist ä Exzentrizität vu 0,0015 uf un isch um 0,195° gegeniber de Äquatorebeni vum Jupiter gnaigt.

Ganymed bsitzt ä mittlere Durmesser vu 5268 km un isch dodemit de größt Mond im Sunnesystem. Er isch sogar größer als de Planet Merkur, wobi er allerdings mit sinere gringe Dichti vu 1,936 g/cm bloß d'Hälfti vu im Merkur sinere Masse ufwiist.

D'Uswertig vu de Date vu de Rumsonde Galileo wiist druf hi, dass es sich bi Ganymed um ä differenzeerte Körper handelet, wo us veer Schichte ufbaut isch: Ä relativ chlaine Chern us Iise oder Iisesulfid isch vumä Mantel us silikatischem Gstaj umgä. Driber lige ä usdähnti Schicht us waichem Wasseriis oder gar flüsigem Wasser un ä usseri harti Iischruste. Ferner het d'Bahnbwegig vu der Rumsonde chlaini Anomalie im Schwerefeld zaigt, die uf uglichmäßig verdailti Masse hiwiise un in ainzelne Regionen offenbar uf größeri Menge an im Iismantel igschlossene Gstaine zruckgehn. De metallisch Chern isch ä Anzaiche dodefir, dass Ganymed in de Friehzitt vu sinere Entstohig im Innere höcheri Temperature ufgwiise het als mer zvor agnumme het. Datsächlich schint Ganymed ähnli ufbaut z'si wie Io, nur dass er zuesätzlich vu äre Iischruste umgäbe isch. 

Im Ganymed si Oberflächi cha in zwai unterschidlichi Regione underdailt werre: Ä geologisch sehr aldi, dunkli Region mit äre große Azahl an Impaktkrater un ä äweng jüngeri, helleri Region mit usprägte Gräbe un Verwerfige. Die baide Regione sin uf tektonischi Aktivitäte zruckzfiehre. Im Ganymed si Oberflächi bstoht us zwai kontinentale Platte, wo sich uabhängig vunänander bwege, wobi an ihrene Randzone Gebirgszüg ufgworfe werre chänne. Dribernus sin Gebite sichtbar, uf dene vor langer Zitt Iis-Lava gflosse si muess (uf de Erde nennt mer sälli Art vu „Lava“ ibrigens Gletscher oder Fluss). Hisichtlich vu de Tektonik ähnelet Ganymed de Erde, obwohl d'Aktivitäte uf Ganymed zum Erligen ku sin. Die dunkle Regione ähnele de Oberflächi vu Kallisto, ä ähnlichs System vu Gräbe un Verwerfige existeert uffem Saturnmond Enceladus und de Uranusmönd Miranda un Ariel.

Baidi Regione wiise ä hochi Azahl vu Impaktkrater uf. Dere ihr Azahl un Vertailig ergän fer im Ganymed si Oberflächi ä Alder vu 3 bis 3,5 Milliarden Johr, verglichbar mitem Erdmond. Debi iberlagere d'Krater d'Gräbe oder werre vu dene durbrochen, was druf schließe losst, dass d'Gräbe ebefalls geologisch ald sin. Denäbe git's au Ischläg vu jüngeren Datum, bi denen Material ussem Undergrund strahleförmig usgworfe worre isch Anderst als uffem Erdmond oder uffem Merkur sin die maiste Krater relativ flach un wiisen kaini Ringwäll oder Zentralberg uf. Offesichtlich het d'Iiskruste iber geologischi Zitrüm nochgä un die Strukture igebnet. Sehr aldi Krater sin nur noch als dunkli Reliefs z'erchenne.

Die größt zsämmehängende Struktur uf Ganymed isch ä dunkli Ebeni, die "Galileo Regio" gnennt wird. Witerhi sin usdähnti konzentrischi Erhebige sichtbar, die s'Iberblibsel vumä gewaltige Impakteraignis sin, des vor sehr langer Zitt stattgfunden het. 

Ganymed roteert in 7 Däg, 3 Stund un 42,6 Minute um die aige Ax un wiist dodemit, wie de Erdmond und die ibrige innere Jupitermond, ä bundini Rotation uf. Si Albedo btrait 0,43, des haißt 43 % vum ifallende Sunnenleecht werre vu de Oberflächi reflekteert. Im Verglich zu de Mond Io un Europa issch si Oberflächi relativ dunkel. D'Oberflächetemperatur btrait im Durschnitt -160° Celsius.

Ufnahme vum Hubble-Weltrumteleskop hän Hiwiis uf s'Vorhandesi vu äre extrem dünne Atmosphäre us Sürstoff ergä. S'wird agnU, dass de Sürstoff dur d'Iwirkig vu de Sunnestrahlig uf d'Iischruste entstoht, wobi s'Wasseriis in Sürstoff un Wasserstoff gspalte wird. De flüchtig Wasserstoff entwaicht sofort in den Weltrum, de masserichere Sürstoff wird durch im Ganymed sini Gravitation länger festghalte. 

Ganymed spilt d'Rolle vumä „Referenzplanet“ oder äre Art zwaite Erde in velen Verzellige vu Philip K. Dick. Dick verwendet praktisch immer Ganymed, um ä usserhalb vu de Erde vu Mensche koloniseerte Himmelskörper in sini Gschichte izbaue.

In "2061" und "3001" (als Fortsetzige vu"2001" un "2010") vu Arthur C. Clarke isch Ganymed ebefalls Ort vu große irdische Kolonie. 

De dytsch Spilfilm Operation Ganymed handelet vu de Erlebniss vu äre fiktive Rumschiffbsatzig, die vu äre Rais zum Ganymed uf d'Erde zruckkehrt.


</doc>
<doc id="6819" url="https://als.wikipedia.org/wiki?curid=6819" title="Ganymed">
Ganymed

Ganymed (Altgriechisch: "Γανυμήδης, Ganymedes") bezeichnet



</doc>
<doc id="6824" url="https://als.wikipedia.org/wiki?curid=6824" title="Helike (Begriffsklärung)">
Helike (Begriffsklärung)

Helike (Altgriechisch: "Ἑλίκη", Latin: "Helice") bezaichnet


</doc>
<doc id="6825" url="https://als.wikipedia.org/wiki?curid=6825" title="Eichhörnchen">
Eichhörnchen

D Iichhöörnleni oder Iicherleni ("Sciurus") bǜude a Gattig vo Bùùmhöörnleni (Sciurini). As handlet sich ùm chlyyni Naagetier mit ame'n a bùschige Schwyyf, wo i vǜle Länder vo de Wäut vorchäme. Di bekannteschti Aart z Mittùöiroopa – «ds» Iichhöörnli schlächthin – isch ds Öiropääischa Iichhöörnli.

Ali Iichöörnleni sy Waudbewooner. Di miischte Aarte lääbe ùf ùm amerikaanischa Toppùkontynent. Nùme drüü vo de 28 Aarte lääbe i der Aute Wäut; si sy ùber Öiroopa, Vorder-, Nord- ù Oschtaasie verbriitet.

Frässfynde vo de Iichhörnleni sy i eerschter Lynja Grüüfvogle ù chlynneri Roubtier wy de Marder. Iinzelni Iichhöörnli-Aarte chii bys zù 12 Jaar aut choo.

Iines Naame verdanke d Iichhöörnleni uurschprǜnglech vilycht nid de Iicha oder de Iichla u sicher nid em Hoorn. Im vordera Woorttiil stäckt vilycht di indogermanisch Wurzla "*aig-," was so vǜu wy «sich schnäu bewege» hiisst, im hindera Tiil zimli sicher en indogermanischi Wurzla "*(w)oiwṛ-," wa sech ou i de keltische, latyynischen, baltische, slawische und persische Wöörter für ds Iichöörnli, ds Frettli, dr Iutis oder da Marder fǜnt. Im Althochtütsch het me das nǜme vurstane u hets nach Wöörter, wa me gchent het, uminterpretiert.

Eichhörnli sin ca. 20–25cm lang, dr Schwanz isch nomol fascht 20cm lang. Dr Schwanz hilft d'Balance z'halte un isch bi dr Paarig un im Winter nützlich. Si chönne bis zu 12 Johr alt werre. Eichhörnli wyge zwüsche 300-500 g; durch ihr grings Gwicht chönne sii bis ganz uf d'Zwiigspitze go chlettre. S'Fell hät je nooch Region un Johreszit e andri Farb. S'Sommerfell isch heller un rötlicher wie s'Winterfell; i Gegende mit warmem, trockenem Chlima hen Eichhörnli überwiegend rotbrauni Fell, i chelteri Regione bruuni Fell. D'Naggezähn vo Eichhörnli waggse s'ganz Läbe lang nooch; si wetze sich a harter Nahrig ab. Eichhörnli hen e üsserscht guets Hör un Sehvermöge. Eichhörnli sin üsserscht gschickt bim chlettere un verbringe d'meischti Zit uf Bäum. Au ufem Bode bewege si sich mit chlyni Sprüng vorwärts.

D'Ernährig vo Eichhörnli bschtoht us Haselnüss, Bucheggere, Fichtezapfe, Obscht, aber au Chleitiir, Jungvögeli, Vogeleier un Pilz; vorallem aber Nüss. 
Eichhörnli lege bekanntlich Wintervorät aa und vergrabe überschüssigi Nahrig oder lagere si zuschtwo. Allerdings merke si sich nüt wo d'Vorät vergrabe worre sin un vergesse wege dem d'Lager oft. E Nebeeffekt devo isch dass d'Same im Frühjohr aafange keime.
Eichhörnli sin meischtens am Tag aktiv, bsunders am Morge un z'Obe. Si halte kei Winterschlof stattdäm ruehe si sich im Winter öfters us.
Eichhörnli sin üsserscht suuberi Tiir un putze sich hüfig. Si baue rundi Neschter us Escht un Zwiig, d'Neschter vo Eichhörnli hen de Ygang unte, im Gägesatz zu zum Byspiil dene vo Vögeli.

Eichhörnli paare sich meischtens im Früelig un im Früesommer. Dorum bringe si zweimol im Johr Jungi uf d'Wält. D'Tragzit isch circa ei Monet lang un e Wurf bschtoht meischtens us 5 Jungi. D'Jungi bliibe mehreri Monet bi ihrer Muetter un sin mit 11 Monet gschlächtsryf. Numme 20% vo ihne überläbe s'erschti Johr.

Natüerlichi Find vum Eichhörnli sin Grifvögel un chlyni Räuber wi dr Baummarder.

Ma ùnterschiidet 28 Aarte, wo ùf 7 Ùndergattige vertǜut chii choo:



Di drüü ùs letschts gnannte Ùndergattige sy o mengisch inner a iigeti Gattig "Guerlinguetus" ganz abtrennt choo.




</doc>
<doc id="6827" url="https://als.wikipedia.org/wiki?curid=6827" title="Planet">
Planet

E Planet isch im wittere Sinn e Himmelskörper, wo nit selber lüchtet un sich in ere keplersche Umlaufbahn um e Stern beweggt. Dr Namme stammt vum grichische „plánetes“ un bedütet „die Umherschweifende“ bzw. „der Wanderer“ (altgrichisch). Früeher sin Planete au Wandelstern gnennt worre, wil si sich vorem Hindergrund vu dr Fixsterne bewege.

Durch d'Entdeckig vu immer mehr Objekte hinter dr Neptunbahn, wo in d'Grösseornig vum 1930 entdeckte Pluto falle, isch am 24. August 2006 het die International Astronomisch Union (IAU) e Nöidefinition vum Begriff "Planet" beschlosse. Im Pluto isch debi dr Planetestatus entzoge worre. Scherzhaft nenne d'Astronome d'Ifüehrig vu dr Neidefinition au "Prager Planetesturz".

E Himmelskörper isch e Planet, wenn er … 


Bereinigt im Sinn vu dr Definition het e Planet au Chörper, wo er in Bahnresonanze zwunge het. Säll trifft u. a. zue fier d'Plutinos ischliesslig vum Pluto im Berich vum Neptun, fier d'Trojaner in dr Jupiterbahn un fier 2002 AA29 in dr Erdbahn zue.

Wil dr Pluto d'Umgäbig vu sinere Bahn nit bereinigt het, isch er numme e Zwergplanet, ebeso wie d'Ceres un d'Eris

Gegewärtig git's im Sunnesystem offiziell acht Planete. Säll sin alles Himmelskörper, wo mindischtens 4000 km Durchmässer hän un uf ere eigene Bahn um d'Sunne chreise. Die bisherige Planete len sich in zwei Klasse - terrestrischi Planete mit Merkur, Venus, Erde un Mars sowie Gasriese mit Jupiter, Saturn, Uranus un Neptun ideile.

As Exoplanet bezeichnet mer Planete wo um e andere Stern chreise. Inzwische sin bi dr Noochbersterne vu dr Sunne scho Dutzende indirekt noochgwiise worre, wo aber ufgrund vu dr Noochwiismethode fast alles massivi Planete in dr Grösseornig vum Jupiter sin.

In dr antike, babylonische Astrologi, wo domols noch e Deil vu dr Astronomi gsi isch, sin als Planete alli mit blossem Aug sichtbare Himmelskörper bezeichnet worre, wo ihr Lag am Himmel im Bezug uf d'Fixsterne gänderet hän, also d'Sunne un dr Erdmo sowie d'Himmelskörper Merkur, Venus, Mars, Jupiter un Saturn. Nooch sällene siibe klassische Planete hän d'Babylonier no d'Däg vu dr Wuche benennt, was sich noch hüt in viilene Sproche erhalde het.

In dr Geologi bzw. Planetologi verstoht mer under Planet praktisch jede Himmelskörper, wo nit e Stern isch un grösser wie e durs All wandernde Berg.

In dr Umgangssproch schint s'heliozentrisch Weltbild ibrigens no nit akumme z'si, denn wenn dert "der Planet" erwähnt wird, isch d'Sunne demit gmeint.


</doc>
<doc id="6828" url="https://als.wikipedia.org/wiki?curid=6828" title="Lustenau">
Lustenau

Luschnou (schriftdütsch "Lustenau") ischt di gröüscht Marktgmouond vo Öschtriich.

Luschnou lit ar schwyzar Grenz diräkt am Rhin im ondrö voradlbäorgar Rhintal. D Nôôchbuurgmouonda siönd Höüscht, Fuößa, Lutra, Dorröbirrö, Äms und im schwyzar Kanton Sanggallö: Diöpoldsou, Widnou, Ou und Sammargreötö.

Urschpröngli ischt Luschnou us siibö vrschiidna Parzella bstandö (Haag, Wiilar, Kirchdorf, Wisörouö, Holz, Staldö und Griöndl), hützötag siönd deini abr kaum me uuszumacha, wil 's ganz Ortsgebiöt zämögwaagsö ischt.

Hützötag ischt Luschnou i drü Haupttäöl ondrtauölt: is Hasöfäöld, s Oobrdorf (Kirchdorf) und s Ondrdorf (Rhindorf).

Z'Luschnou leöband ätta 21.000 Lüt, dövouö hônd ätta 16% kön öschtriichischi Schtaatsbürgarschaft.

Luschnou isch zm eyschtô Môl am 1. Juli 887 erwähnt worö als "Lustenoua", in am Schriftstuck vôm karolingischö Kaiser Karl III.

Z'Luschnou git as drü Hôptschuöla, i jedar Parzeaöllö uöni, vier Volksschuöla und zechö Kiöndörgärtö. Usserdeim a HAK, HASCH und a Gymnasium.

Dar Luschnouar Dialäkt ghöuort zom Bodösejöalemannischö, ischt aber bodö rôôß andrscht as di Dialäkt vo dö andara Orta rondom.

Gaanz bsondrig für Luschnou siönd di sogenanntö "Triphtonge", also drüü Seöbschtlaut hiöndrönand, wie zom Beischpiel in „Brouöt“, a „ch“ wou suus a „ss“ wär („lach mi“ für houöchdütsch „lass mich“ oder „i muöch“ für houöchdütsch „ich muss“) und ingschobni Nasale (m und n) wi zom Beischpiel in „Muns“ oder „Schumfl“. As git ou an huufö Uusdrück, wou gad z'Luschnou verwändat wörönd, wi „Pfiffös“ für „Schmetterling“ oder „Bismiötta“ und „Bisnaacht“ für „Vormittag“ und „Nachmittag“.




</doc>
<doc id="6836" url="https://als.wikipedia.org/wiki?curid=6836" title="Kreuzzug">
Kreuzzug

Als Chrüzzug wird allgmain ä Chrieg bezaichnet, wo mit de christliche Religion grächtfertigt wird. Im engere Sinn sin dodemit Chriegszüg vu de chatholische Völcher gmaint, wo im Hoch- und usgohende Middelalder ins Biit vum Islam und de Ostchilche durgfeehrt wore sin. Ursprünglichs Ziil isch d "Bfriig" vu Jerusalem vu islamischer Herrschaft gsi.

Praktisch alli wesentliche Kriterie fer ä Chrüzzug erfüllt d'Gegeoffensive vum byzantinische Kaiser Herakleios im letzte Perserchrieg ab 622 noch Christus.

Persie het vom Johr 610 aa Syrie, Palästina un Ägypte vum Römisch-Byzantinische Riich eroberet und großi Dail vu Chlaiasie bsetzt. Us Jerusalem het mer aini vu de wertvollste Reliquie - s'Hailig Chrüz Christi - entfeehrt. Byzanz het gliichzittig de größt Dail vum Balkan an Slawe un Aware verlore, so dass s'Riich zittwiis 90% vu sinem Territorium verlore gha het.

In dere Situation het de Kaiser d'Flucht nach vorne ergriffe und het in Konstantinopel ä Chrüzzugsstimmig gege die ‹ungläubige› Perser entfacht - un so näbebi Latinisch dur Grichisch als Amtssproch ersetzt.
In ere verwegene Strategi het Herakleios Persie vu Armenie her agriffe, obwohl die persisch Armee mit de Aware zue sällere Zitt Konstantinopel blageret het.

628 het er d'Perser vernichtend gschlage. Alli verlorene Provinze het Byzanz zruckgwunne un de Kaiser sälber het's Hailig Chrüz in d'Stadt Jerusalem wiider nitrage.

Aber Persie wie Rom/Byzanz sin noch 20 Johr Chrieg erschöpft gsi. Aber nit de Islam, wo in sällere Zit vu baide Großmächt völlig ubmerkt die arabisch Halbinsel eroberet het. Fimf Johr später isch no de Usbruch vu de Araber us de Wüste erfolgt un Persie, Syrie, Ägypte un s'Heilig Land sin wie ä riifi Fruucht in d'Händ vum Islam gfalle, womit de Gegesatz Christetum - Islam in de Welt gsi isch, wo d'Ursach fer die aigentliche Chrüzzüg het gä solle.

Nochem Selbstverständnis vum Middelalder het s'Römisch Riich nie z'bstoh ufgheert. S Frankeriich het sich immer als Dail vum udailbare Römische Riich ufgfasst. In dem Riich het im latinische Weste de Papst in Rom d'Herrschaft vergä, im grichische Oste in Byzanz/Konstantinopel (offizielle Namme Nei-Rom) degege de Kaiser.

Ums Johr 1000 isch s'Byzantinisch Riich de mächtigst Staat in Europa gsi. D'Russe hän grad s'orthodox Christetum us Byzanz agnumme un in Dytschland het mit Otto III. de Suhn vu de byzantinische Prinzessin Theophanu (de erste Frau, wu Dytschland regeert het) gherrscht. Konstantinopel isch s'Zentrum vu de christliche Welt gsi un vum ä Riich, wo vu Venedig im Weste bis zue Kaukasus, Tigris un Palästina im Oste graicht het. Byzanz - wo sich sälber immer staatsrächtli korrekt als s'Imperium Romanum verstande het (de Namme Byzanz fers Ostriich isch ä Bzaichnig vum Humanismus) - het sogar islamischi Vasallestaate gha. 

Gliichzittig isch aber in Westeuropa s'Papsttum stärcher worre. Offiziell wäge ere theologische Spitzfindigkait, datsächlich aber, ufgrund vu de Absoluthaitsasprüch vum byzantinische Kaiser un vum Papst, isch s 1054 zum Bruch zwische Rom un Byzanz kumme, s'sognennt Morgeländisch Schisma: D'Patriarche vu Alt- und Nei-Rom hän sich gegesitig exkommunizeert. Im Weste het sich degege churzi Zitt später de Papst im Machtkampf mit em Kaiser vom Heilige Römische Riich dursetze känne un dä zum Gang noch Canossa zwunge.

Sit em 6. Johrhundert dränge immer wiider verschidini Turkvölcher vu Zentralasie noch Weste, so au ab em 10. Johrhundert d Seldschuke. Si konverteere zum Islam un ibernämme in Persie d Herrschaft. 
Hauptstoßrichtig vu de seldschukische Eroberigspolitik isch Ägypte, domols no immer s riichst Land am Mittelmeer. Uf em Wäg dert ani hän si au durs Hailig Land miesse un debi au d Grenze vum Byzantinische Riich gstraift,

Byzanz het an sinere Ostgrenze ab em 7. Johrhundert christlichi Wehrbure (oft Armenier) mit de Vertaidigig buftrait. Sälli "akritai" hän miesse wenig bis gar kai Styr zahle, sin hochmotiveert gsi un hänn d Grenze uf de Taurus-Euphrat-Linie fer dri Johrhundert effektiv vertaidigt. 

Am End vum 10. Johrhundert sin d Araber an de Ostgrenze dur die seldschukisch Invasion erhebli schwächer worre, was Byzanz zue ere Verschiebig vu de Grenze um öbbe 500 km noch Oste gnutzt het.

Dur d'Verschiebig vu de Grenze noch Oste hän die Wehrbure ihri militärisch Funktion ibießt un sin vu Großgrundbsitzer abhängig worre. Kaiser Basileios II. het des zwar bis zum End vu sinere Herrschaft z'verhindere versuecht, aber noch sinem Dot 1025 het de Landadel sich duregsetzt und d'Feudaliseerig vum Riich isch furtgschritte. Statt uf Wehrbure z'setze het s'Riich jetz verstärcht usländischi Söldner agworbe, bispilswiis us sinere Iflusssphäri in Russland oder haidnischi bzw. christianiseerti Turkvölcher us de Regione nördli vum Schwarze Meer.

D'Vertaidigig vu de Südostflanke vum Riich isch no ab 1025 vu Antiochia in Syrie (hüt in de Türkei gläge) us organiseert worre in ere Art un Wiis, die mer hützudag als "Scheckbuechdiplomatii" bzaichne dät. Des het dezue glängt, dass die arabische Fürste in Syrie - wie Aleppo - byzantinischi Vasallestaate worre sin, aber d'Seldschuke het des wänig be-idruckt.

D'Moral vu de byzantinische Söldnertruppe isch wesentlich schlechter gsi wie d'Moral vum vorherige Volchsheer. so dass ab etwa 1055 die türkische Raubzüg ins grichisch Klaiasie starch zuegnu hän, denn d'Seldschuke hänn ihr Grenzvertaidigig nochem alde Muster vum Byzantinischi Riich gstaltet - nur dass dene Grenztruppe uf byzantinischer Syte jetz de Gegepart gfählt het.

D'Wehrchraft vu Byzanz het sich im 11. Johrhundert dodur rapid verschlechteret un de Bruch mit Rom isch gmacht worre under de Illusion vu äre militärische Stärchi, wo 1054 scho nimmi bstande het.

Des het sich in Süditalie zaigt. Sin 1054 noch Regione kaini 250 Kilometer vu Rom äweg under de Herrschaft vu Konstantinopel gstande, so hän vu 1050 bis 1071 d'Normanne die gsamte grichische un au arabische Bsitzige eroberet un dodemit d'Griche verdrängt. D'Position vu Byzanz isch dodur erhebli schlechter worre.
Venedig, offiziell noch immer ä Dail vum Byzantinischi Riich, isch um sälli Zitt "de facto" uabhängig worre, au säll het mer in Konstantinopel aifach ignoreert un d'Venezianer witter wie Landslüt bhandlet - was sälli gern agnu hänn, denn dodemit hän si mitem grichische Muetterland anderst als d'Genuese zollfri handle chänne.

Um 1070 het de Seldschuke-Sultan Alp-Arslan s'Hailig Land eroberet un s'Fatimide-Kalifat vu Kairo in Ägypte agriffe, während sini Grenztruppe im Nordweste immer verheerenderi Raubzüg ins grichisch-armenisch Chlaiasie undernumme hän. Byzanz un Kairo schließe in dere Zitt folgerichtig ä Allianz gege d'Seldschuke.

1071 entschließt sich Kaiser Romanos dorum zue eme Gegeschlag, um Chlaiasie gege seldschukischi Überfäll z'schütze. Alp-Arslan haltet der fer ä grichische Entlastigsagriff zu Gunste vu de Ägypter. Baidi Gegner in dem Chrieg wähne sich ironischerwiis in de Abwehr. Uf baide Syte stehn sich - au säll ä Ironi - hauptsächli türkischi Truppe gegeniber: muslimischi Seldschuke gege christlichi Kumane un Petschenege bi de Byzantiner. Bi Mantzikert am Van-See in Ostanatolie kummt's zue ere Schlacht, wo de Kaiser drin gfange gnu wird. Gege ä Lösegeld wird er aber wiider fri glo un s'Riich het au kaini territoriale Verluste, aber noch dere Niderlag chummt's zue eme Militärputsch, Romanos wird abgsetzt un verschidini Generäl dränge mit ihrene Truppe noch Konstantinopel um d'Macht z'ibernämme. In de Folg devu bricht d'Vertaidigig vu Chlaiasie vellig zämme un die seldschukische Grenztruppe mache jetz kaini Raubzüg meh, sundern fange a, sich azsidle. Bis 1080 entglaitet Konstantinopel d'Kontroll iber Chlaiasie fast komplett.

Im Weste erobere d'Normanne 1071 Bari, de letzt grichisch Stützpunkt in Italie und fange a, noch Epiros iberzgriffe, mitem Zil, Konstantinopel z'erobere. Byzanz, 1025 noch an allene Grenze in de Offensive, isch nooch 1071 in ere fast tödliche Umklammerig: De Oste mit de Rekruteerigsgebiite an d'Seldschulke verlore - die aber diplomatisch bherrschbar sin - ussem Weste degege ä normannischi Invasion, wo im Riich sälber an de Krage will.

Wil s Byzantinische Riich vo de muslimische Seldschuke noch siiner Niiderlag in der Schlacht vo Mantzikert 1071 bedrängt worden isch, het der byzantinisch Kaiser Alexios I. Komnenos im Westen um Hilf bittet. Dr Papst Urban II. (er isch immer noch empört gsii über d Zerschtörig von der Uuferschtehigs-Kirche in Jerusalem 1021 durch de Kalif Hakim) het 1095 denn au uf der Synode vo Clermont zum erste Chrüzzug ufgrüeft, zum die heilige Stette vo der Christeheit z befreie. Zwar isch Jerusalem zum Zitpunkt vom ‹Chrüzzugufruef› im Johr 1095 vorübergehend im Bsitz vo de Seldschuke gsi (1071-1098), die hai die christlige Pilger aber wiitgehend ungstört gloo. In ganz Westeuropa isch e religiösi Begeisterig ufchoo, wo zum Deil verschreckendi Züg agnoh het: So si im Rhiiland mehreri jüdischi Gmeinde vo Christe regelrächt vernichtet vernichtet worde, und sogar eifachi Lüt si mit em Peter em Eisiidler ins Heilige Land ufbroche (dr so genannt Volkschüzzug) – si si aber dört nie achoo. 

Wo die verschiidene Chrüzfahrerarmeä Ändi 1096 die byzantinischi Hauptstadt Konstantinopel erreicht hai, si wiiteri Problem ufdrätte: d Byzantiner hai eigetlig kei Chrüzzug welle, sondern nume ghofft, ass Söldner us Europa chieme. Si hai de Chrüzfahrer missdraut, nodäm mänggi vo dene, wie die unteritaliänische Normanne, früehner gege Byzanz kämpft hai. Dr Alexios het se zerst aber doch understützt, nodäm si ihm e Dreueid gschwore hai und d Chrüzfahrer uf e Kaiser aagwiise gsi si. Im Früehlig 1097 het sich d Armee uf e Wäg gmacht, und bald scho hai sich die erste Erfolg iigstellt, wie d Eroberig vo Nikaia, wo vertragsgmäss de Byzantiner überloo worden isch. Noch schwere Kämpf, under anderem bi der Iinahm vo Antiochia, isch dä Chrüzzug mit der Eroberig vo Jerusalem, wo s zu bluetige Massaker an de überläbende Bewohner, drunder au Christe, cho isch, im Juli 1099 z Änd gange. Denn si d Chrüzfahrerstaate gründet worde. Byzanz het zwar Deil vo Chlaiasie wider zruggübercho, isch aber gegenüber de Staate im Heilige Land, wo vo Byzanz unabhängig gsi si, misstrauisch bliibe. Das het scho bald zu Kämpf mit em Fürstedum Antiochia gfüehrt.

Die so genannte Chrüzfahrerstaate si uf Duur em moslemische Druck nit gwachse gsi: die meisten Adlige si scho churz noch em Fall vo Jerusalem wider heimgfahre; und die wo bliibe si, hai nit nume zur Elite ghört. Die lokali Bevölkerig isch zwar zur Mehrheit christlig gsi, aber die römisch-katholische Eroberer hai, vo de Lokale Franke gnennt, sich mit dene kuum vermischt, und ihri Staate hai e koloniale Charakter übercho. Noch den erste Exzess gegenüber de Muslim het me sich aber afo arrangiere und relativ friidlig zsämmegläbt. D Muslim hai ihri Religion wiitgehend frei döfe usüebe und hai ihri eigeni Grichtsbarkeit gha. Au die östlige Christe si vo de Europäer in Rueh gloo worde und d Jude hai in de Chrüzfahrerstaate e wäsentlig besseri Stellig gha as in Europa und si in Outremer, im Gegesatz zu Europa noch der Eroberig vo Jerusalem au nie me Opfer vo Pogrom worde.

Au wenn s de Chrüzfahrer zum Deil sogar glungen isch, die verfindete muslimische Riich, wo um se ume gsi si, gegenenander uszspiile (d Fatimide z Ägypte und d Seldschuke zum Bispil si sich findlig gsi), so isch die militärischi Situation doch immer üsserst schwiirig gsi. Der Zweit Chrüzzug (1147-1149), wo letztändlig erfolglos gsi isch, het s Ziil gha, die bedrängte Chrüzfahrerstaate noch em Fall vo der Grafschaft Edessa z entlaste. Noch der Schlacht vo Hattin 1187, wo s ganze militärischi Ufgebot vom Königriich Jerusalem gschlage worde isch, isch sogar Jerusalem wiider in muslimischi Händ gfalle. 
D Chrüzzüg, wo denn cho si und die die Entwicklig hätte sötte umchehre, hai wenig Erfolg gha, zum Deil isch d Planig unzuereichend gsi oder me het strategischi Fehler gmacht, zum Deil wil sich d Christe bi der Füehrig vom Oberkommando nit hai chönne einige, wie öbbe bim Dritte Chrüzzug, wo der Hauptdeil vo der Armee us Franzose und Ängländer bestande het, won enander findlig gsinnt gsi si. Dr Philipp II. vo Frankriich, dr Richard I. vo Ängland und dr Friedrich I. Barbarossa, Kaiser vom Heilige Römische Riich, si d Aafüehrer gsi und hai nume d Eroberig vo der Stadt Akkon zwäg brocht, was aber immerhii verhinderet het, ass s Königriich Jerusalem vom Saladin ganz usglöscht wurd. Dr Kaiser Friedrich I. isch im Lauf vo däm Chrüzzug ums Läbe cho.

Im Barbarossa si Soon, dr Heinrich, het as Kaiser 1197 e nöije Chrüzzuug aagstoosse, dr sogenannt Dütsch Chrüzzuug. Är sälber isch aber no z Messina gstorbe. D Armee, wo aber scho underwägs gsi isch, het no die libanesischi Küste zruggerooberet und isch denn zrug uf Öiropa.

Der Viert Chrüzzug 1204 isch nit emol bis noch Ägypte cho, wo eigetlig s Ziil gsi wer, und isch mit der Eroberig und Plünderig vo Konstantinopel dur d Chrüzritter z Änd gange. Die hai dört s Latiinische Kaiserriich errichdet, währed d Byzantiner griechische Noochfolgerstaate gründet hai. Dr wichdigst vo dene isch s Kaiserriich Nikaia gsi, vo wo us si 1261 Konstantinopel zruggerooberet hai. Der Papst het zwar d Gräueldate vo de Chrüzfahrer verurdeilt, si hai aber einewäg d Chillenunion mit der Orthodoxii praktisch unmöglig gmacht.
Der Fümft Chrüzzug oder au dr Chrüzzug vo Damiette in de Johr 1217 bis 1221 isch vo der Chille gförderet worde, zum Jerusalem vo de muslimische Ayyubide zruggzerobere. D Chrüzfahrer si in Ägypte iigfalle, wo si noch ere lange Belagerig d Stadt Damiette eroberet hai. Denn si aber im Nildelta gschlage worde und hai d Stadt wider müesse ufgee. Dä Chrüzzug wird meistens zsämme mit em Chrüzzug vom Friedrich II. as Fümfte Chrüzzug zelt. Uf däm hai d Chrüzzfahrer zwar dank em Stauferkaiser siiner diplomatische Kunst e letzte Erfolg gha, sust si aber alli Asträngige erfolglos bliibe oder hai sogar in militärische Katastrophe gändet.

D Republik Venedig het mit dr Plünderig vo Konstantinopel ihre grösst Konkurränt im Orienthandel uf Duur gschwecht, der Nimbus vo de Chrüzzüg het aber Schade gnoh. S Byzantinische Riich isch von ere intakte Grossmacht zun ere Regionalmacht abgstiige. Usserdäm isch s Verheltnis vo de orthodoxe Völker zu Westeuropa für Johrhundert schwer belastet bliibe. So hai sich d Russe lang fast vollständig vo Europa abgwändet, und de Gegesatz Katholisch - Orthodox het sich bis in de jugoslawisch Bürgerchrieg fortgsetzt.

Mit de Chrüzzüg het di katholisch Chilche weder ä durendi christlich Beherrschig vum Hailig Land erraicht, noch d'Wiiderverainigig mit de Ostchilche. Si hai ihr ursprüngligs Motiv, d Zruggeroberig vom Heilige Land, ängültig verlore. 

«Die Gaister, woni gruefe ha, die werri nimmi los» - so cha mer d'Uswirkig vu de Chrüzzüg uf die orthodoxe Völcher vu Europa zämmefasse. Die große Verleerer vu de Chrüzzüg sin zwifellos d'Griche. Si verleere in oder in Folg vu de Chrüzzüg ihr Riich, ihr Hauptstadt un ihr Rolle als feehrends christlich Kulturvolk. Statt Hilf gege die türkisch Invasion z'kriege wird ihr Riich, under de Feehrig vu ere abtrünnige aigene Provinz, plünderet un no s'erst Kolonialriich vu Westeuropa, de Reststaat militärisch so gschwächt, dass er gege d'Türke nix meh het entgegesetze chänne.

D'Türke sin d'Gwinner vu de Chrüzzüg. D'Zerstörig vom Byzantinische Riich dur westeuropäischi Chrüzfahrer 1204 machtene s'Door noch Europa uf. D'Abnaigig vu de Orthodoxe Völcher gege d'Katholike wird nochem veerte Chrüzzug so groß, dass si ä türkischi Herrschaft äre katholische vorziege: "Lieber de Turban vum Sultan als d'Tiara vum Papst."
In Arabie sin die muslimische Nochberstaate vu de Chrüzfahrer so gschwächt. dass si ebefalls liicht vu de Türke bherrscht werre chänne.

D'Araber verleere d'Vorherrschaft in de islamische Welt an d'Türke bzw. in Ägypte an d'Mameluke. Si sin machtpolitisch wie d'Griche d'Verleerer vu de Chrüzzüg. Si verleere bis etwa 1500 ihr staatlichi Selbständigkait an d'Türke bis uf de usserste arabisch Weste.

Der Albigänserchrüzzug (1209–1229) het wie anderi, ähnligi Undernähme gege Christe drzue bidrait, ass d Chrüzzüg hüfig nume as e politischi Waffe vom Papsttum begriffe worde si. Sogar Fäldzüg gege d Ghibelline, de Ahänger vom Kaiser z Italie, si no zu Chrüzzüg erklärt worde. Im Kontrast hai d «Chrüzzüg» vo der Reconquista uf der iberische Halbinsle de facto schon e nationale Charakter gha.

D Chrüzzüg in dr Levante si 1291 mit em Fall vo Akkon, der letzte Chrüzfahrerbastion, z Änd gange. D Chrüzzüg in s Baltikum si no bis ins 14. Johrhundert wiiter gange. D Litauerzüg hai vor allem der Missionierig dient und si vo de Adlige, wo mitgmacht hai, au as „gsellschaftligs Ereignis“ begriffe worde.

Au noch em Ändi vom Mittelalter het me immer wider Militäraktione as „Chrüzzüg“ deklariert, so der Versuech von ere Invasion vo Ängland dur dr katholisch König vo Spanie, Philipp II., und au d Schlacht vo Lepanto isch von ere so genannte „Chrüzzugsliga“ gfüehrt worde. S Papsttum het no im 17. Johrhundert ähnligs brobiert, het aber im beste Fall nume vorübergehendi Erfolg drmit gha.










</doc>
<doc id="6881" url="https://als.wikipedia.org/wiki?curid=6881" title="Calw">
Calw

Calb (IPA: []; amtlich "Calw") isch a Graoßa Kreisstadd em wirttabergischa Doel vom Schwarzwald. D´Gschiichd vo dor Stadd gåd bis ens Middlaldor zrugg. Grinded wårda isch Calb em 11. Jåhrhondord vo de Gråfa vo Calb. D´Aewohner hend´s frihor mid Tuachwäaba, Färba ond Handla vo ire Tiachor zo-ma graoßa Wohlstand bråchd, ond ir Stadd isch dådurch a finanziell bedeidenda Stadd em ehemaliga Großherzogtum Württemberg gwäa. Heid isch Calb d´Kraesstadd vom gleichnamiga Landkraes. Zsema mid de zwåe Landkraes Freudenstadt ond Enzkreis, ond mid-m Staddkraes Pforzheim bilded-or d´Regio Nordschwarzwald. Zum Kraes Calb khaired 10 (moest klaenore) Städd ond 15 Gmaendena. Dia båede graeste Städd em Kraes, Calb ond Nagold (älle zwoe om de 23.000 Aewohnor), weddeifered midenandor, wobei Calb kulturell ond Nagold wirtschaftlich d´Nãs vårna hådd. 

D´ frihora "Calwer Deckenfabrik" isch weid ibor Calb naus bekannd gwäa. Vile Calbor traured-or heid no nåch, weil-se amål dor graest Arbeidgebor gwäa isch, ond fast vo jedora alda Calbor Familie äbbor då gschaffd håd. 

Calb isch a wichdiga Schualstadd mit älle Schuala, vo dor Grondschual iber älle weidorfirende Schuala bis zor SRH Hochschual. Uff-m Wimberg geid´s a graoß Berufsschualzendrum. D´ehemaliga Lateinschual isch heid a Gymnasium ond hoesd nåch-m berimdesta Calbor "Hermann-Hesse-Gymnasium". S´kuturelle Läaba en Calb isch prägd vo-ma ausgsprocha reicha musikalischa Läaba.

S´maestfotografirde Wahrzåecha vo der Stadd isch d´evangelischa Peter ond Pauls-Kirch. Dor Marktplatz ond sae Omgebung zeiged a schene Aldstadd mid auserordendlich vile ond graoße Fachwerkheisor, a Zåecha fir dor frihore Reichtum vo Calb. 

D´erschda urkundlicha Erwähnung kommd aus-em Jåhr 1075. Em 11. Jåhrhondord isch Calb em enga Nadoldtal ondor dor Burg vo de Gråfa vo Calb endstanda. Calb isch em Middlaldor a bedeidenda Handelsstadd gwäa, bsonders Tiachor- ond Ledorhandl. 1345 isch Calb ã Wirdaberg komma ond isch bald druff Sitz vo-ma Amt worda. Em 16. Jåhrhondord isch Calb a kurza Zeid lang sogar Urlaubsblätzle vo de wirdabergischa Herzeg gwäa. Em 18. Jåhrhondord isch´s durch d´Fleesorei (Flöserei) zor-a weidora wirdschafdlicha Bliadezeid komma.

Ãfangs vom 19. Jåhrhondord isch s'alde wirttabergische Oberamt Calb mit-em Klosteramt Hirsau vereinigt worda. En dor folgenda Zeid isch dor Omfang vo dem Amt efdors verändred worda ond 1938 schließlich en dor Landkraes Calb überfihrt worda. Nåch-m Zwoeda Weldkriag send vil Vortribene en-d Gegend komma. Calb håd ab 1950 uff-m Wimberg on nuia Stadddoel baut, ond ab 1957 isch dor andore Stadddoel Haemada (Heumaden) grindet worda.

Bei dor Kraesreform zom 1. Januar 1973 hådd dor Landkreis Calb saen heidiga Omfang kriagd. Er isch Doel vo dor nei grindeda Regio Nordschwarzwald worda, ond zom badischa Regierungsbezirk Karlsrua komma. Jedsd also wird dees wirdabergische Calb vo dor frihora badische Hauptstadd Karlsrua aus verwalded. Em Rahma vo dor Gebietsreform zom 1. Januar 1975 isch Calb om dia bis då nã selbständige Gmaendena Altburg, Hirsau, Holzbronn ond Stammheim vorgraesered worda. Mid dor Voraenigung hådd d´Aewohnerzahl vo dor Stadd d´Grenz vo 20.000 Aewohner iberschridda. Då druffnã hådd d´Schdaddvorwaldung dor Ãdrag uf "Erhebung zur Großen Kreisstadt" gstelld. D´bada-wirttabergischa Landesregierung hådd dem Ãdrad mit Wirkung vom 1. Januar 1976 stadd gäa. 

Calb hat ãfangs zom Bistum Speyer khaird, ond isch dem Archidiakonad zor Hl. Trinitatis, Kapitel Weil, onderstelld gwäa. 1534 isch en Calb wia em ganza dåmåliga Herzogtum Württemberg d´Reformatio aegfird worda. D´Stadd isch 1555 Sitz vo-ma Dekanat worda, dees må´s bis heit z´Calb geid. Zaerschd håd dees Dekanat zor Generalsuperintendentur Maulbronn khaird, vo 1823 ã nå ge Dibeng (Tübingen). En onsere Däg khaird´s zor Prälatur Reidleng (Reutlingen. S´Dekanat Calb umfassd heid 43 Kirchegmaendena vo dor Evangelische Landeskirche in Württemberg. Dekan en Calb isch seid 2004 dor Erich Hartmann. S´alde Staddgebid, so wia´s vor dor Verwaltungsreform gwäa isch, bilded d´Gsamtkirchagmaende Calb mid de drei Kirchagmaendena Stadtkirche, Wimberg/Alzenberg ond Versöhnungskirchengemeinde Heumaden. Weidore, selbständige Kirchagmaendena em heidige Staddgebid send Aldaburg (Altenburg), Hirsau, Holzbronn ond Stamma (Stammheim). 

Em 19. Jåhrhondert send ao widor Katholigga noch Calb zoga, ondor denne ao a Ãzahl vo Italienor gwäa isch, dia må mor wäagem Eisebåbau fir d´ "Württembergische Schwarzwaldbahn" exdra hergholed hådd. 1885/86 isch d´katholischa Pfarrei St. Josef grindet worda. Dui isch heid firs gsamde Staddgebid ond fir aenige Gmaendena dromrom zuaständich ond bildet zsema mid dor Pfarrei St. Lioba Bad Liebenzell d´Seelsorgeaehaed 2 Calw-Bad Liebenzell. 

Näaba de boide graoße christliche Kircha geid´s z´Calb landeskirchliche Gmaenschaffda ond ao Freikircha, so zom Beispil d´Evangelisch-methodistische Kirche (en Stamma), d´Neuapostolische Kirche (en mehrore Schdadddeil), s´Jesuszentrum (en Haemada) ond Zeugen Jehovas (en Calb). D´Ennasdadd vo Calb ond dor Stadddoel Haemada hend on zemlich graoßa Ãdoel ã Migranda. So geid´s bsondors då ao Ãgeherige vo vorschidene andore Religiona. 

Calb ischt zom erscht Mol gnennt worde em Johr 1075.

Calb hot mit dr Gmoed Oberreichabach a Verwaltongsgmoeschaft vereibart.

Dr Oberbirgermoeschter vo Calb ischt dr Ralf Eggert.

Ergäbnis vo de Landdagswahla seid 2006: 

Dr Dialekt vo Calb ghert zom Schwäbisch.



</doc>
<doc id="6898" url="https://als.wikipedia.org/wiki?curid=6898" title="Satellit (Astronomie)">
Satellit (Astronomie)

E natürliche Satellit (meistens allerdings Mond gnennt oder au Trabant) isch e Himmelskörper, wo e Planet oder e Planetoid ime Sunnesystem umchreist. Dr Planet oder Planetoid umchreist gmeinsam mit sinem bzw. sinene Mönd, s' Zentralgstirn vum Sunnesystem. Es isch kei Fall bekannt, wo e Mond sinersits wiider e natürliche Satellit hätt, s'git aber mehreri co-orbitali Mönd, also Mönd in ere gliiche Umlaufbahn,

In unserem Sunnesystem hän sex vu acht Planete ein oder mehreri Mönd:

Vu dr bisher kategorisierte drei Zwergplanete hän Mönd:

Au Planetoide (Asteroide) hän Mönd. D'Sonde Galileo het erstmols 1993 Dactyl als Mond vum Asteroid (243) Ida photographiert. 1999 het mer erstmols bim Asteroid (45) Eugenia mitem erdgstützte Teleskop e Mond nochwiise chänne.

Dr Artikel Liste vu de natürliche Satellite enthaltet e Liste vu allene im November 2005 bekannte natürliche Satellite.



</doc>
<doc id="6899" url="https://als.wikipedia.org/wiki?curid=6899" title="Kairo">
Kairo

Kairo isch d'Hauptschtadt vo Agypte. Obwohl an de Pyramide gläge isch de Schtadt noch zimli jung, wil ä arabischi Gründig. Ihrn arabische Namme "Al-Qâhira" (القاهرة) cha mer mit "D'Siigriiche" übersätze.

Bi Kairo fangt s'Nildelta a. Wie praktisch ganz Ägypte isch au Kairo vum Nil abhängig. De Ballungsrum Kairo het - es lige do aber numme gschätzte Zahle vor - an di 25 Millione Iwohner. Es isch do dermit sowohl die gröscht arabisch Stadt als au, gli nach Lagos in Nigeria, di zweitgröscht Schtadt vu Afrika.

Gründet worre isch Kairo vu de arabische Fatimide-Dynasti, wo in Kairo im 10. Johrhundert ä Gegekalifat zue Bagdad gschaffe het. Es lit in dr Nöchi vo Memphis wo während em Alte Riich gründet worde isch und meh as zwei Johrduusig es Zäntrum vo dr altägyptische Verwaltig gsi isch.

Kairo isch sit 1989 wiider de Sitz vu de Arabische Liga, nachdäm Ägypte 1979 vo dr Arabische Liga usgschlosse worden isch wäge sim Friedensvertrag mit Israel.


</doc>
<doc id="6900" url="https://als.wikipedia.org/wiki?curid=6900" title="Jupiter (Planet)">
Jupiter (Planet)

Dr Jupiter, daift uf dr römisch Gott Jupiter, isch dr fümft un bi wittem gröscht Planet vu unserem Sunnesystem. In dr Astronomi verwendet mer s'Zeiche fer dr Jupiter.

Dr Jupiter isch dr innerscht vu dr Gasriise vum Sunnesystem un lauft uf ere annächernd chreisförmige Umlaufbahn mit ere Exzentrizität vu 0,0489 um d'Sunne. Si sunnenächschte Punkt, s'Perihel, lit bi 4,95 AE un si sunnefernschte Punkt, s'Aphel, bi 5,459 AE. Si Umlaufbahn isch mit 1,305° liicht gege d'Ekliptik gneigt. Fer e Umlauf um d'Sunne benötigt dr Jupiter 11 Johr 215 Däg un 3 Stund.

Dr Jupiter isch z'Nacht vu dr Erde us mit blossem Aug z'erchenne. An sinere maximale Helligkeit gmesse isch dr Jupiter noch dr Sunne, em Mo un dŕ Venus s'vierthellscht Objekt am Himmel. (Bi günschtiger Planetekonstellation cha er sogar heller si wie d'Venus, aber au vum Mars in bsunders nocher Opposition an Helligkeit ibertroffe werre). Doher isch er scho in dr Antike bekannt gsi. Eini vu dr erschte Persone, wo dr Jupiter miteme Fernrohr beobachtet het, isch anno 1610 dr Galileo Galilei gsi. Debi het er die vier gröschte Jupitermönd Ganymed, Kallisto, Io un Europa entdeckt. Sälli vier Mönd werre ihm z'Ehre au als Galilei'schi Mönd bezeichnet. Dr Galilei het dodemit die erscht eidütig Bewegig vu Himmelschörper entdeckt, wo nit direkt um d'Erde zentriert isch. S'isch under anderem sälli Entdeckig gsi, wo zue sinere Understützig vum heliozentrische Weltbild gfüehrt un ihn in Schwirigkeite mit dr Inquisition broocht het.

Dr Jupiter zellt zue de ussere Gruppe vu dr masseriiche Gasriise, wo nooch ihm als die jupiterähnliche (iovianische) Planete bezeichnet werre. E gnaueri Beschribig vu sinem Ufbau findet sich im entsprechende Abschnitt.

Dr Jupiter isch dr bi wittem masseriichscht Planet in unserem Sunnesystem. Er bsitzt 2,5 mol sovil Masse wie alli siibe andere Planete zämme. Si Massi reicht sogar us, d'Sunne ins Schlingere z'bringe: Dr gmeinsam Schwerpunkt vum Jupiter un dr Sunne lit öppe 1,068 Sunneradie usserhalb vum Sunnezentrum (un dodemit chnapp oberhalb vu dr Sunneoberflächi). 

Dr Jupiter isch aber nit bloss dr schwerscht, sundern mit eme Äquatordurmesser vu öppe 143.000 km au dr gröscht Planet vu unserem Sunnesystem. Er het mit 1,326 g/cm wie alli Gasriise e gringi middleri Dichti im Beriich vu flüssigem Wasser. Interessanterwiis besitzt dr Jupiter fascht d'Maximalusdähnig vume "chalte" us Wasserstoff ufbaute Chörper. Chalt meint in dem Zämmehang e Himmelschörper, wo nit wie e Stern Wasserstoff zue Helium verbrennt. Chörper us Wasserstoff mit meh Massi wie dr Jupiter besitze uf Grund vu ihrer erhöhte Gravitation e chleiners Volume. Sonigi Objekt nennt mer ab ere Masse vu 13 Jupitermasse au Bruni Zwerg oder im angelsäxische Sprochruum "failed stars", wil ab sällere Grössi scho Fusionsprozesse ablaufe chänne, numme erscht ab öppe 70 Jupitermasse aber au e Proton-Proton-Fusion.

Trotz sinere enorme Grössi isch dr Jupiter in unserem Sunnesystem dr sich am schnellschte drillend Planet. Er vollendet e Rotationsperiodi in wäniger wie 10 Stunde, was uf Grund vu dr Fliehchräfte e Abflachig vum Jupiter an dr Pole un d'Entstehig vume "Buuch" am Äquator zur Folg het. D'Abflachig cha liicht miteme Amateurteleskop beobachtet werre.

Hauptbestanddeil vu dr Atmosphäri sin Wasserstoff, Helium un in gringerer Mengi Ammoniak un Methan. Deswittere sin Spure vu Sürstoff, Chohlestoff, Schwäfel, Neon un fascht allene andere Elemente gfunde worre. D'Atmosphäri beinhaltet usserdem Spure vu Ammoniak, Wasser, Schwäfelwasserstoff, Oxide un Sulfine. Die usserschte Schichte vu dr Atmosphäri beinhalte Kristalle us gfrorenem Ammoniak.
Insgsamt gliicht im Jupiter si Zämmesetzig sehr dr Gasschibe, us dere sich vor öppe 4,5 Milliarde Johre d'Sunne entwicklet het. Ähnlichkeite im Ufbau zum Saturn len sich erchenne, während die beide andere Gasriise Uranus un Neptun meh Adeile an schwerere Elemente besitze. D'Atmosphäri goht ohni Phaseibergang mit zuenämmender Diefi in e flüssige Zuestand iber, wil sich dr Druck iber dr kritisch Punkt vum Atmosphäregas erhöht.

Uffällig sin die helle un dunkle Bänder un dr "Gross Rot Fleck" - e riisige Antizyklon, wo in sinere Längsrichtig zwei Erddurmesser gross isch. Er isch sehr stabil un wird scho sit 300 Johre mit numme liichte Veränderige beobachtet. Zum Vergliich: Uf dr Erde löse sich Windwirbel in dr Atmosphäre yblicherwiis innerhalb vu einige Wuche wiider uf. Dr Gross Rot Fleck isch ufgrund vu sinere Grössi scho ime Amateurteleskop sichtbar.

Dr Jupiter underlit nooch nöiere Forschigsergäbnisse ime circa 70-jährige Klimazyklus (entspricht sex Jupiterjohr). In dem Zittruum chummt's zue dr Usbildig vu etliche Wirbelstürm - Zyklone un Antizyklone, wo noch gwisser Ziit wiider zerfalle. Zuedem verursacht s'Abflaue vu dr grosse Stürm Temperaturunderschiide zwische dr Pole un em Äquator vu bis zue 10 °C, wo bisher wäge dr ständige Gasvermischig dur d'Stürm verhinderet worre sin.

Bis zum Johr 2011 sotte die meiste Wirbelstürm ufem Jupiter voribergehend verschwunde si. Allerdings dürft dr Gross Rot Fleck d'Entwicklig ufgrund vu sinere grosse Energi iberläbe. Die letzt Klimaveränderig vu dere Art uf em Jupiter het 1939 bobachtet werre chänne.

Gasplanete wie dr Jupiter beziege ä Dail vu ihrer Energi us dr adiabatische Kontraktion vum Gas. Dur die dorus resultierend Temperaturerhöhig stigt dr Druck, bis dr Planet sich im Gliichgwicht befindet. Säller Prozess wird Kelvin-Helmholtz-Mechanismus gnennt. Die so erzügt Wärmi wird langsam in dr Weltruum abgstrahlt. Deshalb schrumpft dr Planet beständig. Dr Jupiter beziegt us dere Kontraktion e Energi vu öppe 400 Milliarde Watt, was circa dere Energi entspricht, wo er dur die absorbiert Sunneistrahlig erhaldet.

Mit zuenämmender Diefi vu dr Atmosphäri isch dr Wasserstoff, us dem dr Jupiter zue dr Hauptsach bestoht, ufgrund vum hoche Druck flüssig, aber ohni Phaseibergang, so dass kei definierti Oberflächi existent isch, wil dr Druck vu dr Atmosphäri in dr Diefi jensits vum kritische Punkt astigt. Under dene Bedingige isch d'Underschidig zwische Gas un Flüssigkait nimmi megli. Ab öppe 25 % vum Jupiterradius goht dr Wasserstoff bime Druck jensits vu 300 Millione Erdatmosphäre in e metallischi Form iber. S'wird vermuetet, dass dr Jupiter underhalb vu dere metallische Wasserstoffschicht e Gstei-Iis-Chern het, wo us schwere Elemente bestoht.

Dr Jupiter het e sehr schwach usprägts Ringsystem, wo scho sit dr Pioneer 11-Mission 1974 vermuetet worre isch un 1979 vu Voyager 1 erschtmols het photographiert werre chänne. Wie d'Sonde am 5. März 1979 in dr Jupiterschatte itaucht isch, sin si im Gegeliecht z'erchenne gsi.

Langi Ziit isch d'Herkunft vu dr Ring ubekannt bliibe un e erdbundini Bobachtig het sich as usserordetlich schwirig erwiise, wil d'Ringe us Staubchörnli bestehn, wo zum Grossdeil nit grösser sin wie d'Rauchpartikel im Rauch vu ere Zigarette. Dezue chummt, dass d'Staubdeilli nochzue schwarz sin: Si hän e Albedo vu lediglig 0,05. 

E wittere Grund fer die gringe Usmasse vu dr Ringe isch d'Datsach, dass sich d'Ringe langsam spiralförmig uf dr Jupiter zuebewege un schliessli vu ihm „ufgsügt“ werre. Die spiralförmig Rotation het underschidlichi Ursache. Zum eine bewirkt s'starch Magnetfeld vum Jupiter e elektrischs Uflade vu dr Staubdeilli. Sälli stosse mit andere gladene Deilli wo dr Jupiter zum Bispil ussem Sunnewind ifangt zämme, was schliessli zue ere Abbremsig vu dr Deilli füehrt. E zweite Effekt, wo e Abbremsig vu dr Staubpartikel bewirkt, isch d'Absorption un aschliessendi Reemission vu Liecht. Debi verliere d'Staubpartikel Bahndrillimpuls. Der Effekt nennt mer Poynting-Robertson-Effekt. Beidi Effekt zämme bewirke, dass dr Staub innerhalb vume Zittruum vu öppe 100.000 Johr us dr Ringe verschwindet.

Dr Ursprung vu dr Ringe het erscht dur d'Galileo-Mission chlärt werre chänne. Dr fein Staub stammt wohrschins vu dr chleine felsige Mönd vum Jupiter. Die Mönd werre ständig vu chleine Meteorite bombardiert. Dur die gring Schwerchraft vu dr Mönd wird e Grossdeil vum Uswurf in d'Jupiterumlaufbahn gschlüderet un füllt demit d'Ringe ständig wiider uf.

Dr Hauptring ("Main Ring") zum Bispil bestoht ussem Staub vu dr Mönd Adrastea un Metis. Zwei witteri schwächeri Ringe (Gossamer-Ring) schliesse sich noch usse hi a. S'Material fer sälli Ringe stammt hauptsächli vu dr Thebe un dr Amalthea. Usserdem het noch e extrem dünne Ring in ere ussere Umlaufbahn entdeckt werre chänne. Säller Ring umchreist dr Jupiter in gegelaifiger Richtig. Dr Ursprung vu dem Ring isch no nit klärt. S'wird aber vermuetet, dass er sich us interplanetarem Staub zämmesetzt. 

Innerhalb vum Hauptring befindet sich e Halo us Staubchörner. Säller erstreckt sich ime Gebiit vu 92.000 bis 122.500 km, gmesse vom Zentrum vum Jupiter. Dr Hauptring erstreckt sich vu oberhalb vu dr Halogrenze ab 130.000 km bis öppe an d'Umlaufbahn vu dr Adrastea. Oberhalb vu dr Umlaufbahn vu dr Metis nimmt d'Stärchi vum Hauptring merkli ab. D'Dicki vum Hauptring isch gringer wie 30 km.

Dr vu dr Amalthea gspiist inner Gossamer-Ring längt vu dr ussere Grenze vum Hauptring bis zue dr Amalthea ihrer Umlaufbahn bi öppe 181.000 km vum Jupiterzentrum. Dr usser Gossamer-Ring längt vu 181.000 km bis öppe 221.000 km un lit demit zwische dr Umlaufbahne vu dr Amalthea un dr Thebe.

Jupiter het ä sehr usprägts Magnetfeld. D'Stärchi vum Feld betrait uf Wolkehöchi öppe 1,2×10 Tesla. Es isch somit fascht 10 mol so starch wie s'Erdmagnetfeld un enthaltet öppe die 20.000fache Energi vum Erdmagnetfeld. Der magnetisch Nordpol vum Jupiter lit in de Nächi vu sinem geographische Südpol. D'Ax vum Nordpol isch um 11° in Relation zue sinere Rotationsax gneigt. Die fiktiv Ax zwischem magnetische Nordpol un em magnetische Südpol goht nit direkt dur's Zentrum vum Planet, sundern liicht dra vorbi, ähnli wie's bi dr Erde dr Fall isch.

Die gnaue Entstehig vum Magnetfeld isch bim Jupiter noch unklärt, aber s'giltet as gsicheret, dass dr metallisch Wasserstoff un die schnell Rotationsperiode vum Riiseplanet e entscheidendi Rolle spile.

Uf dr in dr Sunne zuegwendete Site erstreckt sich s'Magnetfeld öppe 6 Millione km witt in's Weltall ussi, während's auf dr in dr Sunne abgwendete Site guet 700 Millionen km wit reicht - bis an d'Umlaufbahn vum Saturn. Dr Grund fer sälli Asymmetrie isch dr Sunnewind, wo e Stossfront bildet. Dodurch wird us Sicht vu dr Sunne s'Magnetfeld vor em Planet zämmedätscht und dehinter ussenanderzoge. Die ständig Wexelwirkig mit em Sunnewind füehrt dezue, dass die gnaue Usmasse vum Magnetfeld starch schwanke chänne. Dorum sin die gnennte Werte numme ugfähri Richtwerte. Besunders starch chänne d'Schwankige uf dr in dr Sunne zuegwendete Site si. Bi schwachem Sunnewind cha s'Magnetfeld dert bis zue 16 Millione km witt ins All reiche. D'Fluktuatione vum Magnetfeld sin under anderem vu dr beide Voyager-Sonde undersuecht worre.

De vum Magnetfeld ignumme Ruum nennt mer Magnetosphäre. D'Magnetosphäre vum Jupiter isch mit 20 Millione km Durmesser derart gross, dass si am irdische Nachthimmel die dreifach Flächi vu dr Sunne oder vum Mond innämme dät, sofern si lüchte dät. 

S'starch Magnetfeld fangt beständig gladeni Dailli i, so dass sich Ringe un Schiibe us gladene Dailli um dr Jupiter bilde. Sälli gladene Dailli chänne zum Bispil ussem Sunnewind stamme. E vergliichbare Effekt findet sich uf dr Erde in Form vum Van-Allen-Gürtel. E witteri Quelle fer gladeni Dailli sin d'Mönd vum Jupiter. So findet mer bispilswiis e Ring us gladene Schwäfelatome um Io rum, während sich um Europa rum e Torus us Wassermoleküle bildet het.

Dur Fluktuatione im Magnetfeld entstoht ständig Strahlig wo vum Jupiter usgoht. Sälli sognennt Synchrotronstrahlig cha im Dezimeterwelleberiich gmesse werre un füehrt au zue ere Wasserverdampfig uf dr Europa ihrer Oberflächi.

S'Magnetfeld losst sich grob in drei Deil ideile: Dr inner Beriich isch ringförmig un erstreckt sich öppe 20 Jupiterradie witt. Innerhalb vu dem Deil len sich underschidlichi Regione underschiide, wo dur verschideni Elektrone- un Protonekonzentratione definiert sin. Dr middler Deil vum Magnetfeld erstreckt sich vu 20 Jupterradie bis öppe 50 Jupiterradie. Säller Dail isch dur schnelli Rotation um dr Jupiter un dodemit hochi Fliehchräft schiibeförmig abplattet. Die usser Region vum Magnetfeld isch vor allem dur d'Wexelwirkig vum Magnetfeld mitem Sunnewind prägt un ihr Form demit abhängig vu dem sinere Stärchi.

Dr Jupiter rotiert nit wie e starre Körper. Die Äquatorregione benötige fer e Rotation 9 h 50 m 30 s un d'Polregione 9 h 55 m 41 s. D'Äquatorregione werre als System I un d'Polregione als System II bezeichnet. Im Jupiter si Rotationsax isch debi nur sehr gring um 3,13° gege si Umlaufbahn um d'Sunne gneigt. Dr Jupiter het demit im Gegesatz zue andere Planete keini usprägte Johrszitte.

Dr Jupiter het e wohrschins wichtigi Funktion in unserem Sunnesystem. Wil er masseriicher wie alli andere Planete zämme isch, dominiert er d'Dynamik im Sunnesystem. Er stabilisiert dur si Masse zum eine dr Asteroidegürtel, zum andere reduziert er d'Zahl vu dr Komete, wo ins inner Sunnesystem vordringe. Ohni dr Jupiter dät wohl alli 100.000 Johr e Asteroid ussem Asteroidegürtel oder e Komet d'Erde treffe un eso zmindischt komplexers Läbe zimli uwohrschinlig mache.

"Ibersicht vu allene Jupitermönd: Liste vu dr Jupitermönd" 

Jupiter besitzt 63 bekannti Mönd (Stand: Mai 2004). Si chönne in mehreri Gruppe underdeilt werre:

Die Galileische Mönd Io, Europa, Ganymed un Kallisto mit Durmesser zwische 3122 km un 5262 km (Erddurmesser 12.756 km) sin 1610 unabhängig vunenander dur dr Galileo Galilei un dr Simon Marius entdeckt worre, alli andere Mönd mit Usnahm vu dr 1892 entdeckte Amalthea erscht im 20. oder 21. Jahrhundert. Die Galileische Mönd sin die gröschte Jupitermönd mit Dimensione und Eigeschafte vu terrestrische (erdähnliche) Planete un hän planetenochi, numme wänig gneigti Bahne. Säll trifft au uf d'Metis, d'Adrastea, d'Amalthea un d'Thebe zue, wo aber mit Grössene vu 20 km bis 131 km wesentli chleiner sin. Mer vermuetet, dass die innere acht Mönd glichzittig mitem Jupiter entstande sin.

D'Io het e Durmesser vu 3160 km un umchreist dr Jupiter ime Abstand vu 421 600 km. Si bestoht us eme Iisechern un eme Mantel. D'Io besitzt e extrem dünni Atmosphäre wo us Vulkangase bestoht. Ufgrund vu dr Uffheizig durch Gezitteriibig isch si geologisch sehr aktiv un het uf ihrer Oberflächi zahlriichi Vulkane.

D'Europa het e Iisechern un e Steimantel, wo e 100 km dicki Schicht us Wasseriis driber lit. Die undere 90 km vu sällere Schicht sin villiicht e Salzwasserozean. Ihr Durmesser betrait 3138 km, ihr Entfernig zum Jupiter 670.900 km.

Dr Ganymed befindet sich in ere Entfernig vu 1.070.000 km. Si Durmesser lit bi 5268 km. Er bestoht us eme Iisechern, eme Felsmantel un eme Iismantel, userdem besitzt er e eiges Magnetfeld. 

D'Kallisto het e Durmesser vu 4806 km un het e Abstand vu 1.883.000 km zum Jupiter. Si bestoht us eme Iis-Stei-Gmisch un ere Iichruste. 

Die restliche Mönd sin chlaini bis chleinschti Objekte mit Radie zwische 1 km un 85 km, wo vermuetli vum Jupiter igfange worre sin. Si trage deilwiis noch Zahlecodes als vorlaifigi Nämme, bis si vu dr Internationale Astronomische Union IAU endgültig daift werre.

"Hauptartikel: Jupiterpositione bis 2021"

In dr folgende Tabelle sin d'Sichtbarkeite vum Jupiter fer d'Johre 2004 bis 2010 agäbbe. Näbenem Datum vu dr Opposition isch jewils au die schinbar Helligkeit, dr Abstand zue dr Erde un dr Winkeldurmesser vum Jupiter bi dr Opposition agäbbe.

Die erschte Ruumsonde, wo dr Jupiter erreicht hän, sin anno 1973 un 1974 die amerikanische Sonde Pioneer X un Pioneer XI gsi. Anno 1979 sin Voyager I un II gfolgt, wo dr Vulkanismus uf dr Io entdeckt hän. 1990 isch die europäisch Sonde Ulysses am Jupiter vorbigfloge, het aber kei Kamera an Bord gha un numme Magnetfeldmessige gmacht. Anno 1995 isch d'Ruumsonde Galileo in e Jupiterumlaufbahn igschwenkt un het e Sonde in dr Atmosphäri abgsetzt. D'Galileo-Sonde het mer anno 2004 im Jupiter verglüehe lo. An Sylvester 2000 isch d'Sonde Cassini uffem Wäg zum Saturn am Jupiter vorbigfloge un het zämme mit dr Galileo-Sonde Messige durgfüehrt.

Am 28. Februar 2007 isch die amerikanisch Pluto-Sonde New Horizons am Jupiter vorbigfloge. Dr Planet het d'Sonde debi beschlünigt, so dass si dr Zwergplanet Pluto schneller erreicht.

In dr Astrologi stoht dr Jupiter under anderem fer Expansion, Glück, Religion un Philosophi. Dr Jupiter wird im Element Fyr, im Sternzeiche Schütze un im 9. Hüs zuegordnet.
Obwohl er nit so hell wie d'Venus isch, het mer dr Planet im Aldertum mitem Göttervadder gliichgesetzt, wil er anderscht wie d'Venus als hellschter Stern die ganz Nacht beherrsche cha und anderchst wie dr Mars ibers Johr keini grosse Helligkeitsunderschiid zeigt, worus mer scho im Aldertum dr Jupiter fer dr Herrscher under dr Planete ghalde het.



Us dr Fernsehsendig Alpha Centauri:


</doc>
<doc id="6901" url="https://als.wikipedia.org/wiki?curid=6901" title="Liste der Jupitermonde">
Liste der Jupitermonde

Die folgend Tabelle isch ä Liste vu de Jupitermönd, wie si im November 2005 bekannt gsi sin.


</doc>
<doc id="6905" url="https://als.wikipedia.org/wiki?curid=6905" title="Liste der natürlichen Satelliten">
Liste der natürlichen Satelliten

Des isch e meeglichst kompletti Lischte vu allene natürliche Satellite 
in unserem Sunnesystem. Si isch bi dr jewilige Planeete nooch dr
Entfernig zum umchreiste Objekt sortiert.





</doc>
<doc id="6910" url="https://als.wikipedia.org/wiki?curid=6910" title="Ole Rømer">
Ole Rømer

Dr Olaf Christensen Rømer (* 25. September/5. Oktober 1644 z'Århus; † 19. September 1710 z'Kopenhagen), au Ole odèr Olaus mit Vor-, sowiè Roemer bzw. Römer mit Nochnammè, isch ä dänischè Astronom gsi. Bchannt isch èr dur diè èrstmolig Messig vu dè Leechtgschwindgkait worrè.

Rømer het vu 1662 bis 1671 Astronomi bim Erasmus Bartholin z'Kopenhagen studiert un het ab 1672 bim G. D. Cassini an dè Parisèr Stèrnwartè gschafft. Mit dè Bobachtig vu dè Jupitèrmönd isch èr am Längègradprojèkt bedeiligt gsi. Er het e Mikrometèr fèr Fèrnrohr èntwicklèt un mechanischi Modèll fèr Planetèumlaif baut (Jovilabium(1677) , Saturnarium(1678), Lunarium(1680)). Anno 1681 isch èr keniglichè Astronom un Professor an dè Universität Kopenhagen worrè. 1682 het er d'Doochtèr vum Bartholin ghirotèt. Um 1700 het èr ä gnaus Mèssinstrument fèr Stèrnörtèr èntwicklèt, dè Meridianchrais. Mit ihm het èr dur d'Mèssig vu Stèrnparallaxè vum Sirius dè schlüssig Bwiis fèr s'Modèll vum Sunnèsystem vum Kopernikus èrbringè wellè. Doch des isch èrst 1837 im F. W. Bessel glungè. Um 1700 het Dänemark uf im Rømer si Vorschlag hi dè gregorianisch Kalèndèr igfüehrt. 1702 het èr s'èrst Thèrmometèr mit zwei Fixpunktè baut, wo dr Fahrenheit noch èmè Bsuèch bi ihm wittèrèntwicklèt het (Rømer-Skala). 1705 isch èr Burgèmaistèr in Kopèhagè worrè. Sini Grätè sin bim großè Brand anno 1728 zèrstört worrè.
Uf d'Vèrmuètig, dass d'Liechtgschwindigkait nit unèndli gross isch, isch èr 1676 dur Uregèlmäßigkaitè bim Umlauf vu dè vier grossè Jupitermönd chu, Sälli Mond het Galilei 1610 èntdeckt un ihr Umlaufzittè bstimmt. Rømer het bloß dè innèrst Mond Io vèrfolgt. Er het dè Zittpunkt bstimmt, zuè dèm Io in dè Schattè vum Jupitèr itrèttè bzw. rustrèttè isch. Wènn sich d'Erde uf ihrèr Johrsbahn um d'Sunnè im Jupitèr gnähèrèt het, sin d'Vèrfinstrigè vu dè Mond 1000 bis 1400 Sekundè frièhèr iträttè, als wènn si sich èntfèrnt het. "Rømer het dodrüs d'Leechtgschwindigkait zuè 214.000 - 300.000 km/s èrmittlèt (brèchnet mit 1.000 bzw. mit 1.400 s vèrfrièhtè Vèrfinsterig vum Mond)". Sälli Ussag isch in vilè Physikbüèchèr z'läsè, abèr si isch falsch:

Rømer het in sinèr Arbèt im "Journal des Scavans" (S.233-236, 1676) bloß d'Laufzitt vum Leecht mit 22 min. fèr dè Erdbahndurmèsser agä. Fèr ihn isch's wichtig gsi, z'zaigè, dass sich s'Leecht nit augèblickli, sundèrn mit èndlichèr Gschwindigkait usbraitèt. Als Mitarbaitèr vu Cassini hätt èr ä Nähèrigswèrt fèr diè Strecki agä chännè, het des abèr nit gmacht (luèg Litèratur). Domals war dè Nochwiis vu èrè èndlichè Leechtgschwindigkait wichtigèr wiè dè Zahlèwèrt. Diè èndlich Leechtgschwindigkait isch bal au vu Isaac Newton, John Flamsteed, Edmund Halley un Christiaan Huygens akzepteert worrrè. Giovanni Domenico Cassini isch dègègè no lang dè Asicht vu Descartes gfolgt, dass sich Leecht augèblickli usbraitèt.

Wil diè dri andèrè galileischè Monde Europa, Ganymed un Kallisto sehr viil langsamèr umlaufè, sin d' Vèrfinstrigè bloß sehr ugnau zittlich z'bestimmè, dorum sin si vu Rømer nit brucksichtigt worrè. Si zaigè natürlich im Prinzip dèsèlb Vèrlängerigs- un Vèrkürzigsseffekt wiè dè Mond Io.

D'Leechtgschwindigkait isch èrstmols 1678 vu Christiaan Huygens zuè etwa 214 000 km/s brèchnèt worrè, indèm èr d'Laufzittagabè vu Rømer un dè Erdbahndurmèssèr vu Cassini vèrwèndèt het (èrschiinè in "Abhandlig vum Leecht", 1790). Huygens hrt diè èndlich Leechtgschwindigkait fèr si Wèllèmodèll vum Leecht un zuè dè Erklärig vu dè Doppèlbrèchig bruucht.
Trotzdèm wèrrè in modèrnè Physikbüèchèr Rømer au noch sehr undèrschidlichi Leechtgschwindigkaitè zuègschribè.



</doc>
<doc id="6914" url="https://als.wikipedia.org/wiki?curid=6914" title="Badische Zeitung">
Badische Zeitung

D Badisch Zittig isch 1946 z Friiburg im Briisgau gründet worde. Die Regionalzittig isch siterher in Familiebsitz. Anno 1950 isch d Freiburger Zeitung in d Badisch integriert worde - die isch scho im 19. Johrhundert gründet worde un het 1943 müeße stillglegt werde. D Badischi erschiint hüt (2005) mit 21 Regionalusgabe un erreicht iber 400.000 Läser (Uflag 153.000). Die Usgabe hän de überregionali Teil gmeinsam - er het d Theme Politik, Wirtschaft, Aus Land und Region, Sport un anderi. De Lokalteil isch natürlich überall bsonders, de gröschti het Friiburg, er nännt sich "Freiburger Zeitung".

Dr erscht Schef-Redakteer (dr isch dertemol aber nonit eso gnännt wore) isch dr Rupert Gießler gsii; dr jetzig isch dr Thomas Hauser. 

Ihre Verbreitig isch im Süde un Weschte vom Rhii begränzt, im Oschte un Norde goht si bis zum e Umkreis vo Waldshuet, Bonndorf, Donaueschinge, Furtwange, Waldkirch un Offeburg. In däne Randgebiit het si Konkurränz vo andere Regionalzittige. Des sin vo Süd noch Nord s Oberbadischi Volchsblatt, de Südkurrier, de Schwarzwälder Bott, d Lohrer Zittig, s Offeburger Tagblatt un chliineri anderi. Im Großraum Friiburg (Friiburg, Mülle, Briisach, Emmedinge) het d BZ e Monopolstellig. Do het si Konkurränz numme durch wöchentlich koschtelos verteilti Werbeblätter (zum Teil mit redaktionällem Teil zu regionale, sältener iberregionale Theme). D verkauft Uflag isch (noch ere BZ-Azeig vom 10. 2. 2001) "in Freiburg und Umgebung" 64.317 für d BZ, 3.227 für d FAZ, 2.027 für d Süddütsch Zittig un 818 für d taz. Uf em Azeigemärkt kooperiert d Badischi Zittig mit de Basler Zittig un mit de L'Alsace.

Im e so gnannte "Grundgesetz der Badischen" heißts: "Verleger und Redaktion stellen sich nicht einseitig in den Dienst politischer, konfessioneller, wirtschaftlicher oder anderer Gruppen und Einzelinteressen." (BZ-Extrablatt 9. 10. 98) Aber e links-liberali Grundtendenz isch bi de meischte (nüt alle) Redaktör un Korrespondente, wo zum Zug chömme, nüt zum übersäh. Des wird bsonders im Großruum Friiburg, wo d Badischi e Monopolstellig het, vo mänke Läser bitter empfunde. Traditionelli Verein füehle sich gegenüber bstimmte politische Initiative in der Berichterstattig benochteiligt. In de Gegende, wo d BZ kei Monopolstellig het, chaufe sich die, wo sich vo de Badische nüt guet verträtte füehle, eifach e anders Regionalblatt. S Meinigsmonopol vo däre Zittig wird relativiert durs Forum, des isch d Läserbriefsitte, wo alli Dag e halbi Sitte, bi bsondere Aläss aber au e ganzi oder meh Sitte umfasst. Au d Lokalteil hän ab un zue oder immer Läserbriefspalte. Eso e Alass isch im April 2000 gsii, do isch d BZ mit Läserbrief bombardiert worde, wel si e diffamierende Artikel über de Altkanzler Kohl brocht heig. Im Mai 2001 hän sich viili Müetere dur de Artikel "Sind Mütter die besseren Menschen?" verletzt gfüehlt un sich in viile Läserbrief gwehrt. Allerdings dominiere au im Forum viilmol linki Meinige, wel des dur s Läser- un Schriiber-Publikum im Ruum vo de Universitätsstadt Friiburg so chömmt, während uf em Land hüffiger konservativi Mänsche läbe, wo nit so gärn zu de Fädere griffe. 
D universitäts-städtischi Läserschaft weißt sich z wehre. So het si 1997 in ere Unterschrifte-Kampagne d Entlassig vom Kulturredaktör Gerhard Jörder verhinderet. Mer het befürchtet, dass d BZ im Kulturteil meh uf Unterhaltigsjounalismus mache will. Hunderti Professore un Doktere hän do in große Azeige in dr BZ Front gege si Entlassig gmacht un hän sich durchgsetzt.

Siter 1976 het d Badischi Zittig alli zwee Samschtig e alemannischi Spalte gha - des isch im Zug vo de Wiiderbeläbig vom Dialäkt in de ökologische Bewegige cho. 1997 hätt die Kolumne sotte abgschafft werde. Do hän sich alemannischi Läser in ere Azeige-Kampagne mit ca. 200 Unterschrifte gwehrt - do sin au namhafti Persönlichkeite us Politik un Kultur drunter gsii. Siterher wird die alemannischi Spalte unterem Namme Lueginsland alli Wuche am Samschtig witergfüehrt. Si erschiint im Teil Aus Land und Region un het meischtens regionali Theme oder bringt Gschichte us em Läbe un Umfeld vo de Autore.
In de Usgab vum 12.11.2005 het de Kolumnist vu dere Rubrik vu de Badische Zittig de Alemannische Wikipedia zum 2. Burtsdag am 13.11. gratuleert und debi de Chlämens us Rhiifelde, d/de Melancholie un de J.'mach'wust lobend erwähnt

Alemannisch in Kommentare isch in de Badische Zittig unerwünscht. Si betrachtet d'Sproch vu de Iheimische als "Fremdsproch" und ihr Benutzig als Verstoss gege d' "Netiquette", wil si nit vu allene Läser verstande würde. Alemannisch het fier des Blatt also nur e folklorischtische Charakter. Redakteure sin au nit in dr Lag, Schwäbisch vu Oberrhialemannisch z'underschiide.

D journalischischi Qualität vo de BZ isch überregional anerchannt, si het für des scho verschiidini Priis übercho. Si wird in dr Presseschaue vo große Rundfunkastalte gärn zitiert. De ehemalig FDP-Politiker un s jetzig Mitgliid vom britische Oberhuus, de Lord Ralf Dahrendorf, isch offizielle Beroter vo de Badische Zittig.

In de Internet-Usgab (www.badische-zeitung.de oder www.baden.de) chänne alli Artikel vu de underschidliche Drucküsgabe au ufgruefe werre. Allerdings isch dr frei Ufuef ohni Online-Abo uf zehe Artikel im Munät beschränkt. Dodezue wird e Textchrimmeli (Cookie) mit eme Zeller im Browserprofil vum Bsuecher ablegt. Lösche vu dr Textchrimelli oder Verwendig vu Sitzigschrimmeli setze dr Zeller aber au scho vorcher uf 0 zrugg.

Im Online-Uftritt sin iber "iframe"-Technik oder anderem Ibau vu Multimedia-Inhalte au Internetsite vi Drittabieter ibunde: chartbeat.com, moneyspecial.de, online-verlag-freiburg.de, google-analytics.com, googleadservices.com, facebook.net, ioam.de. Vergliche mit andere Abieter isch des rächt wänig, doch isch bi dr Google-Dienste in Verbindig etwa mit agmeldeten Google-Konto e personalisierti Verfolgig vum Surfverhalte liicht meglich, selbschtverständlich s'gliich au bi Facebook.



</doc>
<doc id="6916" url="https://als.wikipedia.org/wiki?curid=6916" title="Lichtgeschwindigkeit">
Lichtgeschwindigkeit

D' Liechtgschwindigkeit isch d'Usbreitigsgschwindigkeit vum Liecht un vu andere elektromagnetische Welle. Si het im Vakuum dr definiert Wert vu 299.792.458 m/s, also chnapp 300.000 km/s oder eweng meh wie e Milliarde km/h (1.079.252.849 km/h) un trait als physikalischs Symbol dr Buechstab "c" (lat. "celeritas" zue alem. "Schnelligkeit"). Die viilfach bestätigt "Konstanz vu dr Vakuumliechtgschwindigkeit" isch eins vu dr grundlegende physikalische Prinzipie, wo au die aktuell Definition vum Meter druf berueht.

Dr dänisch Astronom Ole Rømer het scho 1676 bi Beobachtige vu dr Jupitermönd entdeckt, dass dr zittlich Abstand zwische dr Verfinsterige agwaxe isch, wenn sich d'Erde vum Jupiter entfernt het un chleiner worre, wenn si sich agnächeret het.
Des het dr Rømer aber numme als Beleg fer d'Endlichkeit vu dr Liechtgschwindigkeit gnu un nit - wie oft behauptet - au fer e Bestimmig vu sällere Gschwindigkeit. Säll het 1678 mit Hilf vu im Rømer sinene Date dr niderländisch Astronom Christiaan Huygens gmacht un zue 214.000–300.000 km/s bestimmt (berechnet mit ere 1400 bzw. 1000 s verfrüehte Verfinsterig vum Mond Io.

Dr James Bradley het 1728 e anderi astronomischi Methode gnu, indem er die schinbar Abwichig vum e Fixsternort am Himmel vum reale Ort bestimmt het, wo dur d'Bewegig vu dr Erde hervorgruefe wird. Us dr Winkeldifferenz un dr Erdgschwindigkeit het er d'Liechtgschwindigkeit zue ugfähr 295.000 km/s bestimmt, was wäniger wie 2 Prozent vum hüt gültige Wert abwiicht.

Dr Galileo Galilei het um 1600 als Erster versuecht, d'Gschwindigkeit vum Liecht z'messe, indem er zwei Männer mit Blendlaterne uf zwei Hügel in 100 m Entfernig postiert het. Wil d'Liechtlaufziit aber um Grösseornige nidriger lit wie die benötigte Reaktionszitte, isch säller Versuech vu vorneri zum Schitere verurdeilt gsi.

Die erst irdisch Bestimmig vu dr Liechtgschwindigkeit isch im Armand Hippolyte Louis Fizeau glunge. Er het 1849 Liecht dur e sich drillends Zahnrad uf e mehreri Kilometer entfernte Spiegel gschickt, wo säll wiider zruck dur's Zahnrad reflektiert het. Je noochdem, wie schnell sich des Zahnrad drillt, fallt des reflektiert Liecht, wo uf em Hiwäg e Lucke vum Zahnrad passiert het, entweder uf e Zahn oder glangt wiider dur e Lucke - un bloss im letztere Fall siiht mer's. Dr Fizeau isch domols uf e um 5% z'grosse Wert chu.

Dr Léon Foucault het 1850 die Methode witter verbesseret, indem er mit dr Drillspiegelmethode d'Messstrecke dütli verchürzt het. Dodemit het er erstmols d'Materialabhängigkeit vu dr Liechtgschwindigkeit noochwiise chänne: Liecht breitet sich in andere Medie langsamer us wie in Luft.

Dr Albert Abraham Michelson un dr Edward Morley hän in ihrem berüehmte Ätherversuech mit Hilf vum später nooch em Michelson benennte Michelson-Interferometer nochgwiise, dass d'Liechtgschwindigkeit uabhängig vu dr Bewegig vu dr Erde isch un somit e Bewegig vu dr Erde dur dr (domals noch agnumme) Äther nit noochwiisbar isch.

Im Allgmeine isch mitem Begriff Liechtgschwindigkeit d' Vakuumliechtgschwindigkeit formula_1 (oder formula_2 ) gmeint. Si isch e grundlegendi physikalischi Konstante un het folgende Wert:

Wäge sinere iberragende Bedütig isch dr Betrag vu dr Liechtgschwindigkeit uf säller Wert "definiert", er isch also "exakt". Wägenem Zämmehang mit dr elektrische un magnetische Feldkonstante sin sällene ihri Wert ebefalls uf e "exakte' Wert festgsetzt.
Die Definition vu dene Wert isch so z'versto, dass mer veribart, sälli ("definierte") Zahlewerte z'verwende.

Mit Hilf vu dr Liechtgschwindigkeit cha mer rüümlichi un zittlichi Grössene inenander iberfüehre (lueg au Astronomischi Masseiheite). So losst sich z. B. e Liechtjohr in e Strecki vu 9,4605 Billione km umrechne.
Sit 1983 wird d SI-Basiseiheit Meter anhand vu dr Liechtgschwindigkeit definiert:

Dr Grund fer sälli Nöidefinition isch vu rein praktischer Natur, wil d'Zitt mittlerwili dur Atomuhre sehr gnau messbar isch. Dribernus isch es unerheblich, ob jetz e Strecki oder d'Liechtgschwindigkeit als Längemass verwendet werre, wil die drei Grössene iber d'Formel

mitenander verchnüpft sin. Dr ""chrumm"" Wert fer d'Liechtgschwindigkeit isch gwählt worre, um d'Abwichige zum alde System meglichst gring z'halde, d. h. eini us dr Zitt errechnet Längi het fast deselb Wert, wo sich au us eme Vergliich mitem Urmeter ergä dät.

Wil bloss im Vakuum Phasegschwindigkeit un Gruppegschwindigkeit iberistimme, wiicht d'Usbreitigsgschwindigkeit in andere transparente Medie vu dr Vakuumliechtgschwindigkeit ab. In sällene Medie isch d'Liechtgschwindigkeit sowohl abhängig vu dr elektrische un magnetische Eigeschafte vum Medium (Extinktion) wie au vu dr Frequenz vum Liecht ("lueg au" Dispersion). In dr Deilliinterpretation vum Liecht werre d'Photone ständig vu dr Atom oder Molekül vum Material absorbiert un aschliessend wiider emittiert.

Die im Vakuum gültig Formel fer d'Liechtgschwindigkeit

mit dr elektrische Felddkonstante formula_6 un dr magnetische Feldkonstante formula_7 (im Vakuum) wird in Materie dur

ersetzt. Die relativ Permittivitätszahl formula_9 und die relativ Permeabilitätszahl formula_10 stehn fer die elektrische un magnetische Eigeschafte vum Material.

In bodenocher Luft isch d'Liechtgschwindigkeit öppe 0,29 Promille gringer wie im Vakuum. In Wasser beziegigswiis Glas wird d'Liechtgschwindigkeit uf ca. 3/4 bzw. 2/3 vu dr Vakuumliechtgschwindigkeit reduziert (die exakt Liechtgschwindigkeit in Materie isch abhängig vu dr Wellelängi vum betrachtete Liecht).

S'Verhältnis vu dr Gschwindigkeite formula_11 wird als Brechzahl bezeichnet.

Under Zuehilfnahm vu optische Eigeschafte vu makroskopische Quantesysteme (Bose-Einstein-Kondensat) isch es meeglich, Liecht beliebig z'verlangsame un bis zum Stillstand abzbremse, ohni dass e echti Absorption stattfindet .

D'Gschwindigkeit vum Liecht hängt vum Medium ab, wo sich s'Liecht bweggt. Während si im Vakuum am höchste isch, breitet sich s'Liecht in Materie umso langsamer us, je grösser die optisch Dichti (bzw. Brechzahl, bzw. Dielektrizitätkonstante) isch (lueg au Liechtbrechig). Im Wasser betrait d'Liechtgschwindigkeit rund 225.000 km/s. Imene sonige, optisch dichte Medium chänne sich Materiewelle (Dailli) schneller bewege wie s'Liecht (aber niemols schneller wie Liecht im Vakuum).

Manchi Atomreaktore nutze Wasser fer d'Abschirmig vu dr radioaktive Strahlig. Die im Reaktor entstehende Deilli sin mit meh wie 225.000 km/s schneller wie Liecht im Wasser. Dur die Iberliechtgschwindigkeit entstoht s'blau Lüchte vu sonige Atomreaktore (Tscherenkow-Strahlig).

Die hypothetische Tachyone (Deilli mit imaginärer Ruehmasse) sin "immer" iberliechtschnell. Es isch fer si ebeso umöglich e Gschwindigkeit gliich oder underhalb vu dr Liechtgschwindigkeit iznämme, wie normali Materie nit uf Iberliechtgschwindigkeit beschlünigt werre cha. 

Allerdings cha mer us dr Relativitätstheori folgere, dass Tachyone, selbst wenn es si gäb, nit mit normaler Materie interagiere chänne. Ufgrund vu dr Entwicklig vu dr Wellefunktion, sofern si quantemechanisch betrachtet wird, ergit sich, dass Tachyone Information bi Interaktion mit normaler Materie bloss mit Underliechtgschwindigkeit ustusche chännte.

Mit dr Gruppegschwindigkeit bezeichnet mer d'Fortpflanzigsgschwindigkeit vu dr Energi. D Gruppegschwindigkeit un d Phasegschwindigkeit vum Liecht sind im Vakuum gliich gross. Ime Stoff, wo Dispersion zaigt, sin die baide Gschwindigkeite higege verschide gross.

Noch dr spezielle Relativitätstheori isch d'Vakuumliechtgschwindigkeit die ober Grenze vu dr Gruppegschwindigkeit. Es isch theoretisch durus möglich, dass d'Phasegschwindigkeit grösser wie d'Liechtgschwindigkeit im Vakuum wird. Des stellt kei Widerspruch zue dr Relativitätstheori dar, wil mit dr Phasegschwindigkeit keini Informatione ibertrait werre chänne.

Noch dr Relativitätstheori isch es umeeglich, e Masse uf Liechtgschwindigkeit z'beschlünige. Wemmer e Körper beschlünigt, füehrt mer ihm kinetischi Energi zue. Noch dr Relativitätstheori bedütet des, dass d'Masse vum Körper grösser wird. Um aber e waxendi Masse z'beschlünige, wird wiider Energi benötigt. Die nöi zuegfüehrt Energi bewirkt e ernöiti Massezuenahm. Des bedütet, e Masse cha d'Liechtgschwindigkeit nit erreiche, selbst wemmer Energiquelle besitze dät, wo unendli vil Energi bereitstelle däte.



</doc>
<doc id="6922" url="https://als.wikipedia.org/wiki?curid=6922" title="St. Catharines">
St. Catharines

St. Catharines (IPA: ) isch e Stadt z Kanada i dr Provinz Ontario. S isch d gröschti Stadt vum Niagarakreis un het (2006) chnapp 132.000 Ywohner; in dr Agglomeration läbe über 390.000 Mänsche. D Stadt leit am nördliche Ygang zum Welland Canal un am südliche Ufer vum Ontariosee aa einer vo de Hauptvercheersaggse zwüsche dr us-amerikanische Gränz wo numme 19 km entfernt isch, un Toronto wo 51 km nördlich leit.

Zwei grössri Hochschuele, d Brock Universität un s Niagara College sin z St.Catharines beheimatet.

Dr offiziele Spitznamme vo dr Stadt isch ufgrund vo de 4 km² vo öffentlichi Gärte un Parks „d Gartestadt“ ("Garden City"). Vo de Yheimische wird St. Catharines umgangssprochlich "St. Kitts" gnannt. Dr Mohawk-namme vo dr Stadt isch "Teiotenonhsà:kton".

St. Catharines leit im Zentrum vo dr Niagara Halbinsel im üsserschte Süde vo Ontario. D Nochbarstädt sin Thorold, Niagara-on-the-Lake, Niagara Falls, Fort Erie, Welland, Pelham, Lincoln, Grimsby un Hamilton. Toronto isch uugfähr 100 km (51 km Luftlinie) vo St.Catharines eweg.

St. Catharines un Thorold lönn direkt näbenander un zwüsche de Lüt us St.Catharines un Thorold bstoht e gwüssi Animosität. D Bwohner vo Thorold befürchte vorallem irgetwenn uf St. Catharines ygmeidet z werre. Zum Teil wege dem isch Thorold 1975 als Stadt annerkannt worre, wird aber trotzdäm vo Fremdi oft numme als Vorort oder Stadtteil vo St. Catharines aagsehe.

D Umgebig het e einzigartigs Mikroklima wo uf d Nöchi zu zwee vo de Grossi See, em Ontariosee un em Eriesee, un uf de Niagarabhang zruggzfüere isch wo für e gmässigts Klima sorge. Dr Winter sin verglychswys mild, mitenere Durchschnittstermperatur vo -4C im Januar un d Sommer warm un feucht mit 22C im Juli (zum Verglych het Montreal Durchschnittstemperature vo -10C un 21C). S warmi Wätter un dr Bode wo durch Gletschersediment prägt isch sin bsunders guet für s Aapflanze vo Obscht geeignet. D Niagara Halbinsel isch deswäge au für ihre Wy berüemt. Au Ahornsirup wird im Früelig gsammelt.

Dr "Short Hills Provincial Park" leit im Südweschte vo dr Stadt.

Dr Welland Kanal markiert d öschtlichi Gränz vo dr Stadt un isch dr neuscht vo insgsamt viir Kanäl. Spure vo de früeneri Kanäl wo zuegschütet worre sin sin hüt no z finde un zum Deil in öffentlichi Parks umgwandelt worre.

St. Catharines isch um 1780 vo amerikanischi Loyalischte gründet worre. D'erschti Siidler sin zwee früheri Soldate gsi wo sich dört agsiidelt hen wo sich zwee Bäch, "Dick’s Creek" un "Twelve Mile Creek", chrüüzt hen. Als Strosse sin alti Indianerpfäd bnutzt worre wo hüt no d'Grundlag vum Strossesüschtem bilde.
Vorher isch d'Gegend vo dä Irokese bsiidelt gsi. S'erschti Gschäft isch 1783 vum Robert Hamilton ufgmacht worre; 1786 isch Crown Mills, d'erschti Mühli, ufgmacht worre. Zwüsche 1787 un 1879 isch s'Land vermesse un verteilt worre. Zu derre Zit isch d'chlyni Siidlig als “"The Twelve"” bekannt gsi. 1797 isch d'erschti Beiz ufgmacht worre un het sich zumene örtlichi Treffpunkt un Chutschestation entwiggelt; 1798 isch dr Ort sogar noochem Bsitzer vo dr Beiz, Paul Shipman, i “"Shipman’s Corner"” umbnannt worre. D'zentrali Stross vo St. Catharines, St.Paul Street isch ebefalls nooch ihm bnannt.

Im Chrieg vo 1812 isch St.Catharines zwar nüt aagrife worre aber d'Laura Secord isch durchglofe um d'Brite voreme amerikanischi Aagriff z'warne. 1808 isch d'Bezeichnig St. Catharines zum erschti Mol ufenere Charte uftaucht; d'Stadt isch nooch dr Frau vum Robert Hamilton, dr Catharine Hamilton, bnannt. 1817 isch e Poschtamt mit dr Bezeichnig "St. Catherines" ufgmacht worre, aber dä Rächtschrybfehler het sich nüt durchgsetzt un d'Stadt heisst syt 1821 "St. Catharines". 1876 isch St. Catharines als Stadt annerchannt worre.

Durch de Bau vum erschte Welland Chanal zwüsche 1824 un 1833 isch St. Catharines zum komerzielle un induschtrielle Zentrum vo dr Niagara Halbinsel worre.

St. Catharines bstoht us de folgendi Gmeine, wobi d'“Gmeine” kei adminischtravi Funktion erfülle sundern numme durch d'Identität vo ihri Bwohner bstöhn. Öber d'Hälfti vur Stadt het so e Identität nüt.


Vo denne unterscheide sich vor allem Merriton, Port Dalhousie, Glenridge, un d'”Stadt” ("Downtown") vum Rescht vur Stadt:


D'Gmeine im Süede vo St. Catharines sin in letschter Zit rasant gwaggse, vor allem d'Gmeine Vansickle un Martindale.

St. Catharines het mehreri offizieli Symbol: e Wappe, e Fahn, e Logo un e offiziels Bliemli.

S Wappe zeigt obe e Imbeschwarm, was für d Tüchtigkeit vo de Ywohner stoot. In de Mitti sin vier Chäschtli. Obe links un unte rächts wysi, wo e Schiff zeige, obe rächts e blaus Fäld mit eme wyse Füllhorn, un unte links e blaus Fäld mit eme wyse Mühlstei. S Füllhorn stoot für s rychi Ackerland, un de Mühlstei für d Mühle, wo zur Gründerzit verbreitet gsi sin. Ganz unte isch s Moto vo de Stadt "Industry and Liberality". Es isch im Alltag vum Logo ersetzt worde.

S Logo isch 1972 entworfe worde. E zeigt uff eme wyse Grund e blau-wysi Zig-Zack Linie, wo für d vier Welland Kanäl stönn, un e griene Pfiil, wo für s Ackerland stoot.

D Fahn isch e grien-wys-grieni Trikolore, mit em Wappe im wyse Fäld. S Grien stoot für s fruchtbari Ackerland.

S Stadtbliemli isch d Chrysanthemen.

D Verwaltigsstruktur vo St. Catharines isch die vumene "Council-Manager Government". Des heisst, dass für d Legislative e gwäälte Root verantwortlig isch, di täägliche Regierigsgschäft un Umsetzig vo de Gsetzt aber vumene "Chief Administrative Officer" wargno werde. De wird vum Root ernannt, un isch also de mächtigscht Aagstellte vo de Verwaltig. De Root bestoot uss zwölf Mitgliider, je zwei für eine vo de seggs "Wards", de Waalchreis vo de Stadt. D Wards sin Merritton, St. Andrew's, St. George's, St. Patrick's, Grantham un Port Dalhousie.

De Bürgermeischter wird vo de Gsamtbevölcherig gwäält. Er het vorallem d Roll vum Vorsitzende vo de Rootsitzige. D Rööt nääme ihri Uffgabe numme Teilzit waar, was für e Stadt vo de gröössi vo St. Catharines änder e Ussnaam isch. Numme de Bürgermeischter het e Vollzitposition. D Rootsitzige finde öffentlich statt.

D Waale zum Root sin im Oktober (syt 2009) oder November. Bis 2006 sin alli drüü Joor Waale gsi. Syt däm isch d Amtsperiode vier Joor. D näägschti Waal isch im Oktober 2014.

Bürgermeischter vo St. Catharines:
St. Catharines wird im Regionalroot vo de Niagara Region vo seggs Rööt repräsentiert. E Bsunderheit vo de Niagara Region isch, dass d Regionalrööt nit glychzitig imene Stadtroot sitze. St. Catharines het eis vo de niidrigschti Bürger/Representante-Verhältnis vo ganz Ontario. Uff ei Repräsentant chömme numme 7.000 Lüt. Zum Verglych het d Stadt Oshawa, wo öbe glych gross isch, e Verhältnis vo eim Repräsentant für 13.500 Lüt un e Grossstadt wie Toronto sogar vo 55.000 Lüt. Plän vonere Reform vum Stadt – un Regionalroot lehnt dr Root ab.

St. Catharines wird bi Provinz- un Bundeswaale vo zwee Wahlchreis repräsentiert. E Grossdeil vo de Stadt ghört zum Wahlchreis St. Catharines, chlyni Stugg am Südrand vo dr Stadt au zum Wahlchreis Welland.

Uff de Provinzebeni werde z St. Catharines vilmool politisch sehr aktivi Verträter gwäält. Zur Zit isch es de Jim Bradley vo de Liberale, wo de Provinz-Waalchreis St. Catharines repräsentiert. De Waalchreis Welland wird vum Peter Kormos, vo de NDP repräsentiert.

Uff de Bundesebeni wird de Waalchreis St. Catharines syt 2006 vum Konservative Rick Dykstra repräsentiert. De Süde vo de Stadt wird als Deil vum Waalchreis Welland vum Malcolm Allen, vo de NDP repräsentiert.

D Stadt St. Catharines het mit mehreri soziali un wirtschaftlichi Problem z kämpfe, wo mit em Niidergang vo de Industri zämmehänge. Mit enere Arbetlosigkeit vo 10,8% (Stand Dez. 2009) isch St. Catharines über em nationale Durchschnitt vo 8,5% (Stand Dez. 2009).

E wytres Problem sin wildi Müllablagerige, wo sich zitewys sogar im Stadtzentrum ufftürmt hen. Wäge de vile wilde Mülldeponie un Vandalismus isch St. Catharines im Joor 2005 vo de zweitgröösti Tagezitig vo Kanada, de „Globe and Mail“ als "Garbage City" bezeichnet worde, e Wortspiil mit em Spitzname „Garden City“. So isch au kommentiert worde dass „di sicherschte Jobs in de Stadt sin die vo Droge-Dealer, Prostituierte un de Horde vo Sozialarbeiter wo versueche ihne z helfe“.

Usserdäm isch St. Catharines eini vo de Städt mit am meischte Fettleibigkeit in ganz Kanada. 2001 sin luut em kanadische Statistikbüro 57,3% vo de Ywohner extrem Übergwichtig gsi. In de Medie isch d Stadt wäge däm zum Deil als „di fetteschti Stadt vo Kanada“ beschrybe worde. Im Joor 2008 isch de Prozentsatz uff 69,3% aagstige gsi. Wyl d Fettleibigkeit in andri Städt no mee gstiige isch (Hamilton mit 74,3%, Kingston mit 70,1% un St. John's mit 70%), isch St. Catharines inzwüsche nümmi uff Platz eis.

St. Catharines het ei Partnerstadt, Port of Spain z Trinidad un Tabago. Die Partnerschaft bestoot syt Oktober 1968.

St. Catharines het e öffentlichs Verchehrsüschtem, wo Buslinie in dr ganzi Stadt un in dr Nochbarstadt Thorold betrybt. S'verchehre 24 Buslinie dagsüber un z'Obig un em Wucheend 16i. Usserdem fahre vo dr Brock-Universität us Büs in d'Nochbarstädt Welland un Niagara Falls. Ywohner vo mangi Stadtteil bschwere sich allerdings über schlechti Aschlüss a s'Busnetz. Usserdem sin mangi Büs üsserscht alt un nümm im beschte Zustand. Dr Busterminal stoht in dr Stadtmitti; vo dört us fahre usser de Stadtbüs au Greyhound- un Coach Canada-Büs uf Toronto, New York un Städt in dr Umgebig.

St. Catharines het au e Bahnhof vo de chanadischi Ysebahngsellschafte VIA Rail un Amtrak. Züg fahre uf Toronto un New York Stadt.

D'wichtigschti Strosse zu un vo St. Catharines eweg sin d'Autobahne "Queen Elizabeth Way" (vo Oschte nooch Weschte) un "Highway 406" (vo Norde nooch Süde).

St. Catharines isch d'erschti Stadt uf dr Wält gsi mitenere Elektrischi Tram. D'Linie isch z'erscht zwüsche dr Stadt un em Stadtteil Merritton gfahre un spöter au uf Port Dalhousie un Thorold. S'Trämli isch in de 60er stillgleit wore un d'Linie in Pfäd un Parks umgwandelt worre.

Bi de kanadischi Volchszäälig vo 2006 hen 131.989 Mänsche z St. Catharines gläbt. Des isch e Waggstum vo 2,2% im Verglych zue 2001 gsi, wo d Stadt 129.170 Ywohner gha het. S Durchschnittsalter isch 41,7 Joor gsi; des isch lycht über em kanadische Durchschnittsalter vo 39,5 Joor. S Durchschnittsykomme isch im Joor 2005 50.497 kanadischi Dollar im Joor gsi; de Provinzdurchschnitt isch im Verglych $60.455 gsi. Öbe 18% hen en Universitätsabschluss gha, chnapp 29% e sunschtigi post-sekundäri Ussbildig. Öbe 20% vo de über 24-Jäärige hen kei Schuelabschluss gha.

St. Catharines isch primär änglischsproochig. Französisch isch au kei Amtsprooch vo de Stadtverwaltig; des isch z Ontario numme in gwüssi Gmeine mit enere grössre frankokanadische Minderheit de Fall. Numme in de Büros vo de Bundesverwaltig, wo sich in de Stadt befinde, het mer e Rächt druff, uff Französisch bedient z werde. In de Nochbarstadt Welland läbt allerdings eini vo de gröschte frankokanadische Gruppe vo ganz Ontario.

Im Joor 2006 hen 102.280 Lüt ihri Muettersprooch als Änglisch aagee. Französisch isch d Muettersprooch vo 2.975 Lüt gsi; 24.555 hen e andri Sprooch gschwätzt. Insgsamt isch Französisch vo 9.370 Lüt gschwätzt worde, also chnapp 7%. D Ywandrer (mit kanadischem Pass) hen 27.405 ussgmacht; 7.000 sin Ussländer (kei kanadischi Staatsbürger) gsi. D Sprooche vo de Ywander hen vorallem im Stadtdeil Facer e öffentlichs Profil, wo d Gschäft mangmool Schilder uff Ukrainisch oder Polnisch hen.

Di wichtigschte ethnische Abstammige vo de Bevölcherig sin nooch de Volchszäälig vo 2006 so (öbe d Hälfti hen Mehrfachantworte gee):

Als Kanadier hen sich 29.685 bezeichnet. Was mer bi so Statistike in Kanada aber wisse muess, isch dass ethnischi Identität vilmool numme heisst, dass mer sich no errinret dass z. B. en Grossvater uss däm un däm Land cho isch.

Di verschidni Kulture un Ethnie sin s Thema vum jäärliche "Folk Arts Festival", wo alli Kulturverein Veraastaltige mache. Zue de Verein wo d Bruuch vo de Ywandrer pflege ghöre zum Byspil de Club Roma (Italiener), de Club the Netherlands (Niiderländer), d Canadian Polish Society (Pole), de Club Heidelberg (Dütschi), oder de Club la Salle (Franko-Ontarier).

Mit 81% sin d Mehrheit vo de Ywohner Chrischte. Proteschtante sin mit 42,9% d grööschti Gruppe, deno Katholike mit 34,2% un chlynri Gruppe vo Orthodoxe un sunschtigi Freichilche. Usserdäm sin 1,5% Muslimisch, 0,5% Jüdisch un 0,5% Buddhischte gsi. Die reschtlichi 16,5% hen e andri, oder kei Religion aagee.

Dr wichtigschti Induschtrizweig vo St. Catharines sin Fabrike, vor allem Autofabrike; allerdings isch dä Zweig in de letschti Johr uf Choschte vum Dienschtleischtigsektor gschrumpft. Usserdem isch St. Catharines eini vo de wichtigschti Kommunikationsverbindige zwüsche Chanada un de USA.

D'Arbeitslosigkeit isch 6,5%; s'Durchschnittsykomme $ 30.997. D'fümf gröschti Arbeitgeber sin:

In de ältere Stadtdeil vo St. Catharines finde sich Gebäude uss de Mitti vum 19. Joorhundert un ussem Zitalter vo de Industrialisierig, wo historische Wärt hen. Durch s Downtown fiert de "Heritage Corridor", wo mit Schilder alli historischi Bauwercher beschrybe sin. Bsunders uff de Yates Street un d Queen Street finde sich vili Hüüser uss de Viktorianische Era. Uff de Queen Street isch s alti Gericht vum Lincoln Country, wo 1848 noochem Vorbild vum Roothuus vo Perugia z Italie baut worde isch. Es isch e Byspil für d Georgianischi Architektur. En grosse Deil vo de Inneyrichtig isch erhalte, un hüt wird es als Konzertsaal bruucht.

D Salem Chapel vo de British Methodist Episcopal Church uff de Geneva Street, isch im Joor 1855 baut worde. D Chilch isch ursprüngli vo ehemooligi Sklave, wo uss em Süde vo de USA gflohe gsi sin, gründet worde.

S "Welland House Hotel" isch eis vo de wenige Hüüser uss dr Zit, wo St. Catharines e Kurort gsi isch. Hüt beherbergt s Huus e Studentewohnheim un de Radiosänder vo de Brock Universität.

Im Stadtdeil Merritton isch s alti Roothuus erhalte. Es isch 1879 baut worde un isch bis 1960 de Sitz vo de Stadtverwaltig vo Merritton gsi. In de Nööchi findet sich e Denkmool für die Bürger vo Merritton, wo als Soldate für s britischi Empire gfalle sin.
De alti Chern vum Stadtdeil Port Dalhousie am Ontario See isch als e "Heritage Conservation District" deklariert. S historischi Viirtel stammt zumene grosse Deil ussem spööte 19. un friene 20. Joorhundert, un gruppiert sich um d Lakeport Road, Lock Street un Hogan's Alley. Zue de historische Bauwercher ghört zum Byspil d Port Mansion, wo 1860 baut worde isch un friener e Hotel gsi isch. Hüt befindet sich derte e Bar. Usserdäm befindet sich z Port Dalhousie eis vo de älteschte Gfängniss vo Kanada. Es isch 1845 baut worde un isch glychzitig mit unter 4 Quadratmeter, eis vo de chlynscht vum Land (es wird nümm als Gfängniss ygsetzt). Architektonisch sehenswärt isch au de Lüüchturm, wo aber nit zuegänglig isch. Es isch einer vo numme vier acht-eckigi Lüüchturm aa de Grosse See, un isch 1898 baut worde un bis 1988 in Betrieb gsi.

Syt 2004 plant e Unternääme, en grosse Deil vum Stadtchern vo Port Dalhousie abzrysse, un aa dere Stell e Hochhuus z baue. Es het am Aafang sölle 326 Fuess (öbe 100 m) hoch sy, des isch spööter uff 207 Fuess (öbe 63m) abegsetzt worde. Des Projäkt isch vo Aafang aa uff starche Wiiderstand vo de Ywohner gstoosse, wo meine, das mit däm Bau de architektonisch Charakter vo Port Dalhousie zerstört wird. Im Februar 2010 isch de Bau entgültig bewilligt worde, einewäg isch no nit klar ob un wenn de Port Tower baut wird.

In mehreri Musee isch d Gschicht vo de Stadt dokumentiert. S "St. Catharines Museum" isch s Stadtmuseum, un lait aa einer vo de Schleuse vum Welland Kanal. Es het Usstellige über d Gschicht vo St. Catharines un em Welland Kanal. Bsuecher chönne vonere Platform uss d Schiff beobachte wo durch de Kanal dure faare.

Zum Stadtmuseum ghört au d "Ontario Lacrosse Hall of Fame & Museum". Dört wird über s Lacrosse, eini vo de Nationsportarte vo Kanada, berichtet.

Am Bruce Trail befindet sich s "Morningstar Mill and Mountain Mills Museum", e Mühli wo über 130 Joor alt isch. Es isch eini vo de älteschte Mühle vo Kanada un wird hüt no mit Wasserchraft aatrybe.

D'Stadt het e umfangrychs Netzwerk vo Pfäd, mitenere Längi vo über 90 Kilometer. Zwee Pfäd vo 9 bzw. 11 km füehre am hütige un aa früheri Welland Chanäl vorbi. Usserdem führt dr Bruce Trail (dr älteschti un längschti Wanderweg vo Chanada) durch St. Catharines.

Dr "Montebello Park" isch 1887 vum Frederick Law Olmsted entworfe worre un ghört zum historischi Erbe vo Ontario.

Z St. Catharines befindet sich s grööschti Ychaufszentrum vo de Niagara Region, s "Pen Centre". Es isch 1958 eröffnet worde un zitewys s viertgrööschti Ychaufszentrum vo Kanada gsi. Es het über 180 Gschäft. D "Fairview Mall" isch mit 60 Gschäft s zweitgrööschti Ychaufszentrum vo de Stadt.

In de historische Stadtviertel, "Downtown"-St. Catharines un Port Dalhousie, finde sich chlyneri Gschäft. Downtown isch au de Märt vo St. Catharines, de "Farmers' Market". Es isch eine vo de älteschte Märkt vo Ontario un goot uff s früeni 19. Joorhundert zrugg. Gnau wie vor übereme Joorhundert wird de Märkt jede Zischtig, Dunschtig un Samschtig abghalte.

Fümf Zitige erschyne z'St. Catharines: dr "St. Catharines Standard", d' "The Niagara News – St. Catharines Edition", d' "Niagara This Week", dr "Pulse Niagara" un d' "Local Sports Report". Usserdem d' "Brock Press", d'Schüelerzitig vur Brock Universität.

St. Catharines het fümf verschidni Radiosänder.

St. Catharines het kei eignene Fernsehsänder, Statione us Toronto, Hamilton un Buffalo chönnet aber empfange werre. 2003 isch dr Aatrag gschtellt worre e Regionalsänder, "TV Niagara" z'gründe. E Sendeerlaubnis isch aber nüt erteilt worre.








</doc>
<doc id="6923" url="https://als.wikipedia.org/wiki?curid=6923" title="Simon Marius">
Simon Marius

Dr Simon Marius (latinisiert vu Mayr, * 10. Jänner 1573 in Gunzehuse/Bayern; † 26. Dezember 1624 in Ansbe) isch e dytsche Astronom sowie Schüeler vum Tycho Brahe un vum Johannes Kepler gsi.

Er het 1610 uabhängig vum Galileo Galilei ebefalls die vier große Mönd vum Jupiter entdeckt. Trotzeme Prioritätsstritt het er später vorgschlage, si "Galileischi Mönd" z'nenne. Galilei het si noch dr Familie Medici benenne welle. Si hän später die vum Marius vorgschlagene Nämme Io, Europa, Ganymed un Kallisto erhalde. Ihr Entdeckig isch e Sensation gsi, wil si wie e Sunnesystem im Chleine ussähne, un het d'Dursetzig vum heliozentrische Weltbild gegenyberem traditionelle, geozentrische igleitet.

Dr Marius het usserdem - ebefalls uabhängig vu andere Astronome - d'Sunneflecke sowie anno 1612 au dr Andromedanäbel (Messier-Nummere M31), die üsrer Sunne nächstligend gross Galaxi, entdeckt. Dass si e Sternsystem wie üseri Milchstross isch, het aber erst anno 1923 dr Edwin Hubble am 2,5 Meter-Teleskop vum Mount-Wilson-Observatorium noochwiise chänne. Im frie Aug erschint si als winzigs Wölkli, wo vuneme Stern 5. Grössi chum z'underschiide isch.

Nooch ihm isch au s "Simon-Marius Gymnasium" in sinere Burtsstadt Gunzehuse benennt.





</doc>
<doc id="6924" url="https://als.wikipedia.org/wiki?curid=6924" title="Galileo Galilei">
Galileo Galilei

De Galileo Galilei [] (* 15. Februar 1564 z Pisa; † 8. Jänner 1642 z Arcetri bi Florenz) isch e italienische Mathematiker, Physiker un Astronom gsi, wo bahnbrechendi Entdeckige uf mehrere Biet vu de Naturwisseschafte gmacht het. Er isch de Begründer vu de Experimentalphysik, wu de technisch Fortschritt druf beroiht.

Nooch em Galilei bnennt sin:


De Galileo Galilei het us ere verarmte Florentiner Patrizierfamilie gstammt. Si Familiezwiig het de Namme vume bedütede Vorfahre agnu, vum Arzt Galileo Bonaiuti (15. Johrhundert). Im Galilei si Vadder Vincenzo isch Duechhändler, Musiker un Musiktheoretiker gsi un het als soniger mathematischi Chenntniss un Interesse gha; er het de Zämmehang zwische Saitespannig un Tonhöchi undersuecht un debi die viilliicht erst nitlinear Beziehig vu de Physik entdeckt. Es isch wohrschinlich, dass de jung Galileo nit bloß systematisch-experimentelli Undersuechige in Kombination mit streng mathematischer Formuleerig vu sinem Vadder glernt het, sundern au de Widerwille, uraldi Autoritäte kritiklos z'akzepteere.

De Galilei isch als Novize ime Chloster erzoge worre un het e Neigig zeigt, in de Benediktiner-Orde iztrette, isch aber vu sinem Vadder (ageblich?) wäge ere Augeentzündig heimgholt un deno zum Medizin-Studium uf Pisa gschickt worre (1580). Viil später het er gsait, er häb mit em Gedanke gspilt, Moler z'werre; au isch er e anerkännt guete Lutespiiler gsii. Noch veer Johr het er si Studium abbroche und isch uf Florenz gange um bim Ostilio Ricci, eme Glehrte us de Schuel vum Niccolò Tartaglia, Mathematik z'studeere. Er het si Läbensunderhald mit Privatunderricht bestritte, sich mit agwendeter Mathematik, Mechanik un Hydraulik beschäftigt, un agfange, in de bildete Chreis vu de Stadt mit Vorträg un Manuskripte uf sich ufmerchsam z'mache. Vor de Accademia Fiorentina het er mit eme geometrisch-philologische Referat iber d'Topographie vum Dante sinere Hölle glänzt ("Due lezioni all'Accademia fiorentina circa la figura, sito e grandezza dell'Inferno di Dante", 1588). 1585/86 het er ersti Ergebniss zu de Schweri vu feste Körper vereffetlicht ("Theoremata circa centrum gravitatis solidorum") un e antiks Problem (Heron) dur Konstruktion vu ere hydrostatische Woog fer d'Bestimmig vum spezifische Gwicht gleest ("La bilancetta", Manuskript).

Anno 1589 het er e Stell als Lektor fer Mathematik an de Universität Pisa erhalde. De Lohn het chum zum Iberläbe glängt; denno isch es im Galilei glunge, vorzüglichi Instrument z'baue un z'verchaufe. Au het er e Thermometer entwicklet, wo allerdings no arg ugnau garbeitet het. Er het d'Pendelbewegig undersuecht un gfunde, dass d'Periode nit vu de Uslenkig oder em Gwiicht vum Pendel abhängt. Bis in sini letzte Läbensjohr het ihn s'Problem beschäftigt, wie mer sälli Entdeckig fer d'Konstruktion vu ere Pendeluhr nutze chönnt. 

Fer d'Undersuechig vu de Fallgsetz (usgehend vu de Pendelbewegig) het de Galilei als Versuechsaornig die schief Ebeni mit Chugle us verschiidene Materialien igfüehrt. Sälli geniale Idee het's erstmols erlaubt, d'Gschwindigkait vu de - langsam arollende - Chugle z'messe. So het er d'Beschlünigig entdeckt und d'Datsach, dass sälli ebbis vu de Gschwindigkait völlig verschides isch. Säll wiiderum het sich am beste in de Formlesprooch vu de Mathematik darstelle lo. (Im Galilei si Schüeler un erster Biograph Vincenzo Viviani het d'Behauptig in d'Welt gsetzt, de Galilei häb in Pisa au Fallversuech vum Schiefe Turm undernu; in im Galilei sinene Schrifte un Manuskripte findet sich aber kei Hiwiis uf sonigi Versuech, wo mangels hiriichend gnaue Uhre quantitativ nit uswertbar gsi wäre. Devu z'underschiide isch s'Turmargument als Gedankeexperiment, wo de Galilei in sinem Hauptwerch "Dialogo" sehr wohl selber druf igot.)

De Galilei het d'Ergebniss vu sinene mechanische Undersuechige ime Manuskript zämmegfasst, wo hüt als "De motu antiquiora" ziteert wird un erst 1890 (?) druckt worre isch. Dodrin enthaldeni Agriff uf Aristoteles sin vu sinene konservative Kollege in Pisa ufründlich ufgnu worre un solle dezue gfiehrt ha, dass im Galilei si Stelle 1592 nit verlängeret worre isch.

Im Galilei si materielli Situation isch dodur verschärft worre, dass 1591 si Vadder gstorbe isch. Er het no fer si Mueder, fer dri jüngeri Gschwister un fer d'Mitgift vu sinere äldere Schwester sorge müesse.

S isch in ere guete Protektion z verdanke, dass de Galilei 1592 uf de Lehrstuehl fer Mathematik in Padua bruefe worre isch, wu sich au de Giordano Bruno Hoffnige druf gmacht gha het. In Padua, wu zue de riiche un liberale Republik Venedig ghert het, isch de Galilei 18 Johr lang bliibe. Sälli Zitt soll er später die glücklichst vu sinem Läbe gnennt ha.

Obwohl si Stell wesentlich besser doteert gsi isch wie die vorig z'Pisa, het de Galilei si Salär ufbesseret, indem er näbe sine akademische Vorläsige vornähme Schüeler Privatunderricht erdailt het, dorunder zwai spätere Kardinäl. Ferner het de Galilei ab 1597 ä "Proportionszirkel" vertriibe – Vorläufer vum Rechenschieber, wo "Compasso" gnennt worre isch - vu dem het er d Konstruktion erheblich verbesseret gha un fer d Fertigig het er ä aigene Mechaniker bschäftigt. Beraits in dem Jahr het er ime Brief an de Johannes Kepler dütlich z'erchenne gä, was er vum heliozentrische Weltsystem ghalde het: "…unser Lehrer Kopernikus, wo verlacht worre isch".

Die Supernova vu 1604, wo hüt nooch em Kepler bnannt isch, het ihn zu drei öffentliche Vorträg veralosst, wun er die aristotelische Astronomi un Naturephilosophi drin agriffe het. Us de Datsach, dass kai Parallaxe het festgstellt werre chänne, het de Galilei (wie beraits 1572 de Tycho Brahe) gschlosse, dass de nöi Stern witt vu der Erde entfernt si müesst, sich also in de Fixsternsphäri befänd. Nooch herrschender Lehre isch sälli fer uveränderlich gehalde worre - ä witters Argument gege d'Anschauige vu de „Peripatetiker“, wie mer d'Aristoteles-Schüeler gnennt het. Sini Undersuechige zue de Bewegigsgsetze het er au in sälle Johr fortgsetzt.

1609 het de Galilei vum im Johr devor in Holland vum Jan Lippershey erfundene Fernrohr erfahre. Er het us chäufliche Linse ä Gerät mit ugfähr veerfacher Vergrößerig baue, drno glärt selber Linse z'schliffe, un het bald ä acht- bis nünfachi, in spätere Johre bis zue 33fachi Vergrößerig erraicht. De Galilei het si Instrument - si militärische Nutze isch uf de Hand gläge (es het im Gegesatz zum Kepler'sche Fernrohr ä ufrechtstoendi Abbildig gliferet) - de venezianische Regeerig, de Signoria, vorgstellt, was ä diefe Idruck gmacht het und het ihre s'(völlig illusorisch) allainig Rächt fer d'Herstellig vu sonige Instrument iberloh, worufhi si Ghalt verdrifacht [nooch andere Quelle verdopplet] worre isch. Im Gesesatz zue de Darstellig im Drama vom Brecht het de Galilei d'Grundidee vum Teleskops wohl nit als si aigeni Erfindig ausgä; ä Ghaltskürzig [-suspension ?] im folgende Johr dütet aber a, dass sich d'Signoria durus hinders Leecht gfüehrt gfüehlt het.

Als ain vu de erste Mensche het de Galilei ä Fernrohr fer d'Himmelsbeobachtung gnutzt. Säll het ä Revolution in de Erforschig vu de Himmelskörper bedütet, denn bis dertna sin d'Mensche uf Beobachtige mit em bloße Aug agwiise gsi. Mit ihm het d'Teleskop-Astronomi agfange. Er het festgstellt, dass d'Oberflächi vum Mond rauh un unebe isch, mit Erhebige un Chlüfte. Er het erchennt, dass de dunkel Dail vu de Mondoberflächi u de Erde ufghellt wird ("Erdschin"). Er het witter festgstellt, dass d'Planete - im Gegesatz zue de Fixsterne - als Schiibe z'sähe sin un het die vier grösste Monde vum Jupiter entdeckt. Er het si in Vorbraitig vu sinem Wexel an de Medici-Hof die "Mediceische Gstirne" gnennt. Hüt werre si - usgrechnet uf ä Vorschlag vum Simon Marius, wo si etwa zittglich au entdeckt het - als die "Galileische Mond" bezaichnet. Er het beobachtet, dass d'Milchstroß nit ä näbligs Gebilde isch (wie's im bloße Aug vorchummt), sundern us uzellige ainzelne Sterne bestot. Sälli Entdeckige (si schließe e Fäderzaichnig vu de Mooberflächi vu ihm selbet ii), veröffentlicht im "Sidereus Nuncius" (Sternebott) vu 1610, hän de Galilei uf ai Schlag berüehmt gmacht. De "Sidereus Nuncius" isch innerhalb vu wänige Däg vergriffe gsi.

Im Herbst 1610 het de Großherzog vu de Toskana, Cosimo II. (si ehemolige Schüeler), de Galilei zum Hofmathematiker un -philosoph und zum Erste Mathematikprofessor in Pisa - ohni jedi Lehrverpflichtig: ernennt. Er het volli Freihait kriegt, sich ganz de Forschig z' widme. 

Spätistens bi de Umsidlig nooch Florenz het sich de Galilei vu de Marina Gamba, sineri Hushälteri, wun er dri Chinder gha het vun ere, trennt: d Virginia (Ordensnamme Maria Celeste, 1600-1634), d Livia (Ordensnamme Arcangela, 1601-1659) un de Vincenzio (1606-1669). Mit Hilf vum ä Bwunderer, de Kardinal Maffeo Barberini (später Papst Urban VIII.), het de Galilei sini Döchter noch vor Erraiche vum Mindistalder ime Chloster underbroocht - si hätte als uehelichi Chinder chum Ussichte uf ä standesgemäßi Hirot gha. De Suhn isch 1613 zue sinem Vadder nooch Florenz gschickt worre, nochdem Marina Gamba ä Ma nammes Giovanni Bartoluzzi ghirotet gha het; Galilei het ihn später legitimeert.

Galilei het sini astronomische Beobachtige furtgsetzt un gfunde, dass de Planet Venus Phase wie de Mond het. Des het aber bloß bedüte chänne, dass d'Venus zittwiis jensits vu de Sunne, zue andere Zitte aber zwische Sunne un Erde stot. Doriber het er mit de römische Jesuite um de Christoph Clavius (mit dem het er beraits 1587 ä kontroversi Diskussion gfüehrt gha) Schriftverkehr gfüehrt. Selli hän nämlich d'Phasegstalt vu de Venus braits uabhängig vu ihm entdeckt gha. Iber die kosmologische Konsequenze - s'Ptolemäisch Weltbild isch nimmi länger haldbar gsi - sin sich d'Mathematiker un Astronome vu de Gsellschaft Jesu meh oder wäniger im Chlare gsi.

In sinere Begeisterig iber sini wisseschaftliche Erchenntniss het er in sinere Werchstatt gfertigti Fernrohr an Fründ un anderi Wisseschaftler gschickt. Aber es hän bloss wänigi Exemplare s'gwünscht Uflösigsvermöge erreicht. So het's gschähe chänne, dass menki d'Jupitermönd etc. nit hän erchenne chänne un ihm Tüschigsabsichte understellt hän. Anno 1611 het dr Galilei Rom bsuecht, isch fer sini Entdeckige hoch gehrt worre un het dur si Teleskop sinene Fründe - drunter au Jesuite - uverzüglich "le cose nuove del cielo" (die nöientdeckte Gegeständ am Himmel) zuegänglich gmacht: dr Jupiter mit sinene vier Begleiter, dr gebirgig, zerklüftet Mo, die „ghörnt“ (d. h. sichelförmig) Venus und dr „drifach“ Saturn. Er isch zum sexte Mitglid vu dr Accademia dei Lincei ernennt worre; sälli Ehr isch ihm so wichtig gsi, dass er sich ab dert "Galileo Galilei Linceo" gnennt het.
Bi dem Ufenthalt het er e Audienz bim Papst Paul V. gha un er het si alde Bewunderer Maffeo Barberini troffe. E Johr später isch dr Barberini debi gsi, wie dr Galileo ä witteri uhaltbari Behauptig vum Aristoteles mit eme simple, aber iberzügende Experiment widerlegt het: Iis schwimmt uf Wasser nit deswäge, wil es (zwar schwerer, aber) flach isch, sundern wil's liichter isch. 

D'Entdeckig vu dr Sunneflecke het ihn in e Usenandersetzig mitem Jesuite Christoph Scheiner verwicklet: mer het sich sowohl um d'Priorität als au um d'Dütig gstritte. Um d'Vollchummeheit vu dr Sunne z'rette, het dr Scheiner agnu, dass d'Flecke Satellite seie, wogege dr Galilei d'Beobachtig agfüehrt het, dass Sunneflecke entsten un vergen ("Lettere solari", 1613, erstmols nit in latinischer Sproch, sundern im Volgare, dr Umgangssproch vu de Toskana, verfasst).

Fer dr Galilei isch's offesichtlich gsi, dass sini astronomische Beobachtige s'heliozentrisch Weltbild vum Nikolaus Kopernikus gstützt hän, aber kei zwingende Bewiis gliferet hän: sämtlichi Beobachtige (etwa d'Venus-Phase) sin au mit em Modell vum Tycho Brahe kompatibel gsi, wo sich Sunne un Mond um d'Erde, die übrige Planete aber um d'Sunne drille. (Datsächlich isch es erscht de James Bradley anno 1729 mit dr stellare Aberration glunge, d'Eigebewegig vu dr Erde gegeniber dr Fixsternsphäri noochzwiise.) Dr Galilei het sich bi dr Interpretation vu sinene astronomische Beobachtige zuenächst zruckghalde. Gege s'Kopernikanisch System hän immerhi Bibelstelle gsproche, us dene uf e Eigebewegig vu dr Sunne het gschlosse werre müesse (am wichtigste d'Stell, wo dr Josua dr Sunne befiihlt, stillz'sto [Jos. 10, 12]). Aber ihm isch - wohl scho in sinere Zitt in Pisa - dr Danke chu, d'"Umschwüng" (revolutiones) vu dr Erde um ihri Ax un um d'Sunne srie d'Ursach fer d' Gezitte: d'Gwässer däte debi beschlünigt un hi- un herbeweggt werre. Domit het er glaubt, r Bewiis fer s'kopernikanisch Weltbild in dr Händ z'ha (erst dr Newton het zeigt, dass nit d' Zentrifugalchraft, sundern d'Aziegigschräft vu dr Masse vum Mo un dr Sunne fer Ebbe un Flut ursächlich sin).

Kontroversi Diskussione am Florentiner Hof hän dr Galilei no doch veralosst, z'erchläre, dass e mit em Kopernikanische System verträglichi Bibeluslegig möglich sei (Brief an sin Schüeler un Noochfolger in Pisa, Benedetto Castelli, 21. Dezember 1613 Originaltext; Brief an d' Großherzogi-Mueder Christine vu Lothringe, 1615 Originaltext, aber erst 1636 veröffentlicht). Dr Brief an dr Castelli isch in fählerhafter Abschrift dr Inquisition zuegspilt worre, was Galilei veralosst het, e korrekti Abschrift hindenochz'sende un "in persona" nooch Rom z'reise, um sin Standpunkt z'verträtte.

Im März 1614 isch es im Galilei glunge, s'spezifisch Gwicht vu dr Luft als e 660stel vum Gwicht vum Wasser z'bestimme - herrschendi Meinig isch bis zue dem Zittpunkt gsi, dass Luft keinerlai Gwicht het. Des isch e witteri Widerlegig vu ere aristotelische Aschauig gsi. In dere Zitt isch er hüfig als Guetachter fer dr Grossherzog in technisch-physikalische Froge dätig gsi; als Forscher het er sich insbesunder mit Hydrodynamik, Liechtbrechig in Glas un Wasser sowie Mechanik (Beschlünigig) bschäftigt.
In dr Johre 1610-1614 het er sich hüfig uf em Landguet vu sinem Fründ Salviati ufghalde, um si sitt Johre agschlageni Gsundhrit wiiderherz'stelle.

Anno 1615 het dr Kleriker Paolo Antonio Foscarini (ca. 1565-1616) e Buech veröffentlicht, wo het bewiise solle, dass die Kopernikanisch Astronomi nit dr Hailige Schrift widerspreche dät. Dorufhi het die Römisch Inquisition nooch Vorarbet vum bedütende Chilchelehrer Kardinal Robert Bellarmin e Undersuechigsverfahre eröffnet. 1616 isch im Foscarini si Buech bannt worre. Zuegliich sin einigi nit-theologische Schrifte iber Kopernikanischi Astronomi, dorunder au e Werch vum Johannes Kepler, uf dr Index gsetzt worre. S'Hauptwerch vum Kopernikus, "De Revolutionibus Orbium Coelestium", in sinem Dodesjohr 1543 erschiine, isch nit verbotte worre, sundern „suspendiert“: es het forta bis 1822 im Iflussbereich vu dr Römische Inquisition bloss noch in Bearbeitige erschiine düerfe, wo betont hän, dass s'heliozentrisch System e blosses mathematischs Modell sei.

An sällem Verfahre (es isch kei Inquisitionsprozess gsi) isch dr Galilei offiziell nit bedeiligt gsi. Si Haldig isch aber e offes Gheimnis gsi, au wenn s'Schriibe an d'Grossherzogi-Mueder (no) nit veröffentlicht gsi isch. Wänigi Däg nooch dr förmliche Index-Beschlussfassig het dr Bellarmin an dr Galilei e Brief gschriibe mit dr Versicherig, Galilei häb keinere Lehr abschwöre müesse; gliichzittig aber het säll Schriibe die noochdrücklich Ermahnig enthalde, s'Kopernikanisch System in keinere Wiis als Datsach z'verteidige, sundern allefalls als Hypothese z'diskutiere. Säller Brief isch im Prozess vu 1632/33 als Bewiis fer im Galilei si Ughorsam zitiert worre. Allerdings het es in dr Akte zwei verschideni Fassige gä, vu dene numme eini korrekt underschriibe un zuegstellt gsi isch, weshalb im 19. und 20. Johrhundert einigi Historiker agnu hän, d'Inquisitionsbehörde häb zuugunste vum Galilei e Bewiis gfälscht. 

Dr Galilei het sich vu dert a in dr Öffetlichkeit mit em Kopernikanische System zruckghalde. Ab 1616 het er sich intensiv mit dr Möglichkeit bschäftigt, d'Bewegige vu dr Jupitermönd als Zittmesser z'nutze, um s' Längegradproblem z'löse (erfolglos). Er het s'Teleskop erstmols in e Mikroskop konvertiert; d'Mikroskopi isch fer ihn aber e Beschäftigig vu nidriger Priorität bliibe.

1623 isch im Galilei si alde Förderer, Kardinal Maffeo Barberini, zum Papst gwählt worre (Urban VIII.). Galilei het ihm sogli si Schrift "Saggiatore" gwidmet, ä Polemik gege de Jesuitepater Orazio Grassi iber d'Kometeerschinige vu 1618/1619, iber atomistischi un methodologischi Froge. In sällem Buech, wo er sit 1620 dra gschafft gha het, het Galilei si berühmt worreni Iberzügig gusseret, d'Philosophi (nooch em Sprochbruch in sällere Ziit isch dodemit d'Naturwisseschaft gmaint) stünd im Buech vu de Natur, un säll Buech sai in mathematischer Sproche gschriibi: ohni Geometri z'beherrsche, verstünd mer kai ainzigs Wort. Sither giltet Galilei als Begründer vu de moderne, mathematisch orienteerte Naturwissenschafte, glichzittig enthaltet säll ä chlari Absag an Alchemi un Astrologi.

Im "Saggiatore" het er d'Komete als erdnochi optischi Effekt (verglichbar mit Phänomene wie de Rägeboge oder s' Nordleecht), dodrin uf ä Theori vum Aristoteles iber Meteor zruckgriffend. Zue de Zitt vu de Kometeerschinige isch Galilei allerdings us gsundhaitliche Gründe nit in de Lag gsi, selber Beobachtige az'stelle. Si empirisch nit fundeerti Polemik gege d'Theori vu de Komete, wo Tycho Brahe un Orazio Grassi vertrette hän, isch als indirekti Vertaidigig vum kopernikanische System z'verstohe, wo nooch de Mainig vu Galilei dur d'Anahm sich nit uf Chraisbahne bewegende Himmelskörper bedroht gsi wär. 

Mit sällere Polemik het Galilei die ald Feindschaft mit manche Jesuite beläbt. Aini vu de Folge isch ä anonymi Azaig vum "Saggiatore" wäge Atomismus un dodemit Verstoß gege die s' Obendmohl betreffende Dogme vum tridentische Konzil. Under Zuehilfenahm vum ä Gefälligkaitsguetachte vu Pater Giovanni Guevara hän d'Gönner vum Galilei im Vatikan sälli Azaig versande. loh. De Wisseschaftshistoriker Pietro Redondi vermuetet deshalb, dass au im Prozess 1633 ä Azeig wäge Atomismus un dodemit häretische Asichte bezüglich vum Obendmohl zuegrundlit, wo aber dur Intervention vu de aigens gschaffene päpstliche Undersuechigskommission uf die wit wäniger brisant Frog vum Kopernikanismus bzw. vum Ughorsam abglenkt worre isch.

1624 isch dr Galilei nooch Rom graist un isch sex Mol vum Barberini-Urban empfange worre, wo ihn ermuetigt het, iber s'Kopernikanisch System z'publiziere, solange er säll als Hypothese behandle dät; dr Brief vum Bellarmin an dr Galilei vu anno 1616 het dr Barberini domols nit chennt. Nooch lange Vorarbite un wiider underbroche dur Krankhete het Galilei 1630 de "Dialogo di Galileo Galilei sopra i due Massimi Sistemi del Mondo Tolemaico e Copernicano" (Dialog iber die zwai wichtigste Weltsysteme, s'Ptolemäisch un s'Kopernikanisch). In sällem Buech het dr Galilei under anderem si Relativitätsprinzip un si Vorschlag fer d'Bestimmig vu de Liechtgschwindigkait erchlärt (die erst präzis Messig vu de Leechtgschwindigkait uf de Erde isch erst 1849 Fizeau glunge.). Als vermaintlich stärchst Argument fer s'Kopernikanisch System het ihm si - irrigi - Theori vu dr Gezitte dient.

Im Mai 1630 isch dr Galilei wiider nooch Rom greist, um bim Urban VIII. un rm Niccolò Riccardi, dem fer d'Zensur verantwortliche Inquisitor, ä chilchlichi Druckerlaubnis (Imprimatur) z'erwirke. Er het au ä vorläufigi Druckerlaubnis erhalde. Zruck in Florenz het Galilei aber us verschidene Gründ entschiide, under anderem wil de Rusgäber (Fürst Cesi, Gründer vu de Accademie dei Lincei) verstorbe war und wäge ere Pestepidemi, sich mit ere Druckerlaubnis dur de Florentiner Inquisitor z'begnüge un s'Werch in Florenz drucke z'lo. Ufgrund vu verschidene Schwirigkaite, usglöst dur Riccardi, het de Druck aber erst im Juli 1631 afange chänne; im Februar 1632 isch de "Dialogo" erschine.

De Zensuruflag, s'Werch mit ere Schlussredi zuegunste vum Ptolemäische System z'beschließe, het dr Galilei gmeint noochz'chu, indem er sälli Red ins Mul vum manifeste Dummkopf "Simplicio" glegt het. Derzue het er dr Fähler begange, sich iber e Lieblingsgedanke vum Barberini-Urban lustig z'mache: dass mer e Theori niemols iber die vu ihr vorhergseite Effekte noochwiise chännt, wil Gott sälli Effekte jederzitt au uf anderem Wäg vorbringe chännt. Dodemit het dr Galilei dr Boge iberspanne un d'Protektion vum Papst verspilt, wo - möglicherwiis au us ussepolitische Gründe - jetz mit voller Härti reagiert het.

Im Juli 1632 het dr Riccardi dr Inquisitor vu Florenz agwiise, er sott d'Verbreitig vum "Dialogo" verhindere. Im September het dr Papst dr Galilei nooch Rom ibstellt. Mit dr Bitte um Ufschub, ärztliche Atteste, Areis un Quarantäne infolg vu dr Pestepidemi isch aber dr ganz Winter vergange. In Rom het dr Galilei in dr Residenz vum toskanische Botschafter gwohnt. Afang April 1633 isch er offiziell vernu worre und het fer 22 Däg e Apartment vu dr Inquisition beziege müesse. Am 30. April het er in ere zweite Ahörig bechennt, in sinem Buech girrt z'ha, un het wiider in di toskanische Botschaft zruckdüerfe. Am 10. Mai het er si schriftlichi Verteidigig, e Bitte um Gnade, igreicht. Am 22. Juni 1633 het dr Prozess stattgfunde. Zuenächst het dr Galilei glügnet, uf d'Dialogform vu sinem Werch verwiisend, s'kopernikanisch System glährt z'ha. Ihm isch dr Bellarminbrief (welli Fassig, isch nit bekannt) vorghalde un er im Unghorsam bschuldigt. Noochdem er sine Fähler abgschwore, si verfluecht un verabschüt gha het, isch er zue läbenslänglicher Haft verurteilt worre un isch somit dr Hirichtig uf em Schitterhufe entchu, wo anno 1600 am Giordano Bruno vollzoge, im Fall vum Galilei aber vu keinere Site agstrebt worre gsi isch. Dass dr Galilei iberhaupt verurdeilt worre isch, isch under de zueständige zehn Kardinäle durus strittig gsi; dri vu ihne (drunter dr Francesco Barberini, dr Neffe vum Papst) hän s'Urdeil nit underschrribe.

Dr Galilei selber het an sinere Iberzügig festghalde. D'Behauptig, dere zuefolg er bim Verlo vum Grichtssaal gmurmlet ha soll, "Eppur si muove" (un si (d'Erde) bewegt sich doch), isch historisch nit belegt un usserst uwohrschinlich; si isch aber scho zue sine Läbzitte verbreitet worre, wie e spanischs Gmälde vu ca. 1643/45 bewiise het. Sälli Wörter sin erstmolig 1757 in dr "Italian Libraries" vu eme Giuseppe Baretti, eme Ahänger vum Galilei, erwähnt worre.

Dr Galilei het zitläbens d'Chreisbahne als zentrale Bestanddeil vum Kopernikanische System agluegt un elliptischi Bahne us sällem Grund abglähnt. Dr Kepler, wo er in Briefkontakt mit gstande isch, het aber mit sinem Modell vu dr Ellipsebahne nämli praktisch alli Ugreimtheite zwische Beobachtig un heliozentrischem Weltbild besitigt. Fer d'Rettig vu sinem Konzept vu dr Chreisbahne het Galileo degege in Chauf gnu, dass es die beobachtet Position vum Planet Mars wesetlich schlechter vorusgsait het wie die komplizierte geozentrische Modelle vum Ptolemaios oder vum Brahe.
Dass Galilei d'Komete zue atmospärische Erschinige uminterpretiert het, wil die alternativ Erklärig vu sich im Sunnesystem umherbewegende Objekte si Weltbild gfährdet hätt, dürft dr Glaubwürdigkait vu sinem Weltmodell ebefalls eher abträglich gsi si.
Bi dr Sunneflecke isch dezue chu, dass d'Sunne nooch 1610 fer fast 40 Johr in e extrems Aktivitätsminimum gfalle isch, in dem es so guet wie keini beobachtbare Sunneflecke meh gä het. D. h. dur sälli Lune vu dr Natur het dr Galilei keini Beleg meh fer sälli Beobachtige lifere chänne.
Usserdem het er in sinem Dialog wohlwiislich bloss die beide Weltsysteme vum Kopernikus un vum Ptolemaios diskutiert, (letzters het er ahand vu dr Venusphase empirisch widerlegt gha), nit aber s'geozentrisch Modell vum Brahe, wo sich mit sine Beobachtige ebefalls vertrage het.

Dr Galilei isch under Arrest gstellt worre. Nooch wänige Wuche (in dr Botschaft vum Herzogtum Toscana z'Rom) isch er in d'Ufsicht vum Erzbischof vu Siena gstellt worre, wo allerdings e glüehende Bewunderer vum Galilei gsi isch un ihn nooch Chräfte understützt het. In Siena het er si diefi Nidergschlageheit iber dr Prozess un si Usgang iberwinde chänne. Nooch fümf Munät (Dezember 1633) het er in si Villa „Gioiella“ in Arcetri zruckchehre düerfe, isch aber under Husarrest bliibe, verbunde mit em Verbot vu jeglicher Lährdätigkait. Wo er wäge eme schmerzhafte Leistebruch um Erlaubnis bittet het, Ärzt in Florenz ufzsueche z'düerfe, isch si Gsuech abglähnt worre mit dr Warnig, witteri sonigi Afroge däte zue sinere Icherkerig füehre. Gmäss em Urdeil het er wuchetlich die siibe Buesspsalme (über dri Johr lang) z' bätte gha (sälli Verpflichtig het - solange si noch gläbt het – si Dochter Suor Celeste ibernu), un sini soziale Kontakt sin starch igschränkt worre. Immerhi isch es ihm gstattet gsi, mit sinene wäniger kontroverse Forschige fortzfahre un sini Döchter im Chloster San Matteo z'bsueche. Sämtlichi Veröffetlichige sin ihm verbotte gsi, aber er het e usdähnte Briefwexel mit Fründe un Glährte im In- un Usland gfüehrt un het später zittwilig Besuecher empfange chänne (dorunder dr Thomas Hobbes un dr John Milton, ab 1641 si ehemolige Schüeler Benedetto Castelli).

Dr Galilei het sitt längerem Problem mit sine Auge gha; 1638 isch er vollständig erblindet – möglicherwiis e Folg vu sine afangs ohni usreichende Schutz undernummene Sunnebeobachtige. Aber er het noch churz vor em völlige Verlust vu sinere Sähchraft d'Libration vum Mond entdeckt. E Gnadegsuech uf Frilossig isch abglähnt worre. Sini letzte Johr het er in sinem Landhus in Arcetri verbrocht.

Ab em Juli 1633 - noch in Siena - het dr Galilei an sinem physikalische Hauptwerch "Discorsi e Dimostrazioni Matematiche intorno a due nuove scienze" gschafft. Obwohl s'Inquisitionsurdeil kei explizits Publikationsverbot enthalde het, het sich e Veröffentlichig im Iflussberiich vu dr katholische Chilche als umöglich rusgstellt. E latinischi Ibersetzig vu dr Discorsi isch 1635 bi Matthias Bernegger in Strossburg erschine, s'italienisch Original 1636 bi Louis Elsevier in Leiden.

Inhaltlich het dr Galilei in dr Discorsi Asätz un Ergebniss us sine früehe Johrr wiider ufgriffe. Die beide "nöie Wisseschafte", wo Galilei dodrin begründet, sin in moderner Sproch Elastizitätsheori un Kinematik. Er het under anderem noochgwiise, dass die bogeförmig Bewegig vum e Gschoss us zwei Komponente bestoht: die horizontal wird vu dr Trägheit bstimmt, die nooch unde grichtet degege vu stetiger Beschlünigig. S'Zämmewirke vu beide füehrt zue ere parabelförmige Fluegbahn.

Im Spotherbst 1641 het dr begabt Evangelista Torricelli si langjährige (sit 1637) Begleiter Vincenzo Viviani als Assistent un Privatsekretär abglöst, doch isch scho chlar gsi, dass dr Galilei nimmi lang z'läbe gha het. Er isch am 8. Jänner 1642 in Arcetri gstorbe. E firlichs Begräbnis ime prunkvolle Grab, wo dr Grossherzog vorgsähe gha het, isch underbunde worre.

Landläufig wird d'Politik vu de Amtschilche im Galileo gegeniber als Usdruck vu ere ihre agäblich inhärente Wisseschafts- un Fortschrittsfaindlichkait verstande. Sälli Sicht chann aber au hinderfrogt werre. Zue im Galilei sinere Zitt isch d'Hierarchi beraits gspalte. D'Iberlägehait vu de neie Wisseschafte isch fer d'Päpst un Kardinäl nit wäniger offesichtlich als fer ihri Gegner gsi. Anderersits hän si, nochdem es ihne grad erst glunge gsi isch, im Champf gege d'Reformation mithilf vu de Dominikaner- un Jesuite ihr Ifluss in Italie wiider z'festige, d'Förderig vu de Wissenschafte in Großbritannie, Holland un Dytschland als fortdauerndi Agriff uf d'Erklärigshohait vu ihre Institutione - vum dekreteerte Consensus patrum - düte müesse. Im Abwehrchampf gege die uffiziegend Ufchlärig hän si sich zue us hütiger Sicht starrsinnigem Beharre uf em Aldherbrochte zwunge gsähne. "Gott begründet de Erdchrais ubeweglich..." (1.Chronik 16,30).

Glichzittig het's scho domols mächtigi chilchlichi Stimme gä, wo sich vu de wörtliche Uslegig vu de Schrift entfernt gha hän un d'Argumentation, Glaube un Wisseschaft saie trennti Sphäre, akzepteert gha hän. Z. B. het de Kardinal Bellarmin, ä bedütende Theologe un zentrali Persönlichkait vu de Kurie un Inquisition, gschriibe, dass mer, "läg ä wirkliche Bewiis fer s'heliozentrisch System vor, bi de Uslegig vu de hailige Schrift in de Dat vorsichtig vorgo" müesst. Dr Galileo het glaubt, mit sinere Gezittetheori iber ä sonige Bewiis z'verfüege. Es schint, dass dr Galilei meh Understützig hätt chriege chänne, wenn si Ufträtte im Klerus gegeniber bloß bschide gnueg gsi wär. Usdruck vu de chilchliche Ambivalenz ihm gegeniber isch die rächt mild Ermahnig vu 1616, dr Galilei sai im "Irrtum vum Glaube" un mög dorum "vu ere Verbraitig vum kopernikanische Weltbild abluege". 

Erst noochdem dr Galilei 1632 mit em "Dialogo" wiider fer s'kopernikanisch Weltbild polemiseert het, un die erste Exemplare au noch an sini erchlärte Gegner (z. B. im Inquisitor Serristori) gschickt het, isch ä formals Verfahre gege ihn eröffnet worre. Au jetzt noch isch s'Klima - verglichen mit andere Ketzerprozesse, wo zue Folter un Schitterhufe gfüehrt hän - fründlich un s'Urdail mild. Noochdem dr Galilei gschwore gha het, "...stets glaubt z'ha, gegewärtig z'glaube un in Zuechumft mit im Gott sinere Hilf glaube z'welle alles des, was die katholisch un apostolisch Chilche fer wohr haldet, predigt un lährt", het er "lediglich" Cherkerhaft erhalde, wo beraits nooch wänige Wuche in Husarrest umgwandlet worre isch.

D'Tragik vu im Galileo sinem Wirke lit dodrin, dass er - als ä zittläbens diefgläubigs Mitglid vu sinere Chilche - de Versuech undernu het, ebesälli Chilche vor eme verhängnisvolle Irrtum z'bewohre. Sini verschidene Ufenthalt in Rom bis anno 1616 hän au de Zweck gha, Männer (wie dr Bellarmin) devu z'iberzüge, dass d'Peripatetiker nit ufählbar gsi sin un die Hailig Schrift nit immer buechstabentrei gläse werre müesst. Au isch het dr Galilei d Iberzügig gha, die wunderbare Werch vum Herr dur Experiment un Logik (früeher oder später) vollständig chläre z'chänne; dr Barberini-Urban dagege isch bi sinere Mainig bliibe, dass die viilfältige Naturerschinige, wo de Allmächtig bewirkt, sich im bschränkte Verstand vu de Mensche fer immer entziege – womit er sich in bester Gesellschaft bfunde het (Albert Einstein: "Die Theorie liefert viel, aber dem Geheimnis des Alten (sc. Gottes) bringt sie uns kaum näher.").

De Inquisitionsprozess gege dr Galilei het zue endlose historische Kontroverse un zahlriiche literarische Bearbaitige agreegt; under anderem in Bertolt Brecht sinem "Leben des Galilei". 

1741 het s'Hailig Officium - d. h. d'Inquisition - uf Bitte vu Benedikt XIV. s'Imprimatur uf die erst Gsamtusgab vu de Werche vum Galilei gwährt. Under Pius VII. isch 1822 erstmols ä Imprimatur uf ä Buech erdailt worre, wo s'Kopernikanisch System als physikalischi Realität bhandlet het - de Autor, ä gwisse Settele, isch Kanoniker gsi. Fer Nicht-Kleriker isch s'Interdikt wohl längst belanglos worre.

1979 het dr Johannes Paul II. die Päpstlich Akademi vu de Wisseschafte beuftragt, de berüehmt Fall ufzarbaite. Am 31. Oktober 1992 isch de Kommissionsbericht ibergä worre, un dr Johannes Paul II. het ä Red ghalde, wo oft verchürzt als ä bloßi Entschuldigig dargstellt wird; datsächlich isch es im Papst dorum gange, s' "gegesitig" Missversto vu Wisseschaft un Chilche z'haile. Am 2. November 1992 isch dr Galileo Galilei vu de römisch-katholische Chilche formal rehabiliteert worre.

Galilei het zue erste Wisseschaftler gheert, die die vu Francis Bacon theoretisch igforderet experimentelli Method bfolgt hän (des het er aber due, bvor Bacon si Forderig veröffentlicht gha het); zuegliich aber het Galilei uf ere streng mathematische Bschribig vu de Naturgsetze bstande, au wenn er die üs hüt gläufig algebraisch Notation no nit verwendet het. Im Galilei si Iberlegehaitsgfühl gegeniberem Aristoteles het villiicht primär dodruf gründet, dass er gmaint het, de besser Mathematiker z'sii.

Die gliichmäßig bschleunigt Bwegig het Galilei iber virzig Johre lang bschäftigt. Si experimentelli Innovation het in de Verwendig vu de schiefe Ebeni bstande, wo er die Fallgsetz drmit uf ere verlangsamte Zittskala het studeere un - iber si Puls oder mit Wasseruhre - quantitativ het iberpriefe chänne.

In sinem friehe Manuskript "De motu" (1590, s.o.) het er no d'Mainig vertrette, d'Beschleunigig hing vu de Dichti ab. Später isch er dann aber zum Schluss chu, dass im Vakuum alli Körper die gliich Bschleunigig erfahre. Im Zsämmehang mitem Turmargument finde sich kinematischi Iberlegige im Dialog iber die zwai Weltsystem; voll usgarbaitet werre d'Fallgsetz im dritte un veerte vu de veer Däg vu de "Discorsi e Demonstrazioni" vu 1636/38.

Eng dodemit zsämme hängt s'Relativitätsprinzip, des in de moderne Physik Galilei-Invarianz gnennt wird un bsait, dass ä gliichmäßig bweggte Bobachter die gliiche physikalische Gsetz wohrnimmt wie ö ortsfeste. Galilei isch bi sinene Schlussfolgerige im erste Bwegigsgsetz vu Isaac Newton rächt noch chu, s'zwait het er in gwisser Wiis braits vorweg gnu (was Newton später selber zuegä het).

Neieri wisseschaftsgschichtlichi Arbede btone, dass Galilei mit sinene Forschige zue de Kinematik nit ällainig gstande isch; mit dem Thema hän sich under anderem Alessandro Piccolomini, Niccolò Tartaglia, Giovan Battista Benedetti, Francesco Maurolico, Bernardino Baldi, Guidubaldo del Monte, Michael Varro ("De motu", Genf 1584) un Francesco Buonamicida ("De motu", Florenz 1591) bschäftigt.

Christiaan Huygens het später im Galilei si Idee vu ere vume Pendel gstürte Uhrmechanik zue de Praxisriifi entwicklet.

Wie ussem Titel vu de "discorsi" hervorgoht, het Galilei sini Ergäbniss iber d'Elastizität vume Balke mit em volle Bwusstsi veröffentlicht, dodemit ä neii Wisseschaft z'bgründe. Die witter Entwicklig het ihm Rächt gä; si Bitrag cha datsächli als Bgründig vu de Elastizitätstheorie gälte.

Galilei het festgstellte, dass d'Tragfähigkait vu eme Balke größe isch, wemmeren hochkant, nit flachkant stellt. Er het als erster die usser Blastig in Relation zue de innere Spannige gsetzt. Ä quantitativi Theorie het er allerdings no nit ufstelle chänne. Die hüt "Neutralflächi" gnennt Mengi vu allene Drillaxe het er am undere Rand vum igspannte Balke statt in de Mitti vum Balkequerschnitt agordnet. Korrekture vu dem Irrtum hän sich im 17. un 18. Jahrhundert nit dursetze chänne; erst am Afang vum 19. Johrhundert het Navier erfolgrich fer ä Richtigstellig gsorgt.

Im Galilei sini grosse astronomische Entdeckige sin Sunneflecke, Venusphase un die vier grosse Jupitermönd. Dr Huygens het erchennt, dass hinder dr „Drigstalt“ vum Planet Saturn datsächlich e Ringsystem stecke duet. Im Galilei si Versuech, mit Hilf vu dr Jupitermönd s'Längeproblem z'löse, het dr Ole Römer furtgsetzt (au er do erfolglos), wo debi aber „näbebi“ d'Endlichkeit vu dr Liechtgschwindigkait noochgwiise het

Mehreri vu im Galilei sinene Erfindige sin hüt nur in sinene Ufzaichnige un Skizze erhalde. Er het under anderem Skizze vu Gräte wie ä Kombination us Kerze un Spiegel zaichnet, um dodemit s'Leecht durs ganz Hus laite z'chänne, ä automatische Tomatenginner, ä Daschekamm, wo au als Bsteck het verwendet werre chänne un ä Art Vorläufer vum Kugelschrriber. Der vu ihm entwicklet Temperaturmesser isch vu Fahrenheit (1714) entschiidend verbesseret worre.

Revolutionär isch nit bloß gsi, dass Galilei in de Volkssproch Italienisch publizeert het, sundern au wie: Galilei het ä vorbildli scheens Italienisch gschriibe, wo stilbildend uf die wisseschaftlich Prosa gwirkt het.

Galilei het sini wisseschaftliche Erkenntniss in de folgende Hauptwercher veröffentlicht:








Iberblickssyte:

Primärtext:

Laufendi Forschig:

Sichtwiise vu de katholische Chilche


</doc>
<doc id="6925" url="https://als.wikipedia.org/wiki?curid=6925" title="Schlacht bei Freiburg im Breisgau">
Schlacht bei Freiburg im Breisgau

Derwyylscht em Drissigjährige Chrieg isch es am 3., 5. un 9. August 1644 zue dr Schlacht bi Friiburg im Briisgau chumme. D Schlacht zwische dr Bayere under em Franz von Mercy un dr Franzose under dr Marschäll Condé un Turenne het drei drei Däg duurt und giltet als die verlustriichst vum ganze Chrieg.

D Schlacht het unentschide mit dr Bewahrig vum "status quo" gendet.

Kaiserlich-bayerischi Truppe under em Mercy hen sit Ende Juni 1644 Friiburg, gressti Stadt im domolige Vorderestriich belageret, wo vu franzesisch-schwedische Truppe ghalte worre isch. Als Verteidigungsmassnahm hen die Belagerte druf mehreri Vorstädt un Chlester zerstert, um dr Blagerer meglichst wänig Meglichkeite fer e Versorgig oder e Iquartierig z gä. Dennoch het dr Mercy schliessli am 27. Juli 1644 d Ybergab vu dr Stadt erzwunge. Die alde Besatzigstruppe hen aber freie Abzug in di franzesisch Festig Briisach erhalde.

E franzesisch-waimarischs Entsatzheer vu 10.000 Mann under em Turenne, wo uf em Batzeberg bi Pfaffewiiler, 10 km sidli vu Friiburg glääge isch, het nit in d Kampfhandlige iigriffe, wil's dr Belagerer zahlemässig ditli underläge gsi isch. De Turenne het statt däm uf d Verstärchig under em Condé gwartet, wo in Gwaltmärsch vu bis zue 30 km pro Dag us em 250 km entfernte Verdun aagruckt si. Si isch aber erst am 2. August iitroffe.

S franzesisch Heer isch underem Kommando vum Condé gstande und isch mit no ebba 16.000 Mann so starch wie die kaiserliche Truppe gsi. Es het scho am 3. August, also ohni dr Truppeverstärchig e Erholigsphase z genne, versuecht, dr strategisch wichtig Schimberg bi Ebringe iznämme.
Dem si westliche Usläufer, s Bohl, circa 3 km Luftlinie nerdlich vum franzesische Lager uf em Batzeberg entfernt, het dur si Lag d Kontrol vum sidwestliche Zuegang zum 7 km Luftlinie nordestlich vum Bohl glägene Friiburg ermeglicht. Uf em Bohl hen sich doher kaiserlich-bayerischi Truppe verschanzt.
D Usgangslag fer d Franzose, wo fer ihri schlechti Kampfmoral berichtigt gsi si, isch extrem schwirig gsi, wiil si en relativ steile Berg hen miesse ufwärts erstirme (e lährbuechmässigs "Uphill battle"), derwyylscht d Bayere iber dr Schimberg uf relativ ebene Wäg vum 4 km estlich glägene Hexedal un ihrene Uffangstellige uffem Lorettoberg (dertemool no Schlierberg gheisse), fer Noochschub hen sorge chenne.
Einewäg isch's dr Agriiffer under sehr hoche Verlust (yber 1100 Mann bi de Franzose) glunge, s Bohl iznämme. Die kaiserliche Truppe hen sich aber, ooni dass d Franzose s gmerkt häi, iber dr Schimberg in ihri Uffangstellige uf dr Lorettoberg zruckziege chenne.

Starcher Räge - un dur des nasses Schiesspulver - het no am 4. August e Fortsetzig vum franzesische Agriff unmegli gmacht, so dass dr Bayere Zitt gnue blibe isch, ihri Uffangstellige z sichere un z verstärche.
Am 5. August hen no wiider Kampfhandlige stattgfunde, wo d Franzose dr Lorettoberg vum Hexedal un au vu Weste agriffe hen. Gliichwohl dass d Franzose under grosse Verluste bayerischi Stellige hen innämme chenne, isch ihne d Eroberig vum Lorettoberg versait blibe un si hen, nochdem witteri Chämpf ernait dur starchi Rägefäll fer mehreri Däg verhinderet worre sin, am letzte Champfdag, im 9. August, ernait schweri Verlust hinämme miesse. D Bayere hen Friiburg halde chenne.
Wil währendem gsamte Summer in un um Friiburg Chrieg gherrscht het un die umligende Derfer un Felder grossi Verwiestige hen erliide miesse - bzw. die franzesische Soldate d Nahrigsreserve vu de Region langsam leerplinderet gha un viilfach bloss verbrennti Erde hinterlo hen - hen die agriffende Franzose usserdäm mit immer gressere Noochschubproblem z chämpfe gha. So isch bispilswiis s Rossfueder chnapp worre. D. h. d Region isch am Afang vum August 1644 churz devor gstande, d Truppe mit ihre Dierer nimmi länger "versorge" z chönne. (immerhi ebba 30000 Mann).
Noochdem iber 6000 Mann dot oder champfunfähig gsi sin, hen sich d Franzose - noochdem si sich zum Siiger erchlärt gha hen - ins Elsiss zruckzoge, wo si besetzt gha hen.
Dr Mercy het dr Bfehl erhalde, Friiburg z halde un nit noochz'setze. Dr franzesisch Kardinal un "de facto" Regierigschef Mazarin isch iber die hoche Verluste, wo numme zue dr Zementierig vum "Status Quo" gfiert hen, entsetzt gsi. Dr Condé isch - noch em Friedrich Schiller - degege vu dr Verlust wänig beidruckt gsi: „Ei einzigi Naacht in Paris, het mer ihn sage here, git meh Mensche s Läbe, wie sälli Aktion detet het“ "(Friedrich Schiller, Gschicht vum Drissigjährige Chrieg)".

In dr Folg vu dr Belagerig un denn vo dr Schlacht, sin d Friburger Vorstädt un mehreri Chlester, wo vor dr Stadt gläge sin, zerstert worre.
D Iwohnerzahl vu Friiburg isch derwyylischt em Drissigjährige Chrieg in insgsamt fimf Belagerige vu 14.000 anno 1618 uf ebba 2000 Mensche anno 1648 zruckgange.
Fer d Bewohner vu dr Ortschafte um dr Schimberg un Batzeberg sin d Uswirkige no verheerender gsi. Die schwedische Truppe, wo fer ihr Grausamkait berichtigt gsi sin, hen scho 1638 in dr Region gwietet un hen dertemool die männlich Bevelcherig vu Chilchhofe (15 km sidli vu Friiburg am Sidend vu Batzeberg un Hohfirst gläge) massakriert: Si hen si im Chilchhofer Schloss bi lebendigem Liib trottet. Au 1644 isch's Los vu dr Bevelcherig sehr hert gsi. 10.000 Mann un ihr Tross uf em Batzeberg hen miesse versorgt werre, dezue die bairische Truppe, wo ebba gnau so gross gsi sin. Die Truppe hen sich des liicht gmacht: Si hen eifach d Gegend plinderet. E mehmonatigi Truppekonzentration in ere Region het doher fer mehreri Johr verbrennti Erd hinderlo.

Uf em Schimberg oberhalb vu Lidschberg un Ebringe erinneret s Schlachtechryz an d Schlacht am 3. August. Es stoht an dr Stell vum Beihus, wo mer erst 30 Johr noch dr Schlacht d Chnoche vu dr Gfallene, wo uf em ganze Berg verstrait gsi sin, bstattet het. Säll Massegrab het sich - nit zue dr Fraid vu dr Chilch - zue eme Wallfahrtsort vu dr katholische Bevelchrig vu dr Region entwicklet un es sin offebar au immer wiider Chnoche als Reliquie entwendet worre. Wil d Chilch die Wallfahrte nit het underbinde chenne, sin die relativ wänige noch verblibene Beiner vu dr Gfallene uf Veralossig vum Pfarrer un Herrschaftsverwalter Ildefons von Arx, wo vu dr St. Gallemer Herrschaft in Ebringe igsetzt worre isch, schliessli 1791 abtransportiert worre, un durch des isch in dr folgende Johrzehnt d Verehrig langsam zum Erliige chu.


Zittdafele zum Drissigjährige Chrieg


</doc>
<doc id="6928" url="https://als.wikipedia.org/wiki?curid=6928" title="Andreas Vollenweider">
Andreas Vollenweider

Andreas Vollenweider (* 4. Oktober 1953 z' Züri) isch e Schwyzer Musiker, Komponischt un Arrangeur vo Entschpannigsmusik un Suite, wo hauptsächlich vo de Harfe bschtimmt sin.

Scho im Vollensweider si Vadder Hans zellt zue de fuehrende Organischte z'Europa. Er isch in ere künschtlerisch vielsytige un inschpirierende Umgäbig ufgwachse un het sich als Autodidakt zuem Multiinstrumentalischt entwickelt.

Mit 22 Johr het er agfange d' Harfe z' schpiele un het si eigeni Schpieltächnik entwickelt. Er het s' Inschtrument nach sine Bedürfnis modifiziert, do drbie isch di elektro-akustischi Harfe entschtande.

Zallererscht het de Vollenweider für Film-, Theater- un Fernsehproduktione komponiert. In de 1970er-Johr het er denn mit René Bardet im Ensemble Poesie und Musik mitgwirkt. Drbie sin viel beachteti Vertonige vo Dichter wie Heinrich Heine un François Villon entschtande. 

Si erschtes Album "Eine Art Suite in XIII Teilen" isch 1979 in de Schwyz veröffentlicht worde un gilt als "Wiege des Vollenweider-Sounds".

Im Johr 1984 isch ihm mit sinem Album "White Winds" glichzeitig de Schprung in d' amerikanische Charts in de Kategorien Pop, Klassik un Jazz glunge.

Si Solowerk schtoht im Schpannigsboge zwüsche Jazz un New Age - zerscht mit Inschtrumentalmusik, schpöter au Vokal.






</doc>
<doc id="6929" url="https://als.wikipedia.org/wiki?curid=6929" title="Christbaum">
Christbaum

E Chrischtbaum (oder Wiehnachtsbaum) isch normalerwiis e Dannebaum wo zu Wienachte in d Wohnig gschtellt un gschmückt wird.

Grad im Schwöbische isch es oft e Tradition gsi churz vor Wienachte mit em Beil in de Wald z goh un sich e Bäumli z hole.

Hüt wärde Chrischtbäum normalerwiis uffem Märt verchauft.

Als Dekoration sin früener vorallem Salzdeig-Figure brucht worde, au mol Läbchueche odr Holz- und Schtraufigure. Drzue sin natürlich Chärze cho, was nit sälte zu Huusbränd gfüert het.

Hüt sieht me meischtens moderne Schmuck wie Lametta, Glas- odr Metallkugle un schtatt Chärze wärde oft di sicherere Elektro-Lämpli verwändet.

Früener het me de Chinder oft verzällt, dass s Chrischtchind am Wiehnachtsnommitdag chunnt un d Geschänkli bringt. In Wirklichkeit hän d Eltere s Wohnzimmer abgschlosse un heimlich de Chrischtbaum dekoriert un d Geschenkli drunter glegt. D Chinder sin denn immer entdüscht gsi, dass sie s "Chrischtchind" nie zu Gsicht kriegt hen.

Hüt isch mer natürlich moderner un de Chrischtbaum isch eifach e selbschtverschtändliche Beschtanddeil vo Wienachte worde, au wenn sich niemeds meh drum kümmert, wieso des so isch.

Dr Brüch, ziärti Baim (Maje) ufzstelle, isch scho alt. So sin im 12. un 13. Johrhundert am 24. Dezämber, am Adam-un-Eva-Dag, in dr Kirch Paradiisspiil ufgfiährt wore. Dr Gérard Leser schribt: „Im Chor vo d’r Kerich esch e grossi Tànn uffgstellt wore, mit roti Aepfel gezirt. Die Tànn hät solle d'r Boim von der Kenntnis vom Güete un vom Beese vorstelle, wo im Zentrum vom Pàràdies gstànde esch ... .“

1494 verspottet dr Sebaschtian Brant dr Brüch, ass d Stroßburger ihrini Hiiser an Wihnächte mit Danneriis ziäre – des het solle Gsundheit im neije Johr bringe.

Dr Sitte, e Grischtbaüm ufzstelle, stammt üs em alemannische Oberrhiin-Biät.



</doc>
<doc id="6932" url="https://als.wikipedia.org/wiki?curid=6932" title="Dafins">
Dafins

Dafins isch a Dörfle i Zwüschawasser.

Dafins liet oberhalb vo Rankwil zwüschat Viktorsberg und Batschuns-Buchebrunna, und uf di oane Achs fascht vom Fröscha bis ge Röthis. Hot ca. 350 Iwohner und a Kircha in da Dorfmitte mit da Krona glei i da nöhe. Glei daneabad gits o no a Wiesa zum fuasballspiela.

Wen ma uf di oane Sita vo do Stross loft isch ma bi da Volkschual, wo di erste Solarschual vo Östrich ischt. In derra Volksschual gits nur oa oanzigs Klassazimmer, well so wenig Schüaler oba sind. Alle vier Stufa sind in oanam Zimmer.

Dafins hot vier Parzellen: Wanne, Unterberg, Oberberg und Birket. Es gibt nur oa Stroß uffe. Es gibt abber o a alte Stroß, do kummt aber niamand uffe, well dia zu steil isch um mitam Auto zum uffe ko. Ma kann högschtens uffe wandra. 


</doc>
<doc id="6935" url="https://als.wikipedia.org/wiki?curid=6935" title="Batzenberg">
Batzenberg

Dr Batzeberg (dt. "Batzenberg") circa 6 km südli vum Stadtrand vu Friburg im Brisgau in Südweschtdytschland isch e 330 Meter hoche Vorberg vum Schimbergmassiv. Öschtlich vum Berg lit s'Schneggedal, weschtlich d'Rhiebeni

Dr Batzeberg gheert zue dr Gmeinde Schallsched mit dr Ortschafte Schallsched un Wolfewiler im Norde, Pfaffewiler mit Eelischwiler im Schneggedal im Oschte, Ehrechilche mit Chilchhofe im Süde un Norschige un Scherzige im Weschte.

Dr Berg isch öppe 4 km lang und 1 km breit un zellt, obwohl durs Schneggedal devu trennt, zum Schimbergmassiv. Er isch vu mächtige Leesablagerige bedeckt.

Im Drissigjährige Chrieg hän im Summer 1644 französischi Truppe ihr Lager uffem Batzeberg gha. Si sin vu dert dann am 03. August 1644 - dr erst Dag vu dr Schlacht bi Friburg zue dr Erstürmig vum Bohl uffem Schimberg uffbroche un hän bi dr Inahm vu dr dert befindliche bayerische Stellige mit die höchste Verlust vum ganze Chrieg erlitte.

Dr Batzeberg isch nochzue vollständig mit Räbe bepflanzt (Hauptsorte isch dr Guetdel). Er isch ein vu dr flächemässig gröschte, fascht ällei mit Räbe bepflanzte Berge in Dytschland.


</doc>
<doc id="6939" url="https://als.wikipedia.org/wiki?curid=6939" title="Harfe">
Harfe

D' Harfe ghört zue de Saiteninschtrument. Si isch eins vo de älteschte Musikinschtrument vo de Menschheit un cha scho um öbbe 3000 v. Chr. z' Mesopotamie un z' Ägypte nochgewiise wärde.

Unter de drei Grundtype vo de Saiteninschtrument (Harfe, Zither un Lute) isch d' Harfe charakterisiert als en Inschtrument, wo d' Saite sänkrächt (Winkelharfe) odr abgschrägt un in ere Koordinate sänkrächt an de Resonzdecki ziehn un si dodurch in Schwingig versetze (Zither: d Saite lige parallel zuer Resonanzdecki, d Schwingigsübertragig isch indirekt übr de Rahme; Lute: d Saite lige ebefalls parallel, d Schwingigsübertragig erfolgt durch de Schteg uf d' Resonanzdecki).

D' Harfe isch weltwit sehr verbreitet. Abbildige vo Harfe git s z Ägypte sit em Alte Riich (3. Johrduusig v. Chr.) Im nördliche Europa (im Gegesatz zuem Mittelmeerruum, Medialib) erschiine di erschte Abbildige vo Harfe z'Irland um 800 n. Chr. Säli Harfe bilde mit ihre Charakterischtika (gschwungene Hals, abgschrägti Saiteaordnig) de Grundtypus vo allene hüt weltwiit gebrüchliche Harfe. 

Di älteschti erhalteni europäischi Harfe vo öbbe 1400 isch benannt noch em legendäre irische König Brian Boru un het e Korpus, wo us eim einzige Schtamm beitelt isch, un cha im Museum z' Dublin agluegt werde. Si isch immer no schpilbar un dient hüt no Harfebauer us de ganze Welt als Blaupaus für immer neueri Harfekonschtruktione.

Damaligi Harfe hen no e Beschpannig mit Metallsaite gha un sin mit de Fingernägel zupft worde. Duregsetzt het sich abr schpöter d' Clarsach (vo irisch "cláirseach" "Harfe", Usschproch: /ˈklɑːr´ʃəx/), wo mit Darmsaite (hüt meischtens Nylon) beschpannt sin un mit de Fingerkuppe kräftig agschlage wird. Metallbesaiteti Harfe git 's hüt numme no als historischi Inschtrument bzw. als Nochbaute vo nene. In de witere Entwicklig vom Inschtrumentebau hen si ke maßgeblichi Rolle meh gschpilt.

D' Harfe isch traditionell e diatonischs Inschtrument, wo uf ei Tonart igschtimmt isch. Um schnell d' Tonart wächsle z' chönne, isch ab em 15te Johrhundert unterhalb vo de Stimmwirbel e Hoke abrocht worde, wo di einzelne Saite demit so verchürzt un um jewils ei Halbton erhöht het wärde chönne. Drmit loße sich mehreri Tonarten schpile, abr nit d' Tonart während em Schpil wächsle. Bi hütige Hokeharfe sin di urschprüngliche eifache Hoke durch Harfemechanike usduscht worde, de Name isch abr glich bliebe.



</doc>
<doc id="6943" url="https://als.wikipedia.org/wiki?curid=6943" title="Aargau">
Aargau

Aargau chan folgendes bedüte:
Lueg au:


</doc>
<doc id="6947" url="https://als.wikipedia.org/wiki?curid=6947" title="Brock University">
Brock University

D’Brock Universität isch ä allgemeini Universität z’St. Catharines i Kanada. Brock hät 16.000 Schtudente. D’Universität isch eini vo dä Universitäte z’Ontario, wo am schnellschte waggse, un isch 2003 vo Schtudente als zweitbeschti Universität vo Kanada beurteilt wôrre. 97.2% vo Schtudente miteme Abschluss vo Brock finde ä Arbet, eini vo dä höggschti Quote vo Ontario. 

Brock isch ä relativ jungi Uni un isch 1964 gründet wôrre um d’Usbildig vur Baby Boom Generation bwältige z’chönne. Sytdem isch d’Uni immer wider erweitret wôrre un bietet jetz ä Reihi vo Programe aa. Ufem Campus wird praktisch ununterbroche baut; d’Uni hät i dä letschti Jôhr $100 Millione inveschtirt. Allerdings isch d’Ufnahmi vo weitri Schtudente über dä jetzigi 16.000 nüt vorgsehe. D’meischti (14.669) vo dä Schtudente sin imene Undergraduate Program (also eme Program wo zumene "Bachelor " führt). Brock bietet au ä Graduate Program aa, allerdings göhn d’meischti Schtudente do defür aa andri Unis. Über 70% vo dä Brock-Schtudente chömme vo usserhalb vur Niagara Region, d’höggschti Aazahl vo uswertigi Schtudente i ganz Kanada. Usserdem schtudire circa 1.000 usländischi Schtudente aa Brock. 

Brock isch nôchem Britische General Sir Isaac Brock bnannt wo im Krieg vo 1812 i dr Schlacht vo Queenston Heights um s’Labe cho isch. Syni letschti Worte solle “"Surgite! Push on! "” (Vürschi! Ganget witer [sähr freii Übersetzig]) gsi sy. Säll isch s'Motto vo Brock.

Brock hät au ihri eigni Schülerzitig, d' "The Brock Press" wo jede Zischtig erschynt. Alli Schtudente sin Mitglied i dr Schülergwerkschaft, dr "Brock University Students’ Union" (BUSU). D'Schtudente vo Brock hän z'St. Catharines än eher guete Ruef, allerdings hät sich des i dä letschi zwei Jôhr zum Teil gändret; vorallem wegem schlachte Benehme vo mangi Schtudente un dr Tendenz vo Eiheimischi d’Schtudente im allgemeine für alles verantwortlich z'mache. D'Schportmannschaft vo Brock sin d"'Brock Badgers".

Offizielli Syte (uf Änglisch)


</doc>
<doc id="6957" url="https://als.wikipedia.org/wiki?curid=6957" title="Aitne (Mond)">
Aitne (Mond)

D' Aitne (Jupitermond XXXI) isch einer vu dr chleinste ussere Mönd vum Planet Jupiter.

D'Aitne isch am 9. Dezember 2001 vu de Astronome Scott S. Sheppard, David C. Jewitt un Jan Kleyna entdeckt worre. Si het znext die vorläufig Bzaichnig S/2001 J 11 erhalde.

Daift worre isch der Mond uf d'Götti Aitne us de grichische Mythologi, d'Personifikation vu de Birge. De sizilianisch Vulkan Ätna isch ebefalls no dere Götti bnennt.

D'Aitne umchraist de Jupiter ime mittlere Abstand vu 23.229.000 km in 730 Däg, 4 Stund un 19 Minute. D'Bahn wiist ä Exzentrizität vu 0,2643 auf. Mit ere Naigig vu 165,091° isch d'Bahn retrograd, d. h., der Mond bweggt sich entgege de Rotationsrichtig vum Jupiter um de Planet. 

Ufgrund vu ihrene Bahnaigeschafte wird d'Aitne de Carme-Gruppe, bnennt nochem Jupitermond Carme, zuegordnet.

D'Aitne het ä mittlere Durmesser vu etwa 3 - 4 km. Ihri Dichti wird uf 2,6 g/cm gschätzt. Si isch vermuetli iberwigend us silikatischem Gstai ufbaut.
Aitne wiist ä sehr dunkli Oberflächi mit ere Albedo vu 0,04 uf, d. h., bloß 4 % vum igstrahlte Sunneleecht werre reflekteert. Ihri schinbar Helligkait btrait 22,7.


</doc>
<doc id="6961" url="https://als.wikipedia.org/wiki?curid=6961" title="Ε">
Ε

Εpsilon (Majuskel Ε, Minuskel ε) isch de 5. Buechschtabe vum griechische Alphabet.

S Zeichen E kummt urspriingli vum phönizische Buechschtabe „he“ (= „H“) un isch vun de Grieche fyr de Vokal „E“ verwändet worre. De Nôme „epsilon“ beditet „bloßes“ e (lueg au ypsilon).



</doc>
<doc id="6963" url="https://als.wikipedia.org/wiki?curid=6963" title="Exzentrizität (Mathematik)">
Exzentrizität (Mathematik)

Di numerisch Exzentrizität isch ä Maß fer d'Abwichig vume Chegelschnitt vu de Chraisform. D'Exzentrizität vume Chrais isch 0, vu ere Ellipse zwische 0 un 1, ere Parabel 1 un ere Hyperbel größer wie 1.

D'Formel fer d'Brechnig vu de numerische Exzentrizität isch:

Am Bispiil vu de Ellipse ergit sich:

Im Zeller stoht "e", die linear Exzentrizität vu de Ellipse:

wobi a un b fer di groß un chlai Halbax vu ere Ellipse sten.

Di numerisch Exzentrizität dient in de Astronomi de Bschriibig vume Orbit in Form vu ere Keplerbahn. 

Im geozentrische Weltbild isch der Begriff bnutzt worre, um Chraisbahne z'bschriibe, wo im Middelpunkt nit d'Erde stot.

Under de Planete vu unserem Sunnesystem het d'Venus mit 0,0067 die gringst Exzentrizität un de Pluto mit 0,2444 die größt. D'Wert fer die andere Planete, under anderem au fer dene ihri middler Entfernig zu de Sunne, chänne in de Tabelle vu de Planetedate nochgläse werre. Ihr Exzentrizität wird dur folgendi Glichig brechnet:

formula_4

D'Wert fer Aphel un Perihel chänne dem Artikel Apsis (Astronomie) entnumme werre.

"Lueg au:" Ellipse, Keplersche Gsetz, Bahnelement


</doc>
<doc id="6964" url="https://als.wikipedia.org/wiki?curid=6964" title="Umlaufzeit">
Umlaufzeit

In de Astronomi isch d' Umlaufzitt d'Zitt, wo ä Himmelskörper ä vollständigi Umrundig zue sinem Bezugspunkt drin vollfüehrt. 

Debi isch z'beachte, dass es mehreri Bezugspunkt gä cha. So cha z. B. d'Umlaufzitt vum Mond mit oder ohni Irechnig vu de gliichzittige Bewegig vu de Erde um d'Sunne agä werre. Normalerwiis wird d' Umlaufzitt gege ä meeglichst statischs Bezugssystem agä, wofer maistens de Sternehimmel dient. Ä sonigi Umlaufzitt wird "siderisch" (relativ zue de Sterne) gnennt.

De Bezug cha aber au die (schinbar) Sunneposition sii (Synodischi Periode), de Chnote vu ainzelne Planetebahne ("drakonitisch"), de Schwerpunkt vum gsamte Sunnesystem oder vu zwai vu sinene Körper (baryzentrisch) oder de "Rest vum Universum" (Inertialsystem) sii.

Allgmain bezaichnet mer in de Astronomi ai Umlauf vum ä Planet um d'Sunne als Johr, vume Mond um si Planet degege als Munät. D'Umgangsproch engt de Johresbegriff uf d'Erde und de Munätsbegriff uf de Erdmond i.

Die siderische Umlaufzitte vum Erdmond un vu de Planete vu unserem Sunnesystem betrage:

Demgegeniber sin die synodische Umlaufzitte bi Mond, Merkur, Venus un Mars dütlich "länger", ab Jupiter higege zuenämmend "chürzer" (1,092 bis 1,004 Johr).



</doc>
<doc id="6965" url="https://als.wikipedia.org/wiki?curid=6965" title="Bahnneigung">
Bahnneigung

D' Bahnnaigig oder Inklination vume Himmelskörper isch de Winkel zwische sinere Bahnebeni un ere Referenzebeni. Fer die wird im Sunnesystem maistens d'Ebeni vu de Erdbahn (Ekliptik) gwählt, wo d'Umlaufbahne vu de große Planete un vum Mond vun ere bloß um ainigi Grad abwiiche.

Fer Erdsatellite wählt mer als Referenz die middler Äquatorebeni vu de Erde, ebeso au fer die Bahnbwegig vu Doppelstern. Si wird bi dene maistens als Positionswinkel vu de große Bahnax relativ zum "Himmelskoordinatesystem" (RA, δ) agä.

D'Bahnnaigig isch ains vu de sex Bahnelement vu de klassische Bahnbstimmig un wird fast immer mit i (fer Inklination) bezaichnet. Im Fall vu Keplerbahne (bloß "zwai" Himmelskörper im Vakuum) isch si konstant un d'Bahnebeni blibt in ihrer Usrichtig under de Fixstern stabil.

Bi gravitative Störige dur "dritti Körper" erliidet d'Bahnnaigig chlaini Änderige, wo dailwiis periodisch si.


</doc>
<doc id="6967" url="https://als.wikipedia.org/wiki?curid=6967" title="Amalthea (Mond)">
Amalthea (Mond)

D' Amalthea isch ein vu dr innere Mönd vum Planet Jupiter. Si isch am 9. September 1892 vum Astronom Edward E. Barnard am 91 cm Refraktor vum Lick Observatorium entdeckt worre. Si isch dr erst nöi entdeckt Jupitermond noch dr Entdeckig vu dr Galileische Mönd anno 1610 gsi. Dribernus isch si dr letzt Mond gsi, wo dur visuelli Teleskopbeobachtige entdeckt worre isch, späteri Entdeckige sin mitphotographische Ufnahme gmacht worre.

Daift worre isch si uf dr Namme vu dr Nymphe Amalthea us dr grichische Mythologi, wo dr Zeus mit Geissemilch ufzoge het. Dr Namme "Amalthea", wo uf e Vorschlag vum französische Astronom Camille Flammarion zruckgoht, isch vu dr Internationale Astronomische Union IAU erst anno 1975 offiziell vergä worre, obwohl er scho sit Johrzehnte inoffiziell in Bruuch gsi isch. Vor 1975 isch dr Mond meistens eifach als "Jupiter V" bezeichnet worre. 

Amalthea umchreist dr Jupiter ime middlere Abstand vu 181.400 km in 11 Stund un 57 Minute. D'Bahn wiist e Exzentrizität vu 0,0031 uf un isch 0,388° gegenyber dr Äquatorebeni vum Jupiter gneigt. 

D'Amalthea isch e sehr uregelmässig gformte Körper mit ere Usdähnig vu 270 × 168 × 150 km, wobi d'Längsax uf dr Jupiter grichtet isch. Ihri Dichti isch mit 0,86 g/cm sehr gring. Si spricht doher fer e poröse Körper us Wasseriis. Möglicherwiis handelet es sich um e "zuegloffes" Objekt, wo entweder im ussere Jupitersystem oder in grossem Sunneabstand entstande un dur d' Schwerchraft vum Jupiter igfange worre isch.

D'Amalthea het e sehr dunkli, diefrot gfärbti Oberflächi mit ere Albedo vu 0,09, d. h., numme 9 % vum ifallende Sunneliecht werre reflektiert. D'Rotfärbig isch möglicherwiis uf Ablagerige vu Schwäfel zruckzfüehre, wo vum Mond Io bi Vulkanusbrüch in dr Weltruum gschlüderet worre isch. Drybernus sin helli grüenlichi Muster sichtbar, dere ihr Ursprung allerdings noch ubechannt isch.

Dr Amalthea ihr Oberflächi isch starch verkrateret. Einigi vu dr Ischlagskrater sin im Vergliich zue ihrer Grössi sehr usdähnt. Pan, dr grösst Krater, besitzt e Durmesser vu 100 km un isch 8 Kilometer dief. Gaea het e Durmesser vu 90 km un isch vermuetli 16 km dief. Zwei Birgszüg, Mons Lyctas un Mons Ida, erhebe sich ebba 20 km. 

D'Amalthea rotiert in 11 Stund un 57 Minute um die eige Ax un wiist dodemit, wie dr Mo un die ybrige innere Jupitermönd, e bundini Rotation uf. 

Ihri schinbar Helligkeit betrait 14,1.

Wie d'Io git d'Amalthea meh Wärmi ab, wie si vu dr Sunne empfangt. Säll chännt uf elektrischi Ström zruckzfüehre si, wo bi dr Bwegig vum Mond dur s'Magnetfeld vum Jupiter induziert werre.



</doc>
<doc id="6968" url="https://als.wikipedia.org/wiki?curid=6968" title="Ananke (Mond)">
Ananke (Mond)

D' Ananke (Jupitermond XII) isch einer vu dr ussere Mönd vum Planet Jupiter.

D'Ananke isch am 28. September 1951 vum Astronom Seth Barnes Nicholson am Mount Wilson Observatorium in Kalifornie entdeckt worre.

Daift worre isch der Mond uf Ananke, ere Gliebte vum Zeus us de grichische Mythologi. Ihr offizielle Namme het si 1975 erhalde, vocher isch si aifach als "Jupitermond XII" bezaichnet worre, wil si de zwölft entdeckt Mond bim Jupiter gsi isch.

D'Ananke umchraist de Jupiter ime middlere Abstand vu 21.276.000 km in 629 Däg, 18 Stund un 29 Minute. D'Bahn wiist ä Exzentrizität vu 0,2435 uf. Mit ere Naigig vu 148,889° isch d'Bahn retrograd, d. h., der Mond bweggt sich entgege vu de Rotationsrichtg des Jupiter um de Planet.

D'Ananke isch die Nammenspatroni vu ere Gruppe vu Mond, wo sich uf ähnliche Bahne um de Jupiter bwege. D'Ananke-Gruppe umfasst acht bis sechzehn Mond, wobi Ananke s'größt Mitgliid isch. Es isch aznämme, dass d'Mond vu de Ananke-Gruppe alli Bruchstücker vume größere Körper sin, wo dur Ischläg zerbroche isch.

D'Ananke het ä middlere Durmesser vu etwa 28 km. Ihri Dichti wird uf 2,6 g/cm gschätzt. Si isch vermuetli iberwigend us silikatischem Gstai ufbaut (was etwa sälli Dichti het). Ananke wiist ä sehr dunkli Oberflächi mitere Albedo vu 0,04 uf, d. h., bloß 4 % vum igstrahlte Sunneleecht werre reflekteert. Ihri schinbar Helligkait btrait 18,8.



</doc>
<doc id="6969" url="https://als.wikipedia.org/wiki?curid=6969" title="Ananke (Begriffsklärung)">
Ananke (Begriffsklärung)

Ananke (Altgriechisch: "Ἀνάγκη" "Bidürfnis") bezaichnet


</doc>
<doc id="6970" url="https://als.wikipedia.org/wiki?curid=6970" title="Ananke">
Ananke

Ananke ( "Bedürfnis, Zwang") isch in de grichische Mythologi d'Personifizeerig vu de unuswiichliche Notwendigkait un vum Schicksal gsi.

Vum Zeus het si Adrastea empfange. Mitunder wird si au als d Mueder vu de Moire, drei Schicksalsgöttinne, agä, wo si ebefalls vu Zeus empfange ha soll. In de römische Mythologi het si de Namme "Necessitas" (lat. "Notwendigkait") erhalde. De zwölft entdeckt Jupitermond isch uf si daift worre.


</doc>
<doc id="6972" url="https://als.wikipedia.org/wiki?curid=6972" title="Adrasteia">
Adrasteia

Adrasteia (Altgriechisch:" Άδράστεια"; Latin: "Adrastea") isch in de grichische Mythologi:


Nach Adrasteia sin in de latinisierte Form Adrastea bnennt 


</doc>
<doc id="6973" url="https://als.wikipedia.org/wiki?curid=6973" title="Hexental">
Hexental

S Hexedal isch e dur d Hauptbruchzone vum Oberrhigrabe bildets Dal umiddelbar südli vu Friburg im Brisgau, wo s Schimbergmassiv mit Schimberg un Hohfirst im Weschte vum Schwarzwald im Oste abtrennt.

Am Nord- und Südend lits uf ebba 250m, in dr Middi bi Wittnau uf ebba 400m. Nooch Süde hi wirds dur d Meehlin entwässeret.

Näbe Sidligsbiite gits Wald an dr Berghäng, am Schimberg bsunders bi Wittnau am Chapuzinerbuck un am Eelberg bi Bollschwil au Räbe.

Im Norde bilde Merzhuse, Au, Horbe, Wittnau mit Biezighofe un Sailede d Verwaltigsgmeinschaft Hexedal. Im Süde schliesst sich Bollschwil mit Ellighofe a. Güetighofe ghert sowohl zue Bollschwil als au – wie Ehrestette am Südend vum Dal, zue Ehrechilche.

Verchehrsmässig erschlosse wirds Hexedal dur d L123, wo bis uf Wittnau iberall Ortsdurfahrte het, Denäbe verchehrt d Buslinie 7208 vu dr Südbadebus.

Fier Aluegensswürdigkeite lueg au under dr einzelne Ortschafte. 

Uf dr andere Site vum Schimberg sait mer zum Hexedal numme "s Däli" un e Redewendig, um d Sau rüs zlo, isch "ins in Däli go Latschare go."


</doc>
<doc id="6974" url="https://als.wikipedia.org/wiki?curid=6974" title="Amaltheia">
Amaltheia

Amaltheia (Altgriechisch: "Ἀμάλθεια"; Latin: "Amalthea") isch


</doc>
<doc id="6975" url="https://als.wikipedia.org/wiki?curid=6975" title="Arche (Mond)">
Arche (Mond)

D' Arche (Jupiter XLIII) isch ein vu dr sehr chleine Mönd vum Planet Jupiter.

S/2002 J 1 isch am 31. Oktober 2002 vum Astronom Scott S. Sheppard entdeckt worre. Der Mond hat am 30. März 2005 de offiziell Namme Arche vu de Internationale Astronomische Union IAU erhalde. 

Arche umchraist de Jupiter ime middlere Abstand vu 22.931.000 km in 723 Däg, 22 Stund un 36 Minute. D'Bahn wiist ä Exzentrizität vu 0,2588 uf. Mit ere Naigig vu 165,001° isch d'Bahn retrograd, d. h., de Mond bewegt sich entgege vu de Rotationsrichtig vum Jupiter um de Planet. 

Ufgrund vu ihrene Bahnaigeschafte wird Arche de Carme-Gruppe, bnennt nochem Jupitermond Carme, zuegordnet.

Arche bsitzt ä Durmesser vu etwa 3 km. Ihr Dichti wird uf 2,6 g/cm gschätzt, sofern si iberwigend us silikatischem Gstai ufbaut isch.
Si wiist ä sehr dunkli Oberflächi mit ere Albedo vu 0,04, d. h., bloß 4 % vum igstrahlte Sunneleecht werre reflekteert. Ihr schinbari Helligkait betrait 22,8.


</doc>
<doc id="6976" url="https://als.wikipedia.org/wiki?curid=6976" title="Arche">
Arche

Arche (vu lat. "arca" ; hebr. "tevah" Chaste, Chästli bzw. vu gr. "αρχή" Afang, Ursprung) bezaichnet


</doc>
<doc id="6977" url="https://als.wikipedia.org/wiki?curid=6977" title="א">
א

Aleph isch de ärscht Buechstab im Hebräischä Alphabet. De Luutwärt isch // in de IPA-Notation – De Knackluut wo in vieli Varietäte vum Dütsche (im Alemannische aber nüt) zwar vohonde isch, abr nit gschriebe wird. Er het de Zahlenwert 1.

S Aleph isch de ärschte Buechschtab vum phönizische un vum hebräische Alphabet. Der stoht fir e Konsonant. D Grieche hän aber, wu si s phönizisch Alphabet ôn ihri Schprôch ôpasst hän, des als Zeiche fir de Vokal Alpha umditet, wu den s latinisch A drus worre isch. De Nôme vum Buechstab kunnt vu de schtilisierte Darschtellung vun em Schtierkopf (hebräisch "alef": „Rind“) mit zwey Herner her. 




</doc>
<doc id="6983" url="https://als.wikipedia.org/wiki?curid=6983" title="Firefox">
Firefox

De Namme Firefox bezaichnet

S'englisch Wort "Firefox" (alemannisch: "Firfux") bzaichnet sowohl de chlai Panda (au "Katzebär" gnennt) als au de Rotfux


</doc>
<doc id="6985" url="https://als.wikipedia.org/wiki?curid=6985" title="Aoede (Mond)">
Aoede (Mond)

D' Aoede (Jupitermond XLI) isch ein vu dr ussere Zwergmönd vum Planet Jupiter.

S/2003 J 7 isch am 8. Februar 2003 vu de Astronome Scott S. Sheppard, David C. Jewitt, Jan Kleyna, Yanga R. Fernández un Henry H. Hsieh entdeckt worre. Der Mond het am 30. März 2005 dr offiziell Namme Aoede (noch dr Muse Aoide) vu dr Internationale Astronomische Union IAU erhalde. 

D'Aoede umchreist dr Jupiter ime middlere Abstand vu 23.981.000 km in 761 Däg un 12 Stund. D'Bahn wiist e zimli grossi Exzentrizität vu 0,4322 auf. Mit ere Neigig vu 158,257° isch d'Bahn retrograd, d. h., der Mond beweggt sich entgege vu dr Rotationsrichtig vum Jupiter um de Planet. 

Ufgrund vu ihrene Bahneigeschafte wird d'Aoede in dr Pasiphae-Gruppe, benennt nochem Jupitermond Pasiphae, zuegordnet.

D'Aoede besitzt e Durchmesser vu etwa 4 km. Ihri Dichti wird uf 2,6 g/cm gschätzt, sofern si iberwigend us silikatischem Gstei ufbaut isch.
Si wiist ä sehr dunkli Oberflächi mit ere Albedo vu 0,04 uf, d. h., numme 4 % vum igstrahlte Sunneliecht werre reflektiert. Ihr schinbari Helligkait btrait 22,5.


</doc>
<doc id="6986" url="https://als.wikipedia.org/wiki?curid=6986" title="Aoede">
Aoede

Aoide, Aœde (Altgriechisch: Ἀοιδή; Latin: "Aoede") bzw. Aöde bezaichnet:


</doc>
<doc id="6987" url="https://als.wikipedia.org/wiki?curid=6987" title="Aitne">
Aitne

Aitne (Altgriechisch: "Αἴτνη") bezeichnet:


</doc>
<doc id="6988" url="https://als.wikipedia.org/wiki?curid=6988" title="Jupiter">
Jupiter

Jupiter bezaichnet


</doc>
<doc id="6989" url="https://als.wikipedia.org/wiki?curid=6989" title="Hermippe">
Hermippe

S'Wort Hermippe bezaichnet


</doc>
<doc id="6990" url="https://als.wikipedia.org/wiki?curid=6990" title="Taygete">
Taygete

Taygete (altgriechisch: Ταϋγέτη) bezaichnet


</doc>
<doc id="7001" url="https://als.wikipedia.org/wiki?curid=7001" title="Kerner">
Kerner

Kerner isch e Wisswy-Truube, wo 1929 vom August Herold in dr württebärgische Lehr- und Versuechsaastalt in Weinsberg als Krüzig zwüsche Trollinger und Riesling erfunde worden isch. Dr Name kunnt vom schwöbische Dichter und Arzt Justinus Kerner (1786–1862), wo ebe in Weinsberg gläbt het und unter anderem au Gedicht über dr Wy gschriebe het.

Dr Kerner gilt als e nobli Sorte, stellt wenig Aasprüch ans Klima und het e Ertrag, wo 10–15 % höcher ligt als dr Riesling.

In dr Schwyz wird er v. a. in dr Ostschwyz, im Tessin und ganz wenig in dr Westschwyz aabaut, in Dütschland isch er sehr verbreitet, er wird im Südtirol ebefalls aabaut.


</doc>
<doc id="7002" url="https://als.wikipedia.org/wiki?curid=7002" title="Autonoe">
Autonoe

Autonoe (Altgriechisch: "Αὐτονόη") bezaichnet


</doc>
<doc id="7003" url="https://als.wikipedia.org/wiki?curid=7003" title="Kallirrhoe">
Kallirrhoe

Kallirrhoe (Altgriechisch: "Καλλιρρόη"; Latin: "Callirrhoe") bezaichnet


</doc>
<doc id="7004" url="https://als.wikipedia.org/wiki?curid=7004" title="Kallisto">
Kallisto

Under Kallisto (au Callisto) verstoht mer

Callisto isch au dr italienisch Namme vu dr Päpst Kalixt I. (Papst), Kalixt II. (Papst), Kalixt III. (Papst)
un vum Gegepapst Kalixt III. gsi. 


</doc>
<doc id="7005" url="https://als.wikipedia.org/wiki?curid=7005" title="Québec">
Québec

De Begriff Québec bezaichnet:



</doc>
<doc id="7006" url="https://als.wikipedia.org/wiki?curid=7006" title="Quaoar">
Quaoar

Quaoar bezeichnet:


</doc>
<doc id="7008" url="https://als.wikipedia.org/wiki?curid=7008" title="Dreisam">
Dreisam

Die 29 km lang Dreiseme isch e Zuefluss vu dr Elz in Bade (Dytschland). 

Si entstot im glichnamige Dal bi Chilchzarte dur dr Zämmefluss vum Rotbach (Quelle in dr Gegend vum Feldberg) un em Wagesteigbach, fliesst dur Friburg im Brisgau un mündet bi Riegel am Kaiserstuehl in d'Elz. 

D Dreiseme iberwindet inklusiv allene Quellbäch un Rinnsal, wo vu dr höchste Stell am Feldberg (1.493 m ü. NN) abifliesse, bis zue dr Gmei Riegel 1.315 m Höchi. D'Imündig in d'Elz lit uf 178 m Höchi.

D Dreiseme isch uf de gsamte Längi vu Chilchzarte bis Riegel kanaliseert.

Direkt underhalb vu de Imündig in d Elz zwigt de Leopoldskanal ab, wo s'Wasser vu Dreiseme un Elz direkt im Rhi zuefeehrt. Säller Kanal hört nordwestlich vu Rhihuse bzw. südwestlich vu Rust un direkt westlich vum Naturschutzbiit Taubergieße uf. 

Der Kanal reduziert d'Hochwassergfohr an de Dreiseme zimli, verschärft aber - vor allem will praktisch jeder Rhizuefluss vum Schwarzwald kanaliseert isch - d'Hochwassergfohr am Rhi sälber.

S wichtigscht Hochwasser isch im März 1896 gsi, wo mehreri Brugge zerstört worre und zwai Mensche umchumme sin. Wil d' Dreiseme inzwische kanaliseert un durch Dämm gsicheret isch, laufe d'Hochwasser in de Regle ohni größeri Schäde ab. Nur bim Hochwasser vum 23. Dezember 1991 sin im Oste vu Friburg Schäde dur Iberfluetig entstande.

S Izugsbiet vu de Dreisam umfasst bis Riegel 568 km² Flächi. 

S Wort Dreiseme kunnt üs em Keltische - noch em F. Paff un em A. Greule mueß des "tragisama" gheiße ha, des bedittet "wu arg schnäll laüft", do isch also "agi" zu "ei" zämmezoge wore. Noch em Badische Werterbuech isch d Wortform Dreiseme z Verstette, z Bahlinge un z Friiburg belegt, ebeso z'Eistett. Z Herdere (Stadtteil vu Friiburg) isch Dreisene belegt. D Wortform Dreisam herrscht aber hit vor, minschtens z Friiburg un eschtlig drvu.

In dr Volksetymologi wird "Dreisam" als "Drei (Flüss) zämme" interpretiert, nämli dr Rotbach, dr Wagesteibach un d'Brugga im Dreisamdal. 



</doc>
<doc id="7009" url="https://als.wikipedia.org/wiki?curid=7009" title="Makedonien">
Makedonien

Makedonie (uf griechisch: "Μακεδονία," albanisch: "Maqedonia," bulgarisch: "Македония," mazedonisch:"Македонија") isch e Region uf em südliche Balkan, wo hit zue dr glichnammige griechische Provinz Makedonie (52,4%), Bulgarie (10,1%), Albanie (1,4%), Serbie (0,3%) un zue Nordmazedonie (35,8%) ghört.

I de Antiki isch Makedonie e Königriich gsii. De bikanntischt König vo dem Riich isch de Alexander de Gross gsi. Noch em Dood vom Alexander isch si Wältriich zerfalle und Makedonie isch under em Antigonos II. äins vo de chliinere Diadocheriich worde. D Dinastii vo de Antigonide het Makedonie no äinisch zur Vormacht über Hellas gmacht. Si si aber in Komflikt zu Rom cho, wo si Macht im östlige Middelmeerruum vergröösseret het und noch drei Chrieg het Makedonie si Unabhängikäit verloore und isch zur römische Browinz Macedonia worde.

Us dr latinische Transkription "Macedonia" leitet sich die tütsch Schribig Mazedonie ab.

Fer die einzelne Aspekt vu dem Begriff lueg under:


</doc>
<doc id="7011" url="https://als.wikipedia.org/wiki?curid=7011" title="Thebe">
Thebe

Thebe (altgriechisch: Θήβη) isch de Namme


</doc>
<doc id="7012" url="https://als.wikipedia.org/wiki?curid=7012" title="Metis">
Metis

Metis (altgriechisch: Μῆτις) bezeichnet





</doc>
<doc id="7014" url="https://als.wikipedia.org/wiki?curid=7014" title="Themisto">
Themisto

Themisto (altgriechisch: Θεμιστώ) bezaichnet


</doc>
<doc id="7015" url="https://als.wikipedia.org/wiki?curid=7015" title="Leda">
Leda

Leda (altgriechisch: Λήδα) bezeichnet



</doc>
<doc id="7016" url="https://als.wikipedia.org/wiki?curid=7016" title="Himalia">
Himalia

Himalia (Altgriechisch: "Ἱμαλία") bezeichnet


</doc>
<doc id="7017" url="https://als.wikipedia.org/wiki?curid=7017" title="Lysithea">
Lysithea

Lysithea (altgriechisch: Λυσιθέα) bezeichnet


</doc>
<doc id="7018" url="https://als.wikipedia.org/wiki?curid=7018" title="Elara">
Elara

Elara () bezeichnet



</doc>
<doc id="7019" url="https://als.wikipedia.org/wiki?curid=7019" title="Karpo">
Karpo

Karpo bezaichnet



</doc>
<doc id="7020" url="https://als.wikipedia.org/wiki?curid=7020" title="Euporie">
Euporie

Euporie bezeichnet



</doc>
<doc id="7021" url="https://als.wikipedia.org/wiki?curid=7021" title="Orthosie">
Orthosie

Orthosie (altgriechisch: Ορθωσίη) isch:



</doc>
<doc id="7024" url="https://als.wikipedia.org/wiki?curid=7024" title="Euanthe">
Euanthe

Euanthe isch de Namme vu



</doc>
<doc id="7025" url="https://als.wikipedia.org/wiki?curid=7025" title="Harpalyke">
Harpalyke

Harpalyke isch de Namme 



</doc>
<doc id="7026" url="https://als.wikipedia.org/wiki?curid=7026" title="Praxidike">
Praxidike

Praxidike (altgriechisch: Πραξιδίκη) bezeichnet



</doc>
<doc id="7027" url="https://als.wikipedia.org/wiki?curid=7027" title="Thyone">
Thyone

Thyone (altgriechisch: Θυώνη) bezaichnet:



</doc>
<doc id="7028" url="https://als.wikipedia.org/wiki?curid=7028" title="Mneme">
Mneme

Mneme (altgriechisch: Μνήμη) bezeichnet



</doc>
<doc id="7029" url="https://als.wikipedia.org/wiki?curid=7029" title="Thelxinoe">
Thelxinoe

Thelxinoe (altgriechisch: Θελξινόη) bezaichnet



</doc>
<doc id="7030" url="https://als.wikipedia.org/wiki?curid=7030" title="Iokaste">
Iokaste

Iokaste (altgriechisch: Ἰοκάστη, latiniseert: Iocaste) bezaichnet



</doc>
<doc id="7031" url="https://als.wikipedia.org/wiki?curid=7031" title="Eurydome">
Eurydome

Eurydome bezeichnet



</doc>
<doc id="7032" url="https://als.wikipedia.org/wiki?curid=7032" title="Familie (Begriffsklärung)">
Familie (Begriffsklärung)

De Begriff Familie (vu lat. "familia") bezaichnet:


</doc>
<doc id="7033" url="https://als.wikipedia.org/wiki?curid=7033" title="Familie (Biologie)">
Familie (Biologie)

D Familie (latinisch: Familia) isch ä hierarchischi Stufe vu de biologische Systematik.

Si stot zwische de Hauptrangstufe Ornig un Gattig. Direkt iber de Familie cha no d "Iberfamilie" sto, under ihre d "Underfamilie" (latinisch: Subfamilia).

In de Zoologi bestot d Konvention, dass de wisseschaftlich Familienamme uf "-idae" endet (z. B. Laufchäfer: "Carabidae").

In de Botanik degege endet d Familiebezaichnig maistens uf "-aceae" (zum Bispiil Chorblüetegwäx: "Asteraceae"). Viilfach laite sich ihri Bzaichner vu bsunders bekannte Gattige vu de Familie ab (zum Bispiil bi de Liliegwäx "Liliaceae"), aber au morphologischi Bsunderhaite vu de Familie chänne nammensgäbend si (so bi de Lippeblüetegwäx "Lamiaceae").


</doc>
<doc id="7034" url="https://als.wikipedia.org/wiki?curid=7034" title="Gattung (Biologie)">
Gattung (Biologie)

D Gattig (lat. Genus) isch ä hierarchischi Stufe ("Taxon") vu de biologische Systematik.

Ä Gattig enthaltet aini oder mehreri Arte. Ä Bispiil vu ere Gattig isch d "Abies" (Danne). Alli Arte innerhalb vu ere Gattig hän immer ä zwaidailige (binominale) Namme, wo näbe de Gattigsbzaichnig noch ä Art-Epitheton enthaltet. "Abies alba" (d Wissdanne) isch ä Art in de Gattung "Abies" (Danne). Sälli durgohend binominal Bnennig goht uf Carl von Linné zruck, wo si in sinem Werch "Systema Naturae" igfeehrt het.

Wenn ä Gattig bloß ai Art enthaltet, nennt mer d Gattig "monotypisch".
Gattige selber werre in Familie zsämmegfasst.

Wenn ä Gattig vili Arte enthaltet, wo noch underschidliche Kriterie gordnet werre chänne, sten die folgende hierarchische Räng zuer Verfüegig:
Debi isch es im Ermesse vum Biologe, weller vu de Räng agmesse erschiint.
Bdütendi Underschid werre in de Regel dur Undergattige usdruggt; bi uschinbare Variatione wird echer d Sektion bnutzt. S git also kai Vorschrift, dass bstimmti Räng bvorzugt z bnutze sin. Allerdings wird d Undersektion (bzw. Underserie) bloß bruucht, wenn au d Sektion (bzw. Serie) bnutzt wird.


</doc>
<doc id="7035" url="https://als.wikipedia.org/wiki?curid=7035" title="Gattung">
Gattung

Ä Gattig isch ä logische Begriff, wo ainer oder mehrere Arte als Oberbegriff dient:


</doc>
<doc id="7036" url="https://als.wikipedia.org/wiki?curid=7036" title="Zenit">
Zenit

S'Wort Zenit bezaichnet:



</doc>
<doc id="7037" url="https://als.wikipedia.org/wiki?curid=7037" title="Murg">
Murg

Murg isch dr Namme vu däne Flüss:


Murg heisse usserdem folgedi Gmeinde:



</doc>
<doc id="7038" url="https://als.wikipedia.org/wiki?curid=7038" title="Neptun">
Neptun

Dr Begriff Neptun bezeichnet

"Wörter, wo Neptun enthalde": Neptunium


</doc>
<doc id="7039" url="https://als.wikipedia.org/wiki?curid=7039" title="Waltershofen">
Waltershofen

Waltershofen isch de Namme vu mehrere Ortschafte.



</doc>
<doc id="7040" url="https://als.wikipedia.org/wiki?curid=7040" title="Rheinhausen">
Rheinhausen

De Namme Rheinhausen bezaichnet



</doc>
<doc id="7041" url="https://als.wikipedia.org/wiki?curid=7041" title="Xerxes">
Xerxes

Xerxes (grich. v. pers.: "Khshayarsluf") isch dr Namme vu folgende Persone:



"Xerxes" isch au dr dytsch Namme vu ere italienische Oper vum Georg Friedrich Händel, lueg Serse


</doc>
<doc id="7043" url="https://als.wikipedia.org/wiki?curid=7043" title="S">
S

S beziehigswiise s isch dr 19. Buechschtabe vom latiinische Alphabet und en Konsonant. Dr Buechschtabe S hät in düütsche Texte e durchschnittlichi Hüüfigkeit vo 7,27%. Er isch demit dr vierthüüfigschti Buechschtabe i düütsche Texte, bi de Konsonante isch er dr zweithüüfigschti Buechschtabe. Das mag erchläre, warum sich historisch verschiedeni Zeiche zur Darschtellig vom s und siine Kombinatione entwicklet händ (S,ſ,s,ß). 83 Prozent vo allne Schpraache verfüeged über es S. Zum Chliibuechschtabe Langs s »ſ« und Scharfs s »ß« gits i dr Wikipedia eigeni Artikel.

Di proto-semitischi Urform vom Buechschtabe schtellt en Boge dar. Im phönizische Alphabet isch dr Buechschtabe echli geometrisiert worde und hät de Name Schin überchoo, was Boge bedüütet. Dr Luutwert vom Schin bi de Phönizier isch [ʃ] gsii.

S Griechische hät de Luut [ʃ] nöd kännt. S Schin isch als Sigma allerdings trotzdem is griechische Alphabet übernaah worde. D Grieche händ de Luutwert in [s] gänderet, ausserdem händs de Buchstabe um 90 Grad entgege em Uhrzeigersinn dreiht. Mit dr Änderig vo dr Schriibrichtig uf von-links-nach-rechts isch dr Buechschtabe nomal geschpieglet worde und hät so siini hütigi Gschtalt überchoo.

D Etrusker händ vo de Grieche die dreihti, aber nonig gschpiegleti Variante übernaah. Im etruskische hät dr Buechschtabe mit dr Zit siini oberschti Linie verlore und hät wie es umdreihts Z uusgseeh. D Römer händ daas Zeiche übernaah, händs aber flüüssender gmacht. Dr Luutwert vom S isch bi Etrusker und Römer s [s] blibe.

Für de Chliibuechschtabe s sind mehreri Zeiche entwicklet worde: Zum eine s "runde s" (s) e verchliinerti Version vom Grossbuechschtabe S, zum andere s "lange s »ſ«", wo siin Urschprung wahrschiinlich in zügiger Schriibschrift hät. Im Schriftbild isch s lange s im Wort-, Silben- und Stammaaluut und meischtens innerhalb vomene Wort verwendet worde, s runde s vor allem am Endi vomene Wort oder Teilwort (zu de Regle vergliich de Artikel Langs s). Übrigens gits au vom chliine griechische Sigma je ei Variante für d Position Wortaafang und Wortmitti (σ) und Wortendi (ς), und au deet chann di finali Variante sowohl am Wort- als au (wenn au seltener, und nach nöd ganz de gliiche bzw. so klare Regle wie im Düütsche) am Morphem-Endi iitrete. Lueg au Entstehig vom Minuskel-s im Artikel „Langs s“.

I de gbrochene Schrifte isch i dr düütsche Rechtschriibig wiiterhii s lange s verpflichtend. Früehe Antiquaschrifte händ de Buechschtabe ebefalls oft enthalte, deet isch er jedoch usser Gebruuch choo. S lange s hät allerdings im Düütsche siini Spur im Buechschtabe ß hinderlaa, wo uf e Ligatur us ſ und z oder s zrugg gaht. Di gnaui Herkunft vom Eszett isch bisher ungklärt, Informatione dezue im Artikel ß.

Dr Buechschtabe "s" ghört mit siinere Uusspraach [z] zu de Konsonantegraphem, wo im Normalfall (einzeln vor Vokal am Wortaafang oder im Wortinnere zwüsched Vokale) stimmhaft bzw. Lenis-Obstruente darschtelled ("b, d, g, s, w" /b, d, g, z, v/) und demit de entsprechende stimmlose Fortis-Obschtruentebuechschtabe gegeüberschtönd ("p, t, k, ß, f" /p, t, k, s, f/). Es isch aber es typischs Phänomen im Düütsche, dass under beschtimmte Bedingige die Konsonantebuechschtabe wie ihri entsprechende Fortis-Pendants uusgschproche werded "(Erbse, Smaragd, Möwchen)". 

Daas Uusschpraachphänomen i dr düütsche Schtandardschpraach isch hauptsächlich abhängig vo dr Schtellig vo em Buechschtabe zuegordnete Luut i dr Sprechsilbe.
Für "s" gilt wie für "b, d, g, w":


Für "s" gilt derüber use:

Im Althochdüütsche und im früehe Mittelhochdüütschee häts zwei verschiedeni s-Luut geeh: en schtimmlose alveolo-palatale Frikativ [], wo uf es ererbts germanischs "s/ss" zrugg gange isch (z. B. in "sunne, stein, kuss, kirse"); und en schtimmlose alveolare Frikativ [s], wo i dr 2. Luutverschiebig us churzem "t" entschtande isch z/zz (z. B. in "ezzen, daz, groz").

S hütige "sch" gaht i de meischte Fäll uf es urschprünglichs "sk" zrugg, wo sich zunächscht zumene s-ch entwicklet hät und dänn zum hütige "sch". In Wörter wie "Hirsch, Kirsche" und im Aaluut vor "l, m, n, w" "(Schnee, Schwein)" gahts jedoch uf es älters "s" oder "z" zrugg, vgl. mittelhochdüütsch "hirz, kirse, snê, swîn".

Im internationale Zeichekodierigssyschtem Unicode sind folgendi Positione vorhande:

Grosses S:

Chliises s:

Chliises Lang-s:












</doc>
<doc id="7045" url="https://als.wikipedia.org/wiki?curid=7045" title="Au (Breisgau)">
Au (Breisgau)

Au isch e Gmei wänigi Kilometer südlich vu Friburg im Brisgau in Bade-Württeberg un ghört zue dr Verwaltigsgmeinschaft Hexedal.

Au lit im nördliche Hexedal zwischenem Schimberg im Weste un em Schwarzwald im Oste.

Dur Au verlauft d'Hauptverwerfig vum Oberrhigrabe. D'Schimbergsite wird vu dr Yberrest vu grosse Hangrutschige prägt.

Im Drissigjährige Chrieg isch Au am 5. August 1644 e Schauplatz vum zweite Dag vu dr Schlacht bi Friburg gsi.


Dr Kindel Jörg isch am 1. Juli 2018 au zum Vogt vum Nochberdorf Wittnau gwählt worre.

Ergebnis vo dr Landdagswahle sit 2006: 

Au isch dur zwei Buslinie mit Friburg verbunde.

gsi.





</doc>
<doc id="7046" url="https://als.wikipedia.org/wiki?curid=7046" title="Merzhausen">
Merzhausen

Merzhuse isch e südlichi Noochbergmei vu Friburg im Brisgau in Bade-Württeberg un ghört zue dr Verwaltigsgmeinschaft Hexedal.

Zwischenem Schimberg un em Schwarzwald am Nordend vum Hexedal gläge, ghört Merzhuse sowohl zue dr sognennte Vorbergzone, wie au scho zum Schwarzwald, wil durch d'Gmei d'Hauptverwerfig zwischem Oberrhigrabe un Schwarzwald verlauft.

Merzhuse isch erschtmols 786 erwähnt worre, wo dr örtlich Grundbsitzer Heimo Güeter an d'Abtei St. Galle verschenkt het. Noochdem verschideni Friburger Adelsgschlechter dr Ort besesse hän, het ihn 1635 s'Friburger Jesuitekloschter kauft. Bi dr Schlacht bi Friburg im August 1644 isch s'Dorf no fascht völlig zerstört worre.

Merzhuse isch lang numme e chleis Dörfli gsi un het 1945 numme e baar hundert Iwohner gha. Vu 1950 bis 1980 isch no d'Iwohnerzahl starch agstiige un dr Ort mit dr Bebauig vu Friburg verschmolze. Sit 1980 pendelet d'Iwohnerzahl um 4500 Lit.

Merzhause isch au nooch dr Reformation römisch-katholisch bliibe. Erscht dur d'Zuewanderig vu Heimetvertriibene nochem Zweite Weltchrieg het sich e relevanti evangelischi Gmei bildet.


Ergebnis vo dr Landdagswahle sit 2006: 

Bis 2005 het's z Merzhuse e eigene Polizeiposte gä. Säller isch ufglöst worre, so dass s'next Polizeireveer jetze z'Friburg isch.

Als einzigi Gmei im Landchreis Brisgau-Hochschwarzwald het Merzhuse kei eigeni Firwehr, sundern e Löschvertrag mit dr Stadt Friburg.






</doc>
<doc id="7047" url="https://als.wikipedia.org/wiki?curid=7047" title="ב">
ב

Beth (au Bet) isch de zweit Buechschtab im Hebräische Alphabet. 
Beth wird im moderne Hebräisch om Silbeofong nocheme Konsonant un om Wortofong wie [] usgschprôche (in de punktiert Schrybwis miteme Punkt (Dagesch) in de Mitt vum Buechstabe), sunsch wie [].
Er het de Zahlewert 2.

S' Beth isch e Konsonant. Er kummt vunra schtilisiert Darschtellung vum Huusgrundriss her (beth = Huus). Usem phönizischen Buechschtabe het sich s griechisch Beta entwicklt. Des isch aber durch d Änderung vun de Schrybrichtung noch rächts usgrichtet worre. Därtrus ischs latinisch B entschtonde.




</doc>
<doc id="7049" url="https://als.wikipedia.org/wiki?curid=7049" title="Au">
Au

De Usdruck Au bezaichnet:







und wyters:

Lueg au:


</doc>
<doc id="7050" url="https://als.wikipedia.org/wiki?curid=7050" title="Sölden (Schwarzwald)">
Sölden (Schwarzwald)

Sailede (amtlich "Sölden") isch e Gmei im Landchreis Brisgau-Hochschwarzwald, rund 10 km entfernt vu Friburg im Brisgau.

Zwischenem Schimberg-Hohfirstgebiit un em Schwarzwald im Hexedal gläge, ghört Sailede sowohl zue dr sognennte Vorbergzone, als au scho zum Schwarzwald, wil dur d'Gmei d'Hauptverwerfig zwische Oberrhigrabe un Schwarzwald verlauft. Noch dr Höchi iberem Meeresspiegel erstreckt sich die hügelig Gmei vum diefste Punkt bi 318 m bis uf 732 m ü. NN.

Ersti urchundlichi Erwähnig 805 n. Chr. als "Marca Selidon".

Um 1087 het dr Prior Ulrich von Zell (1080er-1093) s'cluniazenzisch Priorat Grüninge nooch Zell im Meehlindal, dem spotere St. Ulrich, verlegt. In dr Noochberschaft vu sällem Chloster, z'Bollschwil, het dr Ulrich nur churzi Zitt später e Nonnegmeinschaft gründet, wo 1115 ins Noochberdorf Sailede verlegt worre isch. Sailede isch als Priorat direkt dr Abtai Cluny undergstellt gsi, de facto het s'Priorat St. Ulrich aber e Oberufsicht usgüebt. Rund 13 bis 20 Nonne hän domals under dr Leitig vume Propst gläbt, wo vum Muederchloster Cluny igsetzt worre isch. S'spot Middelalder het dr Verfall vu dr chlösterliche Ornig gsähne; um 1500 het's z Sailede kei Frauekonvent meh gä, während d'Propstei ab 1546/1547 vum Chloster St. Jörge im Schwarzwald verwaltet worre un 1560 an d'Abtei St. Peter ibergange isch, dere si erst 1598 inkorporiert worre isch. D'Säkularisation het die geistlich Gmeinschaft z'Sailede anno 1807 erfasst. D'Sailedener Grundherrschaft isch nit besunders umfangriich gsi un het sich im Brisgau konzentriert, d'(Schirm-)Vogtei isch mit derjenige vum Priorat St. Ulrich verbunde gsi. Vu dr hüt bestehende Chlosteranlag stamme die äldeste Deile us em 15. Johrhundert, viil isch barock iberformt.


Sailede ghört dr Verwaltigsgmeinschaft Hexedal a.

Sit em Juni 2009 isch dr us Horbe stämmig Markus Rees Burgemeischter vu Sailede. Si Vorgänger Markus Riesterer, wo glichzittig ehreamtlicher Burgemeischter vu Horbe isch, het si Hauptamt z'Sailede zum Summer 2009 niderglegt, um Leiter vum Zweckverband vum Gwerbepark Brisgau bi Eschbe z'werre.

Ergebnis vo dr Landdagswahle sit 2006: 

1939 isch d'Iwohnerzahl noch bi 381 gläge. 1970 hän scho 813 Lüt in Sailede gwohnt, anno 2004 sin's rund 1200 Iwohner gsi.




</doc>
<doc id="7051" url="https://als.wikipedia.org/wiki?curid=7051" title="Sölden">
Sölden

Dr hochdytsch Usdruck Sölden bezeichnet: 



</doc>
<doc id="7052" url="https://als.wikipedia.org/wiki?curid=7052" title="Schallstadt">
Schallstadt

Schallsched (amtlich "Schallstadt") isch e Gmei im Landchreis Brisgau-Hochschwarzwald in Bade-Württeberg.

Zue dr Gmei ghöre d Ortsdeiler Schallsched mit Föhreschallsched, Wolfewiler mit Lidischberg un Menge.

Schallsched wird erstmols 779 in ere Schenkigsurkund vum Kloster Lorsch erwähnt. Ab 1218 hän d Ortschafte vum hütige Schallsched dr Grafe vu Friburg usem Erb vu dr Zähringer Herrschaft in Friburg im Brisgau ghört. Im Lauf vum 14. Johrhundert ybernämme d Friburger Grafe d Herrschaft Badewiler, wo no mitsamt dr Ortschafte vum hütige Schallsched iber d Markgrafe Hachberg-Sauseberg 1503 an d Markgrafe vu Bade un anno 1806 ans Großherzogtum Bade fallt.

In dr Reformation werre alli hütige Schallscheder Ortschafte evangelisch. S git au hüt noch vil Ahänger vu chleinere protestantische Chilche. Erst sitem Zweite Weltchrieg un mit dr Zueghörigkeit zum Balligsruum Friburg gits dur Zuezug au e nennenswerti Azahl vu Katholike un z Schallsched sit einige Johre au e katholischi Chilche.

Schallsched un Wolfewiler (amtlich "Wolfenweiler") hän sich am 1. Jänner 1971 zue dr neie Gmei Schallsched-Wolfewiler zsämmegschlosse. Gnau vier Johr später isch es zue dr Verainigung vu dere Gmei mit Menge (Mengen) un Ebringe (Ebringen) chu. Ebringe het gege die Igmeindig vorem bade-württebergische Verwaltigsgrichtshof uf Wiidererlangig vu dr Selbständigkeit chlagt, wil d Gmei Pfaffewiler (Pfaffenweiler) nit wie im Vertrag vorgsähe dr neie Gsamtgmei aghört het un het am 6. Februar 1976 Rächt kriegt, so dass d Igmeindig vu Ebringe uugiltig worre isch. Dr Gmeinamme Schallsched-Wolfewiler isch am 1. November 1977 zue Schallsched vereifacht worre.

Menge wird zum erschte Mol 776 im Lorscher Codex erwähnt. S Dorf ghört sit anno 1975 zue dr Gmeind Schallsched un isch demnoch au im Markgräflerland. Vu dr Wiiregion här ghörts aber nid ins Markgräflerland, sondern zum Tuniberg.

Wolfewiler wird erschtmols 873 in Urkund vum Chloster St. Galle erwähnt.
Zue Wolfewiler ghört au dr Wiler Lidischberg (amtlich: "Leutersberg") am Weschtrand vum Schinberg (amtlich "Schönberg").


Ergebnis vo dr Landdagswahle sit 2006: 

S Wappe vu Schallsched bringt d Identität vu dr Deilörter zum Usdruck. In halb gspaltenem un deiltem Schild obe links in Blau e silbers Huefiise, obe rechts in Gold e blaue Dribel ame grüene Stiil mit grüenem Blatt, unde in Silber uf grüenem Driberg e schwarze Wolf im Schritt.

Mit dr Gmei Rosà in Italie wird sit 1991 e Gmeipartnerschaft pfläggt. Rosà isch eini vu dr grösschte Gmeinde vu dr Provinz Vicenza.

E witteri Gmeifründschaft verbindet Schallsched mit Vietmannsdorf im Land Brandeburg.




</doc>
<doc id="7053" url="https://als.wikipedia.org/wiki?curid=7053" title="Bollschweil">
Bollschweil

Bollschwil (amtlich "Bollschweil") isch e Gmei im Hexedal un lit guet 10 km südlich vu Friburg im Brisgau.

Zwisch em Hohfirst als Süddeil vum Schimbergmassiv un em Schwarzwald im südliche Hexedal gläge, ghört Bollschwil sowohl zue dr sognennte Vorbergzone as au scho zum Schwarzwald, wil dur d Gmei d Hauptverwerfig zwische Oberrhigrabe un Schwarzwald verlauft. Dr Ortsdeil St. Ulrich lit vollständig im Hochschwarzwald.

Nooch 1087 gründet dr Ulrich von Zell (†1093), dr Prior vum Priorat Zell, e Nonnechloster z Bollschwil, wo 1115 uf Sailede verleggt worre isch.

Ergebnis vo dr Landdagswahle sit 2006: 

In Bollschwil wird am Hohfirst scho lang Chalchabbau betriibe. Au hüt noch wird vu dr "Knauf Marmorit GmbH" Chalch abbaut.

St. Ulrich un dem si Ortsdeil Geiersnest sin im Zug vu dr Gmeireform zum 1. Jänner 1974 igmaindet worrε.

S Chalchbergwerch lit bi Ellighofe westlich vum Hauptort. Zue Bollschwil ghört au südlich vum Hauptort die nördlich Hälfti vum Wiler Güetighofe.



Adolf Max von Holzing-Berstett, dr Vadder vu dr Lyrikeri Marie Luise Kaschnitz het si Familiesitz z Bollschwil, si selber isch under anderem z Bollschwil ufgwaxe.




</doc>
<doc id="7054" url="https://als.wikipedia.org/wiki?curid=7054" title="Ehrenkirchen">
Ehrenkirchen

Ehrechilche isch e Gmei öppe 13 km südlich vu Friburg im Brisgau am Rand vum Markgräflerland.

D'Gmei lit in dr Oberrhinische Diefebeni in 215 bis 916 Meter Höchi un umfasst denäbe die südliche Beriiche vum Batzeberg, Schnäggedal, Hohfirst un Hexedal. Die östliche Deil vu dr Gmarkig sin hauptsächlich bewaldet un lige im Schwarzwald.

Dr Ort bestoht us dr fimf ehemols selbständige Ortschafte Chilchhofe (mit Ortsdeil Ambringe), Ehrestette (mit Süd-Güetighofe), Norschige, Offnadinge un Scherzige.

Scho in dr Steizitt hän in dr „Daifelschuchi“ gnennte Höhle bi Gietighofe Mensche gläbt. Ambringe, hüt zue Chilchhofe ghörig, isch anno 881 z'erscht urchundlich erwähnt worre. Im Zug vu de Gmeireform 1973/74 hän sich die früeher selbständige Gmeinde Chilchhofe, Ehrestette, Norschige, Offnadinge un Scherzige zue dr Gmei Ehrechilche zsämmegschlosse.

Dr Namme Ehrechilche isch e Akronym us Ehrestette un Chilchhofe.

D'Höhle vu de Rendierjäger am Eelberg bi Güetighofe us dr äldere Strizitt sowie d'Alemannegräber am Birgsrand vum Schwarzwald sin Züge vu ere früehe Besidlig. Ehrestette wird erstmols anno 1139 urchundlich erwähnt. Am 10. August 1418 het Ehrestette vum Kaiser Sigismund s'Johrmärkträcht verlihe chriegt. 1842 isch Ehrestette als Gmei selbständig worre.

Dr Wiler Güetighofe ghört in sinem Norddeil zue Bollschwil.

Dr erst schriftlich Hiwiis fer e Besidlig vu Chilchhofe findet mer anno 805. Dr Namme Chilchhofe wird erstmols in ere Urchunde vu anno 1087 erwähnt. Als Wallfahrtsort un Sitz vu dr Lehnsherre isch Chilchhofe im Middelalder dr Middelpunkt fer e grösseri Azahl vu umligende Ort gsi. E Reihe vu Adelsgschlechter vum Brisgau sin nochenander Lehnsherre vu dr Herrschaft Chilchhofe gsi.
Währendem Drissigjährige Chrieg hän schwedischi Truppe 1638 e Grossdeil vu dr männliche Bevölchrig vu Chilchhofe un Pfaffewiler massakriert. Nooch dr mündliche Volksyberliferig sin d'Opfer (öppe 300 Männer) bi lebendigem Liib in ere Wipressi im Chilchhofer Schloss z'Dod trottet worre.

Alemannischi Gründige am Batzeberg wiise uf e früehi Besidlig vu Norschige hi. Die erscht urchundlich Erwähnig stammt vu anno 1242. Norschige het ursprünglich zum Chloster St. Galle ghört, isch no als Lehe an d Herre vu Staufe gange, noch dene ihrem Ussterbe (1602) s Lehe vu St. Galle wiider izoge worre isch. Mit Ebringe zämme isch Norschige anno 1803 dr ledscht Besitz vu dr Fürschtabtei gsi. Nochdem sälli 1805 vum Kanton St. Galle endgültig ufglöst worre isch, isch Norschige fier ei Johr mit Ebringe zämme e Exklave vum Kanton worre. Dr Kanton het aber Norschige mit Ebringe zämme anno 1806 fier 140.000 Gulde an die zwei Prinze us dr großherzoglich-badische Familie verkauft, wo no d Herrschaft 1809 an dr badisch Staat ibergä hän.

Im Norschiger Wappe isch uf dr linke Site dr St. Galler Bär un uf dr rächte Site s Wappe vu dr Herre vu Staufe abbildet, in Erinnerig an die beide mittelalterliche un früehneizittliche Ortsherrschafte.

Alemannischi Gräberfund wiise ebefalls uf e früehi Besidlig vu Scherzige hi. Die erst urchundlich Erwähnig vu Scherzige stammt vu anno 1111. Dr Ort het domals Scersingen gheisse. Vu 1111 bis 1152 isch in Scherzige e Ortsadel bezügt. S'Dorf het im Middelalder verschidene Adelsgschlechter ghört, so dr Herrschaft Staufe un dr Oberlehnsherrschaft vu dr Üseberger, dr Markgrafe vu Hachberg un im Hus Habsburg als Landesherre vu dr Herrschaft Staufe. Vu 1492 bis 1811 het Scherzige zue dr Gmei Pfaffewiler ghört.

Die erst Chunde vu „Ofmanningen“ stammt vu anno 1139. Scho 1146 isch do e Ortsadel bezügt. Offnadinge isch im Middelalder ein vu dr Dagigsorte vum gräfliche Landgricht im Brisgau gsi.

Ergebnis vo dr Landdagswahle sit 2006: 

"In gspaltenem Schild vorne in Rot yber goldenem (gelbem) Driberg e goldene (gäle) Dribel mit goldenem (gälem) Blatt, hinde in Gold (Gäl) e ufgrichtete blaue Hirsch." 

Ehrechilche bstoht us dr am 1. April 1973 vereinigte ehemolige Gmeinde Ehrestette un Chilchhofe. Am 1. Jänner 1974 isch Offnadinge, am 1. April 1974 Scherzige un am 1. Oktober 1974 Norschige igmeindet worre.

In dr Veribarig yber dr Zsämmeschluss vu Ehrestette un Chilchhofe isch feschtglegt worre, dass fier die chünftig Gmei ä nöis Wappe gschaffe werre soll. Wie dr nei Namme, wo us Nammeelemente vu de beide gröschte Gmeideile zsämmegsetzt isch, isch au säll Wappe dur Verschmelzig vu dr bisherige Wappebilder entstande. S'vereinigt Deile vu dr Gmeiwappe vu Ehrestette un Chilchhofe un im wittere Sinn au vu Scherzige un chummt zuegliich zue ere e wirtschaftlichi Besunderheit, die geographisch Lag un d'Gschichte vu dr Gmei zsämmefassende Ussag: In allene Ortsdeile wird an dr Häng vu Batzeberg, Chilchberg un Eelberg, wo dur dr Driberg symbolisiert werre, sit alders her Wibau betriibe. Dr Hirsch, s'Wappedier vum Chloster St. Blasie, erinneret dodra, dass d'Herrschaft Chilchhofe, zue dere au Ehrestette ghört het, sowie Offnadinge un Scherzige als Deil vu dr Herrschaft Staufe im 18. Johrhundert im Schwarzwaldchloster understande sin un säll au z'Norschige Besitz gha het. D'Farb vu Bild un Feld im Chlosterwappe (in Blau e goldene Hirsch) isch verdüscht worre, um e heraldische Farbverstoss bim Zsämmetreffe vu dr beide Schildfelder z'vermiide.


Grundschuele Ehrestette, Chilchhofe, Norschige; Jenger-Hauptschuel im Zentrum mit Werchrealschuel; Büecherei








</doc>
<doc id="7055" url="https://als.wikipedia.org/wiki?curid=7055" title="Wittnau (Breisgau)">
Wittnau (Breisgau)

Wittnau isch e Gmei im Südbade 7 km südlich vu Friburg im Brisgau.

Wittnau lit guet 7 km südlich vu Friburg in dr Middi vum Hexedal. Säll duet sich vu Friburg zwischenem 644 m hoche Schimberg un dr Weschthäng vum Hochschwarzwald iber Wittnau - wo es sich zue ere „wite Aui“ verbreiteret - bis uff Ehrestette erstrecke. D'Gmarkig vu dr Gmei, wo d'Ortsdeiler Wittnau un Biezighofe dezueghöre, het 504 ha. Si isch durch drei Hüegel prägt, wo bis hit fier dr Wibau gnutzt werre. D'Räbflächi isch aber sit 1980 starch rucklaifig. Im Oschte reicht d'Gmarkig bis zue dr Weschtflanke vum Schauinsland (1284 m).

Im Zug vu dr Besidlig vum Hexedal im 7. un 8. Johrhundert sin die erschte alemannische Bure ins Biit vu dr hittige Gmei kumme. Si hän ihrene Heef dr Namme Biezighöfe gä. Anno 806 isch säll Dorf s'erscht Mol as Piazinchova urkundlich erwähnt worre. Scho anno 786 berichtet e Schenkigsurchunde vum Kloschter St. Galle erschtmols vu ere Hofaalag mit Kilchli wo mer Witunauia gnennt het.
Bis ins 13. Johrhundert isch no Wittnau dr Sitz vu dr St. Gallermer Verwaltig im Brisgau gsi, bevor säller Sitz uf Ebringe uf dr andere Side vim Schimberg verlegt worre isch. S'Kloschter het bal druff d'Herrschaft verkauft.

Im 14. Johrhundert isch dr Wittnauer Herrehof zue eme öschtriichische Lehe worre. Anno 1805/06 isch Wittnau wie dr ganz Brisgau Deil vum Grossherzogtum Bade worre. Sit 1811 werre d'Ortschafte Wittnau un Biezighofe als Einheit betrachtet un offiziell als Gmei Wittnau bezeichnet. 1971 isch d'Gmei dr Verwaltigsgmeinschaft Hexedal biträtte.

Inzwische isch Wittnau dur dr Zuezug us em nooche Friburg starch gwaxe. D'Gmei giltet as e beliebte Wohnort. D'Baulandpris schwätze do ihr eigeni Sprooch.


Ergebnis vo dr Landdagswahle sit 2006: 

S'Wappe erinneret an d'Ursprüng vu dr Gmei un die domolig Verbundeheit mit em Kloschter St. Galle: d'Kilche uf em Berg als eini vu dr äldeschte vum Hexedal, denäbe dr Bär, s'Wappedier vum Kloschter St. Galle.

Sit 1994 verbindet Wittnau e Partnerschaft mit dr französische Gmei St. André d’Apchonin in dr Region Côte Roaneiise am Fuess vu dr Madleine-Berg, weschtlich vu Roanne Loire. D'Partnergmei het guet 1800 Iwohner un isch wie Wittnau e Wibaugmei.





</doc>
<doc id="7056" url="https://als.wikipedia.org/wiki?curid=7056" title="Kiwi">
Kiwi

Mit Kiwi bezaichnet mer



</doc>
<doc id="7057" url="https://als.wikipedia.org/wiki?curid=7057" title="Wittnau">
Wittnau

Wittnau isch de Name vo däne Ortschafte:
Lueg au:


</doc>
<doc id="7059" url="https://als.wikipedia.org/wiki?curid=7059" title="ג">
ג

Gimel (au Gimmel) isch de dritt Buechschtab usm Hebräische Alphabet. Där het de Zahlewert 3. Gimel wird im moderne Ivrit wie G im Alemanische usgschproche. Wänn de Buechschtabe uf e Aposchtroph kummt, isch er dr Ersatz fir de schtimmhaft dsch-Luut (IPA: //), wo im Hebräisch nit eksischtiert usser in Fremdwörter.

Gimel isch au e Konsonantbuechschtab vum phönizische Alphabet, wu vermuetli uf d schtilisiert Darschtellung vun eme Kamelhöcker (gamel = Kamel) zruck geht. Vun däm Buechschtabe leitet sich s hebräisch Gimel, s arabisch Dschim un s griechisch Gamma här. Usm letztere isch des latinisch C un G entschtônde.



</doc>
<doc id="7060" url="https://als.wikipedia.org/wiki?curid=7060" title="Gimel">
Gimel

Gimel isch de Name vo däne Sache:
Gimel isch de Name vo däne geografische Objekt:
Gimel isch de Vorname vo däne Persone:
Gimel isch de Familiename vo däne Persone:
Gimel isch en Namesteil vo däne Objekt:
Lueg au: 


</doc>
<doc id="7061" url="https://als.wikipedia.org/wiki?curid=7061" title="Alif">
Alif

ʾAlif oder Alif (ألف) isch de ärscht Buechstab usem arabische Alphabet. Er isch usem phönizische Aleph hervorgonge un dertrum mitem latiinische A, däm griechische Alpha unem hebräische Aleph verwondt. Em isch de Zahlewert 1 zugordnet.

S Alif bizaichnet entweder de stimmlosi glottali Plosiv (IPA: //) und trait den s Zaiche Hamza. Er entsprecht em Tütsche Knacklut, womer bim Schimpfe ghört: "Du ʔEsel!" oder im Hochtütsche i de Wortfuege: Seeʔadler. Denn bizaichnet er au de vollgöffneti Langvokal (IPA //) und chan au im Wortaafang verstume.

Alif kon de Dehnung vumene Fatha diene. Des erfillt drno praktisch d Funktion vun näm lange Vokal, nämli vumene offene „A“-Luut (IPA []) (wie in „Adelheid“). In däm Fall ischs in de DMG-Umschrift wie e „a“ miteme Strich drüber gschribe (ā).

S Hamza, wu de Stimmabsatz ussdruggt, brucht in de meischte Fäll e Trägervokal. Des kon nebem Alif au e Waw oder e Ya si. Fongt e Wort miteme Vokal o, fongt s noch de grammatisch Definition miteme Hamza o. Fir d Trägervokal Hamza om Wortofang wird immer s Alif gnumme. Dorum fonge alli Werter, wu miteme Vokal ofonge, in de Schrift mit m Alif o. I de DMG-Umschrift werds miteme Bögli gschribe (ʾ), wo geg links offen isch. I de nödwüsseschaftliche Literatur werds aber i de Regle nöd bizaichnet, do i europäische Sproche de Luut fälschlicherwiis nöd as Phonem empfunde werd. Au i ugnaue phonetische Umschrifte werd d Lut mengisch underschlage.

Om Wortend wirds Alif in bschtimmti Verbforme zur Vokaldehnig un als Träger vu de indeterminierte Akkusativendung ("-an") gnumme. S bliibt drno gnauso stumm wie in einzelni Werter مائة ("mi'a", „hundert“). S'Alif het in däni Fall e rein orthografischi Funktion.

Goht däm Alif e Lam vorus, wirds Onschtell vo de Schriibung لـا d Ligatur لا (Lam-Alif) verwändet.

Im hitige Arabisch gibt s e hondvoll Werter, wu e longs a ("ā") hen, wu aber nit gschriibe wird. Soll s "ā" widergebe werre, konn e kleins Alif uf d vorgongene Konsonante (im Bild as Kreis dargstellt) gsetzt werre.

Auch s hochgstellt Alif isch kodifiziert, wird aber in mangii Schriftarte nit dargstellt.


</doc>
<doc id="7065" url="https://als.wikipedia.org/wiki?curid=7065" title="ᚨ">
ᚨ

ansuz (ᚨ) isch de erschlossni urgermanisch Name vo de a-Ruune. Er lutet uf Altnordisch "óss", Altdänisch ᚭᚢᛋ "aus" und Altenglisch "ós", het aber d Form ᚩ. D Bidütig isch "Ase"; da isch i de nordische Mythologi de Name vomene Göttergschlecht. Im gotische Alphabet haisst de Buechstabe "a" (𐌰) "aza" und bidütet möglicherwiis "Achse", d Form entsprecht em griechische Alpha (A) und au em latinische A.

D a-Ruune isch die viert Ruune i allne öberlifrete Ruunealphabet und die viert Ruune vom Freys ætt.

Im altfriesische und altenglische Futhorc het sich die Ruune i drai Variante uufgspalte: ᚫ æsc »Esche«; ᚪ ác »Aiche« und ᚩ ós »Ase«.

D Ruune stoot för de gmaingermanisch volloffni Vokal, lang oder churz (IPA //), so i de ältere und i de kontinentale Runeinschrifte. Im Spoturnordische und Altnordische för en Vokal, wo zwüschet /a/ und /o/ stoot, er werd allgemain i de Forschig miteme ghögglete "a" (ą) transkribiert (IPA: //). Di altenglische Ruune stönd för /a/, // und //.

I de moderne Esotheerik bidüütet d a-Ruune Botschaft, Extase und Wortgwandhait und werd mitem Gott Odin i Verbindig broocht, well er de Hoptgott vo de Ase isch. Im Ruuneyoga bildet me da Zaiche, indem mer baid Händ ase geg före, schräg abe hebt, so ases vo de Siite ussiet wie die Ruune.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7069" url="https://als.wikipedia.org/wiki?curid=7069" title="Freys Aett">
Freys Aett

Aettir (Altnordisch: ætt, "Pl.": ættir "Achtergruppe") isch d Futhark-Unterteilung vun de gmeingermanische Rune in drey Gruppe zu acht Rune.

D erscht Grupp, Freys ætt, »Achtergruppe vum Gott Freyr« bschtoht im ältere Futhark us de Rune: ᚠ fehu, ᚢ uruz, ᚦ thurisaz, ᚨ ansuz, ᚱ raido, ᚲ kenaz, ᚷ gebo, ᚹ wunjo.


</doc>
<doc id="7070" url="https://als.wikipedia.org/wiki?curid=7070" title="Hagals Aett">
Hagals Aett

Aettir (Altnordisch: ætt, Pl.: ættir "Achtergruppe") isch d Futhark-Unterteilung vun de gmeingermanische Rune in drey Gruppe zu acht Rune.

D zweyt Grupp, Hagals ætt, bschtoht us de Rune ᚺ haglaz, ᚾ naudiz, ᛁ isaz, ᛃ jera, ᛇ ihwaz, ᛈ perthro, ᛉ elhan un ᛊ sowilo.


</doc>
<doc id="7071" url="https://als.wikipedia.org/wiki?curid=7071" title="Tys Aett">
Tys Aett

Aettir (Altnordisch: ætt, "Pl.": ættir "Achtergruppe") isch d Futhark-Unterteilung vun de gmeingermanische Rune in drey Gruppe zu acht Rune.

Die dritt Grupp, Týs ætt, »Achtergruppe vum Gott Týr«, bschtoht us de Rune ᛏ tiwaz, ᛒ berkana, ᛖ ehwaz, ᛗ mannz, ᛚ laguz, ᛜ ingwaz, ᛞ dagaz un ᛟ othila.


</doc>
<doc id="7077" url="https://als.wikipedia.org/wiki?curid=7077" title="ᛒ">
ᛒ

berkana (ᛒ) isch de erschlossni urgermanisch Name vo de b-Ruune. Er haisst uf Altnordisch "bjarkan", Altdänisch ᛒᛁᛅᚱCᚭᚾ "biercan"; Altenglisch "beorc" und im Hrabanische Alphabet "birich". D Bidütig isch nordisch «Bilechlaub« und sus »Bilche«. Au de gotisch Buechstabe "b" (𐌱) haisst wie d Ruune "bercna", d Form entsprecht aber a em griechische Beta. 

D b-Ruune isch di achzeet Ruune im alte Futhark und di drizeet im nordische futhork. Si isch di zwoot Ruune im Tys Ætt.

D Ruune stoot för de gmaingermanisch stimmhafti labiali Plosiv und sis frikativi Allophon (IPA //+//), so i de ältere Ruuneinschrifte und im altenglische Futhorc. Degege i de kontinentale Runeinschrifte nume för //.

I de moderne Esotheerik beditet d b-Ruune Neijbeginn, Schöpfung, Geburt un Wachstum.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7078" url="https://als.wikipedia.org/wiki?curid=7078" title="Alemannen in der altgriechischen Literatur">
Alemannen in der altgriechischen Literatur

In dr früehbyzantinische Literatür finde sich vum 4. bis ins 6. Johrhundert n. Chr. Erwähnunge vu dr Alamanne (`Αλαμανοί oder `Αλαμαννοί /Alamannoi/), nämlig bim 






Wämmer vu däne segs Schriiber alli Text (viil sin Fragmänt) zämmefasst, ka mer sage: Fascht alli zeige d Alamanne im Griäg. Dr Quällewärt vu däne Autore isch ring - keine het d Alamanne mit eigene Aüge känne glehrt, alli stitze sich - im beschte Fall - uf remischi Quälle.

Näbe dr Autore, wu d Alamanne mit ihrem Namme nänne, gits noch etligi, wu numme allgemein vu Barbare oder Germane, "wu am Rhiin un an dr Donau wohne" oder ähnlig schriibe.

Sälli Erwähnung vu dr Alamanne, wu mer lang fir d erscht ghalte het, het sich as unächt rüsgstellt. E griächischi Schrift vum Cassius Dio (ca. 155 - 235) isch falsch iberliiferet (Alamannos anschtatt Alambannos) un interpretiärt wore - so isch d agäblig "erscht Nännung vu dr Alamanne" um 213 entstande. Dr M. Springer un dr L. Okamura hän dä Irrtum ufdeckt (lueg bim Geuenich un bim Noth).

"Quellen zur Geschichte der Alamannen." Camilla Dirlmeier (Ibersetzeri) u. Gunther Gottlieb (Rüsgäber), Heidelberg 1976ff, 5 Bänd 
Dieter Geuenich: "Geschichte der Alemannen." Stuttgart 1997



</doc>
<doc id="7079" url="https://als.wikipedia.org/wiki?curid=7079" title="ᚦ">
ᚦ

þurisaz oder þurnaz (ᚦ) sind di erschlossne urgermanische Näme vo de th/þ-Ruune. Er lutet uf Altnordisch "þurs", Altdänisch ᚦᚼᚢᚱᛋ "dhurs"; Altenglisch "þorn" und im Hrabanische Alphabet "dorn". D Bidütig isch "Thurs, Riis" oder "Dorn". Im Mittelalter het mer z Skandinavie die Ruune au miteme Punkt gschribe, um de stimmhafti Frikativ /ð/ z schriibe. De gotisch Buechstabe "þ" (𐌸) haisst degege "thiuth" "Guets" und d Form entsprecht em griechische Buechstabe Phi (Φ). 

De Buechstaabe isch im Altenglisch und Mittelenglische no lang bruucht worde, denn aber dur d Schriibig "th" ersetz worde (ae. þorn; me. þorn, thorn; ne. thorn »Dorn«). Im Isländische werd de Buechstabe (grooss: Þ, chlii: þ: "þorn" /θotn̥/) no hüt bruucht.

D th/þ-Ruune isch die dritt Ruune i allne öberlifrete Ruunealphabet und die dritt Ruune vom Freys ætt.

D Ruune stoot för de gmaingermanisch interdentali stimmlosi Frikativ (IPA //), so i de ältere und i de kontinentale Runeinschrifte. Im Altenglische stoot er för /θ/ und s stimmhafti Allophon //, baid Luut sind aber i Tegscht, wo mitem latinische Alphabet verfasst worde sind, mengisch au mit em Zaiche "ð" gschribe worde. Au im nordische Futhork stoot th-Rune för /θ/ und /ð/. De isländisch Buechstabe werd nume för de stimmlos Frikativ bruucht, de stimmhaft Lut werd degege mit "Ð" bzw. "ð" gschribe.
I de moderne Esotheerik bidüütet d th-Ruune zerstörischi und schadvolli Mächt aber au chraftvolli Vertaidigung. Im Ruuneyoga bildet mer die Ruune, wemer sich en Arm siitwärts i sini Hüft stemmt, de Ellboge geg use, so ases vo voore a die Ruuneform erinneret.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7080" url="https://als.wikipedia.org/wiki?curid=7080" title="ᚱ">
ᚱ

raiðô (ᚱ) isch de erschlossni urgermanisch Name vo de r-Ruune. Er lutet uf Altnordisch "reið", Altdänisch ᚱᛅᛁᚦᚢ "reidu"; Altenglisch "rád" und im Hrabanische Alphabet "rehit" und de gotisch Buechstabe "r" (𐍂) haisst "reda". D Bidütig isch "Faart, Ritt, Wage".

D r-Ruune isch die füft Ruune i allne öberlifrete Ruunealphabet und die füft Ruune vom Freys ætt.

Die Ruune stoot i allne Ruunetraditione för de gmaingermanisch postdentali Vibrant (IPA //) und mues i de Uusproch underschide werde vo de Elch-Ruune, wo mindest i de nordische Tradition för de uvulari r-Luut (IPA //) stoot.

I de moderne Esotheerik bidütet d r-Ruune Raise, Biwegig, Verändrig, Voraachoo und Fortschritt. Im Ruuneyoga werd si bildet, wem mer en Arm siitlich i d Hüft stützt, de Ellboge geg use und de Fuess vode gliich Siite schräg geg use stellt, so ases vo vore wie die Ruune ussiet.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7087" url="https://als.wikipedia.org/wiki?curid=7087" title="Harpolingen">
Harpolingen

Harplinge isch e chlins Dorf im Hotzewald mit rund 700 Iwohner un isch de östlichst Stadtdail vu Bad Säckinge im dytsche Landkrais Waldshuet am Hochrhi u nid wit vu de Schwizer Gränze. D'Entfernig zum Ortskern vo Säckige isch öbbe sybe Kilometer. E Stroß verbindet's usserdem mit em Säckiger Ortsdeil Ripplinge, wo zwei Kilometer witer westlig litt.

Die geographische Koordinate vum Ort (Chilchturm) sin 

Harplinge lit uf etwa 450-500 m ü. NN (Ortszändrum: 484 m) un biitet ä scheene Blick uf d'Schwizer Alpe. Es isch uff em Südhang vom Hotzewald und fallt in Richtig Rhy ab.

De Ort isch scho vo de Alemanne bsydelt gsi, wo-n-en wäge siner Lag güet hän chönne bedrätte. Bi de erschte urkundlige Erwähnig im Johr 1281 wird de Ort als "Hartpolingen" gnännt. Es müeß sällemols e Gschlächt mit em Name "von Harpolingen" gee ha, wo 1328 und 1402 erwähnt wird. Als Bstanddeil vom Dinghof Murg hän d'Herre vo Wiladige au z Harplinge bis 1376 d'Grichtbarkeit gha. Wo's sälli Meier spöter nümmi gee hät, isch d'Grichtbarkeit an s Stift Säckige übergange, wo's bis zu siner Ufflösig (1806) bhalte hät.

Zu de Zit vo de Habsburger hät Harplinge zu de Grafschaft Hauestei ghört. 1806 isch's an Bade cho.

De Erscht Wältchrieg hät zäh Ywohner vo Harplinge s Läbe chostet, im Zweite Wältchrieg sin 22 Harplinger umcho und eine isch vermisst worre.

Im Johr 1973 isch Harplinge im Zug vo de Gmeindereform vo Bade-Württeberg uff Säckige ygmeindet worre.

Zue de bsundere Sähnenswirdigkaite ghört de Murgdallehrpfad an de Murg, wo östlich vum Dorf dief ins Dal igschnitte fließt. Ußerdäm de Dorflaade, wos früsches Holzofebroot git.



</doc>
<doc id="7089" url="https://als.wikipedia.org/wiki?curid=7089" title="ᚲ">
ᚲ

kauna oder kênaz (ᚲ) sind di erschlossne urgermanische Näme vo de k-Ruune. Er lutet uf Altnordisch "kaun" und het d Form ᚴ, Altdänisch ᚴᚭᚢᚾ "caun"; Altenglisch "cén" (Form: ᚳ) und im Hrabanische Alphabet "chen" (ᚴ), wäred q-Rune "chon" (ᛩ) haisst. D Bidütig vo *kauna isch "Gschwüer, entzündig, Chranket" und vo *kênaz »Chiespoo«. De gotisch Buechstabe "k" (𐌺) haisst "chozma" und bidütet vellicht au »Gschwüer«.

D k-Ruune isch die sechst Ruune i allne öberlifrete Ruunealphabet und die sechst Ruune vom Freys ætt.

D Ruune stoot för de gmaingermanisch stimmmlosi velari Plosiv (IPA //), so i de ältere und au i de kontinentale Runeinschrifte; i de nordische Inschrifte för /k/, // und //, im altenglische Futhorc aber för di palatalisierti Variante (IPA: //).

Z Skandinavie het mer im Mittelalter Pünkt i d k-Ruune gschribe und zwor ᚵ för /g/ und ᚶ för /ng/. Z England het mer e noiji Rune gschaffe, um s alti nödpalatalisierti /k/ z schriibe (ᛣ), wo de Name "calc" (»Chelch«?; »Chalch, Chriide«?; »Stifel«?) trait und us de alte g-Ruune isch e nois Zaiche för de "sekundär palatalisierti" Lut /k/ kreiert worde (ᛤ). Do da Zaiche nu i epigraphische Inschrifte vorchunnt, isch de Name vo dere Ruune nöd bikannt.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7090" url="https://als.wikipedia.org/wiki?curid=7090" title="ᚷ">
ᚷ

gebô (ᚷ) isch de erschlossni urgermanisch Name vo de g-Ruune. Er lutet uf Altenglisch "gyfu" und im Hrabanische Alphabet "gibu". D Bidütig isch "Goob". Au de gotisch Buechstabe "g" (𐌲) haisst wie die Ruune "geuuo" d Form entsprecht aber em griechische Gamma. 

D g-Ruune isch die sibet Ruune im Ruunealphabet und di sibet Ruune im erste Ætt. Z Skandinvie isch die Ruune im 8. Joorhundert verschwunde und mit de k-Ruune gschribe worde.

D Ruune stoot för de gmaingermanisch stimmhafti velari Plosiv und sis frikativi Allophon (IPA //+//), so i de ältere Ruuninschrifte, i de kontinentale Runeinschrifte aber nume för /g/ und im altenglische Futhorc aber för /ɣ/ und //. Z England isch för de Plosiv d Variante ᚸ gschaffe worde, mitem Name "gár" »Geer, Speer«. I nordenglische Ruuneinschrifte findet sich au d Form ᛤ und stoot do för "sekundär palatalisierts" /k/.

I de moderne Esotheerik bidüütet d g-Ruune Gschenk, au im spirituelle Sii. Im Ruuneyoga stoot mer uufrecht und spraizt baid Bai und geg ufe bai Arm, so ases vo voore wie die Runne ussiet.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7091" url="https://als.wikipedia.org/wiki?curid=7091" title="ᚹ">
ᚹ

wunjô (ᚹ) isch de erschlossni urgermanisch Name vo de w-Ruune. Er lutet uf Altenglisch "wynn" und au de gotisch Buechstabe "w" (𐍅) haisst "uuinne". D Bidütig isch »Froid, Wunne«, de gotisch Name chönnt aber au »Waid, Wise« haisse, wie im schwitzertütsche Uusdruck »Wunn und Waid«. Z Skandinavie isch die Ruune im 8. Joorhundert verschwunde.

D w-Ruune isch die acht Ruune im Ruunealphabet und die acht Ruune vom Erste Ætt.

D Ruune stoot i alne Traditione för de gmaingermanisch labiali Halbvokal /w/, wo nöd wie s Tütsche sondern wie s Englische "w" (IPA: //) uusgsproche werd.

Die Ruune isch z England is latiinische ABC ufgnoo worde (gross: Ƿ; chlii: ƿ) und het au de Name Altenglisch "wynn" und Mittelenglisch "wen". Spöter isch er dur d Schriibig "w" ersetzt worde. Au s Hildebrandslied bruucht da Zaiche.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7092" url="https://als.wikipedia.org/wiki?curid=7092" title="ᚺ">
ᚺ

haglaz (ᚺ ᚻ) isch de erschlossni urgermanisch Name vo de h-Ruune. Er lutet uf Altnordisch "hagall", Altdänisch ᚼᚭᚴᚭᛚ "hagal"; Altenglisch "hægl" und im Hrabanische Alphabet "hagale". D Bidütig isch "Hagel". Au de gotisch Buechstabe "h" (𐌷) haisst "haal", d Form stammt aber vo de latiinische Unziale h. 

D h-Ruune isch die nüüt Ruune im alte Ruunealphabet, aber die sibet im nordische Futhork. Si isch di erst Ruune im Hagals ætt.

D Ruune stoot i allne Traditione för de gmaingermanisch stimmlosi glottali Frikativ und sis velari Allophon (IPA //+//)

Di aistrichig Ruune ᚺ werd bis is sechst Joorhundert bruucht, denn setzt sich z England di zwaistrichig Form ᚻ düre, wo di anzig Form ufem Kontinent isch. Abem achte Joorhundert ninnt d Ruune z Skandinavie d Form ᚼ aa.

I de moderne Esotheerik bidüütet d h-Ruune Verderbe aber au Useforderig.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7098" url="https://als.wikipedia.org/wiki?curid=7098" title="ᚾ">
ᚾ

nauðiz (ᚾ) isch de erschlossni urgermanisch Name vo de n-Ruune. Er lutet uf Altnordisch "nauð", Altdänisch ᚾᚭᚢᚦᛦ "naudr"; Altenglisch "nyd" und im Hrabanische Alphabet "not". D Bidütig isch "Not, Zwang". Au de gotisch Buechstabe "n" (𐌽) haisst "noicz". 

D n-Ruune isch die zeet Ruune im alte Ruunealphabet, aber die acht im nordische Futhork. Si isch di zwoot Ruune im Hagals ætt.

D Ruune stoot i allne Traditione för de gmaingermanisch labiali Nasal (IPA //).

I de moderne Esotheerik biditet d n-Ruune schwers Schicksal, Not, Bedirfnis noch Besserung, abr au Verôntwortung un Widerschtôndskraft wo drus resultiert.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7099" url="https://als.wikipedia.org/wiki?curid=7099" title="ᛁ">
ᛁ

îsa (ᛁ) isch de erschlossni urgermanisch Name vo de i-Ruune. Er lutet uf Altnordisch "ís", Altdänisch ᛁᛋ "is"; Altenglisch "ís" und im Hrabanische Alphabet "his". D Bidütig isch "Iis". Au de gotisch Buechstabe "i" (𐌹) haisst "iiz". 

D i-Ruune isch die elft Ruune im alte Ruunealphabet, aber die nüüt im nordische Futhork. Si isch di dritt Ruune im Hagals ætt.

D Ruune stoot i allne Traditione för de gmaingermanisch ungrundeti offni vorderi Vokal (IPA //). Im nordische Futhork dezue ane no för //, // und //. Um si z entlaste isch im Mittelalter för /e/ und /æ/ e Punktrune (ᛂ) gschaffe worde.

I de moderne Esotheerik biditet d i-Ruune Stillstônd.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7100" url="https://als.wikipedia.org/wiki?curid=7100" title="ᛃ">
ᛃ

jêra (ᛃ) isch de erschlossni urgermanisch Name vo de j-Ruune. Er lutet uf Altnordisch "ár", Altdänisch ᚭᚱ "ae" (en Schriibfeeler); Altenglisch "gér" und im Hrabanische Alphabet "ger", wobi biachtet werde mue, ass i all dene Näme s Ge as e Jot usgsproche werde söll. D Bidütig isch "Joor, Ern". Au de gotisch Buechstabe "j" (𐌾) isch us de Ruune entwicklet und haisst "gaar". 

D j-Ruune isch die zwölft Ruune im alte Ruunealphabet, aber die zeet im nordische Futhork. Si isch di viert Ruune im Hagals ætt.

D Ruune stoot för de gmaingermanisch palatali Halbvokal (IPA //), so i de ältere und i de kontinentale Runeinschrifte und au im altenglische Futhorc. Well s Wort im Altnordische im 7. Joorhundert s Jot im Wortafang verloore het, werd die Ruune bruucht um de volloffni Vokal // z schriibe.

D Ruune het sini Form i de jüngere Traditione gänderet; z Skandinavie isch si ᛅ und z England ᛄ.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7101" url="https://als.wikipedia.org/wiki?curid=7101" title="ᛇ">
ᛇ

îhwaz (ᛇ) isch de erschlossni urgermanisch Name vo de ï-Ruune. Er lutet uf Altnordisch "ýr", Altdänisch ᛁᚱ "ir"; Altenglisch "éoh" und im Hrabanische Alphabet "ih". D Bidütig isch "Iibe". Z Skandinavie isch de Name aber uf d Elch-Ruune öbertrait wore. 

D ï-Ruune isch die drizeet Ruune im Ruunealphabet und feelt im nordische Futhork. Si isch di füft Ruune im zwaite Ætt.

De gnaui Luutwert vo dere Ruune isch nöd bikannt, mue aber en i-äänliche Luut gsii si, drum werd er maist mit ï transkribiert. I de altenglische Tradition werd er entweder för de Vokal // oder de velari Frikativ // bruucht, ainisch au för //.
Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7102" url="https://als.wikipedia.org/wiki?curid=7102" title="ᛈ">
ᛈ

perþô (ᛈ) isch de erschlossni urgermanisch Name vo de p-Ruune. Er lutet uf Altenglisch "peorð" und im Hrabanische Alphabet "perth". D Bidütig isch schlichtweg nöd bikannt, d Vorschläg gönd vo »Fruchtbomm«, »Tanz«, »Gurgeli« bis zu »Penis« oder »Vulva«. Au de gotisch Buechstabe "p" (𐍀) haisst "pertra", d Form isch aber s griechisch Pi.

D p-Ruune isch die vierzeet Ruune im Ruunealphabet und feelt im nordische Futhork, wo d b-Ruune deför bruucht werd. Si isch di sechst Ruune im zwaite Ætt.

D Ruune stoot i alne Traditione för de gmaingermanisch stimmlosi labiali Plosiv (IPA: //).

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7109" url="https://als.wikipedia.org/wiki?curid=7109" title="ᛊ">
ᛊ

sôwelô (ᛊ) isch de erschlossni urgermanisch Näme vo de s-Ruune. Er lutet uf Altnordisch "sól", Altdänisch ᛋᚢᛚᚢ "soulu", Altenglisch "sygil" und im Hrabanische Alphabet "suhil". D Bidütig isch »Sunne«. Au de gotisch Buechstabe "s" (S) haisst "sugil", d Form isch aber die vom latiinische S.

D s-Ruune isch die sechzeet Ruune im alte Ruunealphabet und di elft Ruune im nordische Futhork. Si isch di acht Ruune im zwaite Ætt und im nordische Futhork di füft Ruune im Hagals ætt.

D Ruune stoot i allne Traditione för de gmaingermanisch stimmlosi alveolari Sibilant (IPA: //). 

Die vierstrichig Form ᛊ isch di älteri Form und ufem Kontinent verbraitet. Denebet sind au füf- oder gär sechsstrichigi Forme bruucht worde. Spöter sind si dur di draistrichig Variante ᛋ ersetzt worde. 

E draistrichigi Variante vo de s-Ruune isch vode Nazi underem Name ""Siegrune"" bruucht worde. Si wird hit nôch m Hakekriz ôm ditlichschte mit d Nazi in Verbindung brôcht. Ä us zwey "Siegrunen" kombinierts Zeiche isch s Emblem fir d SS gsi. D eifach "Siegrune" isch au s Emblem vum „Dütsche Jungvolk“ in de Hitlerjuged gsi. Hit isch s Bruuche vo "Siegrune" stroofrechtlich verbote.

I de moderne Esotheerik beditet d s-Rune Glyck.


Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7110" url="https://als.wikipedia.org/wiki?curid=7110" title="ᛏ">
ᛏ

tîwaz (ᛏ) isch de erschlossni urgermanisch Name vo de t-Ruune. Er lutet uf Altnordisch "týr", Altdänisch ᛏᛁᚢᛦ "iu" (en Schriibfeeler); Altenglisch "tí, tír" und im Hrabanische Alphabet "ziu", het aber d Form ᛠ. D Bidütig isch »Gott« oder »Ziu«. Au de gotisch Buechstabe "t" (𐍄) haisst "tyz", d Form isch aber s griechische Tau.

D t-Ruune isch di sibezeet Ruune im alte Ruunealphabet und di zwölft Ruune im nordische Futhork. Si isch di erst Ruune im Týs ætt.

D Ruune stoot i allne Traditione för de gmaingermanisch stimmlosi dentali Plosiv (IPA //), im nordische Futhork aber au för s stimmhaftli //. Spöter isch för da d Punktruune ᛑ bruucht worde.

I de moderne Esotheerik biditet d t-Rune hartr Kômpf sowiä Selbschthingab un Uffopferung im Kômpf fyr gsetzti Ziil, Notwendigkeit vun ra Ziilsetzung, Kômpf fyr Grechtigkeit un Wôhrheit, Disziplin, Durchhaltvermöge un au s schlussendlichi Erreiche vum Ziil

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7111" url="https://als.wikipedia.org/wiki?curid=7111" title="ᛖ">
ᛖ

ehwaz (ᛖ) isch de erschlossni urgermanisch Name vo de e-Ruune. Er haisst uf Altenglisch "eoh" und im Hrabanische Alphabet "ech". D Bidütig isch »Ross«. Au de gotisch Buechstabe "e" (𐌴) haisst wie d Ruune "eyz", d Form entsprecht aber a em griechische Epsilon. 

D e-Ruune isch di nünzeet Ruune im Futhark und di dritt Ruune im dritte Ætt. Z Skandinavie isch d e-Ruune im 8. Joorhundert verschwunde und denn mit de i-Ruune gschribe worde.

D Ruune stoot i allne Traditione för de gmaingermanisch vorderi offni ungrundeti Vokal (IPA //).

I de moderne Esotheerik beditet d e-Ruune Fortschritt.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7116" url="https://als.wikipedia.org/wiki?curid=7116" title="ᛗ">
ᛗ

mannz (ᛗ) isch de erschlossni urgermanisch Name vo de m-Ruune. Er haisst uf Altnordisch "maðr", Altdänisch ᛘᚭᚾᛦ "manr"; Altenglisch "man" und im Hrabanische Alphabet "man". D Bidütig isch «Maa, Mentsch«. Au de gotisch Buechstabe "m" (𐌼) haisst wie d Ruune "manna", d Form entsprecht aber a em griechische My. 

D m-Ruune isch di zwangist Ruune im alte Futhark und di viert im dritte Ætt, aber di vierzeet Ruune im nordische Futhork und di dritt Ruune im Tys Ætt.

D Ruune stoot i allne Traditione för de gmaingermanisch labiali Nasal (IPA //).

D Form ᛗ isch fest i allne Traditione, werd aber im Mittelalter mengisch mit de ᛞ-Ruune verwechslet.

I de moderne Esotheerik stoot d m-Ruune fir es starks Selbscht und fir Schicksal.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7117" url="https://als.wikipedia.org/wiki?curid=7117" title="ᛚ">
ᛚ

laguz (ᛚ) isch de erschlossni urgermanisch Name vo de l-Ruune. Er haisst uf Altnordisch "lögr", Altdänisch ᛚᚭᚢᚴᛦ "laucr"; Altenglisch "lagu" und im Hrabanische Alphabet "lagu". D Bidütig isch »Wasser«, im Dänische vellicht »Lauch«, aber d Graphii /au/ chan au de u-Umlut agee. Au de gotisch Buechstabe "l" (𐌻) haisst wie d Ruune "laaz", d Form entsprecht aber a em griechische Lambda. 

D l-Ruune isch di ainezwangist Ruune im alte Futhark und di füft im dritte Ætt, aber di füfzeet Ruune im nordische Futhork und di viert Ruune im Tys Ætt.

D Ruune stoot i allne Traditione för de gmaingermanisch dentali Lateral (IPA //).

I de moderne Esotheerik beditet d l-Ruune Gfühl, Intuition, Unterbewussts und Harmonii mit de Schöpfung.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7120" url="https://als.wikipedia.org/wiki?curid=7120" title="ᛜ">
ᛜ

ingwaz (ᛗ) isch de erschlossni urgermanisch Name vo de Ing-Ruune. Er haisst uf Altenglisch "Ing" und isch de Name vomene Held. Au de gotisch Buechstabe 𐍇 haisst wie d Ruune "enguz", d Form entsprecht aber em griechische Chi. 

D Ing-Ruune isch di zwooezwangist Ruune im alte Futhark und di sibet im dritte Ætt. Z Skandinavie isch die Ruune im 8. Joorhundert verschwunde.

D Ruune stoot i allne Traditione för de gmaingermanisch velar Nasal (IPA //). De Luut vom gotische Buechstabe isch öbrigens nöd bikannt.

Di eltist Form isch ᛜ, jüngeri Wariante sind altenglisch ᛝ und im Iisruna-Traktat ᚬ.

I de moderne Esotheerik biditet d Ing-Ruune innres Fiir, Schaffe und Produktivität.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7121" url="https://als.wikipedia.org/wiki?curid=7121" title="ᛞ">
ᛞ

dagaz (ᛞ) isch de erschlossni urgermanisch Name vo de d-Ruune. Er haisst uf Altenglisch "dæg" und im Hrabanische Alphabet "tac", wer aber för d t-Ruune bruucht. D Bidütig isch "Taag". Au de gotisch Buechstabe "d" (𐌳) haisst wie die Ruune "daaz" d Form entsprecht aber a de latiinische Unziale d. 

D d-Ruune isch di draiezwangist Ruune im Ruunealphabet und di sibet Ruune im dritte Ætt. Z Skandinvie isch die Ruune im 8. Joorhundert verschwunde und mit de t-Ruune gschribe worde.

D Ruune stoot för de gmaingermanisch stimmhafti dentali Plosiv und sis frikativi Allophon (IPA //+//), so i de ältere Ruuneinschrifte. Degege im altenglische Futhorc und i de kontinentale Runeinschrifte nume för /d/.

I de moderne Esotheerik bedüütet d d-Ruune Liecht, Erlüüchtig und Erchenntnis.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7126" url="https://als.wikipedia.org/wiki?curid=7126" title="ᛟ">
ᛟ

ôþila oder ôþala (ᛟ) isch de erschlossni urgermanisch Name vo de o-Ruune. Er haisst uf Altenglisch "œþel, éþel" und im Hrabanische Alphabet "othil", werd aber för d ᚩ-Ruune bruucht. De Name bidütet »Erbpsitz«. Au de gotisch Buechstabe "o" (𐍉) chunnt vo dere Ruune und haisst "utal". 

D o-Ruune isch di vierezwangist Ruune im alte Futhark und di acht im dritte Ætt. Z Skandinavie isch die Ruune im 8. Joorhundert verschwunde und mit de a-Ruune gschribe woorde, wo de Lutwert /o/ öbercho het.

D Ruune stoot för de gmaingermanisch hinderi mitteloffni grundeti Vokal (IPA //), so i de ältere und i de kontinentale Runeinschrifte. Im Altfriesische und Altenglische het si de Umlut // dargstellt und isch denn nüme bruucht worde, nochdem de zu // entrundet woren isch.

I de moderne Esotheerik biditet d o-Ruune Bsitz, Witertrage un Pflege vunem Erb sowie Verbundeheit mit de Sinne.

D Odal-Rune isch im Zweyte Weltkrieg vun de SS-Division Prinz Eugen, vun de Hitlerjuged (HJ) un däm Rasse- und Siedlungsamt als Kennzeiche verwendet worre. Es isch hit ä verbreitets Symbol in de Neonazi-Szen, bsunders bi Organisatione und symbolisiert s Vaterland.

D Rune wird au von de faschistisch Wiking-Jugend un vum faschistische Bund Nationaler Studenten verwendät. Wu d beidi Gruppe verbote worre sin, sin au diä vun dänne verwendeti Symbol verbote wôrre. (Verbot durch das Innenministerium, Az.: IS 2-619331/5, am 10. November 1994 gem. § 3 VereinsG, bestätigt durch BVerwG, Az.: 1 A 3.94, am 13. April 1999.) S Darschtellungsverbot bschränkt sich abr numme uf d Verwendung im Zommenhông mit de gnônnte Organisatione.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7128" url="https://als.wikipedia.org/wiki?curid=7128" title="Autonoe (Mond)">
Autonoe (Mond)

D' Autonoe (Jupitermond XXXVIII) isch ain vu de sehr chlaine ussere Mönd vum Planet Jupiter.

D'Autonoe isch am 10. Dezember 2001 vu de Astronome Scott S. Sheppard, David C. Jewitt un Jan Kleyna entdeckt worre. Si het zuenext die vorläufig Bzaichig S/2001 J 1 erhalde.

Daift worre isch der Mond uf Autonoe, de Schwester vu de Semele, ere Gliebte vum Zeus us de grichische Mythologi. 

D'Autonoe umchraist de Jupiter ime middlere Abstand vu 24.046.000 km in 760 Däg, 22 Stund un 48 Minute. D'Bahn wiist ä Exzentrizität vu 0,3168 uf. Mit ere Naigig vu 152,416° isch d'Bahn retrograd, d. h., der Mond bweggt sich entgege vu de Rotationsrichtig vum Jupiter um de Planet. 

Ufgrund vu ihrene Bahnaigeschafte wird d'Autonoe in de Pasiphae-Gruppe, bnennt nochem Jupitermond Pasiphae, zuegordnet. 

D'Autonoe bsitzt ä Durmesser vu etwa 4 km. Ihr Dichti wird uf 2,6 g/cm gschätzt, sofern si iberwigend us silikatischem Gstai ufbaut isch.
Si wiist ä sehr dunkli Oberflächi mit ere Albedo vu 0,04, d. h., bloß 4 % vum igstrahlte Sunneliecht werre reflektiert. Ihri schinbari Helligkait betrait 22,0.


</doc>
<doc id="7129" url="https://als.wikipedia.org/wiki?curid=7129" title="Callirrhoe (Mond)">
Callirrhoe (Mond)

D' Callirrhoe (Jupitermond XVII) isch ein vu dr usserschte bekannte Mönd vum Planet Jupiter.

D'Callirrhoe isch am 6. Oktober 1999 vu dr Astronome Timothy B. Spahr, Jim V. Scotti, 
Robert S. McMillan, Jeff A. Larsen, Joe Montani, Arianna E. Gleason un Tom Gehrels im Ramme vum Spacewatch-Programm entdeckt worre. Zuenächscht het mer dr Himmelskörper fier e Asteroid ghalde (1999 UX). Dr Timothy B. Spahr het no am 18. Juli 2000 feschtgstellt, dass es sich um e wittere Mond vum Jupiter handelt, wo no die vorläufig Bezeichnig S/1999 J 1 erhalde het.

Daift worre isch dr Mond uf d'Kallirrhoe, d Mueder vum Ganymed us dr grichische Mythologi.

D'Callirrhoe umchreist dr Jupiter ime middlere Abstand vu 24.103.000 km in 758 Däg, 18 Stund un 29 Minüte. D'Bahn wiist e Exzentrizität vu 0,2828 uf. Mit ere Neigig vu 145,158° isch d'Bahn retrograd, d. h., dr Mond beweggt sich entgege vu dr Rotationsrichtig vum Jupiter um dr Planet. 

Ufgrund vu ihrene Bahneigeschafte wird d'Callirrhoe in dr Pasiphae-Gruppe, benennt nochem Jupitermond Pasiphae, zuegordnet. 

D'Callirrhoe besitzt e Durchmesser vu etwa 7 km. Ihri Dichti wird uf 2,6 g/cm gschätzt, sofern si iberwigend us silikatischem Gstei ufbaut isch.
Si wiist e sehr dunkli Oberflächi mit ere Albedo vu 0,04 uf, d. h., bloss 4 % vum igstrahlte Sunneliecht werre reflektiert. Ihri schinbari Helligkeit betrait 20,7.

Wie bi allene ussere, chleine Jupitermönd sin die Date iber die physikalische Eigeschafte sehr usicher. Sälli Mönd sin so chlei, dass si au in dr gröschte irdische Teleskope numme e winzigs Liechtpünktli sin. Si sin au sowit ewegg vum Jupiter, dass keini vu dr bisherige Jupitersonde e Vorbiflueg undernumme het. Doher wird sich - es isch wohl uf längeri Zitt kei Sonde meh bim Jupiter - die schlecht Datelag au in de nächschte Johrzehnte nit ändere.


</doc>
<doc id="7130" url="https://als.wikipedia.org/wiki?curid=7130" title="Elara (Mythologie)">
Elara (Mythologie)

Elara oder Elare, Dochter vum Orchomenos, isch ä Gliebti vum Zeus in de grichische Mythologi. Zeus un Elara hän's us Angst vor de Ifersucht vu im Zeus sinere Frau Hera underirdisch mitänander triibe.

Elara isch d'Mueder un de Zeus de Vadder vum Gigante Tityos gsi.

Uf Elara isch ä chlaine ussere Jupitermond daift.


</doc>
<doc id="7133" url="https://als.wikipedia.org/wiki?curid=7133" title="Murg (Südschwarzwald)">
Murg (Südschwarzwald)

D Murg isch e rächte Näbefluss vum Hochrhy z Südbadde.

Ihri Quellmatte lige im Südschwarzwald – im dertige Hotzewald underhalb vum 997 m hoche Gugle – bi Wehrhalde, eme nördliche Ortsdeil vu Herrischried. Vu dert us fliesst d Murg nooch Süde. Dr gsamt Verlauf vum Fluss begleitèt e guet usbaute Wanderwäg, dr Murgdalpfad. Nooch bloss ca. 20 km fliesst d Murg bi dr gliichnammige Ortschaft in dr Hochrhy. 
D Murg isch de einzig Südschwarzwälder Fluss, wo z mitts im Hotzèwald innè un durrè volauft, wôrend diè beidè Nõchbòrflüss, d Alb un d Weera dè öschtlichè un weschtlichè Rand vom Hotzèwald feschtlegèd.



</doc>
<doc id="7136" url="https://als.wikipedia.org/wiki?curid=7136" title="Elz (Rhein)">
Elz (Rhein)

D Elz isch e rächte Näbefluss vum Rhi uss em Schwarzwald in Südbade vu öppe 90 km Längi.

D Elz entspringt im Gebiit vum Brend un Rohrhardsberg in öppe 1100 Meter Höchi un formt im Oberlauf s Prechdal. Ihr Quellgebiit isch s gliich wie säll vu dr später d Donau bildende Breg. 

S Prechdal goht bi Elze in s noch em Fluss benennte Elzdal yber. An Winde vorbi nimmt d Elz bi Guetach im Brisgau d Guetach uss em Simonswälderdal uf, durquert Waldkilche, trättet bi Denzlinge in d Friburger Bucht vu dr Oberrhiebini i un nimmt d Glotter uf. Kurz druf mündet bi Riegel au die us Friburg im Brisgau chummend Dreisam in d Elz. Nooch Riegel verlosst d Elz no d Friburger Bucht un fliesst in die eigèntlich Rhiebini.

Nur wänigi hundert Meter noch em Dreisamzuefluss füehrt dr Leopoldskanal schnurgrad in dr Rhi. Säller Kanal endet nordwestlich vu Rhihuse bzw. südwestlich vu Ruest un direkt westlich vum Naturschutzgebiit Taubergiesse. 

Degege schlänglet sich die ald Elz dann mit nur wänig Wasser dur d Rhiebini un mündet no in dr Höchi vu Schwanau, Ortsdeil Allmannswier in dr Rhi.

S Wort Elz leitet sich us ere vor-indoeuropäischè Wortwurzle al/el fer fliessends Gwässer ab, wo us ere mit em baskische verwandte Sproch stamme dürft.



</doc>
<doc id="7137" url="https://als.wikipedia.org/wiki?curid=7137" title="ᚠ">
ᚠ

fehu (ᚠ) isch de erschlossni urgermanisch Name vo de f-Ruune. Er lutet uf Altnordisch "fé", Altdänisch ᚠᛁᚢ "fiu"; Altenglisch "feoh" und im Hrabanische Alphabet "fech". D Bidütig isch "Vech, Bsitz". Au de gotisch Buechstabe "f" (𐍆) stammt vo dere Ruune und haisst "fe". 

D f-Ruune isch die erst Ruune i allne öberlifrete Ruunealphabet und die erst Ruune vom Freys ætt.

D Ruune stoot för de gmaingermanisch stimmlosi labiali Frikativ (IPA //), so i de ältere und au i de kontinentale Runeinschrifte, denn im altenglische Futhorc för /f/ und s stimmhafti Allophon //, und im nordische Futhork schlussendli för /f/ und s stimmhafti Allophon /v/ und au för de Halbvokal //. Spöter het mer för de Halbvokal /w/ e Punktruune (stungin fé: ᚡ) gschaffe.

I de moderne Esotheerik bidüütet d f-Ruune Fruchbarkait, Riichtum und Woolstand und werd mitem Fruchtbarkaitsgott Freyr verbunde.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7139" url="https://als.wikipedia.org/wiki?curid=7139" title="ᚢ">
ᚢ

Ûruz (ᚢ) isch de erschlossni urgermanisch Name vo de u-Ruune. Er lutet uf Altnordisch "úrr", Altdänisch ᚢᚱᛦ "urr"; Altenglisch "úr" und im Hrabanische Alphabet "hur". D Bidütig isch "Ur". Au de gotisch Buechstabe "u" (𐌿) stammt vo dere Ruune und isch noch ere "uraz" binennt. 

D u-Ruune isch die zwait Ruune i allne öberlifrete Ruunealphabet und die zwait Ruune vom Freys ætt.

Er stoot för de gmaingermanisch hinderi grundeti Hochvokal, lang oder churz (IPA /u/), so i de ältere, i de kontinentale Runeinschrifte und im altenglische Futhorc. Im nordische Futhork stoot er för //, //, //, // und au för de Halbvokal //. Spöter het mer för de Umlut /y/ e Punktruune (stungin úrr: ᚤ) gschaffe.

I de moderne Esotheerik bidüütet d u-Ruune Urchraft, Energii, Stärchi und Gsundhait. Im Ruuneyoga bildet mer die Ruune, wemer sich forabe büügt bismer mit de Händ an Bode chunnt, so ases vode Siite uussiet wie die Ruune.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="7142" url="https://als.wikipedia.org/wiki?curid=7142" title="Glotter">
Glotter

D Glodder (au: Glodderbach) isch e Schwarzwaldbach, wo am Berg Kandel entspringt, dur's Glodderdal fliesst un am Nordεnd vu dr Friburger Bucht in dr Oberrhinische Diefebeni bi Rigel in d'Elz mündet, eme Näbefluss vum Rhi. D'Gsamtlängi vu dr Glodder betrait ca. 40 km. Am Flusslauf lige d'Ortschafte Glodderdal, Denzlinge, Rütti un Nimburg. Vu Glodderdal bis Denzlinge verlauft au die Badisch Wistross an dr Glodder entlang.
S Glodderdal het as Schauplatz vu dr Fernsähserie Schwarzwaldklinik in dr 1980er Johre bundeswitti Popularität erlangt.


</doc>
<doc id="7143" url="https://als.wikipedia.org/wiki?curid=7143" title="Kandel (Berg)">
Kandel (Berg)

Dr Kandel isch die höchscht Erhebig im Middlere Schwarzwald un dr Husberg vu dr Stadt Waldkilche. D'Höchi betrait 1241 Meter iber NN.

Dr Kandel ghert zum zentralschwarzwälder Gneisbiet. S Bergmassiv isch in syre Großform tektonisch bedingt: D Kandel-Scholle stygt pultfermig vu dr Hochflechi um Sankt Peter no Nordweschte hii aa. Si isch vu Verwerfieg umgee, wu sich dailwys as dytligi Gländskante abzaichne. D Rhyebeni lyt iber 1000 Meter un d Gipfel uf dr änere Syte vum Elzdal 500-600 Meter diefer wie dr Kandel. Dass d Kandel-Scholle gegeniber dr Rhyebeni allno aaghobe wird (1–2 mm/a) zaigt sich ab un zue in lychtere Ärdbidem.

S Kandelmassiv isch vu diefe Däler radial in zem Dail rundligi, zem Dail felsigi Bärgrucke ufglest. Di gääche Haale gehn no Sidweschte (Glotterdal) 600 m aabe, no Nordweschte (Elzdal) 650 m un no Nordoschte (Simonswälder Dal) guet 700 m. Nume no Sidoschte goht dr Bärg ender schlään aabe, Richitg Sankt Peter um 500 m un zue dr "Blatte" iber dr Zweribachwasserfäll hii um guet 200 m. D Haale im Side, wu s vil Matte het, het e dytlige Yyfluss uf d Thermik un mit dr Gwitterzelle, wu do vilmol entstehn, uf s Wätter im Brysgau.

D Forme vum Gebirgsstock, wu uf yyzytligi Verglätscherige zruckgehn, drätte im Landschaftsbild nume wenig in Erschyynig.

Dr Kandel bitet umfangrichi Sport- un Frizittmöglichkeite. Er isch durch e umfangriichs Wägnetz fer Wanderer un Bergradler erschlosse, under anderem durch e Deil vum Schwarzwaldvereinswäg Oberkilche - Waldkilche (Kandelhöchewäg). Dr gross Kandelfelse isch e beliebts Revier fer Kletterer un verfüegt über mehreri Route vu underschidliche Schwirigkeitsgrade. Uf em Gipfel vum Kandel befinde sich zwei Startrampe fer Drache- un Gleitschirmflieger. Im Winter sten zwei Skilift sowie e Langlaufloipe parat.

Dr Aastiig vu dr Kandelstross vu Waldkilche zum Gipfelpass uf 1200 Meter Höchi ghört mit sinene 900 Höchemeter uf 10 km Längi zue dr beliebteschte Aastiig in dr Region.

Dr ober Deil vum Kandelfelse, die sognennt "Deifelskanzle", isch anno 1981, in dr Walpurgisnacht vum 30. April zum 1. Mai abbroche. Öppe 2000 Kubikmeter Gstei hän sich gleest un liigè zum Deil noch hüt underhalb vum Felse.

Anno 2001 isch die dritt Etappe vu dr Dütschlandtour über dr Berg gange, wo fer einigi Rennfahrer bsunders im undere Beriich hinderem Aldersbach zue ere herte Prüefig worre isch. Dr Udo Bölts isch als erschter uffem Gipfelpass gsi.

Am 5. Dezember 2004 het sich im Ruum Südbade e Erdbebe vu dr Stärchi 5,43 uf dr Richterskala ereignet. S'Epizentrum isch öppe 12 km underem Kandelmassiv gläge).

Am 13. August 2005 het im Ramme vu dr Regio-Tour e Bergzittfahre vu Waldkilche uf dr Kandel stattgfunde. Beschter Radler isch dr Tony Martin mit ere Zitt vu 33 Minute un 43 Sekunde worre. (Hobbyfahrer bruche nabzues nit vil wäniger Zit).



</doc>
<doc id="7144" url="https://als.wikipedia.org/wiki?curid=7144" title="Olympus Mons">
Olympus Mons

Dr Olympus Mons (Lat. fr "Berg Olymp"), trefflig daift uf dr Namme vum Sitz vu dr antike grichische Götter, isch e wohrschins erloschene Vulkan in dr Tharsis Regio uf em Planet Mars. Mit 26,4 kmGipfelhöchi vum Fuess gmesse un eme Durmesser vu fascht 600 km isch er dr höchscht un gröscht bekannt Berg im Sunnesystem.

Dr Olympus Mons, früehèr as Nix Olympica (lat. "nix" = Schnee) bezeichnet, ghört wäge sinere Form zue dr so gnennte Schildvulkan. Sälle Vulkantyp cha zwar sehr hoch werre, het debi aber e grossi Usdähnig – d'Stigig vu dr Häng isch relativ flach. D'Inselgruppe Hawaii, uf dr Erde, isch bispilswiis au us dem Vulkantyp hervorgange.

Dr Olympus Mons isch meh wie zwanzig mol so breit wie hoch. Sini Abhäng sin an menke Stelle bis zue sechs Kilometer hoch, an andere Stelle flach. Säll chummt dur Lavaström z'stand, wo bi dr Entstehig vum Vulkan frigsetzt worre sin.
Dr eigetlich Vulkanschild isch extrem flach: E Beobachter, wo vu dr Oberkante vum Abhang in Richtig vum Gipfel luege dät, säh bloss e endlosi Ebeni, wil d'Hangneigig d'Marskrümmig grad usgliicht.


</doc>
<doc id="7146" url="https://als.wikipedia.org/wiki?curid=7146" title="Olymp (Begriffsklärung)">
Olymp (Begriffsklärung)

Olymp (altgriechisch: ᾿Όλυμπος, Ólympos) bezaichnet verschidnigi Berg:

Es git no meh Berg wo so haiße uf grichische Insle un in Chlaiasie.

In de englische Schribwiis "Mount Olympus" git's u. a. folgendi Berg:

"lueg au:" Olympia


</doc>
<doc id="7147" url="https://als.wikipedia.org/wiki?curid=7147" title="Japan">
Japan

Japan (jpn. "Nihon"/"Nippon"; ) isch na Yndoneesie, Madagaskar ù Papua-Neuguinea de viertgrööschta Insùstaat vo de Wäüt. Är ligt im Pazyyfyk vor de Kǜschta vo Rùsslann ù Korea.

De Landesnaame setzt sich ùs de Ziiche (Usspraach "ni," i de Bedüttig „Taag“ oder „Sùna“) ù (Usspraach "hon," i de Bedüttig „Uursprùng“ oder „Wùrzla“) zäme. Japan isch deshaub o bekannt ùs „Lann vo de ufgangendi Sùna“. Sowoou de früüera mütholoogischa Naame "Cipangu" aus o "Japan" liite sich vermuetlech vo de chyneeseschi Usspraach vo de Schrǜftziiche (chyn. "rìbĕnguó") ab.

Im Middelalter häi d Öiropäer Japan Cipangu gsäit, wo vo dr Wu-Ussprooch vo dr Bezäichnig vom Land 日本国 (jap. Nihon-/Nippon-koku, Pinyin: rìběnguó) abgläitet gsi isch.

Japan isch en Inselstaat un bstoht in dr Hauptsach us ere Inselchette, wu an dr Oschtkischte vu Asie lang goot. D Hauptinsle sin Hokkaidō im Norde, di zäntral un grescht Insle Honshū un im Side derno d Insle Shikoku un Kyūshū. Derzue cheme 6.848 chalineri Insle (mit zmindescht 100 m Umfang bi Hochwasser), wu si vor allem in dr Seto-Inlandsee un in dr Chette vu dr Ryūkyū-Insle kunzäntriere. Wel Japan en Inselstaat isch, het s kai diräkti Nochberländer. Indiräkt gränzen aber Russland, Nordkorea, Sidkorea, China un Taiwan an Japan.

Iber dr gsamte Archipel verlauft e Gebirgschette, wu iber zwai Drittel vu dr Landmasse vu Japan uusmacht. Dr hegscht Bärg vu Japan isch dr Fujisan uf dr Hauptinsle Honshū mit 3.776 m iber em Meeresspiegel. Landwirtschaft, Induschtry un Bsidlig sin uf rund 20 % vu dr Landflechi bschränkt. In dr großen Ebene hän si d Hauptballigsbiet entwicklet: Kantō (mit Tokio un Yokohama) in dr Kantō-Ebeni, Keihanshin (Osaka, Kyōto un Kōbe) in dr Ōsaka-Ebeni, Chūkyō (Nagoya) in dr Nōbi-Ebeni un Kitakyūshū-Fukuoka in dr Tsukushi-Ebeni. Wäg em Mangel an Flachland wäre Bärghäng dur Boodefäldböu kultiviert.

Di japanisch Inselchette goot im e lange Boge vu Norde (45. Braitegrad, Hokkaidō) no Side (20. Braitegrad, Okinotorishima). Wäge däm ischs Klima z Japan arg unterschidlig uusbregt; vu dr chalt-gmäßigte Klimazone z Hokkaidō mit chalten un schneeryche Winter bis in d Subtropen in dr Brefäktur Okinawa. Derzue chunnt dr Yyfluss vu Wind – im Winter vum asiatische Kuntinänt zum Meer un im Summer vum Meer zum Kuntinänt. Im spote Juni un frieje Juli gheit im Side ne Großdail vum Johresniderschlag as monsunartigi Räägefront (, "baiu zensen").

Im Friesummer fangt d Taifun-Saison aa, wu vor allem dr Side un dr Sidweschte vu Japan vu Wiirbelstiir, wu iber Pazifische Ozean entstehn droffe isch. Statistisch gsää cheme di maischte Taifun im Septämber bis Japan, drotz ass si im Pazifikruum im Augschte am hyfigschte sin. Dr sterkscht je ufzaichnet Taifun z Japan isch dr Ise-wan-Taifun vu 1959 gsii. Iber 5.000 Mänsche sin dertemol um s Lääbe chuu.

Japan cha wäg syre brait gfächerete geografische Verhältnis in sechs Hauptklimaregionen yydailt wäre:

Japan lyt an dr geologische Bruchzone vu vier tektonische Blatte vu dr Ärdgruschte:

Die Blatte bewege si mit e baar Zäntimeter im Johr gegenenander. Dail vu dr Pazifische Blatte schirge si dert unter di Eurasisch Blatte. Des fiert zue Vulkanismus un hyfige Ärdbidem. Diständig Bewegig (Subduktion) vu dr Gruschtedail losst e großryymigi Verschwaißig vu dr Blatte nit zue, im Gegesatz zem Byschpel zue Indie.

Vu dr rund 240 Vulkan vum „pazifische Fyyrring“ sin 40 aktiv. In dr gsamte Region git s fascht all Dag lychteri Ärdbidem, in greßeren Abständ au schwäri (z. B. 1923, 1995 oder s Tōhoku-Ärdbidem 2011).

In dr letschte döusert Johr sin z Japan iber 160.000 Mänsche dur Tsunami gstorbe. S Land het hite dur Mässbojen im Pazifischen Ozean en effäktiv Tsunami-Friewarnsischtem. Fir d Bevelkerig git s regelmäßig Trainingsprogramm, e Hufe japanischi Kischtestedt schittze si dur hochi Dämm.

Im Inland vu Japan het s e Raie vu Gebirgschette, wu bis iber d Waldgränze gehen. Vergliche mit dr Ängi vum Lääbesruum git s e Vylzahl vu Arte. Dur d Posizion as vorglagereti Inselchette het si ne aigeständigi Flora un Fauna entwicklet, wu mit däre vu „Kontinentalasie“ verwandt isch. D Ogasawara-Insle, 1000 km sideschtli vu Tokio, wäre wäg ihre endemische Spezies vylmol mit dr Galapagosinsle vergliche.

Japan lyt im Schnittpunkt vu drei Ekoregione. D Hauptinsle un d Nochberinsle sin Dail vu Paläarktische Floreregion. D Ryūkyū-Insle sin Dail vu dr Indomalaiische Region un d Ogasawara-Insle ghere zue Ozeanie.

An Großsuuger git s unter anderem dr Bruunbäär uf Hokkaidō, uf Honshū dr asiatisch Schwaarzbäär, dr Sikahirsch un dr japanische Serau. Unter dr yyhaimische Arte findet si dr Japanmakak, wu uf dr Shimokita-Halbinsle in dr Brefäktur Aomori haimisch isch dodermit di nerdligscht Affepopulazion vu dr Wält bildet.

D stark Bsidlig an dr Kischte un in dr japanische Ebene het derzue gfiert, ass e Dail Suugerarte uusgstorbe sin, zem Byschpel dr Honshū-Wolf ("Canis lupus hodophilax"), dr Japanische Seeleeb ("Zalophus japonicus"), dr Seeotter un dr Fischotter. Hind un Chatze git s z Japan in ere braiten Uuswahl an Rasse. As tipisch japanischi Hundsrasse wird dr Shiba Inu aagluegt.

Z Japan sin iber 500 verschideni Vogelarte noogwise wore. Wel d Inselgruppe in allne Richtige vum Meer umgee isch, sin vyl dervu Wasserveegel. Japan isch e wichtigi Zwischestazion fir Zugveegel. Veegel, wu z Sibirie bruetle, finde do ihre Winterquartier, derwylscht die Veegel, wu z Japan bruetle, in Richtig Sidoschtasie zien. Uf die Art findet e Vylzahl vu Voogelarten ihre Wäg uf Japan. Nazionalvoogel isch dr Buntfasan. Dr Nipponibis isch z Japan in freier Wildbahn uusgstorbe. S git aber no ne baar hundert in eme Schutz- un Ufzuchtszäntrum uf Sado un in freier Wildbahn in dr Shaanxi-Brovinz z China.

Z Japan hets vier Vegetationszone. Die höchschte Bärge rage über d'Waudgränze use, döt findet me alpini Tundra. Aaaschliessend chunt boreale Nohduwaud, dä chunt uf Hokkaidō scho bis i tüferi Lage vor. 
De gröscht Teil vo Hokkaidō und Nord Honshū wird vo Summergrüenem gmässigtem Laubwaud bedeckt. Im Süde schliesslich wachse immergrüeni subtropische Wäuder.

Di wichtigscht Kulturbflanze z Japan isch dr vu Korea yygfiert Ryys, gnau gnuu "Oryza sativa japonica" (Churzchornryys). S Strau wird bruucht fir d Tatami-Matte. D Hirsche isch friejer e Ässe fir armi Lyt gsii, wel dr Ryys as Styyrhet mieße zahlt wäre. S wäre au verschideni Bohnesorte aaböue, unter anderem d Adzukibohne, un verscideni Gmies, dodrunter Imber, Reedig un Spinat. Haimisch sin derue au Zitrusbflanze wie d Amanatsu. Yygfiert wore sin verschideni Obst- un Gmiessorte. Zue dr dradizionälle japanische Chuchi ghere au Seetang (zem Byschpel Nori) un Meeresalge (Wakame). Dradizionälli japanischi Hyyser wären unter anderem us em Holz vu dr Sicheltdane böue. E wichtigi nazionali Bedytig het au dr Tee un verschideni Binsge fir d Härsteölig vu dr Tatami-Matte (Flatterbinsge un Doochtbinsge).





</doc>
<doc id="7148" url="https://als.wikipedia.org/wiki?curid=7148" title="Freiamt (Schweiz)">
Freiamt (Schweiz)

S Freiamt (frühner "Freiji Ämter") isch ä Region in dr Schwiiz und lit im Südoste vom Kanton Aargau. Es umfasst s Gebiet zwüsch em Lindebärg und em Heitersbärg, vo dr Ändmoräne bi Othmarsinge bis zur Rüüss be Tüetu. Hüte wird s Gebiet vo de beide Bezirk Brämgarte und Muri as Freiamt bezeichnet.

Dene ländlige Gegende im Rüüss- und Bönzdal sait mä im Volksmund ufgrund vo der mehrheitlig katholische Bevölkerig au dr „schwarz Ärdteil“. Brämgarte, Muuri, Sëis, Villmärge und Wohle ghöre zu de wichtigste Ortschafte vom Freiamt; än anders Balligsgebiet isch d Region rund um ä Mutschälle.

Bis hüt isch Brämgarte di äinzig Freiämter Schtadt, es hed scho im Mittelalter sis Stadträcht öbercho. Letschti hed aber de Gmeindrot vo Wole, de grööschte Freiämter Gmeind, gfonde, mer müessi os Wolen au e Schtadt mache. Bi de Abschtimmig im Mai 2009 isch s Volch aber degäge gsi.

S Freiamt lit in erä zentrale Lag im Mittelland. In erä halbe Stund chunnt mä im Auti noch Zöri, Zug und Lozärn.

Urschprünglich isch s Freiamt es Untertanegebiet vo der Alte Eidgenosseschaft gsii, dänn esch s ir Helvetik zum Kanton Aargau cho.



</doc>
<doc id="7150" url="https://als.wikipedia.org/wiki?curid=7150" title="Vereinigung katholischer Priester und ihrer Frauen">
Vereinigung katholischer Priester und ihrer Frauen

D Vereinigung katholischer Priester und ihrer Frauen e. V. isch z Dütschlond ä Verein vun däne gschasste Prieschter us de Katholische Kirch, wu sich nimm ôn s Zölibat halte hen kinne. Weltwit sin sitter 1964 yber 85.000 Prieschter us däm Grund usm Ômt gônge. 

D Verein isch d Ônloufschtell fyr alli




</doc>
<doc id="7154" url="https://als.wikipedia.org/wiki?curid=7154" title="Dozwil">
Dozwil

Dozwil isch e Gmeind im Bezirk Arbon im Kanton Thurgau i dä Schwiiz.

Dozwil liit im Oberthurgau uf em Seerrugge. Am Dorfrand finded mer herrlichi Ussichtspunkt. Vo dene cha mer bi schönem Wätter de ganz Bodesee überblicke. Im Weschte vo Dozwil isch de Güttingerwald und im Oschte dä Romanshornerwald, Beides optimali Erholigsgebiet. Die nöchschte grosse Ort sind Amriswil i 3 km Entfernig, im Süde, und Romanshorn, 4 km entfernt, im Oschte. Beidi cha mer i wenige Minute erreiche. Mit de Flächi von 130,5 Hektare isch Dozwil di zweitchlinscht Gmeind im Kanton Thurgau.

Quelle: Bundesamt für Statistik 2005

Vo dä total 525 Iiwohner (2005) hend 53 Einwohner ä usländischi Staatsbürgerschaft. D Bevölkerig isch sit 1970 stetig gwachse, bliibt aber sit em Johr 2000 ungefähr bi 500 Iiwohner stoh. Vor 1970 isch s Dorf no vom ussterbe bedroht gsi, d Iiwohnerzahle hend döt drastisch abgno.

Dozwil het e eignigi Primarschuel. Nur d Chindergärtner gönd in Sommeri in Chindergarte. 1995 isch s Oberstufezentrum Dozwil-Kesswil-Uttwil iigweiht worde. Ab em Oberstufealter gönd sit dem alli Schüeler us Dozwil, Kesswil und Uttwil in Dozwil id Schuel.



</doc>
<doc id="7158" url="https://als.wikipedia.org/wiki?curid=7158" title="Pennsylvaniadeutsch">
Pennsylvaniadeutsch

Pennsylvania Deitsch oder Pennsilfaanisch Deitsch nänne diä ditschsprochige Iiwanderer vu Pennsylvania i den USA ihre Sproch. Uf amerikanischem Änglisch heißts Pennsylvania German oder, volkstimliger, Pennsylvania Dutch.

Diä Iiwanderer sin im 18. Johrhundert in dr Mehrheit üs dr Pfalz kumme, diä andere üs dr Schwiz, vu Wirttebärg, Bade, Elsass, Lothringe, Hesse un Schlesiä - also alli üs em mittel- un oberditsche Sprochraüm. Diä Iiwanderer sin meischtens Mennonite gsii, do drunter aü Amischi.

Diä verschiidene Dialäkt sin im Laüf vu dr Zit zum e homogene neije Dialäkt zämmegschmolze, wu am meischte Ähnligkeit het mit em Fränkische in dr Pfalz, wu aber aü e unibersähbari Ähnligkeit mit em Alemannische, bsunders mit em Oberrhiinalemannische het. S Pennsylvania-Ditsch isch – wiä s Pfälzisch – neijhochditsch monophthongiärt un diphtongiärt. 

Erscht anderthalb Johrhundert noch em Afang vu dr massehafte Iiwanderung isch e Dichter unter dr Pennsylania-Ditsche an d Effentligkeit drätte. Bis dert isch d hochditsch Luther-Bibel s A un s O vu dr Literatür gsii biinene. 1870 isch also ändlig s Buech "Harfe" vum Henry Harbaugh (1817-1867) erschiine. Siterhär sin viil anderi Dichter ufdrätte. Zum s alt Pennsylvania-Ditsch vorfiähre, wäre Dichter zitiärt. Bim erschte Biispiil isch e oberrhiinalemannischi Ibersetzung drbii, zum zeige, wiä nooch diä Dialäkt enander sin:

Dr Ralph S. Funk (1889–1969) schribt:

Dr Russell W. Gilbert (1905-1985) schribt noch eme Gedicht iber dr Ho Chi Minh:

Des Knii-Ritter-Liäd, wu folgt, isch üs ere Sammlung vu 85 Pennsylvania-Ditsche Liäder. S het Ähnligkeit mit em "Hoppe Hoppe Reiter" un mit em alemannische "Ritti Ritti Ross":

<poem>
"Reidi, reidi, Geili!
Alle Stunn e Meili;
Geht's iwwer der Schtumbe,
Fallt's Bobbili nunner!"
</poem>

Pennsylvania-Ditsch isch im Ruckgang. S wird fascht numme no vu dr Amische und dr Mennonite gschwätzt un an d Kinder witergää – diä sin ürspringlig e Minderheit unter dr Iiwanderer gsii. In dr "Pennsilfaanisch-deitsch Enseiklopeedieye" (lueg s Link unte) läse mir do driber uf Pennsylvania-Ditsch:

Möglicherwiis het s Pennsylvania-Ditsch no immer e Zuekumpft, wel d Geburtezahl bi dr Amische so groß isch. Es erschiint au no e Zeidong, wu vollschtändig in Pennsylvania-Ditsch verfasst isch: Hiwwe wie Driwwe, grindet 1997.





</doc>
<doc id="7161" url="https://als.wikipedia.org/wiki?curid=7161" title="Regierungsbezirk Südbaden">
Regierungsbezirk Südbaden

Dr Regierigsbezirk Südbade isch mit dr Bildig vum Land Bade-Württeberg anno 1952 als einer vu vier Regierigsbezirke errichtet worre un het s' 1945/46 dur die französisch Militärverwaltig bildet ehemolig Land Bade (Hauptstadt Friburg im Brisgau umfasst). S'zueständig Regierigspräsidium isch doher au z'Friburg im Brisgau igrichtet worre.

Er het demit die historisch as Badisch Oberland bezeichnet Region umfasst, also alli badische Gebiite südlich vu dr alde badische Landeshauptstadt Charlsrueh.

Bi dr Chreisreform, wo zum 1. Jänner 1973 umgsetzt worre isch, hän sich d'Grenze vum Regierigsbezirk erheblich veränderet. S'Regierigspräsidium z'Friburg isch sither au fier Gegende zueständig, wo früeher württebergisch gsi sin. Im Gegezug sin Gebiite in d'Zueständigkait vu dr Regierigspräsidie Tübinge un Karlsrueh abgä worre.

Doher isch d'Bezeichnig vum Regierigsbezirk Südbade in Regierigsbezirk Friburg gänderet worre.

Folgedi Stadtchreise (chreisfreii Städt) un Landchreise hän zum Regierigsbezirk Südbade ghört:

Friburg im Brisgau, Bade-Bade, Konstanz (1953 wiider in dr Landchreis Konstanz iglideret)



</doc>
<doc id="7163" url="https://als.wikipedia.org/wiki?curid=7163" title="Regierungsbezirk Freiburg">
Regierungsbezirk Freiburg

Dr Regierigsbezirk Friburg isch ein vu vier Regierigsbezirke im Bundesland Bade-Württeberg (Dytschland). Er stoht in dr Hierarchi zwische dr Landchreise einersits un dr Landesregierig andrersits.

Dr Regierigsbezirk Friburg lit im Südweschte vu Bade-Württeberg un het bis 31. Dezember 1972 Regierigsbezirk Südbade gheisse. Allerdings het er domols noch e andere Zueschnitt gha. Im Süde grenzt er an d'Schwyz, im Weschte an s'Elsiss (Frankriich), im Norde an dr Regierigsbezirk Charlsrueh un im Oschte an dr Regierigsbezirk Tübinge. In sinere hütige Usdähnig got er uf d'Verwaltigs- und Biitsreform vu anno 1973 zruck.

Dr Regierigsbezirk Friburg bestoht sit dr Bildig vum Südweschtstaat Bade-Württeberg anno 1952. Si Behörde, s'Regierigspräsidium, isch sit sällem Zittpunkt fier s'Biit vum ehemolige Bundesland Bade (Hauptstadt Friburg) zueständig gsi, wo nochem Zweite Weltchrieg us dr französische Besatzigszone hervorgange isch.
Dr Verwaltigsbezirk het doher zuenächscht Regierigsbezirk Südbade gheisse.

Bi dr Biitsreform, wo zum 1. Jänner 1973 in Kraft trätte isch, sin Biite um Rastatt un Bade-Bade (an dr Regierigsbezirk Charlsrueh) un Messchilche sowie Yberlinge (an dr Regierigsbezirk Tübinge) abträtte worre. Dodefir isch dr Zueständigkeitsberiich vum Regierigspräsidium Friburg ums Biit vu dr Landchreise Rottwil un Duttlinge usdähnt worre. Wil d'Behörde sither au fier ehemols württebergische Biite zueständig isch, het mer dr Namme sinerzitt in Regierigsbezirk Friburg gänderet.

Oberschti Behörde isch s'Regierigspräsidium mit Sitz im Basler Hof z'Friburg im Brisgau. Chef vum Regierigspräsidium isch dr Regierigspräsident, wo als politischer Beamter vum Ministerpräsident ernennt wird.

D' Regierigspräsidente (sit 1967):

S'Regierigspräsidium isch fier d'Umsetzig vu dr gsetzliche Ufgabe un landespolitische Zile im Regierigsbezirk verantwortlich. Zue dr Ufgabe zelle insbesundere:


D'Regione mit ihrene Stadt- und Landchreise:

Die 19 Grosse Chreisstädt (understehn in dr Fachufsicht vum Regierigspräsidium):


</doc>
<doc id="7166" url="https://als.wikipedia.org/wiki?curid=7166" title="Playstation 2">
Playstation 2

D Playstation 2 isch e Spielkonsole vu Sony und de Nachfolger vo de Playstation (Psone, PS) gsi. Si isch am 24. Novämber 2000 in Europa veröffentlicht worde. Wältwit sind bis 2012, wo mä d Produktion iigstellt het, über 150 Millione PS2 verchauft wurde. D PS2 isch fascht 100% zur PS1 abwährtskompatibel gsi. Usserdem het si au DVD-Film und Musik-CDs chönne abspiile. Iiri Konkurrente sind d Xbox und de Gamecube gsi. 

Im Novämber 2006 isch d PS3 usecho.

Es paar technischi Date:


</doc>
<doc id="7167" url="https://als.wikipedia.org/wiki?curid=7167" title="Ottmar Hitzfeld">
Ottmar Hitzfeld

De Ottmar Hitzfeld (* 12. Jänner 1949 z Lörrach) isch e dütsche Füeßballtrainer un e früenere Füeßballspiler un Olympia-Deilnämmer. Er hät Mathematiik un Sport uff Lehramt studiert un isch eine vu de beide Trainer, wu mit zwei verschidene Verei d'Champions League (friehjer Europapokal vu de Landesmeister) gwunne hänn. Ab em Summer 2008 bis zum Achtel-Final a de Fuessball-Wältmaisterschaft 2014 isch er Trainer vu de Schwizer Nationalmannschaft gsi.

De Hitzfäld isch s jüngst vu fümf Gschwüster un isch z Lörrach uffgwachse. Sii Vatter isch e Zahnarzt gsi. Sii Namme isch noch em Ottmar Walter gwehlt wore, wu 1954 Wältmeister wore-n-isch.

Er isch zerscht Jugendspiler bim TuS Stette un deno bi de Amateur vum FV Lörrach gsi. Ab 1971 hät er bim Schwizer Nationalligist FC Basel gspilt, wu 1972 un 1973 Schwizer Meister wore-n-isch. 1973 isch er au Dorschützechönig in de Schwiz wore. Im gliiche Johr hät er di Pedagogischi Hochschüel z Lörrach abgschlosse un sii Staatsexame in Mathematiik un Sport abglèggt.

Bi de Olympische Spil 1972 hät er in de dütsche Olympiauswahl unter anderem mit em Uli Hoeneß zämme gspilt. Er isch fümfmol un vu Aafang aa im Iisatz gsi un hät in jedem Spil e Dor gschosse. Insgsamt isch er bi Amateur-Länderspil achtmol iigsetzt wore. 

1975 isch er zum VfB Stugart gwechselt, wu gradd us de 1. Bundesliiga abgstige gsi isch. In zwei Johr 2. Liiga isch er uff 55 Liigaiisetz chuu un hät 33 Dor gschosse. In de Saison 1976/77 isch er dodebii mit 22 Dor e Deil vum legendäre „100-Dor-Sturm“ gsi (de VfB hät e Dorverhältnìs vu 100:36 gha) un hät dodemit e wichtige Biidrag zu de Ruckchehr vum schwöbische Verei ins dütsch Füeßball-Oberhuus gleistet. Sini 6 Dor bim 8:0-Sig gege de SSV Jahn Rägeschburg sin bis hütt e Rekord. 1977/78 hät er 22-mol für de VfB in de Bundesliiga gspilt un 5 Dor gschosse. Deno isch er zruck in d'Schwiz, wu-n-er zerscht bim FC Lugano un deno bim FC Luzärn widder in de Nationalliiga gspilt hät.

S Johr 1983 isch s Änd vu siner Laufbahn als Spiler gsi.

No siner Spilerlaufbahn isch er 1983 Trainer vum SC Zug wore, wu gradd in de dörtmolige Nationalliiga B (hüttigi Challenge League) gsi isch un's glii in di höggsti Liiga, d'Nationalliiga A (hütt Super League) gschafft hät. Einewääg isch er numme ei Johr spöter zum FC Aarau in d'Nationalliiga A, wu im erschte Johr scho Viizemeister wore-n-isch un e Johr druffabe, 1985, de Schwizer Cup gwunne hät. In sällem Johr isch er au zum Schwizer Füeßballtrainer vum Johr gwehlt wore. 1988 isch er zu de Grasshopper Zürri, wu mit em zwüsche 1988 un 1991 insgsamt fümf nationali Tiitel erreicht hät (dodevuu d'Schwizer Meisterschaft 1990 un 1991).

1991 isch er Trainer vu Borussia Dortmund wore, wu-n-er Aafang Saison 1991/92 als Nofolger vum Horst Köppel übbernuu hät un vum Schlusslicht zur Viizemeisterschaft gfiehrt hät. In säller Saison hänn de Hitzfeld un de BVB d'Meisterschaft erscht vier Minuute vor Schluss verlore; im Guido Buchwald sii Dräffer in de 86. Minuute hät im VfB Stugart z Leverkuse de Sig brocht un en eso mit em Trainer Christoph Daum zum Meister gmacht.

In de Saison denoch hät de Hitzfeld mit em BVB s UEFA-Pokal-Final erreicht, wu-n-er in zwei Spil gege Juventus Turin verlore hät. Einewääg hät de Verei viil Gäld griegt, wiil er säll Final erreicht gha hät, un de Hitzfeld hät's für Transferverstärchige gnuu. So hät de BVB 1995 un 1996 di Dütschi Meisterschaft un 1997 im Final d'Champions Leage gwunne. Noch em Gwinn vu de europäische Chrone isch de Hitzfeld als Trainer zruckdrätte un isch Sportdiräkter bim BVB wore.

Uff de erscht Juuli 1998 isch er Trainer vum FC Bayere Münche wore, wu in de Folgezit e Reihe vu Priis griegt hät. De Hitzfeld isch noch em Ernst Happel (Feyenoord Rotterdam (1970), Hamburger SV (1983)) erscht de zweit Trainer gsi, wu's gschafft hät, mit zwei verschidene Verei in d'Champions League (bzw. de Europapokal vu de Landesmeister) z gwinne.

Am 18. Mai 2004 hät Bayere Münche verchündet, dass de Verdrag am 30. Juuni det abbroche were. Grund isch gsi, dass d'Mannschaft eso schlächt abgschnitte gha hät un in säller Saison kei Tiitel hät chönne hole. D'Art un Wis vu de Entlassig hänn d'Medie un de Verei kontrovers diskutiert. De Hitzfeld isch durch de Felix Magath ersetzt wore.

Nodemm di dütschi Mannschaft bi de EM 2004 usgschide un de Trainer Rudi Völler zruckdrätte-n-isch, hät mer im Hitzfeld aabotte, sii Nofolger z were. Är hät sich zwar vor de Europameisterschaft in de Präss offensiiv als Nofolger ins Gspröch brocht, hät s Gebot abber abglähnt un isch dodefür heftig kritisiert wore. E baar Johr spöter hät er i'me-ne Fernsehinterview aagee, er säi i'me-ne „usbrännte“ Züestand gsi.

Übber zwei Johr lang hät de Ottmar Hitzfeld bim Fernsehsänder Premiere gschafft un dört Bundesliiga-, Champions-League- un WM-Spil analysiert. Im Dezämber 2006 hät er aagchündet, dass er uff d'Saison 2007/2008 widder als Trainer det wölle aktiiv were. Aafroge vum Hamburger SV un vu Borussia Dortmund hät er abglehnt.

Am 1. Februar 2007 hät de Ottmar Hitzfeld sii eigene Nofolger Felix Magath ersetzt, wu am Dag devor beurlabt wore-n-isch. Er isch Co-Trainer an de Site vum Michael Henke gsi, wu-n-em scho bi Borussia Dortmund un bim FC Bayere assistiert gha hät. Entgege sine Plän am Aafang, numme bis zum Änd vu de Saison z bliibe, hät er am 15. März e Verdrag unterschribe, wu bis zum 30. Juuni 2008 duurt hät. Am 2. Jänner 2008 hät er abber bstetigt, sii Verdrag nit z verlängere. Am Änd vu de Saison 2007/2008 hät sini Mannschaft s national Triple gwunne.

Am 19. Februar 2008 hät de Hitzfeld aagchündet, noch de Europameisterschaft 2008 in de Schwiz un z Östriich ab em 1. Juuli 2008 d'Schwizer Füeßballnationalmannschaft z trainiere; sällemols isch er au zruck in sini Heimetstadt Lörrach zoge. Sii Verdrag isch zerscht zwei Johr bis noch de WM 2010 gloffe, isch abber deno bis 2012 verlängert wore.

Im Hitzfeld sii Start bi de Schwizer Nationalmannschaft hät zwei Site gha: z Tel Aviv hänn si e Uuentschide (2:2) gege Iisrael gspilt, obwohl d'Schwizer zwüscheduure 2:0 gfiehrt hänn, un e 1:2-Niderlag gege Luxeburg. Deno hät sich d'Mannschaft unter em Hitzfeld siner Leitig abber gsteigert un sich als Gruppeerschte diräkt für d'WM 2010 qualifiziert.




</doc>
<doc id="7169" url="https://als.wikipedia.org/wiki?curid=7169" title="Feldkirch (Vorarlberg)">
Feldkirch (Vorarlberg)

Fealdkirch (aalt: Vêalkl) isch a Stadt im österriichischa Bundesland Vorarlberg und liit a dr Grenz zu Liachtaschtoa und zuar Schwitz. Fealdkirch isch oh d Hauptstadt vom Bezirk Fealdkirch. D Stadt
Fealdkirch heat 7 Ortstöal: Innastadt, Levis, Altastadt, Gisiga, Nofels + Bangs, Toschters und Tisis. 

Vo dr Iwohner her isch Fealdkirch mit d zweitgröscht Stadt z Vorarlberg noch Dorabira. 

S Wohrzeicha vo Fealdkirch isch d Schattaburg. D Schattaburg isch im 12. Jhdt. vom Hugo I. erbaut worra. I dr Schattaburg git's ussrdeam no a Hoamatmuseum und a Restaurant. Untr dr Schattaburg isch an Minigolfplatz.

Fealdkirch lit am Uusgang vom Illtal in dr Ebene vom Alperhii. Vom Gmuandsgbiet siand im Johr 1996 34,5 % Landwirtschaftsfläch, 36,1 % Wald, 19,2 % Sidlungsfläche und 10,3 % sunschtige Fläche gsi. 

Fealkirch ischt zum erschte Mol gnennt worra im Johr 842 als "Feldkirichun".

Ortstöal vo Fealdkirch sin: Altastadt, Gisiga, Tisis, Innastadt, Levis, Nofels und Toschters.

Nofels isch dr weschtlichschte Ortstoal vo Fealdkirch zwüschat am Scheallaberg im Süda, dr Ill im Nordoschta und am Rhii im Weschta. Zu Nofels körand o d Wilr Fresch (ufam Scheallaberg), Bangs (a dr Grenz zur Schwiz) und Matschels. S Gaschthus Sterna z Bangs isch as weschtlichschte Gaschthus vo Öschteriech. Nofels isch mit 10,7 Kwadratkilometr ausserdem dr Flächa noch dr gröscht Ortstoal vo Fealdkirch und heat 3.771 Iwohnr.

Bis 1925 heat Nofels zum Ortstoal Altastadt kört und isch sit döt an oagaständiga Ortstoal vo Fealdkirch.

Toschters isch oan vo da Fealdkircher Ortstöal. S ersch mol erwähnt ischer 1045 worra. Gnennt hotman nochnam Ma mitam Nama Toste odr Tosti. Iwohner hots 5.169 und 2.304 Hushalt. S ligt damit im Verhältnis zu da andara Ortschafta im Mittelfeald. Toschters isch 1925 gi Feldkirch igmoandet wora und hot a Volksschual, a Fürwehr, an Poschtpartner, a Kircha und a paar Gschäfter.

Dr Bürgermoaschter vo Fealkirch ischt dr Wolfgang Matt.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Fealkirch khört zum Bodeseealemannisch.




</doc>
<doc id="7171" url="https://als.wikipedia.org/wiki?curid=7171" title="Vörstetten">
Vörstetten

Veerstette isch e Gmei im Landgreis Emmedinge in Bade-Württeberg und lit wenigi Kilometer nerdlig vu Friburg im Brisgau.

Dr ursprünglich ertlig alemannisch Dialekt ghert zum Oberrhialemannisch, wu zum Nideralemannische zellt.

Zue dr Gmaindi Veerschtette ghert d'Nochberortschaft Schupfholz.

Archäologischi Befund wiise e Besidlung vu dr hittige Gmarkung Veerschtette scho fir d'Zitt vor 7.000 Johr nooch. Die erscht urkundlichi Erwähnung stammt vu anno 993. 

Ä Bliätizitt het Verschtette am End vum 18. un am Afang vum 19. Johrhundert erläbt. Us dr Johre vu 1770 bis 1820 sin noch ebba 70 Fachwerghiiser guet erhalde un präge zsämme mit em Kirchturm s'Ortsbild vu Veerschtette.
Als Ortschaft, wu scho in dr Zitt vu dr Reformation badisch gsi isch, isch Veerschtette bis nooch em Zweite Weltgriäg ganz iberwigend evangelisch gsi un het erscht siterher durch Zuezug au e nennenswerti Azahl vu Burger mit andere Konfessione.

1972 hän sich diä Gmainde Veerschtette un Denzlinge zue eme Verwaltungsverband zsämmegschlosse, wo zwei Johr später noch d'Gmaindi Riddi biträtte isch.

Dr Verband erledigt fir sini Mitglidsgmainde Verwaldungsufgabe. Er isch under anderem dr Schuelträger fer alli Schuele im Verbandsgebiit un underhaldet ä gmainsame Bauhof.

Ergebnis vo dr Landdagswahle sit 2006: 

S'Wabbe vu Veerschtette zeigt in gspaltenem Schild vorne in Gold e rode Schrägbalge, hinde in Blau e goldene Gräbbs un e silbrigs Richtschwert.

Dr Flussgräbbs im Wabbe verwiist uf d'Gräbbs, wo's friäher in greeßere Mengi in dr Brisgauer Bäch gä het. Dr Gräbbs isch dr äldischt Dail vum Wabbe. Bereits d'Herrschaft vu dr Tiefbur im 12./13. Johrhundert het dr Gräbbs als Wappedier gfiihrt. Dodevu dirft er ins Gmaindiwabbe ibernumme worre si. Heraldisch beditet dr Gräbbs Wehrhaftigkeit un Wendigkeit. S'Messer oder Richtschwert isch Symbol vu dr richterliche Gwalt, dr Grichtsbarkeit. Diä räächt Hälfti vum Wabbe isch dr individuell Wabbedail vu dr Ortschaft Veerschtette. D'Farbe blau un gääl finde sich oft in ertliche Vereinsfarbe oder bi ertliche Festlichkeite wiider. Diä link Hälfti vum gschbaltene Schild isch s'badisch Wappe, wo alli Gmainde fihre, wu friejer zue dr Markgrafschaft Bade-Hachberg ghert hän. S'Wabbe isch fir d'Zitt vu 1613 bis 1779 au als Sigelstempel nochgwiise worre.

Veerstette isch mit dr franzesische Gmeinde L’Etrat un La Tour en Jarez im Département Loire verschwisteret.

Veerstette het e eigeni Grundschuel.



</doc>
<doc id="7174" url="https://als.wikipedia.org/wiki?curid=7174" title="Sonne">
Sonne

D' Sunne (lat. "Sol" ) isch dr Stern im Zentrum vu üsrem Planetesystem, wo noch ihre as Sunnesystem bezeichnet wird. Umgangssprochlich wird dr Individualnamme vu üserem "Zentralgstirn" au synonym zue Stern verwendet. S'Zeiche vu dr Sunne isch: 

D'Sunne isch fer s'Läbe uf dr Erde vu fundamentaler Bedütig. Vili wichtigi Prozess uf dr Erdoberflächi, wie s'Klima un s'Läbe selber, werre dur d'Strahligsenergi vu dr Sunne atribe. So stamme satti 99,998 % vum gsamte Energibitrag zum Erdklima vu dr Sunne – dr winzig Rescht chummt vu geothermale Wärmequelle. Au d' Gezitte gen zue eme Drittel uf d'Schwerchraft vu dr Sunne zruck. 

D' Sunne beherrscht dur ihri Masse s'Planetesystem - si het 99,9 % vu sinere Masse. (De Drillimpuls lit allerdings hauptsächlich in dr Gasplanete, vor allem em Jupiter). Dr Sunnedurmesser betrait 1,3925 Millione km (109-facher Erddurmesser), was chnapp unterem gschätzte Middelwert vu allene Sterne in dr Milchstross lige düerft. Si isch e Stern vu dr so gnennte Hauptreihe, ihri Spektralklass isch G2, un si het d'Lüchtchraftklass V. Säll heisst, dass d'Sunne e durschnittliche, gäle „Zwergstern“ isch, wo sich in dr Middi vu sinere guet 10 Milliarde Johre lange Hauptphase vu sinere Entwicklig befindet. Ihr Alder wird uf circa 4,6 Milliarde Johr gschätzt.

D'Sunne befindet sich im Orion-Spiralarm vu üsere Galaxie, dr Milchstross (Galaxis), guet 25.000 Liechtjohr vum Zentrum entfernt un bruucht bi ere middlere Umlaufgschwindigkait vu 220 km/s guet 250 Millione Johr fier e Umlauf. Sälli Zit wird au as "kosmischs Johr" bezeichnet.

D'Lüchtchraft vu dr Sunne entspricht in ere Strahligsleischtig vu ca. 3,8·10 Watt. Die Strahlig wird zum Grossdeil im sichtbare Liecht abgä mit eme Maximum in dr Spektralfarbe Gäl un Grüen. D'Farb vu dr Sunne, wo mir as gäl wohrnemme, erchlärt sich us ihrer Oberflächetemperatur vu ca. 5.700 °C. D'Sunne isch physikalisch e fascht perfekte "schwarze Strahler" - si strahlt numme ufgrund vu ihrer Temperatur - in perfektem Wiss.

D'Sunnemasse betrait etwa s'Dopplet vu dr gschätzte Durschnittsmasse vu allene Stern vu unserer Milchstroß. Zellt mer bloss die Stern mit Chernfusion (schliesst also die „Brune Zwerg“ us), lit d'Masse im Durschnitt. Ihri Masse setzt sich zue 73,5 % us Wasserstoff un zue 25 % us Helium zsämme. Hisichtlich vu de Azahl vu dr Atom betrage die Adeil 92,7 % un 7,9 %. Die reschtliche 1½ Prozent vu dr Sunnemasse setze sich us zahlriiche schwerere Elemente zämme, vor allem Sürstoff un Chohlestoff. Im Sunnechern entstoht us dr dicht drängte Atomchern vum Wasserstoff dur Chernfusion Helium, so dass dr Wasserstoff-Adeil zuegunschte vum Helium in Zuechumft witter sinke wird. Sälle Prozess isch dr "Motor" vu dr Sunne, us dem si sälli Energi beziegt, wo si an dr Photosphäre (lüchtendi, sichtbari Oberflächi) dur Strahlig abgit. Wil d'Sunne kei feschte Chörper wie die erdähnliche Planete un Mönd isch, sundern e heisse Gasballe (gnauer: dr Aggregatzuestand isch Plasma, wil s'Gas ionisiert isch), wär si ohni dr Energinoochschueb vu inne "instabil". Si dät sich abchüehle un uf e Bruchdeil vu ihrer jetzige Grössi zämmeziege.

D'Sunne rotiert in rund 4 Woche um die eige Ax. Sälli Rotation durt am Äquator 25,4 (Erde-)Däg, in middlere Breite 27-28 Däg und in dr Gegend vu dr Pole 36 Däg. Dr Underschid in dr Dur vume "Sunnendag" leitet sich us ere differentielli Rotation her un isch sit längerem dur Gas- un Hydrodynamik erchlärbar.

D'Sunne bestoht us verschidene Zone mit schaleförmigem Ufbau, wobi d' Ibergäng allerdings nit streng vunänander abgrenzt sin.

Sämtlichi abgstrahlti Energi stammt us ere als „Chern“ bezeichnete Zone im Innere vu dr Sunne. Sälle Chern erstreckt sich vum Zentrum bis zue guet eme Virtel vum Radius vu dr sichtbare Sunneoberflächi. Obwohl dr Chern bloss 1,6 % vum Sunnevolume usmacht, sin dert guet 50 % vu dr Sunnenmasse konzentriert. Bi ere Temperatur vu guet 15,6 Millione K lit d'Materie in Form vume Plasma vor. Dur d'Proton-Proton-Reaktion verschmelze Wasserstoffcherne zue Heliumcherne, wobi Gammastrahlig un Elektronneutrinos erzügt werre. Die erzügte Heliumcherne hän ufgrund vu dr Bindigsenergi e gringfüegig gringeri Masse wie d'Summe vu dr ursprüngliche Wasserstoffcherne (Massedefekt). Dr Masseunderschid wird gmäss vu dr berüehmte Einstein'sche Formel "E" = "m" "c"² in Energi umgwandelet (pro Proton-Proton-Fusion ≈ 27 MeV). Im Chern vu dr Sunne werre pro Sekunde 700 Millione Tonne Wasserstoff zue 695 Millione Tonne Helium fusioniert, wobi e Gsamtleischtig vu ca. 4 · 10 W = 400 Quadrillione Watt frigsetzt wird.

Eigetlich isch dr Sunnenchern z'„chalt“ fer e Chernfusion. Die kinetisch Energi vu dr Deilli reicht rechnerisch nit us, um bime Zämmestoss die starche Abstossigchräft vu dr positiv gladene Protone (Wasserstoffcherne) z'iberwinde. Dass denno Fusione stattfinde, isch uf dr quantemechanisch Tunneleffekt zruckzfüehre. Gmäss vu dr Quantemechanik verhaldet sich e Proton wie e usbraititi Welle ohni gnau definierte Ort, si Energi schwankt um e Middelwert. Es bestoht debi e sehr gringi Wohrschinlichkeit, dass sich zwei Protone so wit nächere, dass e Verschmelzig stattfinde cha. S'Energiniveau vu de abstossende Chräft wird bi dr Verschmelzig glichsam „durchtunnelt“. Somit isch d'Wohrschinlichkeit vu ere Fusion vu zwei Wasserstoffcherne im Innere vu dr Sunne sehr gring. Wil aber e immensi Azahl vu Cherne vorhande isch, chänne dennoch gwaltigi Energimenge frigsetzt werre. Die „bremst“ Chernfusion het fer s'Sunnesystem un s'Läbe uf dr Erde der entschidend Vordeil, dass d'Sunne sparsam mit ihrene Energivorrät umgoht und iber e lange Zittrum konstanti Energimenge abstrahlt.

Um de Chern rum lit die so gnennt „Strahligszone“, die etwa 70 % vum Sunneradius usmacht. Im Vakuum vum Weltall bwege sich Gammaphotone mit Leechtgschwindigkait dur de Rum. Im Innere vu der Sunne herrscht ä derart hochi Dichti, dass d'Photone immer wiider mit de Dailli vum Plasma zsämmestoße, debi absorbeert un wiider abgstrahlt werre. Si bewege sich uf ere völlig zuefällige Bahn un diffundeere debi in Richtig Sunneoberflächi. Statistisch benötigt ä Photon etwa 170.000 Johr, um d'Strahligszone z'basseere. Des bedütet, dass s'Leecht, wo mir hüt vu de Sunne erhalde, braits vor entsprechend langer Zitt erzügt worre isch. Bi jedem Zsämmestoß in de Strahligszone nimmt d'Strahligsenergi vum Photon ab und si Wellelängi nimmt zue. D'Gammastrahlig wird in Röntgenstrahlig umgwandlet. 
Anderst als d'Photone glange d'Neutrinos nochzue ughinderet dur d'Schichte vu de Sunne, wil si chum mit Materie in Wexelwirkig trätte. D'Neutrinos erraiche, wil si sich mit fast Leechtgschwindigkait bewege, braits noch acht Minute d'Erde, wobi si de Planet fast ughinderet durquere. In jedere Sekund durquere etwa 70 Mrd. Neutrinos ain Quadratzentimeter vu de Erdoberflächi.

An d'Strahligszone schließt sich d'„Konvektionszone“ a. Am Grenzberaich zue de Strahligszone betrait d'Temperatur noch ca. 2 Mio. Kelvin. D'Energi wird in sällere Zone nimmi dur Strahlig abgä, sundern dur ä Strömig (Konvektion) vum Plasma witter nooch usse transporteert. Debi stigt haißi Materi in gwaltige Ström nooch usse, küehlt dert ab un sinkt wiider ins Sunneninnere nab. Wil s'frisch ufgstige Plasma haißer un dodemit heller isch als s'abstiigend, sind d'Konvektionszelle mit eme Teleskop als Granulation vu de Sunneoberflächi erchennbar.

Oberhalb vu de Konvektionszone lit d'Photosphäri, die mir als Quelle vu de Sunnestrahlig wohrnemme: ä „Kugelschale us Licht“ als die fer üs sichtbar Sunneoberflächi. Si isch aber bloß ä 300-400 km dicki Schicht, dere ihr Temperatur an de Oberflächi rund 6.000 Kelvin (5.700 °C) betrait. D'Photosphäri giltet allgmain als die aigentlich Sunneoberflächi, obwohl unser Zentralgstirn - wie au die maiste andere Stern - kaini scharf usseri Grenze besitzt.

D'Photosphäri git die gsamt vum Sunneinnere erzügt un ufstigend Energi als Strahlig ab – großdails im sichtbare Leecht, was au ihr Namme adütet (griech. "φoς = Leecht"). Erst do het d'Energi vu de Strahligsquanten sowit abgnu, dass si uschädlich un fer s'menschlich Aug sichtbar sin. Wäge ugheurer Wirbel un variable Magnetfelder (Quelle vu de Sunneflecke) derf mer sich d'Oberflächi allerdings nit als glatt vorstelle. Dur digitali Bildverarbaitig vu de Messige vu SOHO, TRACE oder CHANDRA cha mer si so darstelle, dass si wie herts, aber durend bweglichs Material ussiht. Fer d'Turbulenze isch au die elektrisch Laitfähigkait vu de haiße Sunnematerie entschidend.

Iber de Photosphäri erstreckt sich d'Chromosphäri. Si wird vu sällere zwar iberstrahlt, isch aber bi Sunnefinsternisse fer ainige Sekunde als rötlichi Lüchterschinig z'sähne. D'Temperatur nimmt do uf iber 10.000 K zue, während d'Gasdichti um de Faktor 10 uf 10 g/cm³ abnimmt.
Iber de Chromosphäri lit d'Korona, wo d'Dichti drin nomol um de Faktor 10 uf 10 g/cm³ abnimmt. Die inner Korona erstreckt sich – je nochem aktuelle Fleckezyklus – um 1-2 Sunnenradie noch usse un stellt ä ersti Ibergangszone zum interplanetare Rum dar. Dur Sunnestrahlig, Stoßwelle un anderi Wexelwirkige vu mechanischer oder magnetischer Art wird die usserst verdünnt Koronen-Materie allerdings uf Temperature bis zue zwai Millione Kelvin ufghaizt. Die gnaue Ursache vu dene Haizmechanisme sin frili noch uklar. Ä möglichi Energiquelle wäre akustischi Welle un Microflares - chlaini Usbrüch uf de Sunneoberflächi

Ä bsunders hoche Temperaturgradient herrscht an de Undergrenze vu de Korona, wo ihri Dichti noch obe schneller abnimmt, als d'Energie abtransporteert werre cha. Innerhalb vu ainigi 100 Höchekilometer stigt die kinetisch Gastemperatur um ai Million Grad und „macht sich Luft“, indem die zuesätzlich Haizenergi als Sunnewind entwiicht. D'Korona cha bloß ufgrund vu ihrer extrem gringe Dichti so haiß werre.

Der bi jedere totale Sunnefinsternis sichtbar Strahlechranz (lat. "Corona" = Krone) het scho vor Johrdausende d'Mensche erstaunt. Er cha bis mehreri Millionen Kilometer raiche un zaigt ä strahleförmigi Struktur, wo sich mit em Zyklus vu de Sunnflecke starch änderet. Im Sunneflecke-Maximum verlaufe d'Strahle noch allene Site, im Minimum bloß in de Nächi vum Sunneäquator.

D Korona erstreckt sich bis zue de Heliopause, wo si uf s'interstellar Medium trifft.

D'Sunne besitzt usserordentlich starchi Magnetfelder, wo dur d'Strömig vu de elektrisch laitende Gas hervorgruefe werre. D'Laitfähigkait vum Plasma im Sunneinnere entspricht dem vu Kupfer bi Zimmertemperatur. In de Sunne zirkuleere elektrischi Ström in ere Größeornig vu 10 Ampere. S'Inner vu de Sunne wirkt somit wie ä gigantische Dynamo, wo d'Bewegigsenergi vume elektrische Laiter in elektrischi Energi un ä Magnetfeld umwandlet. Mer got derzitt devu us, dass der Dynamoeffekt bloß in ere dünne Schicht am Bode vu de Konvektionszone wirksam isch. 

Sichtbari Uswirkige vu de Magnetfelder sin d'Sunneflecke un d'Protuberanze. Sunneflecke sin relativ küehli Beraich vu de Sunneatmosphäri. Ihr Temperatur lit zwische 3.700 un 4.500 K. Dur spektroskopischi Undersuechige het festgstellt werre chänne, dass im Beraich vu de Sunneflecke starchi Magnetfelder vorherrsche. D'Spektrallinie vu Elemente, wo normalerwiis bi ainere Wellelängi lige, erschine bi Awesehait vume Magnetfeld dridailt vor (Zeeman-Effekt), wobi de Abstand vu de Linie proportional zue de Stärchi vum Feld isch. D'Magnetfeldstärchi im Umfeld vu de Sunneflecke cha bis zue 0,3 Tesla (3.000 Gauß) betrage un isch somit dausendmol stärcher wie s'irdisch Magnetfeld an de Erdoberflächi. In de Sunne bewirke die Magnetfelder ä Hemmig vu de Konvektionsströmige, so dass wäniger Energi noch usse transporteert wird. Die dunkelste un chüehlste Zone uf de Sunne sin somit d'Orte mit de stärchste Magnetfelder.

Sunneflecke trätte in Gruppe uf, wobi maistens zwai uffälligi Flecke domineere, die ä entgegegsetzti magnetischi Usrichtig ufwiise (ä Fleck isch soz'sage ä „magnetische Nordpol“, de ander ä „Südpol“). Sonigi bipolare Flecke sin maist in Ost-West-Richtig, parallel zum Sunneäquator, usgrichtet. 

Zwische de Flecke bilde sich Magnetfeldlinie in Form vu Schlife us. Längs vu dene Linie wird ioniseerts Gas festgehebt, wo in Form vu Protuberanze oder Filamente sichtbar wird (Protuberanze sin Erschinige am Rand, Filamente uf de „Sunneschiibe“). 

D'Gsamtzahl vu de Sunneflecke underlit ime Zyklus vu rund elf Johr. Während eme Fleckeminimum sin chum Sunneflecke sichtbar. Mit de Zitt bilde sich zuenämmend Flecke ime Beraich vu 30° nördlicher un südlicher Breiti us. Sälli aktive Fleckegürtel bewege sich zuenämmend in Richtig Äquator. Nooch etwa 5,5 Johr isch s'Maximum erraicht un d'Zahl vu de Flecke nimmt langsam wiider ab. Nooch ainem Zyklus het sich s'global Magnetfeld vu de Sunne umpolt. De vocher magnetisch Nordpol isch jetz de magnetisch Südpol. 

Die gnaue Ursache fer de elfjährig Zyklus sin noch nit vollständig erforscht. Derzitt got mer vu folgendem Modell us:

Die gsamt Sunne pulseert in underschidliche Frequenze. Si schwingt gliichsam wie ä riisigi Glocke. Allerdings chänne mir die Schallwelle uf de Erde nit „höre“, wil s'Vakuum vum Weltrum sälli nit witterlaitet. Mit spezielle Methode cha mer die Schwingige aber sichtbar mache.

Schwingige us em Sunneninnere bewege d'Photosphäri uf und ab. Ufgrund vum Dopplereffekt werre d'Absorptionslinie vum Sunnespektrums, je nooch Bewegigsrichtig vu de Gase, verschobe. Die hauptsächlich vorherrschend Schwingig het ä Periodedur vu etwa fimf Minute (293 ± 3 Sekunde). 

Innerhalb vu de Konvektionszone herrsche heftigi Turbulenze, wobi ufstiigendi Konvektionszelle bi de Strömig dur die umligende Gase Schallwelle erzüge. Nooch usse laufendi Schallwelle erraiche d'Grenzschicht zue de Photosphäri. Wil dert d'Dichti starch abnimmt, chänne d'Welle sich dert nicht usbraite, sundern werre reflekteert un laufen wiider ins Sunneinnere. Mit zuenämmender Diefi nämme d'Dichti vu de Materie un d'Schallgschwindigkait zue, so dass d'Wellefront krümmt un wiider nooch usse glaitet wird. Dur wiiderholti Reflexion un Iberlagerig chänne Schallwelle verstärcht werre, es bilde sich Resonanze us. D'Konvektionszone wirkt somit wie ä riisige Resonanzkörper, wo die drüber ligend Photosphäri in Schwingig versetzt. 

D'Uswertig vu de Schwingige erlaubt ä Ussag iber de inner Ufbau vu de Sunne. So het d'Usdähnig vu de Konvektionszone bstimmt werre chänne. Analog zue de Erforschig vu seismische Welle uf de Erde, spricht mer bim solare Wisseschaftszwiig vu de Helioseismologie.

D'Sunne be-iflusst au de interplanetare Rum mit ihrem Magnetfeld un vor allem mit de Dailliemission, dem Sunnewind. Säller Daillistrom cha d'Sunne mit mehrere 100 km/s verlo un verdrängt s'Interstellar Medium bis zu ere Entfernig vu meh wie 10 Milliarde Kilometer. Bi Sonneneruptione chänne sowohl Gschwindigkait als au Dichti vum Sunnewind starch zuenämme un uf de Erde näbe Polarleechter au Störige in elektronische Systeme un im Funkverchehr verursache.

Als de wichtigst Himmelskörper fer irdischs Läbe het d'Sunne braits vor de Gschichtsschriibig ufmerksami Beobachtig vu de Mensche gha. Kultstätte wie Stonehenge sin errichtet worre, um d'Position un de Lauf vu de Sunne z'bestimme, bsunders d'Zittpunkt vu de Sunnewende.
S'wird vermuetet, dass ainigi noch älderi Stätte ebefalls fer d'Sunnebeobachtig bnutzt worre sin, gsicheret isch säll aber nit. De Lauf vu de Sunne sowie bsunders Sunnenfinsterniss sin vu de underschidliche Kulture sehr ufmerksam beobachtet un dokumenteert worre. Ufzaichnige us em alde China belege d'Beobachtige bsunders heftiger Sunnefleckedätigkait. Sunnenflecke chänne mit bloßem Aug wohrgnu werre, wenn d'Sunne dief am Horizont stot un s'Sunneleecht dur die dicht Erdatmosphäre „gfilteret” wird.

Au in Europa het mer zue de domalige Zitt Sunneflecke wohrgnu, wobi mer si allerdings fer „atmosphärischi Usdünstige“ ghalde het. Erst d'Entwicklig vum Teleskop het zu ere systematische Erforschig vum Phänomen gfüehrt. Anno 1610 hän dr Galileo Galilei un dr Thomas Harriot d'Flecke erstmols middels vume Teleskop beobachtet. Johann Fabricius het si 1611 als Erster in ere wisseschaftliche Abhandlig beschriibe. Die beobachtet Wanderig vu de Flecke uf de Sunneschiibe het er zuetreffend uf d'Aigerotation vu de Sunne zruckgfeehrt. 1619 het Johannes Kepler ä Sunnenwind postuleert, wil de Schwaif vu Komete immer vu de Sunne weggrichtet isch. 

1775 het Christian Horrobow beraits vermuetet, dass d'Sunneflecke ere gwisse Periodizität underlige. 1802 het William Hyde Wollaston erstmols dunkli Linie (Absorptionslinie) im Sunnespektrum noochgwiise. Joseph von Fraunhofer het die Linie ab 1814 systematisch undersuecht, si werre doher au als „Fraunhoferlinie“ bezaichnet. 1843 het Samuel Heinrich Schwabe si Entdeckig vum Zyklus vu de Sunnefleckeaktivität publizeert. 1849 isch d'Sunnenfleckerelativzahl igfüehrt worre, wo d'Azahl un Größi vu de Sunneflecke wiidergit. Sither werre d'Flecke regelmäßig beobachtet un zellt. 1889 het George Ellery Hale de Spektroheliograph entwicklet. Henry Augustus Rowland het 1897 ä Atlas vum Sunnenspektrum vollendet, wo sämtlichi Spektrallinie enthaldet. 1908 het George Ellery Hale d'Ufspaltig vu Spektrallinie im Beraich vu de Sunneflecke dur magnetischi Chräft entdeckt (Zeeman-Effekt). 1930 het Bernard Ferdinand Lyot d'Sunnekorona usserhalb vu ere totale Finsternis beobachtet. 

Langi Zitt uchlar isch allerdings gsi, woher d'Sunne ihri Energi beziegt. So het mer d'Vorstellig gha, dass d'Sunne ä glüehende, brennende Körper sei. Allerdings hätt de Brennstoff bloß fer ainigi tausend Johre glängt. William Thomson, der später Lord Kelvin, isch devu usgange, dass d'Sunne dur die aige Schwerchraftwirkig schrumpfe dät un d'Bewegigsenergi vu de Sunnedailli in Wärmi umgwandelet werre dät. So chännt d'Sunne fer etwa hundert Millione Johr Energi abgä. Mit de Entdeckig vu de irdische Radioaktivität het mer allerdings festgstellt, dass manchi Gstai vu de Erdchruste mehreri Milliarde Johr ald si müen. Erst d'Entschlüsselig vu de atomare Vorgäng het ä Lösig brocht. Ernest Rutherford het ä Zsämmehang zwische Radioaktivität un Chernumwandlig beschriibe. Arthur Stanley Eddington het gfolgeret, dass im Innere vu de Stern Element verschmelze un in anderi umgwandlet werre, wobi Energi frigsetzt wird. Wil bi spektroskopische Undersuechige hauptsächlich Wasserstoff festgstellt worre isch, isch mer devu usgange, dass säll Element ä entschidendi Rolle spiile dät. 1938 het Hans Bethe schließli d'Prozess (Proton-Proton-Reaktion) bschrribe, wo im Innere vu de Sunne ablaufe. 

1942 isch festgstellt worre, dass d'Sunne Radiowelle usstrahlt. 1949 het Herbert Friedman die solar Röntgenstrahlig noochgwiise. 

Im Laufe vu de Zitt sin spezielli Sunneobservatorie errichtet worre, wo usschließlich de Beobachtig vu de Sunne diene.

1960 isch d'Schwingig vu de Photosphäri noochgwiise worre. Des isch de Afang vu Helioseismologi gsi, wo d'Aigeschwingige vu de Sunne undersuecht un dodrus de inner Ufbau sowie Prozess ablaitet.

Fer d'Messig vu de Sunnenneutrinos sin riisigi underirdischi Detektore errichtet worre. Die Diskrepanz zwischenem theoretische un datsächlich gmessene Neutrinofluss het sit de 1970er zum so gnennte "solare Neutrinoproblem" gfüehrt: Es hän bloß etwa 1/3 vu de erwartete Neutrinos detekteert werre chänne. Des het zwai Möglichkaite zueglo. Entweder isch s'Sunnemodell falsch gsi un de erwartet solar Neutrinofluss isch iberschätzt worre, oder d'Neutrinos chänne sich uf em Wäg zue de Erde in ä anderi „Art“ umwandle (Neutrinooszillation). Erste Hiwiis fer die Neutrinooszillation sin anno 1998 am Super-Kamiokande gfunde un inzwische allgmain bestätigt worre.

Ä Raihe vu Satellite isch fer d'Beobachtig vu de Sunne in ä Erdumlaufbahn gschickt worre. Middels de Satellite chänne bsunders Wellelängeberaich undersuecht werre (Ultraviolett, Röntgenstrahlig), wo sust vu de Erdatmosphäri absorbeert werre. So het z. B. die 1973 gstartet Rumstation Skylab under anderem ä Röntgenteleskop an Bord gha. 

Mit Hilf vu Rumsonde het mer mer under anderem versuecht, de Sunne nächer z'chu, um d'Umgäbig vu de Sunne studeere z'chänne. Säll isch gsi un blibt ufgrund vu sehr hoche Temperaturen un intensiver Strahlig ä technisch sehr schwirigs Underfange. So hänn sich die 1974 un 1976 gstartete dütsch-amerikanische Helios-Sonde de Sunne bloß bis uf 43,5 Millione Kilometer nächere chänne. 

Die 1990 gstartet Rumsonde Ulysses het anderi Zil verfolgt. Si het d'Pole vu de Sunne studeere solle, die sowohl vu de Erde, als au vu Satellite un Rumsonde, wo sich in de Planeteebeni bewege, nit sichtbar sin. Säll isch bloß mit ere Änderig vu de Bahnebeni vu de Rumsonde um 90° erraichbar. Dodezue isch Ulysses zuenächst zum Riiseplanet Jupiter gfloge, wo dur ä Swing-by-Manöver d'Bahnebeni vu de Sonde gänderet worre isch. Dodurch het Ulysses d#PlaneteebenI verlo chänne un net sither beraits zwaimol die baide Pole vu de Sunne iberfloge. Mit konventionelle Raketeatribe, ohni de Vorbiflueg am Jupiter, wär ä sonige Mission nit möglich gsi. 

1995 isch die größtedails vu Europa baut Sonde SOHO in Richtig Sunne gstartet worre. SOHO befindet sich jetz im Lagrange-Punkt L1 un beobachtet d'Sunne mit zwölf verschidene Instrumente. Si liferet däglichi Ufnahme vu de Sunne un trait wesentlich zu de Vorhersag vu Sunneeruptione un -stürme bi. 1998 isch de Satellit TRACE zue de Understützig vu SOHO gfolgt.

2001 het mer d'Genesis-Rumsonde gestartet, die kurz druf ä Position im Lagrangepunkt L1 bezoge het und dert 2,5 Johr lang Proben vum Sunnewind gsammelt het, die aschließend zu de Erde hätte brocht werre solle. Dodur het die gnau Istotopezämmesetzig vum Sunnewind ermiddlet werre solle. Im September 2004 isch d'Chapsel mit de Probe in d'Erdatmosphäri iträtte, isch aber ufgrund vume nit entfaltete Fallschirm hert uf de Erde ufgschlage. Ainigi vu de Probe hän de Ufprall denno iberstande un werre derzitt vu Wisseschaftler studeert.

Fer 2013 plant die europäisch Rumfahrtagentur ESA ä Rumsonde wo Solar Orbiter haiße soll, die sich de Sunne bis uf 45 Sunneradie (etwa 30 Millione Kilometer) nächere soll un debi Strukture vu 100 km Größi uflöse chänne soll.

Mit Teleskope cha mer Aktivitäte vu de Sunne in Form vu Protuberanze un Sonnenflecke sichtbar mache. Ebefalls z'beobachte sin der heftigi Usbrüch, so gnennti Flares, die braits mit chlaine Instrumente als helleri un dodemit heißiri Gebiit erchennbar sin. 

Vorsicht, ä direkti Beobachtig vu de Sunne mit oder ohni Fernrohr isch extrem gfährlich fer d'Auge! Es droht irreversibli Erblindig! 
D'Sunnebeobachtig gschiht am ainfachste, indem s'Okularbild vume Teleskop oder Fernglas uf ä wissi Flächi (z. B. ä Lainwand oder ä Stuck Bappi) projizeert wird.
D'Abbildig vu de Sunne cha gfahrlos agluegt werre. Säll Verfahre nennt mer Okularprojektion. 

Ebefalls möglich isch ä Beobachtig mit Hilf vu spezielle Sonnenfilter, säll sin Folie oder beschichteti Gläser, wo vor s'Aug ghebt oder vor em Objektiv abrocht werre. Ä detailleerti Beobachtig isch ausserdem mit eme Herschelprisma oder Pentaprisma möglich. 

Bi allene beschriibene Beobachtigsverfahre wird s'gsamt Spektrum vum Sunneleecht dämpft, d'Sunne wird im „Wissleecht“ beobachtet. Debi werre Sunneflecke, Flares un d'Granulation sichtbar. 

Um Protuberanze z'beobachte, bedarf's bsundere Baudaile oder Teleskope. Bi eme Protuberanzeasatz wird d'Sunne mit eme Schibli abdeckt – s'wird soz'sage ä chünstlichi totali Sunnefinsternis erzügt. Die am Sunnerand ufstigende Protuberanze werre dur ä sog. "H-alpha-Filter" beobachtet. Säll isch ä bsunders schmalbandige Interferenzfilter, eo nur s'diefrote Leecht vum ioniseerte Wasserstoff durlosst. 
Ä Beobachtig vu de gsamte Sunneoberflächi in sällem Spektralberaich ermögliche sog. H-alpha-Teleskope. Dodemit chänne Protuberanze, Filament, Flecke un Flares beobachtet werre. Sälli Teleskope sin in de letzte Johre sehr prisgünstig worre un werre vu Amateurastronome zunämmend igsetzt. 

D'Korona cha bloß bi ere totale Sunnefinsternis oder mit Hilf vume spezielle Gerätes, dem Koronograph, beobachtet werre.

Mit friem Aug cha d'Sunne bloß bi dunstigem Himmel churz nooch Sunneufgang oder churz vor Sunneundergang betrachtet werre. D'Erdatmosphäri schluckt de größt Dail vum Leecht, insbsunder au d'UV-Strahlig. Allerdings verringeret d'Atmosphäri in Horizontnächi au starch d'Abbildigsqualität un bewirkt ä vertikali Stauchig vum Sunnebildes als Folg vu de Leechtbrechig.

Dass die undergoend Sunne in Horizontnächi größer ussiht, isch degege nit, wie oft vermuetet, ä Folg vu de Refraktion an de Luftschichte, sundern ä optischi Tüschig, wo vu de Wohrnämmigspsychologi underem Begriff Mondtüschig undersuecht un erchlärt wird.

D'Sunne isch vor 4,6 Milliarde Johr dur de gravitativ Kollaps vu ere interstellare Gaswolke entstande. Säller Kollaps, wo au d'Planete drin nete entstande sin, un die aschließend Relaxationsphase isch nooch etwa 50 Millione Johr abgschlosse gsi. Die aschließend Entwickligsgschichte vu de Sunne füehrt iber ihr jetzige Zuestand zue dem vume Rote Riis un schließli iber ä instabili Endphase im Alder vu etwa 12,5 Milliarde Jahr zu eme Wisse Zwerg, der vume Planetarische Näbel umgä isch.

Der Ablauf losst sich hüt ahand vu de Gsetze vu de Physik un de Chänntnis vu chernphysikalische Prozesse us Laborexperimente, recht gnau im Computer modelleere. D'Chenndate vu de ainzelne Phase sin in de Tabelle agä . De Index Null markeert die hütige Chenndate vu de Sunne, d. h. im Alder vu 4,6 Milliarde Johr.

Vor ca. 4,6 Mrd. Johr het sich ä risig Gas- un Staubwolke under de aigene Schwerchraft zämme. Usglöst worre isch der Kollaps wohrschins dur ä Supernova-Explosion, wo au die Wolke mit schwere Element agriicheret het. D'Isotope-Verdailig im Sunnesystem losst druf schließe, dass mindistens zwai Supernovae vu underschidlichem Typ an de Entstoig bedailigt gsi si dürfte. 

Im Zentrum vu de Wolke isch d'Materie immer dichter zämme presst worre, wobi Druck un Temperatur immer witter agstiige sin. Zue sällere Zitt sin scho großi Energimenge in Form vu Strahlig abgä worre. Säll Stadium nennt mer ä Protostern.

D'Temperatur un de Druck im Zentrum sin no so witt agstiige, bis d'Chernfusionsprozess igsetzt hän. Dodurch isch ä Strahligsdruck wirksam worre, wo de Schwerchraft entgegegwirkt het. Die witter Kontraktion isch ufghalde worre, de Stern het sich stabiliseert. D'Sunne het s'Stadium vume sognennte >Hauptraihestern erraicht. In dere Phase verwiilt si 11 Milliarde Johr. In dere Zitt stigt d'Lüchtchraft um s'Drifach vu 0,7 L uf 2,2 L un de Radius uf fast s'Doppelt vu 0,9 R auf 1,6 R a. Des haißt, dass in de Früehzitt vu de Sunne si erheblich wäniger Energi usgstrahlt het wie hüt un widerlegt frieheri Anahme, noch dene d'Erde, wenn d'Sunne bloß 5% wäniger Energu abgäbe dät - oder d'Erde bloß wänigi Millione Kilometer witter äweg vu de Sunne wär, komplett veriise müesst. In de Früehzitt vum Sunnesystem isch d'Sunne erheblich schwächer gsi un d'Erde isch trotzdem die wänigst Zitt ä Schneeball gsi.

Im Alder vu 5,5 Milliarde Johr, d. h. in 0,9 Milliarde Johren ab hüt, iberschrittet die middler Temperatur uf de Erdoberflächi den fer höcheri Läbewese kritische Wert vu 30 °C . Ä witteri Milliarde Johre später werre 100 °C erreicht. Möglicherwiis setzt aber au ä Entwicklig hi zu eme ussem Ruder laufende Triibhuseffekt wie uf de Venus scho in 500 Millione Johr i und d'Temperature uf de Erde stiige innerhalb wäniger Millione Johr dur d'Verdunstig vu de Ozeane auf etwa 200 °C.

Spätistens in Alder vu 9,4 Milliarde Jahren versiigt de Wasserstoff im Sunnezentrum, un d'Fusionszone verlageret sich in ä schaleförmige Beraich ums Zentrum, wo sich im Lauf vu de Zitt witter nooch usse bewegt. Säller Vorgang feehrt aber vorerst nit zu ere Veränderig vu de usserlich sichtbare Sunneparameter.

Im Zittrum vu 11 bis 11,7 Milliarde Johren beginnt ä Kontraktionsphase vu de ausbrennte Chernzone us Helium. Debi waxt de Sunneradius uf 2,3 R an. D'Sunne wird rötliche - also d'Oberflächi chälter - un beginnt sich vu de Hauptraihe im so gnennte Hertzsprung-Russell-Diagramm z'entferne. Bis zue dem Zittpunkt betrait de Masseverlust dur Sunnewind wäniger wie ain Promille.

Im Zittrum vu 11,7 bis 12,3 Milliarde Johr setzt ä dramatisch bschlünigte Astiig vu Lüchtkraft un Radius i. Dur d'Zuenahm vu de Oberflächi strahlt d'Sunne noch rötlicher. In de Endphase vu dere Entwicklung erraicht d'Sunne ä Lüchtchraft vu 2.300 L un ä Radius vu 166 R. Säll entspricht etwa im Radius vu de Umlaufbahn vu de Venus. Venus un Merkur werre vernichtet. Vu de Erde us gsähne nimmt d'Sunne no ä große Dail vum Himmel i, un d'Erdchruste wird zue eme ainzige Lava-Ozean ufgschmolze. Dur die gring Gravitation an de Sunneoberflächi verleert d'Sunne in sällere Phase 28 % vu ihrer Masse dur Sunnewind. 

De größt Dail vu de Masse vu dem Rote Riis isch im Chern konzentreert. S'Gas in de Wasserstoffschale isch so extrem dünn, dass es au als rots Vakkum bezaichnet wird.

Gege End vu sällere Phase strömt ä Adail vu bis zue 1,3·10 M pro Johr als interstellars Gas in de Weltrum, wobi M d'Masse vu de hütige Sunne bezaichnet. Dur die gringer Sunnemasse sinkt au d'Aziegigschraft uf die verblibene Planete, so dass dere Bahnradie um jewils 38 % zuenämme. Wil d'Chernzone vu de Sunne kai Energi mehr produzeert, git si de Gravitation witter nooch un kontraheert, bis schließli d'Dichti ugfähr uf s'10.000fach vum hütige Wert agstiige isch.

Dur d'Kontraktion vu de Zentralregion stiigt dert d'Temperatur schließlich uf 10 K. Bi sällem Wert setzt d'Fusion vu Helium zue Kohlestoff i. Ufgrund vu de extreme Dichti vu de Größeornig 10 g/cm im Zentrum un de dodemit verbundene Neutrino-Kühlig, zündet d'Fusionsreaktion znächst innerhalb vu ere haißere kugelschaleförmige Zone um s'Zentrum. Gwöhnlich däte die dodebi friwerrende Energie zu ere Expansion vum Chern füehre, welli d'Temperatur stabiliseert. D'Chernzone bfindet sich aber ime bsundere quantenmechanische Entartigszuestand, was zue de Folg het, dass d'Energi znächst in d'Uflösig vu de Entartig investeert wird. Doher isch zuenächst kai stabile Zuestand möglich, so dass d'Heliumfusion in Form vu ere gigantische Explosion isetzt, die als Helium-Blitz ("helium flash") bezaichnet wird. Debi stigt fer mehreri Sekunde d'Sunnelaistig uf 10 L. Des entspricht etwa 10 % vu de Lüchtchraft vu de gsamte Milchstroß. Erst nochem Umsatz vu 3 % vum Heliumreservoir setzt ä Expansion i un stoppt die Leistigsuswittig. Die Explosion findet bloß im Zentralberaich statt un isch usserlich zuenächst nit bemerkbar. Si drängt aber d'Wasserstofffusionszone witter nooch usse, dere ihr Temperatur doher abnimmt un dodemit au de Energiumsatz. Paradoxerwiis sinkt dodemit als usserlichi Folg vum Helium-Blitz innerhalb vu de nächste 10.000 Johr d'Lüchtchraft ab un zwar um fast ä Faktor 100. Es folgt ä Phase vu 1 Million Johr, in dene d'Sunneparameter oszilleere bis sich ä stabile Zuestand vu de Heliumfusion im Zentrum istellt, wo aschließend 110 Millione Johr ahaldet. Gliichzittig brennt au die schaleförmig Wasserstofffusionszone witter usse witter. In sällere Zitt blibt d'Lüchtchraft nochezue konstant bi 44 L und de Radius bi 10 R.

Deno isch au s'Helium im Sunnezentrum verbrucht un s'beginnt ä Phase vum Heliumschale-Brenne, wo 20 Millione Johr durt. Dodmit existeere no zwai inänander gschachtelti schaleförmigi Fusionszone. Im Zentrum sammlet sich Kohlestoff un kontraheert gravitativ. Dodemit isch ä erneite enorme Astiig vu de Lüchtchraft uf 2.000 L un ä Zuenahm vum Radius uf 130 R verbunde. Gege End verleert d'Sunne dodebi ä Masseadail vu 0,1 M.

In de letzte 500.000 Johr vu derer Phase erwartet mer im Zsämmehang mit de Wexelwirkig zwischenem kontraheerende Chern un de Heliumfusionszone witteri instabili Situatione, bi dene churzzittigi Laistigsexkursione dur Heliumfusion mit etwa 10 L iträtte chänne. Ä wohrschinlichs Szenarium wäre bispilswiis veer sonigi Helium-Blitz im Abstand vu etwa 100.000 Johr. Als Folge vu jedem vu dene Helium-Blitz und de dodemit verbundene Expansion vu de Wasserstoffschale cha d'Fusion dert in de folgende 200 Johr voribergoend völlig zum Stillstand chu. Die usserliche Folge vume Helium-Blitz wäre doher wiiderum zuenächst ä Abnahm vu de Lüchtkraft. Noch 400 Johren erraicht d'Energi vum Helium-Blitz d'Oberflächi. Lüchtkraft un Radius stiige a un relaxeere in de folgende 10.000 Johr wiider. Debi werre Variatione vu de Lüchtchraft zwische 500 L un 5.000 L erwartet sowie Radiusvariatione zwische 50 R un 200 R. In de Phase vu de maximale Usdähnig raicht d'Sunneoberflächi bis an die hütig Erdbahn ani. Nur dur d'Zuenahm vum Erdbahndurmesser entchummt d'Erde de völlige Vernichtig. Glichzittig stößt d'Sunne in sällene Phase insgsamt ä Masse vu wittere 0,05 M ab.

Dur die erwähnte Masseverluste verleert d'Sunne die gsamt usser Hülle ischließlich de Wasserstoff- un Heliumfusionszone. Etwa 100.000 Johr nochem letzte Helium-Blitz wird doher de haiß inner Chern friglegt, der im Wesentliche us hochverdichtetem Kohlenstoff un Sürstoff bstot. Si Radius betrait bloß noch 0,08 R, defir aber si Oberflächetemperatur 120.000 K. Si Lüchtchraft betrait afänglich 3.500 L. Ufgrund vu de hoche Temperatur enthaldet sälli Strahlig ä enorme Adail vu ultravioletter Strahlig, welli die abgstoße Gaswolke vu de Sunne dann zum Lüchte aregt. Wil d'Gschwindigkait vum Sunnewind ständig zuenimmt, werre die früeher usgstoßene Gase dur die spätere igholt un oft zu ere chugelförmige Gasschale komprimeert. Fer ä usse stoenden Beobachter erschine die lüchtende Gas in dem Fall als Ring, wo als Planetarischer Nebel bezaichnet wird. Dur s'Verflüchtige vum Gas erlischt sälli Erschinig nooch ainige 10.000 Johr wiider, un im Zentrum blibt de strahlend Rest vu de Sunne, wo mer als Wisse Zwerg bezaichnet. 

Er het bloß etwa d'Größi vu de Erde, aber ä Masse vu 0,55 M. Si Dichti betrait doher etwa ä Tonne pro Kubikzentimeter. Er besitzt kai inneri Energiquelle, so dass si Abstrahlig zu eme Wärmiverlust füehrt. Noch ere vergliichswiis rasche Abküehlung im Afangsstadium dur die extrem Lüchtchraft sinkt die Oberflächetemperatur uf Werte, bi dene ä Strahlig ufgrund vu de dütlich nidrigere Lüchtkraft iber mehreri dutzend Milliarde Jahre möglich isch, bevor d'Sunne als Schwarzer Zwerg im optische Spektralberaich gänzlich erlischt.

D'Sunne isch s'zentral Gestirn am Himmel, vu ihre hängt fast alles Läbe uf de Erde ab. 

Die iberragend Bedütig isch de Mensche sit Alters her bewusst. Vili früehere Kulture hän si als Gotthait verehrt. Die regelmäßig täglich un jährlich Wiiderchehr vu de Sunne isch dails ängstlich erwartet worre un middels kultischer oder magischer Ritual bschwore worre. Bsunders s'Ufträtte vu ere Sunnefinsternis het großi Bestürzig un Furcht hervorgruefe. Im alde China het mer glaubte, ä Drache dät d'Sunne verschlinge. Dur d'Verastaltig vu großem Lärm het mer versuecht, des Udeer dezue z'bewege, d'Sunne wiider fri z'gä. Andrersits het sich d'Menschhait s'Wisse iber die fer fast alles Läbe fundamentale Periode Dag un Johr scho sit frühester Zitt nutzbar. D'Sunne isch die natürlich Uhr vu de Mensche un d'Abfolg vu de Johrzitte het zue de Entwicklig vum Kalender gfeehrt, wo vor allem nooch Erfindig vum Ackerbau fer alli Kulture iberläbenswichtig gsi isch.

Fer d'Sumerer het d'Sunne de Sunnegott Utu verkörperet. Bi de Babylonier het säller im Gott Schamasch entsproche, wo jeder Dag de Himmel beträtte het un dem sinene Strahle nix verborge blibe isch. Im alde Ägypte isch Ra (au Re oder Atum) als Sunnengott verehrt worre. De „Ketzer“-Pharao Echnaton het später nur noch Aton, die personifizeert Sunnenschiibe, als ainzige Gott zueglo un alli andere ägyptische Götter abgschafft. 

Im antike Gricheland het mer de Sunnengott Helios verehrt, wo mit sinem Sunnenwage däglich iber s'Firmament gfahre isch. Allerdings sin us em antike Grichenland au die erste Iberlegige iberliferet, in dene d'Sunne als physikalischs Objekt betrachtet wird. Die wohl äldist vu dene Hypothese stammt debi vu Xenophanes, wo d'Sunne als ä firige Usdünstig oder Wolke agsähe het. So naiv sälli Beschriibig us hütiger Sicht zwar wirkt, stellt si dennoch ä gwaltige kulturhistorische Schritt dar, denn d'Wohrnämmig vu de Sunne als ä natürlichs Objekt widerspricht fundamental de vocherige – un au der oft noch in spotere Johrhunderte verträttene – Uffassig vu de Sunne als Dail vu ere göttliche Entität. Es isch doher au wänig verwunderlich, dass us ebe dene Gedanke au die erst kritisch Usänandersetzig mit em vermenschlichte Götterbild vum antike Gricheland hervorgange isch ("„Wenn d'Ross Götter hätte, däte si wie Ross ussähne“") un dorus folgend ersti Gedanke zum Monotheismus. Interessant isch debi sicherlich au de Vergliich mit dem beraits obe erwähnte ägyptische Monotheismus vum Echnaton, wo jo grade d'Vergötterig vu de Sunne als Usgangspunkt gnu het. Mer cha also sage, dass mit Xenophanes d'Sunne zum erste Mol in der europäische Gschichte als Gegestand vu de Physik uftaucht isch, sozusage salopp d'Burtsstund vu de Astrophysik. D'These vum Xenophanes sin später au vu andere grichische Philosophe ufgnu worre, z. B. het de Vorsokratiker Anaxagoras d'Sunne als glüehende Stai, mindistens so groß wie d'Halbinsel Peloponnes bschrribe. Sälli Uffassige setzte sich allerdings im Folgende nit bi allene Denker dur un viili spotere Schuele sin wiider uf echer mythischi Erklärige zruckgfalle. De Volksglaube in Gricheland het wohrschinlich kainerlei Chenntnis von all dene Iberlegige gnu.

Im grichische Gott Helios het witist de ubesigbar römisch Gott Sol invictus entsproche, dem si Kult in de Kaiserzitt witt verbraitet gsi isch. Us de Antike ibernu isch d'Sunne als Symbol vu de Vitalität in de Pseudowisseschaft Astrologi. 

In de nordische Mythologi hän d'Götter d'Sunne us eme Funke gformt wo vode Füürwelt Muspellheim umegflogen isch un si in ä Wage glegt. D'Götti Sol fahrt mit em Wage iber de Himmel, zoge vu de Rösser Alsvidr un Arwakr. S'Gspann wird beständig vum Wolf Sköll verfolgt. Am Dag vum Weltundergang (Ragnarök) wird de Wolf d'Sunne verschlinge. 

Im präkolumbianische Mexiko isch de Sunnengott Tonatiuh vu de Azteke verehrt worre. Bi de Maya un de Inka sin Itzamná bzw. Inti d'Hauptgotthaite gsi. 

D'Beobachtig vu de Sunne (und vu andere Stern) un d'Bestimmig vu ihrer Bahnpunkt (Tagunnachtgliichi, Summer- un Wintersunnewende) isch ä Vorussetzig fer d'Erstellig vu Kalender gsi. Dodurch hän wichtigi johreszittlichi Eraigniss vocherbestimmt werre chänne, wie s'Itreffe vum Nilhochwassers im alde Ägypte, de günstigst Zittpunkt vu de Saat oder s'Itreffe vu de fer d'Seefahrt gfährliche Herbststürm. Vorchristlichi Kultstätte, wie Stonehenge, sin offesichtlich zue derartige Beobachtigszwecke errichtet worre. D'Alage vu Stonehenge isch so usgrichtet, dass am Morge vum Middsummerdag, wenn d'Sunne ihri höchst nördlich Position erraicht, d'Sunne direkt iber ainem Positionsstai („Fersestai“) ufgot un d'Sunnenstrahle in grader Linie ins Inner vum Bauwerk idringe. 

Die bronzezittlich Himmelsschibe vu Nebra schint ebefalls ä Instrument fer d'Himmelsbeobachtig gsi z'si. Ihri goldene Ränder werre u. a. als „Sunnenbarke“, ä religiöses Symbol vu de Bronzezitt, interpreteert. In die gliich Zitt fallt au de Sunnewage vu Trundholm, bi dem d'Schibe als Sunnensymbol mit ere Dag- un Nachtsite dütet wird. 

S'antik Weltbild isch allgmain devu usgnge, dass d'Erde de Middelpunkt vum Universums bildet. Sunne, Mond un d'Planete hän sich uf exakte Kraisbahne um d'Erde bwegt. Sälli Vorstellig, zsämmegfasst vu Ptolemaios, het sich fast 2.000 Johre lang ghalde. Insbsundere d'Chilche het des Weltbild vertaidigt, zuemol au in de Bible darglegt wird, dass sich d'Sunne bewegt. Allerdings het des Modell Schwäche zaigt. So het d'Bewegig vu de Planete bloß dur komplizeerte Hilfskonstruktione (Epizykle) erklärt werre chänne. Beraits Aristarchos vu Samos het im 2. Johrhundert v. Chr. postleert, dass d'Sunne s'Zentrum vu de Welt darstelle dät. 
Die Glehrte Nikolaus von Kues un Regiomontanus hän der Gedanke meh wie 1.500 Johr später wiider ufgriffe. Nikolaus Kopernikus het in sinem Werch "De Revolutionibus Orbium Coelestium" versuecht, ä mathematischi Grundlag dodefir z'schaffe, was ihm letztendlich nit glunge isch. Si Werch het allerdings witteri Forschige agregt un het s'Fundament fer s'„Kopernikanisch Weltbild“ gleggt. Im Kopernikus si Werch isch vu de Chilche zuenächst nit als Chetzerei betrachtet worre, wil es ä rain mathematischs Modell dargstellt het. In spotere Johre, als Glehrti dra gange sin, im Kopernikus sini Vorstellige in ä reals Weltbild umzsetze, het sich d'Chilche aber entschide gege sonigi „umstürzlerische“ Gedanke gwendet. Gelehrti, wie Galileo Galilei, wo ebefalls zu de Erchenntnis vu ere zentrale Sunne glangt sin, sin vu de Inquisition verfolgt worre. Dur witteri Beobachtige, exakti Bestimmige vu de Planetebahne, d'Ifüehrig vum Teleskop un d'Entdeckig vu de Gsetz vu de Himmelsmechanik, het sich s'heliozentrisch Weltbild allmählich durchgesetzt.

Die wittere Fortschritt in de Astronomie hän schließlich ergä, dass au d'Sunne kain herusragendi Stellig im Universum inimmt, sundern ai Stern under Abermilliarde Sterne isch.






</doc>
<doc id="7175" url="https://als.wikipedia.org/wiki?curid=7175" title="Kanien'keha:ka (Sprache)">
Kanien'keha:ka (Sprache)

Kanien'keha:ka isch d'Eigebezeichnig vum glychnamigi Volk für d' Mohawk Sproch. Mohawk isch e Irokesischi Sproch un wird uf insgsamt 6 Reservate un Gmeinde z'Kanada un i dä USA gsproche. Mohawk isch zwar im Verglych zu dä andri nordirokesischi Sproche no relativ guet dra, isch aber ebefalls vum uschterbe bedroht. Mohawk wird vo 2.500 – 3.500 Lüt gsproche.

Mohawk isch e nordirokesischi Sproch. S'isch eng verwandt mit dä andri Sproche vur Irokesischi Langhuus Liga, bsunders eng mitem Oneida. D'Verständlichkeit zwüsche dä nordirokesischi Schprôche isch zwar nüt ganz unmöglich, aber üsserscht komplizirt.
Mohawk het sich i dä letschti 300 Johr in verschiedni Dialäkt ufgspalte. Hüt hät jedi vo dä 6 Mohawk-sprochigi Gmeinde syn eigne Dialäkt. D'Unterschied finde sich vor allem im Wortschatz; so het zum Byschpiil dr Dialäkt vo Ohswé:ken kei grosse Wortschatz meh für Sache wo mitem Wassser z'tue hän. Au neui Wörter un mangi Lehnwörter werre verschiede in d'Mohawk Gramatik ybunde. So werre d'beliebti Chanadischi Chaffegschäft Tim Hortons z'Ohswé:ken als "tímne" bezeichnet, z'Ahkwesáhsne aber als "tim hortenhne". Usserdem het jeder Dialäkt mangi grammatischi Forme ufgäh. Dr Dialäkt vo (Six Nations) isch dr archaischte.

Mohawk wird uf dä Reservate un Gmeinde Tyendinaga, Ahkwesáhsne, Wáhta, Ohswé:ken, Kanehsatà:ke un Kahnawà:ke gsproche. Früher hät sowohl d'chanadische wie au d'amerikanischi Regirig versuecht, s'Mohawk uszrotte. In dä Schuele isch Mohawk absolut verbote gsi un Schüeler sin arg bstraft worre, wenn mer sii bim Mohawk rede verwischt het. Schliesslich het sich ä grosser Teil vo dä Öltre entschiede, Mohawk nümm wyter z'gä um ihri Chinder d'Strapaze i dr Schuel z'erspare.
Inzwüsche hät sich d'Situation aber verbessert un d'letschti Muetterspröchler gän ihri Sproch aa d'näggschti Generation wyter. Mohawk wird inzwüsche a verschiedni Schuele unterrichtet un s'het wieder Chinder, wo mit Mohawk als Muettersproch ufwaggse.

Mohawk het mit 16 Konsonante e unterdurchschnittlich grosses Konsonantesyschtem. D'Phoneme wo usesteche sin un d'Verwendig vum Glottisschlag () als volle Phonem. Mohawk het 6 Vokal (plus 2 Diphthong), wo alli lang oder churz chönne sy. Dr Schwa () un chömme numme nasaliirt vor un nüt oral. E phonologischi Regel vum Mohawk isch dass nüt zwee Vokal ufenander dürfe folge.
Mohawk isch usserdem e Tonalsproch un unterscheidet zwüsche drü Tonebeni. Zum Byspiil bedütet "oká:ra" "Gschicht" aber "okà:ra" "Auge".

S'Mohawk het e durchnittlich grosses Vokalsystem, mit viir orale un zwei nasale Vokäl.

Usserdäm het s'Mohawk zwee Diphthong ([] (au) un [] (ei),wo d'einzige erlaubti Vokalkombinatione sin. Dr Diphtong [aw] isch relativ hüüfig, [aj] hingege chunt fascht nie vor.

Mohawk wird als eini vo dä fümf chomplizirteschti Sproche uf dr Wält aagsehe. Mohawk isch ä Schpôch, wo stark uf s'Verb fixirt isch. S'hät nume zirka 600 echti Subschtantive, dr Rescht setzt sich us Verbe zamme. Wörter setze sich usenere Wurzel un verschiedni Affixe zamme. So unterschyde sich zum Byschpiil d'Wörter für Maa ("rón:kwe") un Frou ("iakón:kwe") durch s'Prefix –r für d'männlichi Person un –iak für d'wiiblichi. Übrigens isch d'wiiblichi Person s'Leitgschlecht im Mohawk. Wenn s'Gschlecht nüt bekannt isch, wird immer d'wiiblichi Form bnutzt.

Im Mohawk isch d'Position vomene Wort üsserscht wichtig. So unterschyde sich zum Byschpil d'Sätz:
"thí:ken" bedütet “des” un "ieksá:'a" “Maidli”. Also isch uf Mohawk s'Wichtigi immer am Aafang vum Satz.

Mohawk wird im Latiinische Alphabet gschribe. Früher au mit Piktogramme. D'Buechstabe A, E, I, O, T, K, H, N, R, S, W un mangmol au Y werre verwendet. S'phonemischi Inventar vo Mohawk isch allerdings vyl grösser. Mohawk wird gnau so gschribe wie's usgschproche wird. Deswäge cha mer Mohawk lycht läse, sobald mer weiss wie mer d'Buechschtabe sot usspräche:
<table cellspacing="7px">
Mohawk isch als erschtes vo Jesuite gschribe worre. 1972 isch d'Schrybig vo Kahnawà:ke vereinheitlicht worre. Trotzdem sin no verschiidni Variatione im Umlauf gsi. Zum Byschpiil hän mangi Lüt d'Luute /d/ un /g/ au so gschribe astatt "t" un "k". Usserdem sin zum Teil no ganz andri Zeiche bnutzt worre. 1993 isch ufener Konferens e einheitlichi Schrybig feschgleit worre. D'einzig Usnahm isch jetz, dass uf mangi Reservate e "y" bnutz wird wo andri voreme Vokal äs "i" setze.



</doc>
<doc id="7178" url="https://als.wikipedia.org/wiki?curid=7178" title="E">
E

E bzw. e isch e Buechstab un dr meist brucht Buechstab im dütsche Alphabet.

Im proto-semitische Alphabet het des E en - möglicherwis betender - Mensch dargschtellt. Im phönizische Alphabet isch des Symbo abschtrahiert worre un het de Nôme He bekumme. Bi de Phönizier het de Buechschtab ä Loutwert [].

D Grieche hen des He als Epsilon ybernumme. Bi de Übernohm hets sich de Luutwert gändert, wil d Vokalricheri griechisch Sproch numme mit Zeiche fyr Konsonante z schriibe, zue viili Mehrditigkeite gfiert hätti. D Grieche hen de Buechstab, bnutzt um e [] zue schriibe. Am Aafang no nooch links orientiert, isch de Buechstab mitem Wechsel vun de Schriibrichtung uf links nooch rechts gspiegelt worre.

D Etrusker hen des frühgriechischi Epsilon ybernumme, ohne s zue modifiziere. De Buechschtab isch drno vun de Römer ybernumme worre, die hen später s Ussähne on s griechischi opasst.


</doc>
<doc id="7179" url="https://als.wikipedia.org/wiki?curid=7179" title="ה">
ה

He isch de fünft Buechschtab vum Hebräische Alphabet. Der het de Zahlewert 5. Heh wird als stimmhafter Onsatz (h) gsproche. Im moderne gschprochene Ivrit isch er fascht schtumm.

S He isch e Konsonant, wu sich de griechisch Vokal Epsilon un s latinisch E drus abgleitet hen. D Form vum urspringlich phönizische Buechschtabe het sich vermuetli vun de schtilisierte Darstellung vun eme Mensche, wu vor Schmerz oder Freid mit erhobene Händ ufschreit, abgleitet.



</doc>
<doc id="7181" url="https://als.wikipedia.org/wiki?curid=7181" title="Α">
Α

Alpha ("griechisch" άλφα; Majuskel Α, Minuskel α) isch de ärscht Buechschtab vum griechische Alphabet un het ä numerischer Wert vun 1.

S Zeiche kunnt vum phönizische Buechschtab Alef her un soll ä Schtierkopf darschtelle.




</doc>
<doc id="7183" url="https://als.wikipedia.org/wiki?curid=7183" title="Β">
Β

Beta (Majuskel Β, Minuskel β) isch de zweyte Buechschtab vum altgriechische Alphabet un het e numerischer Wert vun 2.


</doc>
<doc id="7185" url="https://als.wikipedia.org/wiki?curid=7185" title="Γ">
Γ

Gamma (Majuskel Γ, Minuskel γ) isch de 3. Buechschtab vum griechische Alphabet un het e numerischer Wert vun 3.



</doc>
<doc id="7186" url="https://als.wikipedia.org/wiki?curid=7186" title="Δ">
Δ

Delta (Majuskel Δ, Minuskel δ) isch de vierte Buechstab im griechische Alphabet un het e numerischer Wert vo 4.

S Zeiche kunnt vum phönizische Buechstab „daleth“.


De griechisch Buechstab Delta wird in vile verschidene Kontext verwendet:




</doc>
<doc id="7189" url="https://als.wikipedia.org/wiki?curid=7189" title="Ϝ">
Ϝ

S Digamma (δίγαμμα "dopplets Gamma") oder au Wau (ϝαῦ, ωαῦ) (Majuskel Ϝ, Minuskel ϝ), wege sinre F-fermige Form au „s doppelt Gamma“ gnennt (zwey inenonder verschlungeni rechtsdräiti „Galge“ ergebe mit m gmeinsome hochkantige Schtrich e F), isch urspringli de sechst Buechschtab vum phönizische Alphabet gsi. „Waw“. 

Da Zaiche werd isch vo altgriechische Tielekt bruucht wore um de Halbvokal /w/ z schriibe, so im Dorische (z. B. kretisch ϝέξ "sechs"), wäred im ionische und i de Koine de Luut scho früe verschwunden isch. Spööter isch astell vo Digamma au Beta breuucht wore.

Wu s no im griechische Alphabet exischtiert het, isch s (iber d Etrusker vermittelt) vun de Römer ibernummen worre un so in de Form vum F („Eff“) als sechster Buechschtab in s latinisch Alphabet kumme. Im klassische Altgriechisch ischs als Konsonantezeiche verschwunde, wil d Grieche e vor Vokale olutends „W“ nimmi ussgschproche hen (lueg griech. "oinos", friejer "woinos", mit ditsch "Wein" oder griech. "eideinai", friejer "weideinai", mit ditsch "wissen"). Es isch dän nur no als Zahlzeiche (6) benutzt worre, wobi aber oft e ondri Form, s Stigma, e Ligatur us Sigma un Tau, oder d Wort-End-Form vum Sigma (ς) oder au Sigma-Tau (στ) als zwey trennti Buechschtabe, gschribe worre isch. De urspringlig Buechschtabome „Waw“ isch verlore gonge un durchs Digamma ersetzt worre.

S Digamma isch vum Richard Bentley (1662-1742) widergfunde worre, wu er versuecht het, d Metrik in de Epe vum Homer z rekonschtruiere. Zue Zyte vum Homer isch s Digamma offesichtlig no nit komplett stumm gsi. 


</doc>
<doc id="7191" url="https://als.wikipedia.org/wiki?curid=7191" title="Ζ">
Ζ

Zeta (Majuskel Ζ, Minuskel ζ) isch de 6. Buechschtab vum griechische Alphabet un het e Zahlewert vun 7.

S klei Zeta wird in de Mathematik als Symbol fir d Riemannsche ζ-Funktion verwendet.


</doc>
<doc id="7192" url="https://als.wikipedia.org/wiki?curid=7192" title="Η">
Η

Eta (Majuskel Η, Minuskel η) isch de 7. Buechschtab vum Griechische Alphabet.

Im Neugriechische wirds Eta wiä I usgschproche un heisst hit Ita.


Heraklit (Ἡράκλειτος = Herakleitos) 


</doc>
<doc id="7193" url="https://als.wikipedia.org/wiki?curid=7193" title="Θ">
Θ

Theta (Majuskel Θ, Minuskel θ) isch de 8. Buechschtab vum griechische Alphabet.

Im Neugriechische heisst de Buechschtab "Thita" un wird wie e stimmlos änglischs "th" usgschproche.






</doc>
<doc id="7194" url="https://als.wikipedia.org/wiki?curid=7194" title="Ι">
Ι

Iota (Majuskel Ι, Minuskel ι) isch de 9. Buechschtab vum griechische Alphabet. Där isch de kleinscht Buechschtab vum griechische Alphabet un wird mit m latinische Buechschtab I ibersetzt.

S Iota isch de einzig Buechschtab, wu ere Bibelschtell direkt zugordnet werre konn. In Matthäus 5,18 heisst 's:

S Iota schpilt au e wichtigi Roll in de Kirchegschicht bim sognonnte Arianische Schtriit, wus ums Verhältnis vum Gott Vater un em Jesus Christus gonge isch, wobi sich d vertretendi Positione (im Griechische) nur durch e Iota unterschide hen: Ufm 1. Konzil vun Nicäa isch im Johr 325 entschide worre, dass de Jesus un Gott Vater wesensglich (griechisch "homoousios") isch un nit nur wesensähnli ("homoiousios"), wie s d Arianer gsait hen.



</doc>
<doc id="7201" url="https://als.wikipedia.org/wiki?curid=7201" title="Κ">
Κ

Kappa (Majuskel Κ, Minuskel κ) isch de 10. Buechschtab vum griechische Alphabet.

In de Physik wird s Symbol formula_1 fir verschideni physikalischi Gresse verwendet. S isch zuem eine s Formelzeiche fir di elektrisch Leitfähigkeit, zum ondere s Formelzeiche vun de Kompressibilität. Monchmol wird au fir de Adiabateexponent s Formelzeiche formula_1 verwendet.


</doc>
<doc id="7203" url="https://als.wikipedia.org/wiki?curid=7203" title="Λ">
Λ

Lambda (Majuskel Λ, Minuskel λ) isch de elft Buechschtab vum griechische Alphabet un het e numerischer Wert vun 30.




</doc>
<doc id="7215" url="https://als.wikipedia.org/wiki?curid=7215" title="Μ">
Μ

My (Majuskel Μ, Minuskel μ) isch de 12. Buechschtab vum griechische Alphabet un het e numerischer Wert vun 40.

De Kleibuechschtab μ wird benutzt:




S Mikronzeiche µ het ä eigeni Kodierung im Standard Latin-1 un im Unicode, s liegt uf Position 0xb5 bzw. U+00B5 un isch vum klein griechischi Buechschtab My voschiede.


</doc>
<doc id="7216" url="https://als.wikipedia.org/wiki?curid=7216" title="Ν">
Ν

Ny (Majuskel Ν, Minuskel ν, "babbel:" "nü") isch de 13. Buechschtab vum Griechische Alphabet un het de Zahlewert 50.

De Kleibuechschtab ν schteht als Symbol



</doc>
<doc id="7217" url="https://als.wikipedia.org/wiki?curid=7217" title="Ξ">
Ξ

Xi (Majuskel Ξ, Minuskel ξ) isch de 14. Buechschtab vum Griechische Alphabet un het ä Zahlewert vun 60.






</doc>
<doc id="7221" url="https://als.wikipedia.org/wiki?curid=7221" title="Ο">
Ο

Omikron (Majuskel Ο, Minuskel ο) (O-mikron = kleins O) isch de 15. Buechschtab vum griechische Alphabet. 

S Zeiche kunnt vum phönizisch Konsonant Ajin her, wu d Grieche em de Vokalwert „o“ gän hen. S isch einer vun de winigi Buechschtabe, wu d Grieche de semitisch Nôme nit ibernumme hen. Schpäter hen d Grieche ihr Alphabet um mehreri Zuesatzbuechschtabe erwittert, wu s letscht s Omega (griechisch: grosses O) devu gsi isch. Usm Omikron het sich iber d etruskisch Schrift s latinisch O entwickelt, wobi de griechisch Nome weggfalle isch. 
In de Mathematik ischs gross Omikron vum Paul Bachmann 1892 zuer Bschribung vun de Grösseordnung vun ere Funktion voerendet worre. Hit isch d Notation unterm Nôme Landau-Symbol bekonnt un wird ieblicherwys als latinischs O verschtônde.


</doc>
<doc id="7222" url="https://als.wikipedia.org/wiki?curid=7222" title="Ϙ">
Ϙ

S Koppa oder Qoppa (Ϙ; ϙ) isch de zweit K-Luut, wu urspringlich im griechische Alphabet enthalte gsi isch (zwische p un r).

Im Phönizische Alphabet het de Buechstab Qof gheise un isch s'Zeiche firs Kehl-K (IPA: //) gsi.
Im Griechische ischs urspringlich fir de "K"-Luut vor // un // verwendet worre.
S isch später durch Kappa ersetzt worre un fehlt im klassische Griechisch.

Koppa wird no als Zahlzeiche fir 90 in Ufzählunge bruucht, in dere Roll abr mit 'ra gonz ondre Glyph gschriebe: Ϟ ϟ (Unicode U+03DE un U+03DF).

D Latiner hen s Q-Zeiche noch (iber Vermittlung vun de Etrusker) usm alte Altgriechisch ibernumme un hen des Zeiche fir d Buechstabekombination QV (=QU) fir d gsprocheni Luutfolg [kw] gnumme. Wil s Zeiche V glichzitig de Vokal // un de Konsonante // doogstellt het, hets gsprocheni kw (= gschribe "QV") vum gschprochene ku (= gschribe "CV") unterschide werre miesse.
Im Ditsche un vili ondre Sproche mit latinischer Schrift wird "QU" bis hit fir [kw] vowendet, un so isch de Buechstab "Q" im Alphabet erhalte bliebe.

"Lueg au:" Koph


</doc>
<doc id="7223" url="https://als.wikipedia.org/wiki?curid=7223" title="Ρ">
Ρ

Rho (Majuskel Ρ, Minuskel ρ) isch de 17. Buechschtab vum griechische Alphabet un het ä numerischer Wert vun 100.


</doc>
<doc id="7224" url="https://als.wikipedia.org/wiki?curid=7224" title="Σ">
Σ

De griechische "Buechschtabe" Sigma isch de 18. Buechschtab vum griechische Alphabet. Sine Usschproche isch wiä s „S“ in de ditsch Schproch om Silbeofong (stimmlos; in altgriechische Werter, wu hit verwendet werre, stimmhaft gschproche). Di "klei Form" isch im Wort σ un am Wortend ς, di "gross Form" isch Σ.

S phönizische Alphabet het vier Buechschtabe fir Zischlut. D Grieche hen zwey dävu fir ihri S-Lut ibernumme, wu aber nie glichzitig in de unterschidlige altgriechische Alphabete vorkumme. De Buechschtabe Samech isch im ionische Alphabet wiä X mitm Lutwert "„ksi“" verwendet worre. Siner Nome isch aber in licht abgwondelter Form uf de phönizische Buechschtab Sin ibertrage worre, wu jetzert im Griechische "Sigma" gnennt wird. 

Vum griechische Sigma leite sich sowuhl s koptische un s kyrillische C wiä au s latinisch S her.



Sokrates (Σωκράτης = Sōkrátēs) 


</doc>
<doc id="7225" url="https://als.wikipedia.org/wiki?curid=7225" title="Τ">
Τ

Tau (Majuskel Τ, Minuskel τ) isch de 19. Buechschtab vum griechische Alphabet, babbel: "tav"; nochm Vokal "a" wird im Neugriechische "υ" wiä "v" usgschproche.

S klei Tau bezeichnet


</doc>
<doc id="7233" url="https://als.wikipedia.org/wiki?curid=7233" title="Υ">
Υ

Ypsilon (Majuskel Υ, Minuskel υ) isch de 20. Buechschtab vum griechische Alphabet. Im 1. Jahrhundert v. Chr. isch de Buechschtab au als 25. Buechschtab in s latinische Alphabet ibernumme worre, lueg au Y.

Im Neugriechisch heisst de Buechschtabe „Ipsilon“ un wird wie e „I“ usgschproche.

S Ypsilon isch de ärscht Buechschtabe, wu d Grieche zue ihrem Alphabet zuegfiegt hen. Si hen defir e Variant vum phönizischi Waw gnumme, nôchdem di ondre Variante schu firs Digamma brucht worre sin. De neij Buechschtab het de griechisch Nome Ypsilon (sag: üpsilon) bikumme, des bedittet soviel wie „kahls Ü“. D Etrusker hen denne Buechschtab on d Römer als „Ü“ witergebe, die hen den als vorlaifig letchter Buechschtab in de Form vun nem V fir de Lut „u“, „v“ un „w“ verwendet. 

Noch de Eroberung vun Griecheland durch d Römer un em dorum verursachte Iidringe vun vile griechische Nomen ins Latinische ischs Ypsilon fir d Schribung vun de griechischi Fremdwörter erneijt ins latinische Alphabet igfiehrt worre, des Môl aber in sinre Originalform Y. Bis zue dem Zytpunkt hen sich d Römer bi de Schribung vun griechische Wörter mit em U oder I bholfe.

S grosse Ypsilon bezeichnet in de Physik e Meson. Als Symbol wirds dôbi aber immer e Ypsilon mitm „Widderhörnle“ formula_1 verwendet, wu sich vum latinisch Buechschtab Y (Hyperladung) unterscheidet.


</doc>
<doc id="7236" url="https://als.wikipedia.org/wiki?curid=7236" title="Φ">
Φ

Phi (Majuskel Φ, Minuskel formula_1 isch de 21. Buechschtab vum griechische Alphabet.





</doc>
<doc id="7237" url="https://als.wikipedia.org/wiki?curid=7237" title="Χ">
Χ

S Chi (Majuskel Χ, Minuskel χ) isch de 22. Buechschtab vum griechische Alphabet un het e numerischer Wert vun 600.


"Lueg au:" Chiasmus


</doc>
<doc id="7238" url="https://als.wikipedia.org/wiki?curid=7238" title="Ψ">
Ψ

Psi (Majuskel Ψ, Minuskel ψ) isch de 23. Buechschtab vum griechische Alphabet un het e numerischer Wert vun 700.



</doc>
<doc id="7239" url="https://als.wikipedia.org/wiki?curid=7239" title="Ω">
Ω

Omega (Majuskel Ω, Minuskel ω) (O-mega = grosses O) isch de 24. un letscht Buechstab vum griechische Alphabet un het e numerischer Wert vun 800. Omega isch hifig verwendet worre, um e End zue verditliche un isch domit s Gegeteil vum Alpha (Alpha und Omega). Doher kunnt au de Usdruck „S A un O“.

E grosses Omega, wo um 180 Grad dräit worre isch, wird als Mho bezeichnet.



</doc>
<doc id="7240" url="https://als.wikipedia.org/wiki?curid=7240" title="Ϡ">
Ϡ

S Sampi (urspringli Ͳ, modern ϡ) isch urspringli de S-Lut, wu im ionische Dialekt vum griechisch Alphabet hinterm Ω gschtonde isch. De entsprechend phönizisch oder hebräisch Buechschtabe heisst "Zade" un wird als sognennts emphatisches "s" wie s arabisch "ص" usgschproche, im hitige Hebräisch wie e ditschs "z" /ts/. 

Im klassische Griechisch isch s Sampi numme no als Zahlzeiche fir 900 benutzt worre. De Nôme "Sampi" isch sit'm Mittelalter defir verwendet worre.


</doc>
<doc id="7251" url="https://als.wikipedia.org/wiki?curid=7251" title="Bikini">
Bikini

De Bikini isch e zweiteilig Badebekleidungsschtick fir Fraue, wu meischtens zum Schwimme un Sunne trait wird.

Ähnligi Zweiteiler het s schu long gäbe. Des belege antiki Wondmolereie un e antik Mosaik us em 4. Johrhundert im sizilianische Bergstädtli Piazza Armerina. Nin vun urspringli zehn dargstellte remische Sport-Schinheite hen Bikinis trait.

Zwar hen schu sit de Johrhundertwend Modeschepferinne mit em BH un em Hufthalter s Zytalter vum Korsett verabschiedet, aber bis d Dessous als „Dessus“ ihr gsellschaftlicher Durchbruch gschafft hen, isch no e longi Zyt vergonge. E Modell het bezeichnenderwis de Nome "Taboo" ghet.

Erscht noch em Zweite Weltkrieg het d Textiltechnik de Schtoff verfinert un d Lockerung vun de Sitte hen de Durchbruch meglig gmacht.

Als franzesischi Kreation isch dr Bikini im Johr 1946 glichzytig uf eire Syte durich de Jacques Heim un uf dr ondre Syte de Bart Louis rusbrocht worre un urspringli „Atom“ gnennt worre. Im Schatte vun Hiroshima het sich de Nome als ugeignet rusgstellt. Der het inzwische gwissermass sini „Uschuld“ verlore. 

Om 1. Juli het e US-amerikanischi B-29 iber em Bikini-Atoll di erscht Atombomb in de Nachkriegszyt abgschmisse un domit e Testserie iiglittet. Vier Täg schpeter het de Louis Réard s Model Micheline Bernardi mit vier kline Stoffdreyeck aazoge iber de Laufsteg z Paris gschickt. S Atoll het schliessli de Usschlag fir de Nomen gebe. S „Tabu“ isch broche gsi. De brisant Nome het wie e Bomb iigschlage. D Wirkung, wu de knapp gschnitte Badonzug gha het, isch mit de gliche moralisch Entrischtung aagluegt worre wie d Atombombeversuch uf Bikini. De Erfolg isch garantiert gsi.

Bim erschte James-Bond-Film „James Bond jagt Dr. No“ 1962 isch d Ursula Andress in eme cremefarbige Baumwoll-Bikini us em Meer gschlipft. Die Szene het fir e schprunghafti Verbreitung vun dem Textilschtick gfiert. In Onknipfung on die Szene isch d Halle Berry 2003 im James-Bond-Film „Stirb on nem endre Tag“ au unter de Blick vum James Bond alias Pierce Brosnan us em Meer kumme. Noch im Johr 1965 isch e Minchner Schielerin vum Gricht zue sechs Tag Putze im Altersheim verurteilt worre, wil sie mit nix wie eme Bikini on iber de Viktualiemarkt schpaziert isch.


D Oberteil sind meischt entweder uf em Rucke un im Nacke oder normal, d. h. wie bi eme BH bunde.


D Hose sind entweder „om Stuck“ oder sytlig bunde..





</doc>
<doc id="7258" url="https://als.wikipedia.org/wiki?curid=7258" title="Å">
Å

De Buechstaab Å reschp. as Chlyybuechstaab å isch a Buechstaab vom latynische Alphabet. Är chùnnt bsunders im Däänische, Norweegische ù im Schweedische voor.

Im Schwedische stiit de Buechstaab Å nam z ù vorùm ä im Alphabet, im Däänische ù Norweegische isch er de letschta Buchstaab vom Alphabet.

Im Tütsche tuet mù 'ne ifach ùnder "A" yysortiere.

Im Däänische stiit de Buechstaab Å fer de offena, tûûfa Vokau A mit anera Tendenz zùm O (lengs nordisches A). Früüer isch Aa bzw. aa gschrûbe choo, ersch am 22. März 1948 het mù ds Å yygfüert.

Im Norweegische ù im Schweedische stiit de Buechstaab Å fer de Vokau o (wy lengs/chùùrzes tütsches "o")


Z Denemark isch de aut Dygraaph Aa dùrch Å ersetzt choo, i Iigenaame ù Ortsnaame wy Åbenrå fûnt mù aber no hüüfig di auti Schryybig. As Kuryoosum isch d Stadt Århus, wo mù mit Å schrybt, wärend im Naame vo de Unyversytäät vo de Stadt de Dygraaph stiit: Aarhus Universitet. 

O im Norweegische fûne sich no Räschte vo de auti Schrybwyys, wo ùs de Unyoonszytt mit Denemark stame. So hiist de norweegischa Troonfouger "Haakon" (usgschproche: "Hookun").

Im ynternazyonaale Ziichekodierigssyschteem Unicode nimt ds groossa Å d Posyzyoon U+00C5 yy, ds chlyyna å ligt ùf U+00E5. Di glyychi Posyzyoon het es o im Ziichesatz Latin-1. Im Unicode git es zuesätzlech no as spezyöüs Ångström-Ziiche.

Im HTML schrybt mù ds Å fougendermaasse:

Im TeX schrybt mù ds Å fougendermaasse:

Mit LaTeX2e sy zuesätzlech o no di fougende Schrybwyyse möglech:


</doc>
<doc id="7270" url="https://als.wikipedia.org/wiki?curid=7270" title="Ebringen (Begriffsklärung)">
Ebringen (Begriffsklärung)

Ortschafte mit em ditsche Namme Ebringen:


</doc>
<doc id="7276" url="https://als.wikipedia.org/wiki?curid=7276" title="Jugendwahn">
Jugendwahn

Jugendwahn isch e gritisch gmeinti Bezeichnung fir e Iistellung vu Erwagsene, wu jung sii un bliibe wänn. 




Nit alli Kinder un Jugendlige sin ab allene däne Verhaltenswiise begeischteret: Noch dr Zitschrift "Eltern for family" (9/2005) findes 70% vu dr 9 bis 19-Jährige nit guet, wänn d Eltere "coole Klamotten" ahän un d glich Müssik horche wiä diä Junge. 51% finde des sogar "peinlich, lächerlich und blöd".

Jugendsproch



</doc>
<doc id="7278" url="https://als.wikipedia.org/wiki?curid=7278" title="Jugendsprache">
Jugendsprache

Jugendsproch heißt mer e Spiilart vun ere Sproch, wu haüptsächlig unter Jugendlige gschwätzt wird. In de Forschig wird d Jugendsprooch als en bsundre Sprechstil oder Kommunikationsart, als Register oder sältener als Soziolekt un «Varietät» bezeichnet.

E Jugendsprooch als klar abgränzbari Varietät git es aber eigetli nit. Einewäg isch de Begriff Jugendsprooch in de Sproochwüsseschaft inzwüsche fescht etabliert.

Di meischte Jugendsproochforscher gange hüt devo uss, dass es e Jugendsprooch nit git, scho gar nit als Abgränzig zur „Erwaggenesprooch“. Einewäg goot mer devo uss, dass bstimmti Sprooch- ùn Kommunikationsmùschter für Jugendlichi typisch sin.

In de Soziolinguischtik isch defür s Konzept vùm "Age grading" verbreitet, wo aanimmt, dass für jedi Läbensphas e bstimmti Art z schwätze typisch cha sy. Wichtig isch d Ùnterscheidig zwüsche Sproochmùschter, wo für e bstimmti Altersgrùppe typisch sin, aber au in andri Altersgrùppe ùffdrätte (alters-präferentiell), ùn sonigi, wo alters-exklusiv sin, also nùmme in derre Altersgrùppe vorchömme. Di meischte Merchmool vo de Jugendsprooch beträffe alters-präferentielli Merchmool. Alters-exlusivi Merchmool werde vo Jugendsproochforscher meischt als änder oberflächlichi Phänomen aagsänne. Meischt sin Merchmool, wo d Jugendsprooch kennzeichne, also nit unbedingt ùnter Jugendliche entstande oder werde nùmme vo Jugendliche bruucht, aber Jugendliche bruuche si hüüfiger wie andri.

E Schwierigkeit isch, im Einzelfall feschtzstelle, ob e sproochlichs Merchmool alters-abhängig isch, ùn so jugendtypisch isch, oder ob es sich um en Sproochwandel handlet, wo zwar in de ganze Sproochgmeinschaft verbreitet isch, aber ùnter jüngre Lüt wyter fortgschritte isch. De Yyflùss vo de Jugendsprooch ùff de Sproochwandel wird vo Erwaggsene aber wohl starch überschätzt. En Yyflùss ùff d Sproochstruktur hen schynts vorallem Grammatikalisierigsprozäss (= en Prozäss, wo e eigeständigs Wort sich zumene morphologische Partikel entwigglet; lueg wyter ùnte für Byspil) ùn einzelni Wörter wie zum Byspil "cool".

E wyteri Schwierigkeit bim Abgränze vo de Jugendsprooch isch, dass s Alter, wo mit „Jugend“ gmeint isch, sälber nit gnau cha abgränzt werde, ùn „die Jugendliche“ gnau wie „die Erwaggsene“ kei homogeni, eiheitlichi Grùppe sin.

Es git au Sproochwüsseschaftler, wo s ganzi Konzept vùnere Jugendsprooch für e Fiktion halte bzw. für öbis, wo nùmme uss em voryygnommene Standpùnkt vo dänne, wo ihre eigne Sproochbruuch als Norm aaluege, erschynt. Luut de Anna-Malin Karlsson zum Byspil ùnterscheide sich Jugendlichi mit ihrem Sproochbruuch nit vo andre soziale Grùppe, wo au bstimmti Sproochforme bevorzuge oder vo andre sproochliche Register (= Sproochmùschter, wo je nooch Situation bruucht werde). Si bezeichnet d Jugendsprooch wäge däm änder als e Genre, en sproochliche Stil, wo bstimmti kommunikativi Ùffgabe erfüllt. Dass Jugendlichi überhaupt vo Sproochwüsseschaftler als e eigni Grùppe erforscht werde, het luut ihr vorallem de Grùnd, dass d Forscher sälber nümmi zue derre Altersgrùppe ghöre. Hätte Jugendlichi di sproochwüsseschaftlichi Ussbildig zùme sich sälber z erforsche, dät d Jugendsprooch scho lang als Fiktion gälte, so wie s Konzept vùnere „Frauesprooch“ vo Linguischtinne als Fiktion ùffgee worde isch.

Allgemeingültigi Merchmool vo Jugendsprooche cha mer praktisch nit feschtstelle, wyl sich de Sproochbruuch vo Jugendlichi nit scharf vo däm vo andre Mänsche abgränzt, die Jugendliche kei homogeni Grùppe sin ùn au wyl sich d Jugendsprooch viil z schnäll wandle duet. Allgmein goot mer devo uss, dass in de Jugend stigmatisierti, innovativi ùn nit-standardlichi Variante am hüüfigschte bruucht werde. Im mittlere Alter nimmt de Bruuch vo stigmatisierte Variante deno ab, ùn cha deno im fortgschrittene Alter wiider aastyyge. E paar Tendenze git es aber:


Ùff de Stilebene findet sich usserdäm e Phänomen, wo mit em französische Begriff "Bricolage" oder ùff Dütsch "Stilbastelei" bezeichnet wird. Bi de Bricolage werde verschiidni Sprecharte uss verschiidne Situatione mitenand verchnüpft ùn verändret. Zum Byspil werde Konversationsmùschter ussem Ùnterricht, Comics, Fernsehserie usw. in di eigne Gsprööch yybaut. 

Näbe de Bricolage isch e hüüfigs Phänomen, dass Jugendlichi Sproochvarietäte wie Främdsprooche, ächti oder stereotypischi Dialäkt vo regionale oder soziale Grùppe uss ihrem Ùmfäld übernämme. Des Phänomen isch in dr Sproochwüsseschaft als „Crossing“ bekannt. Die Jugendliche weggsle also imene Gsprööch chùrz zur Sprechwyys vùnere andre soziale, ethnische oder regionale Grùppe. Des cha au e kommunikativi Fùnktion ha. So cha öber zum Byspil einzelni Sätz oder Wörter uss ere Sprooch, oder en ächti oder stereotypische Akzänt vo Främdsproochige (z. B. Migrante) yysetze, zùme sich spiilerisch als öberen vo derre Grùppe z präsentiere bzw. als öberen mit stereotypische Merchmool vo derre Grùppe. Des „Crossing“ isch e chùrzfrischtige Weggsel, ùn di stilistischi Wirkig bstoot ebe grad uss em Brùch mit de Art, wiemmer normalerwys schwätzt.

De Haupterklärigsgrùnd für en eigne Sproochbruuch ùnter Jugendliche isch zur Identitätsbildig. Viil Merchmool vo de Jugendsprooch, wie d "Bricolage" oder s "Crossing" hen stilistischi ùn kommunikativi Bedütige, wo yygsetzt werde, zùme ganz bstimmti Nuance usszdrùgge. Andri markiere d Zueghörigkeit zur Grùppe, wie in viilene Studie zur Sprooch vo Jugendliche im Ruhrgebiet oder afro-amerikanische Jugendliche feschtgstellt worde isch. D Jugendsprooch wird so als Abgränzigsmerchmool gäge usse, ùn zur Sterchig vùm inere Zämmehalt yygsetzt. Über d Sprooch wird so di soziali Identität gägenüber Erwaggsene, aber au gägenüber andre Grùppe vo Jugendliche kennzeichnet. Glychzytig wird gägenüber Mitgliider vo de eigne Grùppe Nööchi ussdrùggt.

Noch em Hermann Ehmann ka aü dr Dialäkt d Funktion vu nere Jugendsproch ibernämme, wänn sich diä Jugendlige drmit gege d vu dr Erwagsene un dr Schuel ufzwunge Sprochnorm wänn wehre. Des ka bsunders üsserhalb vu dr Ballungsraim dr Fall sii. In dr 70er un 80er Johr isch des - im Zämmehang mit dr "Dialäktwälle" - bsunders uffellig gsii. Dä Dialäkt ka sich aber stark vum eigentlige Ortsdiäläkt unterscheide (Mischung üs hochditscher Jugendsproch un Dialäkt).
In de Forschig wird viilmool ùntersuecht, wie d Ussdrùggswyys vo Jugendliche vo ene sälber, ùn vo Erwaggseni beurdeilt werde. Vo Erwaggsene wird de Sproochbruuch vo Jugendliche meischt negativ ùn mit Vorurdeil beurdeilt, ùn als ruuch, vulgär oder verarmt bschriibe. In de 60er Joor het mer sonigi Meinige au vo Sproochwüsseschaftler ghört. So het de Heinz Küpper 1961 d Jugendsprooch als „"Jargon einer bestimmtem Sondergruppe"“ bezeichnet, wo de „"größeren und wertvolleren Teil der Jugend erniedrigt und beleidigt."“. Äänlichs schryybt de Helmut Lamprecht 1965: „"Die Witzigkeit des Jargons ist nur äußerlich, in Wahrheit spiegelt er sprachliche Verwilderung und emotione Verrohung wider."“. Ab de 80er Joor aber hen Sproochwüsseschaftler aagfange, d Sprooch vo de Jugendliche objektiv ùn wüsseschaftlich z ùntersueche, ùn hüt wird d Jugendsprooch vo Linguischte als gnau eso komplex wie andri Sproochspiilarte bhandlet.

Usserhalb vo de Sproochwüsseschaft wird d Sprooch aber einewäg negativ beurdeilt ùn stigmatisiert, ùn viilmool als Verarmig oder sogar Bedrohig vo de Sprooch aagluegt. De William Labov, eine vo de wichtigschte Soziolinguischte vo hüt, schryybt in sym Werch über de Sproochwandel dezue: 

In ere Studie vo de Susanne Wachau vo 1989 sin Beurdeilige vo de Jugendsprooch dur Erwaggseni ùn Jugendlichi sälber erhoobe worde. Vo de Erwaggsene isch d Jugendsprooch zum Byspil als „"Fäkalien- bzw. Gossensprache"“ bezeichnet worde, ùn en Lehrer het gmeint: „"Die Sprache ist brutal und abgeflacht...Ich finde es nicht nur bedauerlich, daß Jugendsprache gesprochen wird, sondern auch schlimm."“. Im Gägezug hen Jugendlichi d Sprooch vo de Erwaggsene als "Umständlich, indirekt, schleimig, langweilig, hässlich" aber au als "gewählter" bschryybe. Glychzytig hen si sälber erkannt, dass si sich dur d Sprooch vo de Erwaggsene abgränze wenn. De Peter Schlobinski, d Gaby Kohl ùn d Irmgard Ludewigt meine insgsamt sogar, dass Jugendlichi ihri Sprooch differenzierter beurdeile dien wie d Erwaggseni.

Jugendsproche vu verschiidene Schichte in dr Gschicht sin numme zum fasse, wänn si iberliiferet oder bsproche wore sin. Do dra hän d friähjere Autore normalerwiis ke Inträssi gha. Do bildet numme d Stüdäntesproch ("Burschensprache") e Üsnahm, wu sitter em 17. Johrhundert sich het kenne entwickle - vorhär isch an dr Uni sowiso latiinisch glehrt un z. T. gschwätzt wore. Allerdings isch s Latiinisch aü e Quälle vu dr Jugendsproch gsii, so bim Wort "Pfifficus" (Ändung "-icus").
Sitter em 20. Johrhundert isch aü d Pennälersproch (Schiälersproch) erforscht wore, wu stark vu dr Stüdäntesproch beiiflusst gsii isch.



</doc>
<doc id="7280" url="https://als.wikipedia.org/wiki?curid=7280" title="Kreolsprachen">
Kreolsprachen

E Kreolsproch nennt mr a Sproch, wo entstande isch us era Kombination vu zwai oder mehr getrennti Sprocha. Oft hens Merkmal, wo in kainre vo dr Usgangssprocha vorkomme. E Kreolsproch ka in bstimmte hischtorische Situatione innerhalb vu zwoo Generatione entstoh. E Großdeil vu ihrem Wortschatz isch normalerwiis üs einere bstimmte Herresproch.

Viil Kreolsproche sin eso entstande: In dr Koloniä sin sich verschiideni Gruppe mit verschiidene Muetersproche begägnet un hän sich miäße verständige. Zu däne hän diä ejropäische Kolonischte esälber ghere und unter däne sin am Afang viilmol ügsetzti Strofgfangini gsii. Drno ghere iiheimischi Velker un Stämm drzue oder Sklave, wu z Afrika gfange un in Koloniä iigsetzt wore sin. Diä schwarze Sklave hän sälber aü unterschiidligi Sproche gha un sin absichtlig vermischt wore. Diä unterworfene Mänsche hän erscht e baar Brocke üs em Wortschatz vu dr Herre ufgnumme un hän sich so primitiv verständigt - mit dr Herre un unterenander. Eso e eifachi Verkehrssproch heißt mer Pidgin - si isch niämem si Muettersproch.

D Kinder vu dr erschte farbige un wisse Generation hän s Pidgin drno zu nere neije Sproch witerentwicklet. D Basis vu däre Sproch isch d Sproch vu einem, sälte vu mehrere Kolonialherre gsii, iberal sin aber aü in gleinem oder großem Maß Werter üs dr Sproche vu dr unterworfene Velker in d neij Sproch iigange. D nej Sproch isch jetz aü Muettersproch wore - diä Kinder hän numme diä kenne un hän aü numme diä in ihrene Kinder witer gää.

Verschiidini Kreolsproche sin in dr Zwischezit ganz oder fascht untergange, wel si dur e Amts- oder Bildunggsproch verdrängt wore sin, dodrzue ghert diä einzig ditsch Kreolsproch Unserdeutsch uf Papua-Nejguinea. Anderi exischtiäre witer, e Deil numme as gsprochini Sproch, anderi hän sich zu Schrift- un Amtssproche entwicklet.

Diä Ufzellung isch noch em W. Raible (lueg bi Litratür):

Kreolsproche uf portugiisischer Basis

Kreolsproche uf spanischer Basis

Kreolsproche uf franzesischer Basis

Kreolsproche uf änglischer Basis

Kreolsproche uf arabischer Basis

Des Stubewage-Liäd stammt vu dr Insle St. Barthélemy (franzesischi Antille/Karibik), isch vu dr Nicole Gréaux ufgnumme un isch zitiärt un erklärt noch em Otto Weikopf (lueg Weblink). D ditsch Ibersetzung bim Weikopf mueß arg frei sii, si isch do korrigiärt un dur e franzesischi ergänzt.

Dä Text zeigt im Wortschatz dittiligi Ähnligkeit mit em Franzesische - z. B. "vlé" wurd vu "voulez" (wänn ihr) kumme. Fir "ich", "mi" un "mir" wird s glich Wort brücht - "moin". S Futur wird mit em Partikel "kalé" üsdruckt - vum franzesische "aller" (goh).
Ass d Zitte mit Partikel kännzeichnet wäre, gits in Kreolsproche viil. Im änglischbasiärte Kreol vu Hawaii heißts:

Mit em Partikel "wen" (üs englisch "went" (isch gange)) isch do d Vergangeheit bildet. Dr Partikel firs Futur isch "goin":

D Hawaiier Sätz sin üs em Artikel Hawaiian Pidgin in dr änglische Wikipedia.
Fir witeri Textprobe lueg in dr franzesische Wikipedia, Artikel Créole.

Diä meischte draditionälle Sproche sin kumpliziärt, voll mit Unregelmäßigkeite un miän vu dr Kinder im e lange Brozäss in dr Familiä un in dr Gsellschaft glehrt wäre; bi offiziälle Sproche findet langjährige Schuelunterricht statt. D Kreolsproche sin viil lichter zum Lehre wiä d Üsganggssproche Portugiisisch, Franzesisch, Niiderländisch usw., well ihre Grammatik ganz eifach un durchsichtig isch. Mer het sogar rüsgfunde, ass Kreolsproche, wu kei Bizzili mit enander verwand sin, noch dr gliche Brinzipiä ufboit sin. Des lit, noch em Wolfgang Raible, mit ere hoche Wahrschiinligkeit dra, ass d Kinder, wämmer si nit beiiflusst, spontan e Art natirligi Grammatik üsbilde - diä Fähigkeit het jedes Kind, egal ebs im Sudan, z New York, z Waldkilche oder z Züri uf d Wält kunnt.

E anderi Theorii widerspricht däm, si goht drvu üs, ass alli Kreolsproche vume portugiisische Kreol beiiflusst sin un wäge däm Ähnligkeit ufwiise.





</doc>
<doc id="7283" url="https://als.wikipedia.org/wiki?curid=7283" title="Metis (Mond)">
Metis (Mond)

D' Metis isch dr innerscht bekannt Mond vum Planet Jupiter. 
Si isch anno 1979 vu dr Astronome Stephen Synnott uf Ufnahme vu dr Ruumsondr Voyager 1 erntdeckt worre un het zuenächscht die vorlaifig Bezaichnig "1979 J 3" erhalde. Anno 1983 isch si offiziell uf dr Namme vu dr Titani Metis us dr grichische Mythologi daift worre, dr erschte Ehefrau vum Zeus. 

D'Metis umchreist dr Jupiter ime middlere Abstand vu 127.969 km in 7 Stund un 4 Minüte. D'Bahn wiist e Exzentrizität vu 0,0012 uf un isch 0,8° gegeniber dr Äquatorebeni vum Jupiter gneigt. Si bewegt sich innerhalb vu im Jupiter sinem Ringsystem un isch vermuetli e Quelle fier d'Ringpartikel. 

Die innere Mönd Metis un Adrastea umlaufe dr Jupitèr innerhalb vum geostationäre Orbitalradius (wo in dem Fall eher zeusstationär heissè miesst) sowie innerhalb vu dr Rochegrenze und sin debi in dr starche Gezittechräft vum Riiseplanet usgsetzt. Si sin wohrschins chlei gnue, um nit vu sälle Chräft verrisse z'werre, aber es werre ihri Umlaufbahne in Zuekumft absinke, so dass beidi Mönd irgendwenn in dr Jupitèr stürze werre.

D'Metis besitzt e middlere Durmesser vu 43 km. Ihri Dichti vu 2,8 g/cm losst druf schliesse, dass si zue gliche Deil us Wasseriis un silikatischem Gstei zämmegsetzt isch. 
Si besitzt e sehr dunkli Oberflächi mit ere Albedo vu 0,05, d. h., numme 5 % vum ifallede Sunneliecht werre reflektiert. Ihri schinbar Hèlligkait betrait 17,5.
D'Metis rotiert in 7 Stund un 4 Minüte au um die eige Ax un wiist dodemit, wie dr Erdmo, e bundini Rotation uf. 


</doc>
<doc id="7284" url="https://als.wikipedia.org/wiki?curid=7284" title="Scheinbare Helligkeit">
Scheinbare Helligkeit

Diè schinbar Hèlligkait git a, wiè hell ä Himmèlskörpèr fèr ä Beobachtèr uf dè Erde èrschint. In dè Astronomi wird fèr diè schinbar Helligkait d'Schribwiis 3,0 odèr 3,0 mag odèr m = 3,0 mag benutzt, wobi s'chlai hochgstellt 'm' fèr magnitudo (Größe) stot. Diè schinbar Hèlligkait isch starch abhängig vu dè Entfèrnig Beobachtèr – Himmèlskörpèr bzw. Erde – Himmèlskörpèr. Ä èntfèrnigsunabhängige Größe isch diè absolut Helligkait.

Scho in dè grichische Antike het dè Astronom Hipparchos diè mit bloßèm Aug sichtbarè Stèrn grob in sex Größèklassè idailt, wobi dè 15 hèllstè Stèrn diè "1. Größi" zuègwiisè worrè isch. Stèrn bis zuè dè 3. Größi git's etwa 150, bis zuè dè 6. Größi beraits 5000. Um s'Johr 1800 hän d'Astronomè sälli Skala nooch baidè Sitè èrwitterèt un hän ä dezimali Undèrdailig igfüèhrt, was mit èm Afang vu dè Photometri inhèrgangè isch.

D'Fixstèrn Sirius un Canopus sowiè dri hèlli Planete hän in sällèr Hèlligkaitsskala negativi Wèrte (-1 bis -4,4 mag). Dè Stèrn Wega (Stèrnbild Lyra) het m = 0 mag. Urspringlich het mèr bloß Stèrn ä schinbari Hèlligkait zuègordnèt.

In vèrschidè großè Fèrnrohrè cha mèr au no Stèrn vu 10. bis 20. Größi sähnè. Diè schinbar Hèlligkait vu dè schwächstè Stèrn, diè ä Linsè- odèr Spiègelteleskop grad noch èrchènnè losst, defineet diè Grènzgrößi vu sällèm Beobachtigsgerät.

Diè schinbar Hèlligkait hängt sowohl vu dè Lüchtchraft vum Objekt als au vu sinèrè Entfèrnig zu dè Erde ab. So èrschint dè Mond ufgrund vu sinèrè Nächi zuè dè Erde wesèntlich hellèr als wit èntfèrnti Stèrn, obwohl sälli milliardèfach stärchèr lüchtè.

D'Magnitude- bzw. Hèlligkaits-Skala isch logarithmisch, wil gemäß èm Weber-Fechner-Gesetz fast jedi Sinnempfindig vu Mènschè (un dè maistè Deere) im Logarithmus vum Raiz proportional isch. Ä Hèlligkaitsundèrschid vu 1 : 100 èntspricht dobi imè Undèrschid vu fimf Größèklassè.

Physikalisch isch diè Hèlligkaitsskala dur d'Energi vum ifallèndè Leecht defineert (bolometrischi Hèlligkait). Wènn "m" d'Magnitudè un "s" diè gmèssènè Strahliggsström vu zwai Stèrnè sin, gilt fèr ihr Hèlligkaitsundèrschid

formula_1

Fèr "Δ m = 1" èntspricht säll imè Vèrhältnis vu dè Leechtenèrgi vu "1 : 2,512" bzw. imè Logarithmus vu 0,4.

Als Refèrenz vu sällèrè an sich relativè Skala diènt dè Stèrn Wega, dèm si Hèlligkait mit dè Magnitude "null" festgsetzt wird. Ussèrdèm sin all sini photometrischè Farbè ebèfalls als null defineert.

Dodèmit losst diè uf dè grichisch Astronom Hipparchos zruckgoènd Größèskala ä belièbigi Vèrfinerig fèr modèrni Messinstrument zuè, un diè negativè Größèklassè fèr sehr helli Objekt wiè Sunnè, Mond un Planetè èrgäbè sich us dè Formlè vu sèlbèr.

Früehèr isch diè Skala am Polarstèrn mit 2,1 mag usgrichtèt worrè, bis mèr bemèrkt het, das dèm si Hèlligkait gringfüegig varieert. Fer d'Aichig vu photometrischè Instrumèntè diènt ä Gruppe vu gnau gmèssenè Stèrn noch am Himmèlspol, diè sog. "Polsequenz".
Schinbari Hèlligkait vu einigè Himmèlskörpèr
<br>
Diè schinbar Hèlligkait vu dè Sunne, vu unsèrèm Mond un dè Planetè um unsèri Sunnè schwankt wägè ihrèr u. a. sehr variablè Entfèrnig zuè dè Erde mituntèr sehr starch. D'Erde un Planeten hän elliptischi Umlaudbahnè um d'Sunnè. Au dè Mond umlauft d'Erde in èrè elliptische Umlaufbahn. Noch stärchèr wird aber d'Magnitude vum Mondes vu sinèrè Phase (Mondsichel) beiflusst. Wägè sällèrè starchè Schwankigè ordnèt mèr aigèntlich nur Stèrnè (ohni d'Sunne) ä schinbari Hèlligkait zuè.

Mit bloßèm Aug cha mèr bi guètè Bedingigè Stèrnè bis zuè dè sextè Größèklass èrchènnè, mit èmè Fèldstèchèr bis etwa zuè dè nüntè. Diè größtè terrestrischè Teleskop chännè mit empfindlichè CCD-Sensorè noch Objekte mit èrè Magnitude vu 25-30 ufzaichnè.

Diè dèrzittig Instrumènteerig vum Hubble-Weltruumteleskop raicht bis zuè Stèrnè vu dè 31. Größèklass, was etwa èrè chlainè Chèrzè uf èm Mond èntspricht. Mit èm vu dè ESO plantè 100-m-Spiègèlteleskop OWL wird sogar ä Beobachtig vu Himmèlskörpèr vu dè 38. Magnitude - un dodèmit villiicht vu èntfèrntè Exoplanetè - möglich si.

Urspringlich isch undèr "schinbarèr Hèlligkait" jeni vèrstandè worrè, wiè si im Auge èrschint. Si wird hüt visuèlli Hèlligkait gnènnt - im Gegèsatz zuè dè photographischè Magnitude, diè èrè äwèng andèrè spektralè Empfindlichkait èntspricht.

In sällèm Zämmèhang isch au dè Undèrschid vu Punkt- un Flächèhèlligkait vun Bedütig. Ä Fèrnrohr stigèrèt d'Bildhèlligkait vumè de facto punktförmigè Stèrn proportional zuè dè Flächi vu sinèm Objektiv (Quadrat vu sinèrè Apertur). Dèmgegènibèr chännè Flächè au im größtè Fèrnrohr niè hèllèr èrschinè als im friè Aug – sundèr bloß dütlichèr ufglöst. Dohèr het èrst mit dè leechtsammelndè Wirkig vu dè Photographi d'Struktur vu fainè Näbel un Galaxiè gnauèr èrforscht wèrrè chännè.




</doc>
<doc id="7285" url="https://als.wikipedia.org/wiki?curid=7285" title="Pidgin-Sprachen">
Pidgin-Sprachen

E Pidgin-Sproch isch e eifachi Hilfssproch, wu ka entstoh, wänn verschiideni Gruppe ufenander stoße, wu sich nit verstehn.

Des isch viilmol im Handel un bi koloniale Eroberunge bassiärt - s hän sich eifachi Sproche mit ere begränzte Zahl vu Werter un ere primitive Grammatik rüsbildet. Diä Pidgin-Sproche hän als Elemänt vu verschiidene Sproche, aber eini herrscht meischtens vor - Änglisch, Portugiisisch, Franzesisch oder e anderi. D Muettersproch vu jedem Pidgin-Sprächer isch normalerwiis e alti Sproch - Änglisch, Chinesisch usw.

Nit alles, was eifach isch, isch Pidgin. Zum Beispiil sait eber "du geh Gesundbrunnen". Aber e andere sait "du Kesikburun gehn" - "kesik burun" (brochini Nase) hän d Tirke s fir sii unüssprächlig Wort "Gesundbrunnen" (U-Bahnstation z Berlin) üsgsproche. Diä zwee Sätz stimme in dr Wortform (Gesundbrunnen/Kesikburun; geh/gehn) un in dr Wortfolg nit iberii un bilde wäge däm aü kei Pidgin.

In dr Vergangeheit hän sich verschiidini Pidgin-Sproche zu Kreolsproche entwicklet, anderi sin verschwunde, wu si nimmi brücht wore sin.

Üsgstorbe isch zum Biispiil Russenorsk, des isch e Pidgin gsii, wu am nordnorwegische Meerbord zwische norwegische Fischer un russische Kaüflit entstande isch. Do sin 39% vu dr Werter üs em Russische, 47% üs em Norwegische un 14% üs andere Sproche gsii. S het aü Mischwerter gää - so isch üs norwegisch "mange" un russisch "mnogo" s Russennorsk-Wort "mango" (viil) wore. Au d Lingua franca, ä Pidgin uf romanischer Basis, het dr Übergang zur Kreolschproch nie gschafft. Es isch im Mittelmeerruum gschwätzt worden und isch im 19. Johrhundert usgstorbe.

Was Pidgin ürspringlig bedittet het, isch umstritte. Dr Otto Weikopf fiährt verschiidini Dittunge uf, noch däne goht pidgin /pidschin/ zruck entwädder uf

Dr Otto Weikopf iber Pidgin- un Kreolsproche
Dr Markus Hirnsperger iber s Russenorsk


</doc>
<doc id="7289" url="https://als.wikipedia.org/wiki?curid=7289" title="Thebe (Mond)">
Thebe (Mond)

Thebe isch ainer vu de innere Mond vum Planet Jupiter, wo am 5. März 1979 vum Astronom Stephen P. Synnott uf Ufnahme vu de Ruumsonde Voyager 1 entdeckt worre isch und zuenächst die vorläufig Bezaichnig "S 1979 J2" erhalde hett. Anno 1983 isch si offiziell uf de Namme vu de Nymphe Thebe, us de grichische Mythologie daift worre, de Dochter vum Flussgott Asopos. 

Thebe umchraist de Jupiter ime middlere Abstand vu 221.900 km in 16 Stund un 11 Minute. D'Bahn wiist ä Exzentrizität vu 0,0018 uf un isch 1,070° gegeniber de Äquatorebeni vum Jupiter gnaigt. Ufgrund vu ihrene Bahnaigeschafte wird si de Gruppe vu de Amalthea-Mond zuegrechnet. 

Thebe besitzt ä middlere Durmesser vu 98,6 km. Ihri gring Dichti vu 1,45 g/cm losst druf schließe, dass si iberwigend us Wasseriis mit gringe Adaile an silikatischem Gstai zämmegsetzt isch.
Si besitzt ä sehr dunkli Oberflächi mit ere Albedo vu 0,047, d. h., bloß 4,7 % vum ifallende Sunneleecht werre reflekteert. Ihri schinbar Helligkait betrait 16,0.
D'Ufnahme vu de Ruumsonde zaige mindistens dri riisigi Ischlagskrater.
Thebe roteert in 16 Stund un 11 Minute um die aige Ax un wiist dodemit, wie de Erdmond un die ibrige innere Jupitermond, ä bundeni Rotation uf. 


</doc>
<doc id="7290" url="https://als.wikipedia.org/wiki?curid=7290" title="Kallisto (Mond)">
Kallisto (Mond)

D' Kallisto (latinisiert "Callisto") isch dr usserscht vu dr vier grosse Mönd vum Planet Jupiter.

In dr Kallisto ihri Entdeckig wird im italiänische Glährte Galileo Galilei zuegsproche, wo anno 1610 si eifachs Fernrohr uf dr Jupiter grichtet het. Die vier grosse Mönd Io, Europa, Ganymed un Kallisto werre au als die galileische Mönd bezeichnet.

Allerdings het dr Dytsch Simon Marius in sinem 1614 erschinene Werch "Mundus Jovialis" d'Entdeckig vu dr Mönd fier sich beasprucht. Er het behauptet, dass er die grosse Jupitermönd scho einigi Nächt vorem Galilei entdeckt häb. Dr Galilei het säll azwifelet und het im Marius si Werch als Plagiat bezeichnet. Nooch hittige Erchenntnisse isch nit usz'schliesse, dass dr Marius die Mönd unabhängig vum Galilei entdeckt gha het, jedefalls gen ihri Nämme un kurioserwiis au d'Bezeichnig "galileischi Mönd" uf Vorschläg vum Marius zruck.

Daift worre isch dr Mond uf dr Namme vu dr Kallisto, ere Gliebte vum Zeus us dr grichische Mythologi. Dr Sage nooch sin d'Kallisto un ihr Dochter später in Bäre verwandelet un an dr Sternehimmel versetzt worre. D'Kallisto isch mit em Sternbild Grosser Bär (Lat. "Ursa Maior", bzw. Grosser Wage) assoziiert worre.
Obwohl dr Namme Kallisto scho churz nooch ihrer Entdeckig vum Marius vorgschlage worre isch, het er sich iber langi Zitt nit durchsetze chänne. Erscht in dr Middi vum 20. Johrhundert isch er wiider in Bruuch chu. Vocher sin die galileische Mönd iblicherwiis mit römische Ziffere bezeichnet worre un d'Kallisto isch dr "Jupitermond IV" gsi.

Die galileische Mönd sin so hell, dass mer sie scho mit eme Fernglas oder eme chleine Teleskop beobachte cha. Mit ere schinbare Helligkeit vu guet +4 bis +5 wäre si sogar alli vier in Gegende ohni nächtlichi Liechtverschmutzig mit blossem Aug sichtbar, wenn si nit dr mit -2,5 guet 100 Mol heller Jupiter iberstrahle dät.

D'Kallisto umchreist dr Jupiter ime middlere Abstand vu 1.833.000 km in 16 Däg 16 Stund un 32,2 Minute. D'Bahn wiist e Exzentrizität vu 0,007 uf un isch 0,281° schwach gegeniber dr Äquatorebeni vum Jupiter gneigt. 

D'Kallisto besitzt e middlere Durchmesser vu 4820,6 km un isch dodemit fascht gnau so gross wie dr chleinscht Planet Merkur, her aber numme e Drittel vu sällem sinere Masse.

D'Kallisto wiist die höchst Dichti an Impaktkrater im ganze Sunnesystem uf. Krater un bi dere ihrem Ischlag entstandeni konzentrischi ringförmigi Erhebigi präge ihri Oberflächi, gresseri Gebirgszüg sin nit vorhande. Säll losst druf schliesse, dass in dr Kallisto ihr Oberflächi iberwigend us Wasseriis zämmegsetzt isch. E Iis-Chruste miesst nämlich iber geologischi Zittruum hiwäg us physikalische Gründe nochgä, wobi älderi Chrater un Gebirgszüg igebnet werre.

D'Nomenklatur vu dr Oberflächestrukture bedient sich bi dr Kallisto us dr germanische Mythologi. Zwei riisigi Ischlagsbecke, umgäbe vu konzentrische Ringwälle, sin die uffälligschte Strukture uf dr Kallisto. S'grescht Becke, "Valhalla", het e Durchmesser vu 600 km, e helli Zentralregion un viili Ring, wo sich bis iber 3.000 km usdähne. S'Becke "Asgard" dähnt sich insgsamt iber 1.600 km us. E anderi interessanti Struktur isch "Gipul Catena", e Kette vu Ischlagskrater, wo als gradi Linie iber d'Oberflächi verlauft. Verursacht isch sälli Struktur offesichtlich vu eme Himmelskörper wore, wo wie dr Komet Shoemaker-Levy 9 vor em Ischlag durch d'Gezittechräft vum Jupiter verrisse worre isch. 

S'Alder vu dr Kallisto ihrer Oberflächi wird uf guet 4 Milliarde Johr gschätzt. D'Oberflächi isch sit dr Früehzitt vu dr Entstehig vum Sunnesystem no offebar keine grössere Veränderige underworfe gsi, was beditet, dass dr Mond sit sällere Zitt an dr Oberflächi geologisch nimmi aktiv gsi isch. Anderscht wie dr nächschtinner Mond Ganymed mit sinere uffällige Oberflächi wiist d'Kallisto keini Azeiche vu Plattetektonik uf, obwohl si numme wänig chleiner isch. Ihr geologischi Entwicklig isch offesichtlich wesetlich einfacher verloffe, bzw. isch noch relativ churzer Zitt abgschlosse gsi, während uf dr Oberfläche vu dr ibrige galileische Mönd komplexeri Vorgäng stattgfunde hän oder noch immer stattfinde.
Die sichtbar Oberflächi lit uf ere Iisschicht, mit ere gschätzte Mächtigkeit vu 200 km. Drunter befindet sich vermuetlich e Ozean us flissigem Salzwasser mit ere Diefi vu 10 km, woruf magnetischi Messige vu dr Ruumsonde Galileo hiwiise. Säll isch insofern e echti Iberraschig gsi, wil Modelle, wo nooch em erschte Vorbiflueg vu dr Voyager-Sonde anno 1979 wäge dr eifache Oberflächestruktür au kei oder numme e schwach usdifferenzierts Mondinnere agnumme hän.

E witters Indiz fier flissigs Wasser isch d'Datsach, dass uf dr entgegegsetzte Site vum Krater Valhalla keini Brüch un Verwerfige sichtbar sin, wie si uf massive Körper, wie bim Erdmond oder bim Planet Merkur beobachtet werre chänne. E Erklärig isch, dass e Schicht us flüssigem Wasser die seismische Schockwelle dämpft het, bevor si sich durch s'Mondinnere beweggt hän.

Mit 1,851 g/cm wiist d'Kallisto die gringscht Dichti vu dr galileische Mönd uf. S'Inner vu dr Kallisto isch dorum wohl us 60 % silikatischem Gstei un 40 % Wasseriis ufbaut, wobi in dr Diefi dr Silikatadeil astigt. Vu ihrer Zämmesetzig her ähnelt d'Kallisto im Saturnmond Titan un im Neptunmond Triton, wiist aber anderscht wie sälli kei echti Atmosphäri uf.

D'Kallisto besitzt im Vergliich zue dr andere galileische Mönd e rächt dunkli Oberflächi mit ere Albedo vu 0,2. Säll heisst, numme 20 % vum igstrahlte Sunneliecht werre reflektiert. 

D'Kallisto rotiert in 16 Däg 16 Stund un 32,2 Minute um die eige Ax wie um dr Jupiter un wiist dodemit, wie dr Erdmo un die ibrige innere Jupitermönd, e bundeni Rotation uf.

Aktuelli Beobachtige wiise druf hi, dass d'Kallisto e usserscht dünni "Atmosphäri" us Chohledioxid besitzt.

D'Galilleosonde het bi ihrene Vorbiflüg e schwachs Magnetfeld bi dr Kallisto gmesse, wo in dr Stärchi variiert, während sich dr Mond dur die extrem starch Magnetosphäri vum Jupiter beweggt. Säll ditet uf s'Vorhandesi vu ere elektrisch leitende Flüssigkeit, wie Salzwasser, underhalb vu dr Iischruschte hi.


</doc>
<doc id="7295" url="https://als.wikipedia.org/wiki?curid=7295" title="Galileischer Mond">
Galileischer Mond

Die galileische Mönd sin die vier grösste Mönd vum Jupiter. Si sin fast glichzittig 1610 dur dr italienisch Astronom un Naturforscher Galileo Galilei un dr dytsch Astronom Simon Marius entdeckt worre. Dodemit het zum erste Mol beobachtet werre chänne, dass es Himmelskörper usserhalb vu unserer Mondsphäri git, wo sich "nit" um d'Erde drille.

Säll isch e Widerspruch zum offizielle geozentrische Weltbild vu dr Chilche un dr Gsellschaft gsi, nooch sällem "alli" Himmelskörper um d'Erde chreise sotte.

Die beide Photomontage, us einzelne Ufnahme vu dr Ruumsonde Galileo zämmegsetzt, zeige die vier Galileische Mönd im richtige Maßstab zueänander und zum Jupiter. Ihri Distanze vum Riiseplanet sin aber viil grösser - si lige zwischenem dri- bis drizehnfache Jupiterdurmesser.

Die Mönd sin in dr rächte Ufnahm vu obe nooch unde (und in dr undere Ufnahm vu links nooch rechts) d'Io, d'Europa, dr Ganymed un d'Kallisto. Säll isch au die datsächlich Reihefolg vu ihrer Entfernig vum Jupiter, wobi d'Io im Planet am nächste un d'Kallisto am fernste isch.

Daift worre sin die Mönd vum andere Entdecker Simon Marius, einem Astronom us Gunzehuse in Bayre, wo später behauptet het, er häb si scho vor Galilei entdeckt gha. Dr Marius het au d'Bezeichnig "Galileischi Mönd" vorgschlage. Dr Galilei sälber het si nooch dr Medici "mediceischi Planete" daift.

Die galileische Mönd ghöre zue de grösste im Sunnesystem. Datsächlich isch dr Ganymed mit fast 5300 km sogar grösser - aber liichter - wie dr Planet Merkur. Alli vier sin bi wittem grösser wie dr Pluto un bis uf Europa au grösser wie dr Erdmo. Geologisch sin alli vier terrestrische Planete.

Ihri Oberfläche sin höchst underschidlich, was bim erste Vorbiflueg anno 1979 e echti Sensation gsi isch.

Ufsähne het vor allem dr Mond Io erreggt. Bim Vorbiflug vu dr Sonde Voyager 1 het mer aktivi Vulkan uf ihre entdeckt. Si isch dr einzig bekannt Himmelskörper usser dr Erde, wo mer intensive, aktive, silikatische Vulkanismus beobachtet het. D'Europa het e rissigi Oberflächi, under dere eventuell e Ozean us Wasser lit. Säll macht d'Europa zu ere Kandidati fer usserirdischs Läbe.

Die Dichti vu dr Mönd nimmt mit zuenämmendem Abstand vum Jupiter ab. Dr Silikatadeil sinkt, dr Wasseradeil stigt. Während d'Io praktisch kei Wasser het, bestot d'Kallisto zue meh wie dr Hälfti us Wasser bzw. Wasseriis.

Alli wittere sitdem entdeckte Jupitermönd – als fünfter isch erst 1892 d'Amalthea mit ebba 150 km gfolgt – sin degege vergliichswiis winzig. Die z'letzt entdeckte sin mit Durmesser under 10 km eigentlich eher - analog zum Begriff "Planetoid" - als "Selenoide" denn als "Mond" z'bezeichne. Ihri gsamti Masse betrait. obwohl es yber sechszig Zwergmönd git, chum e Promille vu dr Masse vu dr Europa, dem chlainste galileische Mond, wobi d'Amalthea un d'Himalia yber 90% vu dr Masse vu dr chleine Mönd in sich vereine.



</doc>
<doc id="7297" url="https://als.wikipedia.org/wiki?curid=7297" title="Themisto (Mond)">
Themisto (Mond)

D' Themisto (Jupiter XVIII) isch ene vu dr chleinschte bekannte Mönd vum Planet Jupiter.

D'Themisto isch erstmols am 30. September 1975 vu dr Astronomen Charles Kowal un Elizabeth Roemer entdeckt worre un het zuenächst die vorläufig Bezaichnig "S/1975 J 1" erhalde. Es hän aber nit gnueg Beobachtige durgfüehrt werre chänne, um die Bahndate exakt z'bestimme, so dass de Himmelskörper zuenächscht wiider verlore gange isch. 

Anno 2000 hän Scott S. Sheppard, David C. Jewitt, Yanga R. Fernández un Eugene (Gene) A. Magnier ä vermaintlich neie Mond bim Jupiter entdeckt, wo d'Bezaichnig "S/2000 J 1" erhalde het. Es het sich aber bal rusgstellt, dass es sich um des scho 1975 entdeckt Objekt handle muess. 

2002 isch der Mond offiziell noch de Nereide Themisto, ere Gliebte vum Zeus us de grichische Mythologi, bnennt worre.

Themisto umchraist de Jupiter uf ere exzentrische Bahn ime middlere Abstand vu 7.507.000 km in rund 130 Däg. Die Bahn wiist ä Exzentrizität vu 0,2420 uf un isch mit 47,075° starch gegeniber de Äquatorebeni vum Jupiter gnaigt. 

De Themisto ihr Bahn isch ugwöhnlich, wil si sich zwische de galileische Mond un de Mond vu de Himalia-Gruppe beweggt. 

Themisto het ä middlere Durmesser vu nur 8 km. Ihri Dichti wird uf 2,6 g/cm gschätzt, sofern si iberwigend us silikatischem Gstai ufbaut si sott. Ihri Oberflächi isch sehr dunkel. D'Albedo betrait 0,04, d. h., bloß 4 % vum igstrahlte Sunneleecht werre reflekteert. 

Mit ere schinbare Helligkait vu 21 isch si usserst leechtschwach.


</doc>
<doc id="7299" url="https://als.wikipedia.org/wiki?curid=7299" title="Umlaufbahn">
Umlaufbahn

Als Umlaufbahn oder Orbit (vu lat. "orbis" fer "Erdchrais") wird d'Bahnkurve bezaichnet, wo sich ä Objekt periodisch um ä anders (masseriichers, zentral) Objekt druf beweggt. Die Bahn, wo ä chünstliche Satellit oder ä natürliche Himmelskörper bi de Umrundig vume andere Himmelskörper beschribt, het gnächeret d'Form vu ere Ellipse. Paare vu sonige Körper sin vor allem:

Jedi Bahnellipse het ä charakteristischi Umlaufzitt, wo sich us de Masse vu de Objekte (vor allem vum Zentralkörper) un em middlere Bahnradius ergit. De Umlauf erfolgt gnächeret in ere "Bahnebeni", wo de Schwerpunkt vu de baide Körper enthaldet. De Vektor, wo vum Zentralobjekt zum umlaufende Objekt wiist, wird Radiusvektor gnennt.

Am genauste chennt mer d'Umlaufbahne vu de Planete vu unserem Sunnesystem. An Afang vum 17. Jahrhunderts het Johannes Kepler bi de Analyse vu de Marsbahn erchennt, dass sälli Umlaufbahne Ellipse sin (lueg Keplerschi Gsetze). Ähnlichs gilt fer alli Himmelskörper, wo sich um d'Sunne bewege un kaine andere Chräft (wie etwa imr Sunnewind) usgsetzt sin.

Us em Newtonsche Gravitationsgsetz cha mer ablaite, dass in jedem Zwaikörpersystem d'Bahne Kegelschnitt sin - des haißt Chraise, Ellipse, Parble oder Hyperble.

Si len sich - bi beweggte Punktmasse im Vakuum - exakt dur 6 Bahnelemente beschribe:

Die wohre Umlaufbahne wiiche allerdings vu de ideale "Keplerellipse" ab, wil si prinzipiell au de Gravitationswirkig vu allene andere Körper vum Systems underliige.
Solang d'Körper witt gnueg vonänander entfernt sin, blibe d'Differenze zue de idealiseerte Kegelschnitte minimal. Die sog. Bahnstörige len sich dur d' "Störigsrechnig" vu de Himmelsmechanik ermittle, die uf Carl Friedrich Gauß un ainigi vu sine Zittgnosse zruckgot. Si modelleert die ainzelne Chräft un berechnet, wie die momentan Keplerellipse "oskuleerend" in die nächst Ellipse ibergot.

Zuesätzlich bewirkt jedi ugliich Masseverdailig - wie d'Abplattig vu roteerende Planete - ä äweng inhomogens Gravitationsfeld; es isch bsundersch an Änderige vu de Bahnen vu ihrene Mond z'bemerke.
Au die Allgmain Relativitätstheori beschribt Effekte, wo d'Umlaufbahne gringfüegig verändere.

Bispilswiis zaigt de Planet Merkur ä zwar chlaini, aber durus messbari Abwiichig vu ere Ellipsebahn. Er chummt nooch eme Umlauf nimmi gnau uf de 
Usgangspunkt zruck, sundern folgt dur ä rächtläufigi Drehig vu de Apsidelinie ere Rosettebahn. Sälli Periheldrehig cha die Newtonsche Gravitationstheori zwar erchläre, aber nit vollständig. Dodezue müesst d'Sunne ä äweng abgflachti Form ha. Ä hiriichendi Erchlärig fer d'Gsamtgrößi vu de Periheldrehig vu allene betroffene Planete liferet die Allgmain Relativitätstheori.

Au Doppelstern folge gnächeret de Keplersche Gsetze, wemmer ihri Bewegig als "zwai" Ellipse um de gmainsam Schwerpunkt verstot. Bloß bi Mehfachsysteme oder sehr enge Sternpaare sin spezielli Methode vu de Störigsrechnig erforderlich.

Noch größeri Instabilitäte wiise d'Orbit vu zwai eng änander umchraisende Neutronestern uf. Dur d'Effekt vu de Ruum-Zitt-Relativität entstot Gravitationsstrahlig, un d'Neutronenstern stürze (nooch langer Zitt) inänander. Zahlriichi Röntgenquelle am Himmel sin au sälli Wiise z'erchläre.

Als d'Physiker um d'Johrhundertwendi agfange hän, d'Bahne vu de Elektrone im Atom zu berechne, hän si an ä "Planetesystem im Chlaine" denkt. Die erste Modell sin Keplerbahne vu de Elektrone um de Atomchern gsi.

Allerdings het mer bal erchennt, dass Elektrone, wo um de Chern chraise, gmäß vu de Maxwellglichige elektromagnetischi Welle ussende un wäge de so abgstrahlte Energi in Bruchdaile vu Sekunde in de Atomchern stürze müesste.
Säll isch ains vu de Probleme gsi, wo schließli zue de Entwicklig vu de Quantemechanik gfüehrt hän.

Die maiste Ruumflüeg finde in nidrige Bahne (ainigi 100 km) um d'Erde statt (z. B. Space-Shuttle-Missione). Vu bsunderer Bedütig isch au die geosynchron Bahn in 35.800 km Höchi ohni Bahnnaigig. Satellite in sällem Orbit sten relativ zue de Erfoberflächi still, was vor allem fer Fernsehsatellite vu Vordail isch.

Entgegegsetzti Forderige werre an Beobachtigssatellite wie Wettersatellite (s'git aber au geostationäri) oder Spionagesatellite gstellt. Sälli sotte nooch Möglichkait die gsamt Erdoberfläch beobachte chänne. Deshalb wird do ä nidrige polare Orbit gwählt, d. h. de Satellit fliegt ugfähr iber d'Pol vu de Erde. Dur sälli Bahn chänne alli Braitegrad erfasst werre, und wil sich d'Erde under de Bahnebeni dur drillt, cha so nooch un nooch die gsamt Erdoberflächi undersuecht werre.


Bi ere bestimmte Inklination zwische ca. 96° un 99° (u. a. abhängig vu de Höchi vum Orbits) betrait d'Präzession fer Satellite im LEO gnau ai Umdrillig pro Johr, so dass d'Orientierig vu de Bahn gegeniber de Sunne immer glich blibt. De Satellit passeert ä Punkt uf de Oberflächi immer zue de selbe Ortszitt, wodur sich die gwunnene Date vu verschidene Däg liichter vergliiche len, wil si s'Reflexionsverhalde vu Oberfläche mit em Ifallswinkel vu de Sunnestrahle änderet. Ä gnaui wisseschaftlichi Klassifikation un ä Verglich vu de Date isch also nur dann möglich, wenn de Winkel Sunne-Erde-Satellit im Beobachtigszittruum immer glich isch, was dur de SSO erraicht wird. Beweggt sich de Satellit entlang vu de Dämmerigszone (Morge- bzw. Obendstunde), losst sich uf optische Ufnahme d'Höchi vu Objekte us de Längi vum Schattewurf ablaite. Wenn de Satellit zuesätzlich d'Erde so umchraist, dass er de Erdschatte nit passeert, cha er ständig vu Solarzelle mit Energi versorgt werre un benötigt kaini Batterie.




In de Planetologi isch de rotationssynchron Orbit die under Grenze fer ä iber sehr langi Zitte bestoendi Bahn. Ä Mond underhalb vum rotationssynchrone Orbit sinkt im Lauf vu de Äone in sinere Umlaufbahn ab und kollideert schließlich mitem Muederplanet, so z. B. Phobos bim Mars in etwa 100 Millione Johr.

Geostationäri Orbits sin fer d'Versorgig vu Polargebiite ugaignet, wil die Satellite in Polargebiite bloß ä geringi Elevation hän un ab em 82. Braitegrad sogar ganz under de Horizont rutsche. HEO-Orbits sin do ä Alternative, au wenn de Ufwand fers Sende (mindistens 2 Satellite fer 24-Stunde-Versorgig notwendig) un Empfange (Antennenoochfüehrig notwendig) dütlich höcher wie bi GEO sin.

"Lueg au:" Highly-Elliptical-Orbit-Satellit

Wil d'Form vume Orbit witgoend ere Ellipse entspricht, wird d'Fluegbahn vume Satellit iber d'Lag vu sällere Ellipse bezüglich vum Zentralkörper beschribe.



D'Umlaufzitt vum ä Orbit berechnet sich zue

mit 

Z'beachte isch, dass d'Umlaufziit uabhängig vi der Exzentrizität un dodemit vu de chlaine Halbax vu de Bahn isch. Alli ellipseförmige Umlaufbahne mit de gliche große Halbax benötige die glich Umlaufzitt.




</doc>
<doc id="7359" url="https://als.wikipedia.org/wiki?curid=7359" title="Minuskel">
Minuskel

D Minuskel odr Gmeini sin Kleibuechschtabe. Die passe in e Vierlinieschema. In derre kinne d Minuskle au e Oberlängi (z. B. "b, d, f, h, k, l)" odr e Unterlängi hô (z. B. "g, j, p, q, y)."

D Bezeichnung "Minuskel" isch usm latynische Wort "minusculus" abgleitet, des beditet dert sovil wie "änder klei." 

S Gegeteil vu de Minuskel isch d Majuskel bzw. d Versalie.

Ma unterscheidet:


</doc>
<doc id="7363" url="https://als.wikipedia.org/wiki?curid=7363" title="Majuskel">
Majuskel

Majuskel (vun lat.: "majusculus" = e bissli gresser), Versalbuechschtabe oder Versal (Plural "Versalie", v. lat.: "versus" = Zeile, Absatz) isch in de Typografii e Fachbegriff fir Grossbuechschtabe un glichzitig e Uszeichnungsart.

In de Paläografii bezeichnet me allgmeiner diejenige Alphabet als Majuskel, wu sich vorwigend uf e Zweilinieschema bschränke (z. B. Capitalis, Unziale).

E Grossbuechstab mitte im Wort wird Binnemajuskel gnennt.

Text in Versalschrift isch in de Regel schlächt lesbar, stattdem sotte Kapitälchen verwendet werre.

Gegeteil: Minuskel

Me unterscheidet:


</doc>
<doc id="7424" url="https://als.wikipedia.org/wiki?curid=7424" title="Baden">
Baden

Baden stoht für:

Städt und Gmeinde

Länder und Regione

Persoone:


</doc>
<doc id="7425" url="https://als.wikipedia.org/wiki?curid=7425" title="Markgräflerisch">
Markgräflerisch

Markgreflerisch isch dr Dialäkt vum Markgreflerland, dr Region zwische Fryybeg un Basel. Im Weschte goot s Markgreflerisch in s Elsässisch un im Syyde in s Dinkelbergisch un in s Nordweschtschwyzerdytsch iiber.

Bim Markgreflerland cha mer unterschaide zwisch em historische Biet, wu am 8. Septämber 1444 dur dr Zämmeschluss vu dr Herrschaft Röttele, dr Landgrofschaft Suseburg un dr Herrschaft Badewyyler entstanden isch, em geografische Biet, wu d Naturryym "Markgrefler Higelland" un d "Markgrefler Ryyebeni" derzue ghere un em Wyyböubiet Markgreflerland, wu uugfehr em Verbraitigsbiet vum Guetedel­aaböu entspricht.

Sprochlig umfasst s Markgreflerisch di bode Dialäktregione "Nerdlige Millemer Ruum" un "Sidlige Millemer Ruum" (no Steger/Jakob 1983).

D Siidgränze vum Markgreflerisch bildet di boltisch Staatsgränze zwische Dytschland un dr Schwyz. Sprochlig chunnt ääne am Rhy kai anderi Dialäktregion, sprochligi Aigehaite wie d Konsonatenschwechig oder ass kk nit zue dr Affriklata /kx/ verschobe isch, setze sich uf dr Schwyzer Syte im Baselbiet un im nordweschtlige Dail vum Kanton Solothurn furt.
Dr Nerdlig Millemer Ruum un dr Sidlig Millemer Ruum unterschaide sich dur d Entrundig vu mhd. ö, ü, iu, oe, öu, wu im Norde yydrätte isch (Lecher "Löcher", Figs "Füchse", bees "böse", Hyyser "Häuser", Hai "Heu", siidlig: Löcher, Fügs, böös, Hüüser, Höu).

E wytere Unterschid sin d Pluralfoorme vu Verbe, wu im neerdlige Ruum ai Foorm hän, im siidlige dergege zwoo (nerdlig: mir singe "wir singen", ir singe "ihr singt", si singe "sie singen", siidlig: mir singe, ir singet, si singe).

Dr bekanntescht Dichter vum Markgräfler Alemannisch isch dr Johann Peter Hebel.



</doc>
<doc id="7426" url="https://als.wikipedia.org/wiki?curid=7426" title="Ostalemannisch">
Ostalemannisch

Under Ostalemannisch fasst mer alli alemannische Dialekt zämme, wo de Plural vum Verb in allene dri Persone uf "-et" (oder au "-ed, -ät, -at") bilde (abglaitet vu de 2. Person Plural middelhochdytsch "-et" un vu de 3. Person mhd. "-ent" noch em Schwund vum /n/), also "mir/ihr/si machet, -ed". Im nördliche Westalemannisch) hen sich di 1. un di 3. Person Plural durgsetzt, und dert lutets "mir/ihr/si mache".

D'Dialektgränze zum Westalemannisch verlauft östlich vum Schwarzwald und goht no fast gradlinig dur d'Schwyz.

Bekannti ostalemannische Dialekt sin Schwäbisch un Züridytsch. 

Lueg au Westalemannisch


</doc>
<doc id="7427" url="https://als.wikipedia.org/wiki?curid=7427" title="Westalemannisch">
Westalemannisch

Under Westalemannisch fasst mer alli alemannische Dialekt zämme, wo de Plural vum Verb in de erste und dritte Persone uf -e (oder au -a, -ä) bilde. (abglaitet vu de 1. un 3. Person Plural im Middelhochdytsche, also mir/si mache

D'Dialektgränze zum Ostalemannisch verlauft östlich vum Schwarzwald und goht no fast gradlinig dur d'Schwyz.

Westalemannisch bildet – wie s'Hochdytsche un s'Ostalemannische – die 2. Person Plural vum Verb uf "-(e)t". Im Gegesatz zum Ostalammenische git es kai Einheitsplural vum Verb – mit Usnahm vum Oberrhialemannische, vum Elsässische nördlich vu Mülhuse un vum nördliche Markgräflerische, wo de Einheitsplural uf "-e(n)" bilde.
De Einheitsplural vum Verb isch ä rächt jungi Entwicklig un tritt in verschiidene dytsche Dialekt un au im Plattdütsche uf, wobi dert "-et" im Weste un "-en" im Oste fer de Einheitsplural vum Verb gnu wird, also umchehrt wie im Alemannische.

Bekannti westalemannischi Dialekt sin Elsässisch un Baseldytsch, Bärndytsch, Markgräflerisch un Kaiserstiählerisch. 

Lueg au Ostalemannisch

Quelle:
dtv-Atlas zur deutschen Sprache, 14. Ufl. 2004, S.158/159.


</doc>
<doc id="7428" url="https://als.wikipedia.org/wiki?curid=7428" title="Breisgau">
Breisgau

De Brisgau isch e Landschaft in Bade-Württeberg in Dytschland. 

Im früehe Middelalter het dr Brisgau zue dr alemannische Gaue am Oberrhi ghört un het ursprünglich vum Rhikni bi Basel bis zum Flüssli Bliiche zwische Kenzige un Herbolze greicht. Im Norde het dr Brisgau an die alemannisch Gaugrafschaft vu dr Mortenau (hüt Ortenau) gränzt. Dr Namme vum Brisgau laitet sich vu dr Stadt Brisach am Rhi ab. 

D Region reicht vum Rhi bis in dr Schwarzwald. Zentrum vu dr Region isch Friburg. Es handlet sich um die klimatisch wärmst Region in Dytschland, die middler Johrestemperatur lit bi 11° Celsius, die durchschnittlich Niderschlagsmengi bi ca. 900 mm je m² am Westhang vum Schwarzwald (dytlich wäniger in dr Rhiebeni).

Dr Brisgau umfasst:

Nooch dr Reformation sin die evangelisch worrene Ortschafte vum Brisgau als Markgräflerland zämmegfasst worre, wil si under dr Herrschaft vu dr Markgrafe vu Bade gstande sin. Wil lediglich d Region südlich vu Mülle bis Basel gschlosse evangelisch worre isch, isch dr Region nördlich vu Mülle bis nooch Emmedinge hi ä Flicketeppich vu katholische un evangelische Ortschafte, also us Markgräflerland un Brisgau, gsi.

Dr Süddail vum Brisgau wird inzwische als Markgräflerland als aigeni Landschaft agsähe.
S Wibaugebiit Brisgau umfasst die westliche Schwarzwaldhäng un Vorberg zwische Friburg un Herbolze. Degege sin dr Kaiserstuehl, dr Tuniberg un s'Markgräflerland eigeni Wibauregione.

D Abgrenzig vu Markgräflerland un Brisgau isch agsichts vu dr verwirrende historische Usgangslag dementsprechend underschidlich. So zellt sich Staufe us historische Gründ als ehemolige vorderöstriichische Verwaltigssitz zum Brisgau, degege betont s nördlicher gläge Ebringe eher dr Wiiabau un dorum – obwohl historisch au Brisgau – d Zueghörigkait zum Markgräflerland.

Vum Dialekt her miesst mer degege wiider dr Abgrenzig vum Wiibaugebiit folge, denn dr Brisgauer Dialekt isch Niider-, dr Markgräfler Dialekt degege Hochalemannisch.




Lueg au Landchrais Brisgau-Hochschwarzwald



</doc>
<doc id="7436" url="https://als.wikipedia.org/wiki?curid=7436" title="John Lennon">
John Lennon

De John Winston Lennon (schpäter John Ono Lennon) (* 9. Oktober 1940 z Liverpool, Änglond; † 8. Dezembar 1980 z New York, USA), isch ä änglischer Musiker, Komponischt un Autor gsi. Er isch Mitgrinder vun de britischi Band The Beatles gsi, wu ra au mit em Paul McCartney d Mehrzahl vun de Stick defir komponiert het.

John Winston Lennon isch om 9. Oktober 1940 z Liverpool uf d Welt kumme. Sini Eltre sind de Fred Lennon (1912 - 1976) un d Julia Lennon geb. Stanley (1914 - 1958) gsi. Nôohdem sich sini Eltre 1942 trennt hen, het d Julia ihre Sohn zu ihrer Schweschter Mary Smith, „Mimi“, un dere ihre Maa George, brocht. John isch bi sinre Tante un sinem Onkel ufgwachse un het nur winig Kontakt zue sine Eltre ghet. Sini Muetter isch 1958 bi nem Autounfall ums Lebe kumme, zu nem Zytpunkt, wu de John e intensiveri Beziehung zuen ere ufbout ghet het.

Am 8. Dezembar 1980 isch de John Lennon vum geischtig verwirrte Attetäter Mark David Chapman z New York vorm "Dakota Building", wu de Lennon mit sinre Frau im e Apartment gwohnt het, verschosse worre. E Teil im Central Park gegeiber vum Dakota Building isch 1985 noch em Lied als "Strawberry Fields" benonnt worre.

 John Lennon & The Plastic Ono Band

 John Lennon & The Plastic Ono Band





Text und Illuschtratione vom John Lennon






</doc>
<doc id="7443" url="https://als.wikipedia.org/wiki?curid=7443" title="Dreyfus-Affäre">
Dreyfus-Affäre

Als Dreyfus-Affär isch de Fall vum Alfred Dreyfus bekonnt worre, eme Artilleriihouptmann im französische Generalstab, wu us em Elsass gstommt het. 
Där isch z Fronkrich 1894 verurdäilt und uf d Düüfelsinsle verbonnt wore, wel em Spionasch vorgworfe worre isch.

Zwiifel an dr Schuld vom Dreyfus si aber ufchoo, und d Affäre, wo sich denn entwigglet het, het s ganze Land gspalte, wo dr Antisemitismus drbii e bedütendi Rolle gspiilt het. Noch lange Protest, wo vo Persönlikäite wie em Schriftsteller Émile Zola mit sim Zitigsardikel "J’accuse" maassgäblig understützt worde si, isch s Urdäil schliesslig ufghoobe worde.

Als Konsequenz vun däre Affär het Fronkrich mit em "Gsetz iber d Trennung vun Kirch un Staat" vum 9. Dezember 1905 eisytig s Konkordat vun 1802 mitm Vatikan ufkindigt.





</doc>
<doc id="7444" url="https://als.wikipedia.org/wiki?curid=7444" title="Alfred Dreyfus">
Alfred Dreyfus

De Alfred Dreyfus [] (* 9. Oktober 1859 z Milhüse; † 12. Juli 1935 z Paris) isch e franzesischer Offizier gsi.

De Alfred Dreyfus isch als Sohn vu eme Textilunternehmer us Milhüse uf d Welt kumme. Nochdäm s Elsass durich de Ditsch-Franzesische Krieg 1871 zum Dytsche Riich kumme isch, isch er mit eme Teil vun de Familie uf Paris gonge un het di franzesisch Schtaatsbirgerschaft nit verlore. Er het vun 1882 bis 1889 schtudiert un isch Berufsoffizier in de franzesische Armee worre.

1894 isch em, als Houptmann, Gheimnisverrot vorgworfe worre. Er soll Gheimniss on s Dytsch Riich verrote ho un isch om 22. Dezember 1894 vum em Kriegsgricht z Rennes wege Londesverrat degradiert worre un zuer lebenslänglige Verbannung uf de Teifelsinsel (bi Cayenne, Franzesisch-Guayana) verurteilt worre. Om 5. Jänner 1895 isch d Degradierung in ere ernidrigendere Form in de "Ecole Militaire" vollzoge worre, voerb er om 17. Jänner uf d Teifelsinsel deportiert worre isch. Im Zommenhong mi em Prozess isch s zue antisemitischi Demonschtratione un ere nationalistische Hetz gege de Dreyfus un d Republik in de Press kumme.

In de folgende Johr isch us em Justizirrtum e Justizskandal worre, wil Bewiis gfälscht worre sin un de eigetlig Schuldig deckt worre isch. D franzesisch Republik isch vun de "Dreyfus-Affäre" erschittert worre un om Rond vun eme Birgerkrieg gschtonde.

Schu bal het sich rusgstellt, dass d Bewiis gege de Offizier gfälscht worre sin. De Émile Zola un ondri hen sich fir d Rehabilitierung iigsetzt. Bekonnt worre isch de Brief vum Zola "J’accuse", wu in de Zytung "L'Aurore" erschine gsi isch.

1899 isch de Prozess nomel ufgrollt worre. Em Onklagte Dreyfus sin aber nur "milderndi Umschtänd" zuebilligt worre, un er isch zue 10 Johr Gfängnis verurteilt worre. De nej franzesisch Präsident Émile Loubet het sich de international Kritik bejgt un de Dreyfus begnadigt. De Alfred Dreyfus isch im Erschte Weltkrieg als Major reaktiviert worre un het in de franzesisch Armee dient. Deno isch er schpäter zum Oberstleutnant beferdert worre. Mit däm Rong isch er deno endgiltig us dr Armee usgschide.

Om 12. Juli 1935 isch de Alfred Dreyfus z Paris gschtorbe.

D Dreyfus-Affäre isch au im Mittelpunkt vun de Filmbiografii "The Life of Emile Zola" (1937) unter de Regie vum William Dieterle mit em Paul Muni als Zola un em Joseph Schildkraut als Dreyfus gschtonde.





</doc>
<doc id="7448" url="https://als.wikipedia.org/wiki?curid=7448" title="Ur- und Frühgeschichte">
Ur- und Frühgeschichte

D Ur- und Friehgschicht, au Vorgschicht oder Prähistorische Archäologii, erforscht die Abschnitt vu de Mänschheitsgschicht, wo kone oder bloos wänig schriftliche Zeignis hinterlo hond. Si isch do demit en Beriich vu de archäologische und de Gschichtswisseschafte und im wiitere hauptsächlich e Geisteswisseschaft, wobi d Erforschung vu de elteste Steiziit stark naturwisseschaftlich orientiert isch.

De Begriff "Ur- und Friehgschicht" beinhaltet eigentli zwä Richtunge:

D Urgschicht kaa me mit em Uftauche vu de erste Mänsche scho aafange lo, spätestens aber mit de Erfindung vu de erste Werkziig vor uunggfähr 2,5 Mio. Johr. (D Wisseschaft vu uusgstorbene Tier, d Dinosaurier z. B., gheert do it dezue, au wä me dees mängsmool lisst. Des isch no d Paläontologie.)
S End vu de Urgschicht und de Ibergang zu de Friehgschicht isch schwieriger zum Festlege, wil sich d Schrift i verschidene Weltgegende zu unterschidliche Ziite verbreitet hot. So endet d Urgschicht z Ägipte scho um 3000 v.Chr., z Nordeiropa aber erst im 11. und 12. Johrhundert n.Chr. Im afrikanische Kongobecke isch di erste Schriftquelle sogar erst vu 1878, nämlich de Reisebericht vum Henry Morton Stanley iber sii Expedition dur Zentralafrika. 
Im südliche Mitteleiropa meest me noch de Definition eigentlich s End vu de Urgschicht um 600 v.Chr. aasetze, wo griechische Historiker s erst Mool iber Kelte a de Quelle vu de Donau schriibed. Praktisch nimmt me aber im ditschsprochige Ruum meistens erst de greeßere Bericht vum Cäsar iber de gallisch Krieg als Aafang vu de Friehgschicht. Wil fir d Reemerziit scho de Begriff "Provinzialreemische Archäologii" doo isch, wird d Friehgschicht ou mängsmool uf d Ziit noch de Reemer, also d Velkerwanderungsziit und s Friehmittelalter, reduziert, so das sich e Abfolge Urgschicht - Reemerziit - Friehgschicht ergiit. D Friehgschicht umfasst im alemannische Ruum also grad d Archäologie vu de Alamanne und goht do bis is friihe Mittelalter, bis zum Aafang vum 8. Johrhundert. Ab do wered d Toote ohne Grabbiigabe bi de Kirche im Oort beärdigt und sind do demit fir d archäologisch Forschung nimme i dem Maaß uuswertbar. Die jingere Ziite wered no vu de Mittelalterarchäologii erforscht.
D Ur- und Friehgschichtsforschung isch also bloos ziitlich bschränkt, kaa aber im Prinzip uf de ganze Welt gmacht were.

D Hauptquelle fir d Ur- und Friehgschichtsforschung sind materielle Hinterlasseschafte:
Wichtig isch aber vor allem de Zsammehang wo me die Sache dri findet. Des känned Gräber si oder Siidlungsrest wie verfillte Lecher vu Huuspfoste oder Vorroots- und Abfallgruebe. Erst us em Zsammehang vu verschidene Fundsticker kaa de Ur-und Friehgschichtler de Zweck und s Aalter vu de Fund und de Bodestrukture erkänne. Fundstelle kaa z Mitteleiropa normalerwiis it oberirdisch sehne, wil detmools kaum mit Stoener, sondern mit Holz baue wore-n-isch. Di wichtigste archäologische Quellegruppe sind noochfolgend ufglistet:



D Ur- und Friehgschicht wendet hauptsächlich geisteswisseschaftliche Methode aa. De Wisseschaftler vergliicht sini Fund mit dene us andere Ziite oder vu hit und iberlegt, fir waa me des bruucht hot. Me hot sit em 19. Johrhundert elloi durch Kombination vu zsamme gfundene Sache us verschidene Fundstelle rusgfunde, wi aalt bestimmte typische Gegeständ sind. Veränderung i de geografische Verbreitung vu bestimmte typische Sache mond z. B. interpretiert were, ob se durch Handel oder Velkerwanderunge verursacht sind. Vor allem bi de eltere Urgschicht kummed hit aber immer meh naturwisseschaftliche Methode zum Iisatz, vor allem zum genauere Datiere vu bestimmte Fund. Au Computer wered immer meh iigsetzt, zum sini Date statistisch uuswerte.

D Erforschung vu de Ur- und Friehgschicht wird vor allem vu de Universitäte, Musee, Denkmoolpflegebehörde und interessierte Laie betribe. D Denkmoolpflege isch z Ditschland d Ufgab vu de Länder, i de Schwiiz vu de Kantoon und z Eesterriich vum Bund.

D Uusbildung zum Ur- und Friehgschichtler isch i de Regel e wisseschaftlichs Studium wo allerdings bloos a Universitäte mit eme entsprächende Fachberiich meglich isch. S giit aber au en Uus- oder Furtbildungsberuef als Grabungstechniker wo a verschidene Universitäte oder bi de Denkmoolpflegeämter aabotte wird.




</doc>
<doc id="7453" url="https://als.wikipedia.org/wiki?curid=7453" title="Hitzkirch">
Hitzkirch

Hetzchöuch, amtlech hochtütsch "Hitzkirch," esch e politischi Gmeind im Wahlchreis Hofdere, Kanton Lozärn (Schwiiz).

Aafangs 2009 hend sech Gäuflige, Hämike, Mose, Müüswange, Rätschwil ond Souz zäme met "Hetzchöuch" zo de neue Gmeind Hetzchöuch zämegschlosse. 

Hetzchöuch esch im Lozärner Seetal zwöschem Hallwilersee und em Baldeggersee. Es esch au zwösche de beide Högle Erlose ond Lendebärg im Tal iibettet. Vo dr Gmeindsflechi send 67,2 % Landwirtschaftlechi Flechi, 23,8 % Waud, 8,8 % Sidligsflechi ond 0,3 % süschtigi Flechi.

Hetzchöuch hed sed de Fusion neui Nochbergmeinde öbercho. Es gränzt neu a Aesch, Autmis, Möischter, Ärmisee, Hohneri, Römerswiu und Schonge im Kanton Lozärn. Zuesätzlech gränzts au a Boiel im Freiamt, Buttu und Gäutwil im Kanton Aargau.

Die ältischte Fond stammed vo 8'000–5'000 v. Chr. Onder de Chele z Hetzchöuch het me Räschte vomne römische Guetshof ond Alemannegräber usem 7./8. Johrhundert gfonde. Im Johr 1084 werd s erschte Mol es Gotteshuus erwähnt. Die erschti Erwähnig vom Ortsname fendet mer im Johr 1230. De Name "Hiltis-chilche" chond inre Hüürotsurkund vom Graf Hartmann em Ältere vo Kyburg vor. D Kyburger hend vo 1173 bes 1263 gherrscht. 
Noch ehrem Usstärbe hend d Habsburger d Herrschaft öbernoh. 
Im Johr 1415 hends die allerdings müesse abgää. D Gägend esch denn nämlech vo de Stadt Lozärn erobert worde. Die Vorherrschaft hed aber ned lang duured, scho 1425 hend d Lozärner ehri Herrschaft weder müesse abgäh. 

Bes 1798 hed de Ort denn zo de Freie Ämter ghört. I dere Ziit hend sie au de unrüehmlech Name Wagglitaler öbercho. Sie send nämlech onder de Leitig vom Düütschriiter-Orde vo de Kommände Hetzchöuch, wo 1237 gröndet worde esch, zersch 1528 de Reformation biiträtte, 1531 vo Lozärn uus im 2. Chappelerchrieg aber weder gwaltsam rekatholisiert worde. Waggli bedüütet gwaggle und meint demet s hin und här wächsle zwöschem Katholizismus und de Reformation.
1653 beteilig sech d Gmeind aktiv am grosse Buurechrieg. 1665 esch s Dorf abbrönnt, s hed eis Todesopfer gää. 

1798 esch de Ort de zom neu gröndete Kanton Bade cho, das hed aber ned lang duured. Döre Napoléon esch s Hetzchelertal im Uustusch met em Amt Mereschwand weder im Kanton Lozärn zueteilt worde. Sethär ghört die Gmeind zom Kanton Lozärn ond esch im neu gschaffne Amt Hofdere aaglederet worde. 1897 esch de au no s Städtli Riisee zo Hetzchöuch cho.

Quälle: Bundesamt für Statistik 2005

Dr Uusländeraateil esch 2014 bi 14,8 % gläge.

74,6 % vo dr Iiwooner send im Jahr 2000 römisch-katholisch gsii, 10 % evangelisch-reformiert.

De Gmeindrot vo Hetzchöuch bestoht sett de Fusion us dene füüf Lüüt:

D Zämeleggig met 10 andere Gmeinde (Aesch, Autmis, Ärmisee, Gäuflige, Hämike, Mose, Müüswange, Rätschwil, Schonge, Souz) esch am 21. Mai 2006 anere Urneabstemmig abglehnt worde. 

Die Gmeinde wo zuegstemmt hend, hend sech de im ne Folgeprojekt, Hetzchöuch 7, zämegschlosse. Die neui Abstemmig öber d Fusion vo Gäuflige, Hämike, Hetzchöuch, Mose, Müüswange, Rätschwil Sulz) esch am 25. November 2007 aagnoh worde. Druufabe send die 7 Gmeinde im Johr 2008 zämegfüehrt worde. 

Uf e 1. Januar 2009 esch de Fusion onderem Name Hetzchöuch vollzoge worde. 
Bi dr Nationauraatswahle 2015 hät s das Ergebnis gää: BDP 1,4% , CVP 28,8% , FDP 15,1% , GLP 3,8% , GP 4,8% , SP 8,5% , SVP 32,1% , Süschtigi 5,7%.

D Arbetslosigkeit esch im Jahr 2011 bi 1,7 % gläge.

Bi dr Volkszellig 2000 hend vo dr 0 Iiwohner 91,4 % Dütsch aus Houptsprach aagää, 0,5 % Französisch, 0,6 % Italienisch ond 7,5 % anderi Sprache.

Z Hetzchöuch redt me s hochalemannisch Lozärntütsch.



</doc>
<doc id="7455" url="https://als.wikipedia.org/wiki?curid=7455" title="Hans Trapp">
Hans Trapp

Dr Hans Trapp oder Drapp isch im Elsass e bese Begleiter vum Nigelaüs oder vum Chrischtkindli gsii – je noch Ort isch diä eint oder diä ander Varianti vorkumme, wu im Elsass no alemannischi Dradition pflägt wore isch. E Spottvärsli vu dr Kinder het gheiße:

""Hanstrapp, kumm erab, mit de lange Zipfelkapp ...""

Dr hischtorisch Hans Trapp isch dr Hans von Trotha (vor 1467 bis 1503) gsii, är isch Ritter uf dr Burg Berwartstein gsii un Marschall vum Kurfirst vu dr Pfalz. Diä Burg, wu ner vum Kurfirscht as Lehe bikumme het, het aber im Gloschter Wisseburg ghert un do drüs isch Stritt un Griäg entstande. Bi däm soll dr von Trotha brutal vorgange sii – so gits e Gschicht, noch däre heb er dr Fluss Lauter dur e Damm stoiä lo, dur des seig e große See entstande. Drno hebe sini Lit dä Stoidamm durgstoche un d Fluete hebe s Gloschter Wisseburg iberschwämmt.

Dr Henri Torlotting schribt in dr "Heimet": "Er isch e ganz gemeiner Fetze gsin, e Raubritter wie es im Büech steht; er hett d'Litt tyrannisiärt bis ans Änd vu sinnere Herrschaft, in dr Gegend vom Wasgau (Pfalz)."

Wäge däne Eigeschafte het er im Elsiss un in dr Pfalz as "Schwarze Ritter" zum Kinderschräcke kenne wäre.




</doc>
<doc id="7456" url="https://als.wikipedia.org/wiki?curid=7456" title="Weihnachtsgeschichte">
Weihnachtsgeschichte

D Wihnächtsgschicht stoht im Neije Teschtamänt – si isch dr Bricht vu dr Geburt vum Jesus Grischtus. Diä Gschicht het e hoche Stellewärt bi dr grischtlige Konfessione – bi dr Katholike un bi de Evangelikale wird am 25. Dezämber (Wihnächte) s Fäscht vum Jesus sinere Geburt gfiirt. An däm Dag wird im Glaübe Üsdruck gä, ass dr Herrgott si Suhn as Mänsch in d Wält gschickt het, go si erlese.

D Wihnächtsgschiicht wird an Wihnächte im Gottesdiänscht vorgläse; in mänke Familiä aü am Heilige Obe (24. Dezämber), unterem Grischtbaüm, bevor oder nochdäm s Grischtkind kunnt. Meischtens d Version vum Evangelischt Lukas – des isch diä aaschaülichscht.

En Zämezug vo dr Wihnächtsgschichte vum Lukas un vum Matthäus wird aü gärn gspiilt – in dr Kirch oder bi andere Glägeheite.

Vu mänke Grischte wird diä Gschicht aü as e Art soziali Botschaft verstande – so vum André Weckmann, wu diä Gschicht uf Elsässisch verzellt het un anstatt dr Heilige Familiä e schwarze Asylant bim Wohnungssueche ufdrätte losst.
"Lueg au: D no Lukas uf Opfigerdytsch im Alemannische Wikisource."

Bi dr andere Evangelischte isch d Gschicht um d Geburt vum Jesus andersch bschriibe – so sait no dr Matthäus:

Bim Evangelischt Johannes isch d Geburt vum Jesus uf e theologisch-philosophischi Ererterung reduziärt (oder üsgwittet):

Im Koran wird d «Wienachtsgschicht» i de Sure 19:16–34 [22–25] verzellt.

Grischtkind/Wienächtchind, Grischtbaüm



</doc>
<doc id="7459" url="https://als.wikipedia.org/wiki?curid=7459" title="Woche">
Woche

E Wuche isch e Zitruum vo sibe Däg. Die Iteilig got uf d Babylonier zruck, wo d Wuchedäg uf die sibe klassische Planete vu dr geozentrische Astronomi daift hän. Die Planete sin glichzittig au mit wichtige Gottheite vu dr jewilige Religion glichgsetzt worre, wo die babylonisch Wuche igfüert hän.

Dr Römer hän die Sibetägwuche (vulgärlatinisch: "septimania") in ihrem Riich verbreitet, un au dr Islam het si fer sich bibehalte. Später isch si au in Korea un Japan ybrnumme worre un giltet hit weltwitt.

D Wuchedäg sind noch dr folgende Planete (bzw, meh oder wäniger korrespondierende Götter) daift worre:

Wil die sibe Planete vum geozentrische Weltbild au glichzittig fer wichtigi heidnische Götter gstande sin, het die christlich Chilche mit underschidlichem Erfolg einigi Nämme ustuscht. So isch ussem "Wodandag" in Dytschland e "Mittwuche" worre, während er im englische dr "Wednesday" blibe isch und d Franzose mit em "Mercredi" kei Schwirigkeit gha hän, wil säller Namme au fer dr Handel stot.

Im bairische nennt mer dr "Zischdig" drgege "Erdag", vu griechisch "Ares" fer "Mars" bzw, au noch als Assoziation mit em Gote-Missionar Arius. Im Gebit vum alde Bistum Augsburg het mer säller Namme dorum dur "Aftermontag" (germ. after = nooch, wie z. B. in englisch "after") ersetzt.

Dr "Saturndag" het sich numme im englische ghalte "(Saturday)", "Samschdig" isch wie französisch "Samedi" e Ableitig vu Sabbat, uns norddytsch "Sonnabend" isch e rächt durchsichtigi Ableitig.

Dr "Sunndig" heisst in romanische Sproche degege ybersetzt "Herrgottsdag" un leitet sich dementsprechend vum latinische "dominus" ab.

Im (noi)griechische het mer d Wuchedäg drgege durnummeriert.

D Sibetagewuche het grad in vu dr Natur abhängige Gsellschafte einigi Vorteil: Vier Wuche gäbe ugfähr e synodische Mondmunät un korrespondiere au mit em wibliche Menstruationszyklus. Was grad bi zyklische Tätigkeite vu grossem Vordeil isch.
Nach de europäische Normierig fangt d Wuche mit em Mäntig aa. Die Zellwiis häd aber de Nachtäil, das nöd de Mittwuch i de Mitti vo de Wuche isch, sondern de Dunschtig:

Mändig - Zischdig - Mittwuch - "Dunschdig" - Friidig - Samschdig - Sundig

I de Veräinigte Staate vo Amerika und i de chrischtliche und de jüdische Religion zelt me d Wuchetääg vom Suntig aa. Das isch di elter Art. Si gaat uf s Judetum zrug und uf di jüdisch-chrischtlichi Überliferig vo de Ärschaffig vo de Ärde (Buech Genesis). Det wird überliferet, de Planet Ärde segi vom jüdisch-chrischtliche Gott i sächs Täg ärschaffe worde und am letschte, em sibete Taag heb er sich usgruebet und de Mänsche befole, si söled sich a dem Tag amigs au usruebe. Das isch de jüdischi Sabbat. S Chrischtetum won i de historische Entwicklig uf em Judetum ufbouet, firet de erschti Tag vo de Wuche, also de Suntig, als de Tag, won gmäs chrischtlicher Uberliferig de Jesus vo de Tote uferstande segi. Bi däre Zellwiis isch de Mittwuch, sim Name entschprächend, i de Mitti vo de Wuche.

Sundig - Mändig - Zischdig - "Mittwuch" - Dunschdig - Friidig - Samschdig


</doc>
<doc id="7461" url="https://als.wikipedia.org/wiki?curid=7461" title="Pflanzen">
Pflanzen

D Pflanze bilden ä aiges Riich innerhalb vu de Domäne vu de Eukaryote. Mit ihne befasst sich wissenschaftlich d'Disziplin vu de Botanik.

Pflanze läbe – im Gegensatz zue de heterotrophe Deerer un Pilze – fast usschließlich photoautotroph: Des heißt, si stelle die organische Stoffe, wo zum Waxe un Läbe notwendig sin, mit Hilf vum Sunneliecht dur Photosynthese selber her ("Phototrophi"). Debi nutze si als Chohlestoffquelle usschließlich Chohlestoffdioxid ("Autotrophi). Usnahme sin ainigi parasitischi Pflanze, wo ihri Nahrig vu andere Pflanze bezige un im Lauf vu de Evolution ihr Chlorophyll (Blattgrüen) verlore hänn.

Historisch het sich d'Definition vum Begriff "Pflanze" gwandlet. So werre hüt Prokaryote, wo Photosynthese betriibe wie bispilswiis d'Cyanobakterie (Cyanobacteria, früeher au Blaualge gnennt)), nimmi zue de Pflanze zellt. Säll giltet au fer ä ganzi Raihe vu Protiste-Arte (Aizeller), bispiilswiis d'Rotalge oder d Brunalge. Au d'Pilz werre nimmi zue de Pflanze zellt, nit nume, wil mer hüt waiß, dass sie nächer mit de Deerer verwandt sin, sundern au, wil si kai Photosynthese betriibe. Si werre dorum inzwische in ihr aiges Riich gstellt.

Hüt folgt mer in de Biologi fast usschließlich im phylogenetische System, wo d'Pflanze anhand vu ihrer Abstammig systematisch gruppeert. Demnooch gelte bloß d'Grüenalge (Chlorophyta) näbe de Landpflanze (Embryophyta) als echti Pflanze.

Alli sälli Organisme enthalde Chlorophyll a un Chlorophyll b un spaichere die photosynthetisch produzeerte Zucker in Form vu Stärchi in de Chloroplaste.

D'Zellwänd vu sällene Organisme besteen us Zellulose.

Pflanze trätte oft in charakteristische Gruppe uf, de so gnennte Pflanzegsellschafte. Pflanze chänne dur Abgab vu allelopathische Stoffe uf anderi Pflanze iwirke.

Es isch z'beachte, dass d'Underdailig in Klasse, Abdailige etc. nit nur ime ständige Wandel underworfe isch, sundern dur die dodemit etableerte Räng hüt au als umstritte giltet. Viilerorts in de Fachwelt wird hüt an ere ranglose Taxonomi gschafft. D'Wikipedia folgt allerdings do (noch) de klassische Systematik.

Grüenalge (Chlorophyta)

Landpflanze (Embryophyta)





</doc>
<doc id="7464" url="https://als.wikipedia.org/wiki?curid=7464" title="Systematik (Biologie)">
Systematik (Biologie)

Systematik (v. altgrich. συστημικός systēmatikós = gordnet) isch ä Fachgebiit vu de Biologie. In de Systematik werre d'Läbewese klassifizeert, indem si in ihrer Viilfalt beschribe un uf Grund vu defineerte Merkmole zue Gruppe zämmegfasst un sälli Gruppe (Taxa) ime hierarchische System agordnet werre.

Aristoteles het die ihm bekannte Läbewese in ere Stufelaitere ("Scalae Naturae") nochem Grad vu ihrer “Perfektion”, also vu "primitive" zue "höcher entwicklete" gordnet. Er het fer ainzelni Gruppe Bezaichnige igfüehrt, wo hüt noch Verwendig finde (Coleoptera, Diptera). In de Antike isch bispilswiis d'Wuxform (Crütt, Stuude, Struuch, Baum) oder Läbenswiis (Nutzdeer, Wilddeer, Wasserdeer) als Idailigskriterium benutzt worre.

Carl vu Linné het de Blüeteufbau benutzt, um d'Pflanze z'klassifizeere un het dodemit ä System verwendet, wo au hüt noch in viile Beriiche gängig isch.

Er het die binär Nomenklatur in sine Werche "Species Plantarum" un "Systema Naturae" allgmain fer d'Benennig vu de Arte igfüehrt. Hauptzweck vu sällem System isch die eindütig Aornig un Zueornig vu de Arte gsi. Grundkonzept isch debi die typologisch Definition vu de Art, des haißt d'Reduzeerig vu de Merkmolsfülli uf ainigi wänigi Schlüsselmerkmol un d'Abstraheerig vu de Variationsmöglichkaite innerhalb ere Art uf ä Typus („idealistischi Morphologi“). Si Gruppeerig het fer die nidrige Taxa wie Art un Gattig durus ä "natürlichs System" widergspiegelt - doher de Titel "Systema Naturae". Doch het au Linné beraits erchännt, dass si Idailig fer höcheri Taxa ufgrund vu de rächt willkürliche Kriterie ä "künstlichs System" bliibe isch. Denn bi alldem isch Linné vu der Uveränderlichkait vu de Arte usgange un het nit beabsichtigt, ä phylogenetischs System z'schaffe. Säll het no später erst Begründig un Maßstab fer d'Natürlichkait vum Systems bote.

Sit em Ufchumme vu de Evolutionstheori isch mer bestrebt, säll dailwiis chünstlich System in ä "natürlichs System" umzbaue, wo d'Abstammigsverhältniss (Phylogenetik) besser widerspieglet. Debi het znächst d'Homologiseerig vu Organe ä großi Rolle gspiilt. Sit de 1970er Johre undersuecht mer de Ufbau vu de Protein, um dodrus Hiwiis uf de Verwandtschaftsgrad abzlaite. Dodezue werre nit bloß morphologischi sundern au physiologisch, cytologischi un ethologischi Merkmole nazoge. Vor allem wird die genetisch Ähnlichkait benutzt, um Verwandtschaftsbeziehige direkt am Erbgut festzstelle.

D'Rolle vu de Systematik fer s'Verständnis vu de Gschichte vu de Organisme beschribt beraits Charles Darwin in sinem Buech „Entstoig vu de Arte“: "Wemmer vu sällere Idee usgen, dass s'natürlich System, sowit es durgfüehrt werre cha, genealogisch agordnet isch … so versten mir die Regle, wo mir bi de Klassifikation befolge mien."

Peter Ax setzt Taxonomi un Systematik glich, Ernst Mayr unterschidet d'Systematik als Wisseschaft vu de Vilgstaltigkait vu de Organisme vu de Taxonomi als Lähri vu de Klassifikation vu de Organisme.

Entsprechend de underschidliche theoretische Asätz git's verschidini Richtige in de Systematik:

Do wird uf phylogenetischi Annahme verzichtet. D'Iornig vu de Arte in s'System erfolgt bloß uf Grund vu messbare Underschid un Ähnlichkaite vu anatomische Merkmol. Ursprünglichi un abglaiteti Merkmol werre nit vunänander underschiide.

D'Phänetik isch in witte Daile dur d'Kladistik abglöst worre. Trotzdem verwende ainigi Biologe witterhi phänetischi Methode wie Neighbour-Joining-Algorithmen, um ä gnüegend phylogentischi Annäherig z'erhalde, wenn die kladistische Methode rechnerisch z'ufwändig sin.

Nooch Willi Hennig werre d'Taxa bloß vu Arte bildet, wo ä gschlosseni Abstammigsgmainschaft bilde. Zueglo sin bloß monophyletischi Aornige. De typologisch un biologisch Begriff vu de Art wird als uzueriichend abglähnt. 

An d'Stell vum typologische Artkonzept trättet s'phylogenetisch Artkonzept. In sällem Konzept werre Arte zämmegfasst, wo dur Synapomorphie (agstammti, gmainsami Merkmol) charakteriseert sin und vu Arte mit Autapomorphie (nei erworbene Merkmole) underschide. Ä Art hört dann uf z'existeere, wenn si dur Artufspaltig in zwai neii Arte ibergoht. Als natürlichs System ergit sich ä dichotoms Kladogramm. (Nächers dodezue lueg Kladistik)

Bispiil:

Chünftig solle die Unterschid vu de ainzelne Arte ufgrund vu genetische Vergliche systematisch fer alli bekannte Spezies erarbaitet werre. Mer verspricht sich devu ä bessers Verständnis vu de Evolution ().

De Erfolg un Zweck vu erer rain genetische Bearbaiting vu de Artevilfalt isch aber umstritte.
Die verschidene Artkonzepte sin nit universell awendbar, wil es sich bi de Artkonzepte um Konstrukte mit empirische Grundlage handelet. Ä scharfi Trennig zwische Arte dur genetischi Methode wird im Rahme vu de bisher agwendete Artkonzepte vermuetlich schitere, wil ä ainhaitlichi Methode nit iber alli Taxa hiweg awendbar isch. Ob sich ä rain genetischs Artkonzept dursetze wird, wo Arte nooch absolut messbare genetische Underschide kategoriseere losst, isch gnauso froglich.

Ernst Mayr legt s'biologisch Artkonzept sinere Systematik zue Grund. Bi de Iornig vu de Organisme wird sowohl s'Usmaß vu de Divergenz als au d'Verzwigigsraihefolg berucksichtigt.

Bispil:
Zwar wird d'Verzwigigsraihefolge vum phylogenetische System aerchennt (Krokodile un Vögel hän ä jüngere gmainsame Vorfahr als Vögel mit Exe), de Erwerb vum Vogelflueg wird aber als bedütendi Neierig agsähe, wo zue ere adaptive Radiation füehrt. Entsprechend wird de Klasse Reptilia d'Ornig Crocodilia zuegordnet un d'Klasse vu de Vögel (Aves) gegenibergstellt, wodur sich paraphyletischi Taxa ergä dien.


D' Systematik in de Biologi (Taxonomi) goht maßgäblich zruck uf d'Arbaite vu Carl vu Linné ("Systema Naturae", 1735). Si isch die historisch bedütsamst Klassifikation fer d'Idailig vu de Organisme un wird in de Nomenklatur vu de klassische Systematik ibersichtlich dargstellt. Als Nomenklatur vu sällere Systematik wird sit Linné fer d' Botanik ("Species Plantarum", 1753) un d'Zoologi (10. Uflag vu "Systema Naturae") die binominal Nomenklatur verwendet, die sitdem au fer alli Organisme Geltig het.



</doc>
<doc id="7466" url="https://als.wikipedia.org/wiki?curid=7466" title="Leda (Mond)">
Leda (Mond)

D' Leda (Jupiter XIII) isch dr chleinscht scho vorem Isatz vu dr Voyager-Sonde bekannt Mond vum Planet Jupiter.

D'Leda isch am 14. September 1974 vum Astronom Charles Kowal uf photographische Platte entdeckt worre, wo drei Däg vorcher am Observatorium uf em Mount Palomar beliechtet worre sin. As offiziells Datum vu dr Entdeckig wird doher dr 11. September 1974 agä.

Daift worre isch dr Mond uf d'Leda, ere Gliebte vum Zeus us dr grichische Mythologi.

D'Leda umchreist dr Jupiter ime middlere Abstand vu 11.165.000 km in guet 240 Däg un 12 Stund. D'Bahn wiist e Exzentrizität vu 0,15 uf un isch mit 27,457° starch gegeniber dr Äquatorebeni vum Jupiter gneigt. 
Ufgrund vu ihrene Bahneigeschafte wird si dr Himalia-Gruppe, bnennt nochem Jupitermond Himalia, zuegordnet.

D'Leda besitzt e middlere Durmesser vu numme guet 20 km. Ihri Dichti wär mit 2,6 g/cm relativ hoch, sofern d'Indizie zuetreffe, dass si iberwiged us silikatischem Gstei ufbaut isch.
Si wiist e sehr dunkli Oberflächi mit ere Albedo vu 0,04 uf, d. h., numme 4 % vum igstrahlte Sunneleecht werre reflektiert. 
Ihri schinbar Helligkeit betrait 19,5.


</doc>
<doc id="7467" url="https://als.wikipedia.org/wiki?curid=7467" title="Himalia (Mond)">
Himalia (Mond)

D' Himalia (Jupiter VI) isch dr gröscht vu dr ussere Mönd vum Planet Jupiter, aber gegeniber eme galileische Jupitermond noch immer rächt winzig.

D'Himalia isch am 3. Dezember 1904 vum Astronom Charles Dillon Perrine am Lick Observatorium (San Jose, Kalifornie) entdeckt worre.

Daift worre isch dr Mond uf dr Namme vu dr Nymphe Himalia, ere Gliebte vum Zeus us dr grichische Mythologi. Dr offiziell Namme isch erscht 1975 vergä worre, vorcher isch d'Himalia as "Jupitermond VI" bezeichnet worre.

D'Himalia umchreist dr Jupiter ime middlere Abstand vu 11.461.000 km in 250 Däg, 13 Stund un 35 Minute. D'Bahn wiist e Exzentrizität vu 0,1623 uf un isch mit 27,496° starch gegeniber dr Äquatorebeni vum Jupiter gneigt.

D'Himalia isch d'Nammensgäberi un zuegliich s'gröscht Mitglid vu ere Gruppe vu Mönd, wo sich uf ähnliche Bahne um dr Jupiter bewege. Zue dr Himalia-Gruppe ghöre d'Mönd Leda, Himalia, Lysithea, Elara un S/2000 J 11.

D'Himalia besitzt e middlere Durmesser vu 170 km. Ihri Dichte isch mit 2,6 g/cm relativ hoch, sofern d'Hiwiis stimme, dass si iberwigend us silikatischem Gstai ufbaut isch.
Si wiist e sehr dunkli Oberflächi mit ere Albedo vu 0,04 uf, d. h., numme 4 % vum igstrahlte Sunneliecht werre reflekteert.
In 7 Stund un 47 Minute rotiert si um die aige Ax.

Am 19. Dezember 2000 het d'Ruumsonde Cassini Ufnahme vu dr Himalia zue dr Erde gsendet, wo si dr Jupiter uf ihrem Wäg zum Saturn passiert het. Wil sälli us grosser Entfernig gmacht worre sin, sin keini Einzelhaite uf ihrer Oberflächi erchennbar.



</doc>
<doc id="7469" url="https://als.wikipedia.org/wiki?curid=7469" title="Elara (Mond)">
Elara (Mond)

D' Elara (Jupiter VII) isch ene vu dr ussere Mönd vum Planet Jupiter.

D'Elara isch am 2. Jänner 1905 vum Astronom Charles Dillon Perrine am Lick Observatorium (San Jose, Kalifornie) entdeckt worre. 

Daift worre isch sälle Mond uf de Namme vu dr Elara, ere Gliebte vum Zeus us dr grichische Mythologi. Ihr offizielle Namme het d'Elara anno 1975 erhalde, vorher isch si as Jupiter VII bezeichnet worre.

D'Elara umchreist dr Jupiter ime middlere Abstand vu 11.741.000 km in 259 Däg, 15 Stund un 22 Minüte. D'Bahn wiist e Exzentrizität vu 0,2174 uf un isch mit 26,627° starch gegeniber dr Äquatorebeni vum Jupiter gnaigt. 
Ufgrund vu ihrene Bahneigeschafte wird si in dr Himalia-Gruppe, benennt nochem Jupitermond Himalia, zuegordnet. 

D'Elara het e middlere Durchmesser vu 86 km. Ihr Dichti isch mit 2,6 g/cm relativ hoch, sofern d'Indizie stimme, dass si iberwigend us silikatischem Gstei ufbaut isch.
Si wiist e sehr dunkli Oberflächi mit ere Albedo vu 0,04 uf, d. h., numme 4 % vum igstrahlte Sunneliecht werre reflektiert. Ihre schinbari Helligkeit betrait 16,3. In guet 12 Stunde drillt si sich um die eige Ax.



</doc>
<doc id="7470" url="https://als.wikipedia.org/wiki?curid=7470" title="Lysithea (Mond)">
Lysithea (Mond)

D' Lysithea (Jupiter X) isch ein vu dr ussere Zwergmönd vum Planet Jupiter.

D'Lysithea isch am 6. Juli 1938 vum Astronom Seth Barnes Nicholson am Mount Wilson Observatorium entdeckt worre. 

Daift worre isch sälle Mond erscht anno 1975 uf dr Namme Lysithea, noch ere Geliebte vum Zeus us dr grichische Mythologi. Vorcher het mer d'Lysithea as Jupiter X bezeichnet.

D'Lysithea umchreist dr Jupiter ime middlere Abstand vu 11.717.000 km in 250 Däg, 4 Stund un 48 Minüte. D'Bahn wiist e Exzentrizität vu 0,1124 uf un isch mit 28,302° starch gegeniber dr Äquatorebeni vum Jupiter gneigt. 
Ufgrund vu ihrene Bahneigeschafte wird si in dr Himalia-Gruppe, benennt noochem Jupitermond Himalia, zuegordnet. 

D'Lysithea besitzt e middlere Durchmesser vu 36 km. Ihri Dichti isch mit 2,6 g/cm relativ hoch, sofern d'Indizie stimme, dass si iberwigend us silikatischem Gstei ufbaut isch.
Si wiist e sehr dunkli Oberflächo mit ere Albedo vu 0,04 uf, d. h., numme 4 % vum igstrahlte Sunneliecht werre reflektiert. Ihri schinbar Helligkeit betrait 18,3.



</doc>
<doc id="7472" url="https://als.wikipedia.org/wiki?curid=7472" title="S/2000 J 11">
S/2000 J 11

S/2000 J 11 isch ene vu dr chleinschte Mönd vum Planet Jupiter.

S/2000 J 11 isch am 5. Dezember 2000 vu de Astronome Scott S. Sheppard, David C. Jewitt, Yanga R. Fernández un Eugene A. Magnier entdeckt worre. Der Mond het noch kai offizielle Namme erhalde – bi de Jupitermonde sin des in de Regel wiblichi Gstalte us de grichische Mythologi – sundern wird entsprechend vu de Systematik vu de Internationale Astronomische Union IAU vorläufig als S/2000 J 11 bezaichnet. 

S/2000 J 11 umchraist de Jupiter ime middlere Abstand vu 12.555.000 km in 286 Däg, 22 Stunde un 48 Minute. D'Bahn wiist ä Exzentrizität vu 0,2484 uf un isch 28,273° gegeniber de Äquatorebeni vum Jupiter gnaigt. 

Ufgrund vu sine Bahnaigeschafte wird S/2000 J 11 de Himalia-Gruppe, bnennt nochem Jupitermond Himalia, zuegordnet.

S/2000 J11 besitzt ä Durchmesser vu etwa 4 km. D'Dichte vu 2,6 g/cm isch ä bloßi Muetmaßig, falls der Mond iberwigend us silikatischem Gstai ufbaut isch.
Er wiist ä sehr dunkli Oberflächi mit ere Albedo vu 0,04 uf, d. h., bloß 4 % vum igstrahlte Sunneleecht werre reflekteert. Si schinbari Helligkait betrait 22,4. 


</doc>
<doc id="7473" url="https://als.wikipedia.org/wiki?curid=7473" title="S/2003 J 12">
S/2003 J 12

S/2003 J 12 isch ein vu de chlainschte Mönd vum Planet Jupiter.

S/2003 J 12 isch am 8. Februar 2003 vu de Astronome Scott S. Sheppard, David C. Jewitt, Yanga R. Fernández un Eugene A. Magnier entdeckt worre. Der Mond het noch kai offizielle Namme erhalde – bi de Jupitermonde sin des in de Regel wiblichi Gstalte us de grichische Mythologi – sundern wird entsprechend vu de Systematik vu de Internationale Astronomische Union IAU vorläufig als S/2003 J 12 bezaichnet. 

S/2003 J 12 umchraist de Jupiter ime middlere Abstand vu 17.582.000 km in 489 Däg un 12 Stund. D'Bahn wiist ä sehr großi Exzentrizität vu 0,5095 uf. Mit ere Naigig vu 151,140° isch d' Bahn retrograd, d. h., der Mond beweggt sich entgegegsetzt zue im Jupiter sinere Rotationsrichtig um de Planet. 

S/2003 J 12 isch de innerst vu de ussere irreguläre Jupitermond. Er ghört kainere vu de Gruppe vu Monde a, wo de Planet uf ähnliche Bahne umchraise.

S/2003 J12 bsitzt ä Durchmesser vu etwa grad emol 1 km. D'Dichte vu 2,6 g/cm isch ä bloßi Muetmaßig, falls der Mond iberwigend us silikatischem Gstai ufbaut isch.
Er wiist ä sehr dunkli Oberflächi mit ere Albedo vu 0,04 uf, d. h., bloß 4 % vum igstrahlte Sunneleecht werre reflekteert. Si schinbari Helligkait betrait 23,9. 


</doc>
<doc id="7474" url="https://als.wikipedia.org/wiki?curid=7474" title="S/2003 J 3">
S/2003 J 3

S/2003 J 3 isch ain vu de chlainere Mond vum Planet Jupiter.

S/2003 J 3 isch am 5. Februar 2003 vu de Astronome Scott S. Sheppard, David C. Jewitt, Jan Kleyna, Yanga R. Fernández un Henry H. Hsieh entdeckt worre. Der Mond het noch kai offizielle Namme erhalde – bi de Jupitermond sin des in de Regel wiblichi Gstalte us de grichische Mythologi – sundern wird entsprechend vu de Systematik vu de Internationale Astronomische Union IAU vorläufig als S/2003 J 3 bezaichnet. 

S/2003 J 3 umchraist de Jupiter ime middlere Abstand vu 20.221.000 km in 583 Däg, 21 Stund un 7 Minute. D'Bahn wiist ä Exzentrizität vu 0,1970 uf. Mit ere Naigig vu 147,550° isch d'Bahn retrograd, d. h., der Mond beweggt sich entgege vu de Rotationsrichtig vum Jupiter um de Planet. 

Ufgrund vu sine Bahnaigeschafte wird S/2003 J 3 de Ananke-Gruppe, bnennt nochem Jupitermond Ananke, zuegordnet.

S/2000 J 3 bsitzt ä Durchmesser vu etwa 2 km. D'Dichte vu 2,6 g/cm isch ä bloßi Muetmaßig, falls der Mond iberwigend us silikatischem Gstai ufbaut isch.

Er wiist ä sehr dunkli Oberflächi mit ere Albedo vu 0,04 uf, d. h., bloß 4 % vum igstrahlte Sunneleecht werre reflekteert. Si schinbari Helligkait betrait 23,4.


</doc>
<doc id="7475" url="https://als.wikipedia.org/wiki?curid=7475" title="S/2003 J 18">
S/2003 J 18

S/2003 J 18 isch ain vu de ussere Zwergmonde vum Planet Jupiter.

S/2003 J 18 isch am 6. Februar 2003 von den Astronomen Brett Gladman, John J. Kavelaars,
Jean-Marc Petit, Lynne Allen, Scott S. Sheppard, David C. Jewitt un Jan Kleyna entdeckt worre. Der Mond het noch kai offizielle Namme erhalde – bi de Jupitermond sin des in de Regel wiblichi Gstalte us de grichische Mythologi – sundern wird entsprechend vu de Systematik vu de Internationale Astronomische Union IAU vorläufig als S/2003 J 18 bezaichnet. 

S/2003 J 18 umchraist de Jupiter ime middlere Abstand vu 20.514.000 km in 596 Däg, 14 Stund un 10 Minute. D'Bahn wiist ä Exzentrizität vu 0,0221 uf. Mit ere Naigig vu 146,104° isch d'Bahn retrograd, d. h., der Mond beweggt sich entgege de Rotationsrichtig vum Jupiter um de Planete. 

Ufgrund vu sine Bahnaigeschafte wird S/2003 J 18 de Ananke-Gruppe, bnennt noochem Jupitermond Ananke, zuegordnet.

S/2000 J 18 bsitzt ä Durchmesser vu etwa 2 km. D'Dichte vu 2,6 g/cm isch ä bloßi Muetmaßig, falls der Mond iberwigend us silikatischem Gstai ufbaut isch.
Er wiist ä sehr dunkli Oberflächi mit ere Albedo vu 0,04 uf, d. h., bloß 4 % vum igstrahlte Sunneleecht werre reflekteert. 


</doc>
<doc id="7476" url="https://als.wikipedia.org/wiki?curid=7476" title="Euporie (Mond)">
Euporie (Mond)

D' Euporie (Jupiter XXXIV) isch ein vu de chleinschte bekannte ussere Mönd vum Planet Jupiter.

Euporie isch am 11. Dezember 2001 vu de Astronome Scott S. Sheppard, David C. Jewitt un Jan Kleyna entdeckt worre und het zuenächst die vorläufig Bezaichnig S/2001 J 10 erhalde.

Daift worre isch der Mond uf Euporie, aini vu de Hore us de grichische Mythologi. 

Euporie umchraist de Jupiter ime middlere Abstand vu 19.304.000 km in 550 Däg, 17 Stund un 46 Minute. D'Bahn wiist ä Exzentrizität vu 0,1432 uf. Mit ere Naigig vu 145,767° isch d'Bahn retrograd, d. h., der Mond beweggt sich entgege de Rotationsrichtig vum Jupiter um de Planet.

Ufgrund vu ihrene Bahnaigeschafte wird Euporie de Ananke-Gruppe, bnennt nochem Jupitermond Ananke, zuegordnet. Si isch de innerste Verträtter vu sällere Gruppe.

Euporie het ä middlere Durmesser vu etwa 2 km. Ihri Dichti wird uf 2,6 g/cm gmuetmaßt, sofern si ierwiigend us silikatischem Gstai ufbaut isch.
Euporie wiist ä sehr dunkli Oberflächi mit ere Albedo vu 0,04 uf, d. h., bloß 4 % vum igstrahlte Sunneleecht werre reflekteert. Ihri schinar Helligkait betrait im Middel 23,1.


</doc>
<doc id="7477" url="https://als.wikipedia.org/wiki?curid=7477" title="Carpo (Mond)">
Carpo (Mond)

D' Carpo isch ein vu de chleinschte Mond vum Planet Jupiter.

S/2003 J 20 isch am 9. Februar 2003 vu de Astronomen Scott S. Sheppard, Brett Gladman, John J. Kavelaars, Jean-Marc Petit, Lynne Allen, David C. Jewitt un Jan Kleyna entdeckt worre. Der Mond het am 30. März 2005 de offizielle Namme "Carpo" (nooch de Hore Karpo) vu de Internationale Astronomische Union (IAU) erhalde. 

D'Carpo umchraist de Jupiter ime middlere Abstand vu 16.989.000 km in 456 Däg, 2 Stund un 24 Minute. D'Bahn wiist ä großi Exzentrizität vu 0,4297 uf un Carpo isch de usserst prograd (rächtläufig) Jupitermond, d. h. de usserst Jupitermond wo Jupiter in de gliche Richtig umlauft wie säller sich um si aigeni Ax drillt.

Wie d'Themisto schint Carpo kainere vu de übliche Gruppe vu de Jupitermonde az'ghöre, wo ähnlichi Bahnaigeschafte ufwiise. Ihri Inklination (Bahnnaigig) entspricht im Grenzwert vum Kozai-Effekt, bnennt nooch Yoshihide Kozai wo säll Phänomen 1962 entdeckt het. Säller Effekt bewirkt ä periodische Wexel zwische de Exzentrizität un de Inklination. Isch d'Inklination groß gnueg, cha d'Exzentrizität wiiderum so groß werre, dass der Himmelskörper uf sinere Periapsis (engster Abstand vu Jupiter) in d'Nächi vu de große galileischen Mond (Io, Europa, Ganymed un Kallisto) glangt. Säll chönnte dodezue führe, dass Carpo irgendwenn mit ainem vu de große Monde kollideert oder dur dere gravitativi Chräfte ussem Jupitersystem gschleuderet wird.

Carpo bsitzt ä Durchmesser vu etwa 3 km. Ihr Dichti wird uf 2,6 g/cm gschätzt, falls si iberwiigend us silikatischem Gstai ufbaut si sott.
Sie wiist ä sehr dunkli Oberflächi mit ere Albedo vu 0,04 uf, d. h., bloß 4 % vum ifallende Sunneleecht werre reflekteert. Ihri middler schinbari Helligkait betrait 23,0.


</doc>
<doc id="7478" url="https://als.wikipedia.org/wiki?curid=7478" title="Harpalyke (Mond)">
Harpalyke (Mond)

D' Harpalyke (Jupitermond XXII) isch ein vu dr chleinschte bekannte ussere Zwergmönd vum Planet Jupiter.

D'Harpalyke isch am 23. November 2000 vu dr Astronome Scott S. Sheppard, David C. Jewitt,
Yanga R. Fernández un Eugene A. Magnier entdeckt worre un het z'nächst die vorläufig Bezeichnig S/2001 J 5 erhalde.

Daift worre isch dr Mond uf dr Namme vu dr Harpalyke, ere Doochter vu dr Klymene us de grichische Mythologi. 

D'Harpalyke umchraist de Jupiter ime middlere Abstand vu 20.858.000 km in 623 Däg, 7 Stund un 26 Minute. D'Bahn wiist ä Exzentrizität vu 0,2268 uf. Mit ere Naigig vu 148,644° isch d'Bahn retrograd, d. h. der Mond beweggt sich entgege vu de Rotationsrichtig vum Jupiter um de Planet. 

Ufgrund vu ihrene Bahnaigeschafte wird d'Harpalyke de Ananke-Gruppe, bnennt nooch em Jupitermond Ananke, zuegordnet.

D'Harpalyke besitzt ä middlere Durmesser vu 4,4 km. Ihri Dichti wird uf 2,6 g/cm³ gmuetmaßt, sofern si us iberwigend silikatischem Gstai ufbaut isch.
Harpalyke wiist ä sehr dunkli Oberflächi mit ere Albedo vu 0,04 uf, d. h. bloß 4 % vum igstrahlte Sunneliecht werre reflekteert. Ihri schinbar Helligkait betrait 22,2.


</doc>
<doc id="7480" url="https://als.wikipedia.org/wiki?curid=7480" title="Orthosie (Mond)">
Orthosie (Mond)

D' Orthosie (Jupiter XXXV) isch ein vu de chleinschte bekannte ussere Mönd vum Planet Jupiter.

Orthosie isch am 11. Dezember 2001 vu de Astronome Scott S. Sheppard, David C. Jewitt und Jan Kleyna entdeckt worre. Si erhielt het zuenächst die vorläufig Bezaichnig S/2001 J 9 erhalde un isch deno uf Orthosie, ainere vu de Hore us de grichische Mythologi daift worre.

Orthosie umchraist de Jupiter ime middlere Abstand vu 20.720.000 km in 622 Däg, 13 Stund un 26 Minute. D'Bahn wiist ä Exzentrizität vu 0,2808 uf. Mit ere Naigig vu 145,921° isch d'Bahn retrograd, des haißt, de Mond beweggt sich entgege de Rotationsrichtig vum Jupiter um de Planet.

Ufgrund vu ihre Bahnaigeschafte wird Orthosie de Ananke-Gruppe, bnennt nooch em Jupitermond Ananke, zuegordnet. 

Orthosie besitzt ä middlere Durmesser vu etwa 2 km. Ihri Dichte wird uf 2,6 g/cm agnu, sofern si iberwigend us silikatischem Gstai ufbaut isch.
Orthosie wiist ä sehr dunkli Oberflächi mit ere Albedo vu 0,04 uf, d. h., bloß 4 % vum igstrahlte Sunneleecht werre reflekteert. Ihri schinbar Helligkait betrait 23,1.


</doc>
<doc id="7481" url="https://als.wikipedia.org/wiki?curid=7481" title="Euanthe (Mond)">
Euanthe (Mond)

D' Euanthe (Jupitermond XXXIII) isch ein vu dr chleinschte bekannte ussere Zwergmönd vum Planet Jupiter.

D' Euanthe isch am 11. Dezember 2001 vu de Astronomen Scott S. Sheppard, David C. Jewitt un Jan Kleyna entdeckt worre un het zuenächst die vorläufig Bezaichnig S/2001 J 7 erhalde.

Daift worre isch der Mond uf de Namme vu de Euanthe, wo als Mueder vu de Charite us de grichische Mythologi agsähe wird.

Euanthe umchraist de Jupiter ime middlere Abstand vu 20.797.000 km in 620 Däg, 11 Stund un 46 Minute. D'Bahn wiist ä Exzentrizität vu 0,2321 uf. Mit ere Naigig vu 148,910° isch d'Bahn retrograd, d. h., de Mond beweggt sich entgege vu de Rotationsrichtig vum Jupiter um de Planete.

Ufgrund vu ihre Bahnaigeschafte wird Euanthe de Ananke-Gruppe, bnennt nooch em Jupitermond Ananke, zuegordnet. 

Euanthe het ä middlere Durmesser vu etwa 3 km. Ihri Dichti wird uf 2,6 g/cm gmuetmaßt udgrund vu de Annahm, si sei iberwigend us silikatischem Gstai ufbaut.
Euanthe wiist ä sehr dunkli Oberflächi mit ere Albedo vu 0,04 uf, d. h., bloß 4 % vum igstrahlte Sunneleecht werre reflekteert. Ihri schinbar Helligkait betrait 18,7.


</doc>
<doc id="7482" url="https://als.wikipedia.org/wiki?curid=7482" title="Enceladus">
Enceladus

Enkelados oder Enceladus (Altgriechisch: "Ενκέλαδος"; Latin: "Enceladus") bezaichnet


</doc>
<doc id="7484" url="https://als.wikipedia.org/wiki?curid=7484" title="Enceladus (Mond)">
Enceladus (Mond)

Dr Enceladus (Saturn II) isch ein vu dr middelgrosse Mönd vum Planet Saturn. Er isch dr chleinscht bekannt geologisch aktiv Himmelskörper im Sunnesystem un gliichzittig säller mit dr höchschte Albedo: 99% vum Sunneliecht werre ins All zrugggstrahlt.

Dr Enceladus isch am 28. August 1789 vum Wilhelm Herschel entdeckt worre.

Daift worre isch dr Mond uf dr Namme vum Gigant Enkelados us dr grichische Mythologi. D'Nämme vum "Enceladus" un vu wittere siibe Saturnmönd sin vum im Wilhelm Herschel sinem Suhn - dr Astronom John Herschel, in ere 1847 erschinene Veröffentlichig ("Results of Astronomical Observations made at the Cape of Good Hope") vorgschlage worre. 

Dr Enceladus umchreist dr Saturn ime middlere Abstand vu 238.020 km in 32 Stund un 53 Minüte. D'Bahn wiist e Exzentrizität vu 0,0045 uf un isch 0,02° gegeniber dr Äquatorebeni vum Saturn gneigt. 

Die geologische Formatione uffem Enceladus sin uf Lüt un Ort üs "1001 Nacht" daift, die Geländetype sin latinisch.

Dr Inner Ufbau vum Enceladus isch vor allem bi dr Vorbiflüeg vu dr Cassini-Mission sit 2004 erfrscht worre. Uf dr Dategrundlag vu dr Uswirkige vu im Enceladus' sinere Schwerchraft uf d'Flugbahn vu dr Cassini-Sonde bi Vorbiflüeg het d'Masse vum Enceladus zue 1.08 kg bestimmt werre chänne. In Verbindig mit dr bekannte Dimensione ergit des ä middleri Dichti vu 1.61 g/cm (Turtle et al. 2005). Sälli Dichti isch höcher als vu dr andere middelgrosse Iismond vum Saturn. Des losst druf schliesse, dass Enceladus ä höchere Silikat- un Iise-Adeil wie die andere Mond (usserem Titan) het. Sälli zuesätzliche Element hän viilliicht defir gsorgt, dass uf Enceladus meh inneri Wärmi dur radioaktive Zerfall frigsetzt worre isch wie uf andere Iismönd. Trotzdem dät die Wärmi bi wittem nit usreiche. d'Energi fer die beobachtet geologisch Aktivität z'lifere.

Wie bim Jupitermond Io nimmt mer au bim witus chleiner Enceladus Gezitteribig als Energiquelle a. Enceladus stoht in ere 2:1 Bahnresonanz mit Dione. Die so erzügt Wärmi dürft usreiche, Wasseriis ufzschmelze. Früeheri Annamme, dass dr Gfrierpunkt dur nidrig schmelzendi Materiale wie Ammoniak witt under 0° C lit un so dr Kryovulkanismus begünstigt wird, hän sich dur d'Cassini-Date degege nit bestätigt. S'us dr Geysir usträttend Material schint fast reins Wasser z'si, was nit anders heisst, als dass d'Temperature im Innere vu Enceladus bi mindistens 0 °C liige mien, was natürlich zue noch ganz andere Spekulatione Aloss git - flüssigs Wasser un ä Temperaturgradient sin nämlich d'Grundvorussetzig fer Läbe nooch Art vum irdische, un beides isch uf Enceladus vorhande. .

Mer nimmt us dr Interpretation vu dr Cassini-Messige a, dass s'Inner vum Enceladus' differenziert isch. Sowohl d'Photo vu aktive Geysire am Südpol vu Enceladus wie ebeso sensationell d'Entdeckig vume eigene Magnetfeld len sich am beschte mit eme Vorhandesi vu flüssige Beriiche im Mondinnere erchläre.

Folgendi Geländeformatione werre in dr (ybrigens latinische) Nomeklatur vu dr Enceladus-Oberflächi underschiide:

Lueg au: Nomeklatur vu dr Enceladus-Topographi.

"Voyager 2" isch im August 1981 die erst Ruumsonde gsi wo geologisch ussagechräftigi Beobachtigi vu Enceladus gmacht het. S'Titelbild vu dr tabularische Ibersicht zeigt s'am höchste ufglöst Photo vu "Voyager 2". Bi dr Interpretation vu sällem Mosaik het mer schliesslich fimf verschidini Geländeformatione underschiide, ischliesslich einige Gebiite vu verkratertem Gelände, Region vu glattem, junge Terrain, un Bahne vu gfaltetem Gelände, wo oft an glatti Regione agrenzt (Rothery 1999). Zuesätzlich het mer usdähnti, lineari Brüch beobachtet, wo s'glatt wie's kratert Gelände chrüze.

Ufgrund vu dr fast völlige Abweseheit vu Krater im glatte Gebiit, nimmt mer a, dass sälli Regione höchstens 100 Millione Johr alt si chänne - bi so eme chleine Himmelskörper, wo scho si Milliarde Johr erchaltet si müesst, ä echti Iberraschig. Des war s'erst Indiz, dass Enceladus in geologisch sehr junger Zitt geologisch aktib gsi si muess Entweder dur ä Art "Wasservulkanismus" oder andere, d'Oberflächi ernöiernde Prozess. S'frisch, sufer Iis beherrscht im Enceladus si Oberflächi un git ihm dr höchst Albedo vu allene Körper im Sunnesystem mit 0.99 im visuelle Beriich - des heisst, es werre 99% vum ifallende Leecht reflektiert. Dur dr hoch Reflexion lit d'Temperatur bi bloss -201 °C un dodemit etwa 10-20 °C nidriger wie bi dr andere Saturnmönd.

Beobachtige während dr dri Vorbiflüeg vu dr Cassini-Sonde am 17.02, 09.03. un 04.07.2005 hän d'Oberflächi vu Enceladus viil detaillierter wie d'Voyager-Bilder zeigt. So hän sich dr vu "Voyager 2" beobachtete glatte, relativ kraterlose Ebene als Gebiit voll vu chleine Bergrucke un Böschige entpuppt. Usserdem sin zahlriichi Brüch in dr Kratergebiite gfunde worre, wo nochlege, dass usdähnti Verformige sit dr Entstoig vu dr Krater erfolgt sin. Schliesslich sin einige Regione vu ganz jungem Gelände entdeckt worre, so ä bizarrs Gebiit in dr Nächi vum Südpol. .

D'Bildig vu Ischlagskrater isch dr hauptsächlich Prozess vu dr geologische Oberflächeformig uf vile Körper im Sunnesystem, un dr Enceladus bildet do kei Usnahm. Grossi Deil vu dr Enceladus-Oberflächi sin vu Krater bedeckt - in verschidener Dichti un in verschidene Erosionsstufe. Ufgrund vu dr Voyager-2-Beobachtige underschidet mer dri Type vu Kratergebiite. Typ 1 (ct1 vu englisch "cratered terrain") bestot us zahlriiche, dur viskosi Entspannig verformti Krater. Typ 2 (ct2) wiist degege e gringeri Kraterdichti uf un d'Krater sin dert wäniger verformt. Dr dritt Typ sin Kraterebene (cp vu englisch "cratered plains") un het noch emol wäniger Krater, wo durschnittlich au chleiner wie in dr andere Regione sin. Obwohl d'Kratergebiite vum Typ 1 die muetmasslich äldiste mit dr höchste Kraterdichti sin, isch d'Azahl vu dr Krater au dert gringer wie in dr jüngste Regione uf dr andere middelgrosse Saturnmönd wie bispilswiis Rhea. Säll isch witters Indiz defir, dass d'Oberflächi vum Enceladus die jüngst im Saturnsystem si dürft abgsähe villicht vu im Titan sinere. (Rothery 1999).

Die jüngste Beobachtige vu "Cassini" hän e wesentlich schärfere Blick uf die zwei Kratergebiitsforme "ct2" un "cp" ermöglicht. Sälli hochufglöste Bilder, wie in Abb. 3, enthülle, dass viili vu im Enceladus sine Krater starch deformiert sin - dur viskosi Entspannig, Brüch oder "Ufweigig" (Turtle et al. 2005). Viskosi Entspannig sorgt defir, dass sich Krater, wo in Wasseriis bildet worre sin, iber geologischi Zittruum deformiere. D'Gschwindigkeit vu sällem Prozess isch abhängig vu dr Temperatur vum Iis. Wärmers Iis isch wäniger viskos (zäh) un dorum liichter verformbar. Viskos entspannti Krater neige dezue, ufgwölbti Böde z'ha, wo dr Oberflächekrümmig folge oder si len sich bloss dur e ringförmige Grabe als sonigi erchenne (wie mer ebba bim Krater näbem Terminator in Abb. 3 erchenne cha). Dunyazad, dr gross Krater links oberhalb vu dr Bildmiddi in Abb. 5, isch e anders Bispil fer e Krater mit ufgwölbtem Bode uffem Enceladus. Zuesätzlich sin vili Krater uffem Enceladus dur tektonischi Brüch starch veränderet worre. Dr 10km durmessend Krater rechts vu dr undere Bildmiddi in Abb. 5 isch e guets Bispil defir. In sällem Fall hän dünni Brüch, einigi hundert Meter bis ei Kilometer witt, dr Kraterand un -bode starch verformt. Nochzue alli Krater uf Enceladus wo bisher vu "Cassini" in dr ct2-Regione photographiert worre sin, zeige Azeiche vu tektonischer Verformig. Mindistens eini vu beide Erosionsarte trättet bi fast jedem Krater uffem Enceladus uf, so dass praktisch jeder Krater dert irgendei Stadium vu Erosion zeigt.
"Kraterufweigig" cha bi Krater in dr cp-Region un dr als glatti Ebene klassifizierte Gebiite beobachtet werre (Abb. 6). Viili vu dene Krater hän e glatti Erschinig, scharfchantigi Oberflächestrukture, wo sust sehr hüfig uffem Enceladus z'beobachte sin, fähle (obwohl einigi offechundig äldere Brüch ebefalls des "erweicht" Ussähe zeige, wie z. B. in Abb. 6 obe in in höcherer Uflösig un Abb. 7). Es git bis jetz noch kei bruchbari Hypothese, was fer e Prozess es verursacht. dass Krater grad uf die Art un Wiis erodiere. Möglicherwiis sin des Vorgäng im Zämmehang mit im Enceladus sinem Regolith (Turtle et al. 2005). Aufgrund vu dr Verdeilig vu viile vu dr "erweichte" Krater schint es möglich, dass die Vorgäng, wo die Krater glättet hän, mit dr gliiche Vorgäng zämmehänge, wo viili vu dr jüngere Ebene uf Enceladus bildet hän.

"Voyager 2" het underschidlichi Arte vu tektonische Strukture ud Enceladus vorgfunde, wie gradlinigi Rille un Gürtel vu krümmte Furche, nit ähnlich im helle, gfurchte Gebiit uf em Jupitermond Ganymed. Jüngsti Beobachtige vu "Cassini" len druf schliesse, dass Tektonik dr vorherrschend geologisch Prozess uf Enceladus isch. Aini vu dr spektakulärere Arte vu tektonische Strukture uf Enceladus sin Gräbe, wo bis zue 200 km lang, 5-10 km breit un bis zue 1 km dief si chänne. Abb. 4 zeigt ä typische grosse Bruch uf Enceladus wo ä älder, tektonisch verformts Gelände schnidet. Ä ander Bispil cha mer am undere Rand vu Abbildig 5 sähe. Sonigi Strukture schine relativ jung z'si, ufgrund vu dr Datsach, dass si anderi Strukture durschnide, ä scharfs topographischs Relief hän un blaui Beriich entlang vu dr Abbrüch rusluege.

A witters Bispil fer Tektonik uf Enveladus sin gfurchti Gebiite. Sälli Bahne vu chrümte Rille un Rucke sin z'erst vu "Voyager 2" entdeckt worre. Sälli Bänder trenne oft Gebiite mit glatte Ebene vu sonigi mit hocher Kraterdichti (Rothery 1999). Dr under Deil vu Abb. 3 un dr middler vu Abb. 7 zeige mit Samarkand Sulci ä Bispil mit vu dem Geländetyp in ä höcher uglöste Ufnahm vu "Cassini". Gfurchti Gebiite wie Samarkand Sulci erinnere starch ans gfurcht Gebiit uf Ganymed, aber anderst als uf Ganymed isch s'gfurcht Gelände uf Enceladus allgmein komplexer. Anderst als die parallel agordnete Furche uf Ganymed erschine sälli Bahne uf Enceladus öfter als Bänder viu wild durchändander un änander yberchrüzende Linie. In andere Gegende schiine die Bänder ä konvexi Yberchrüzig mit längs vu ihne verlaufende Brüche oder Rucke z'ha. "Cassini" het au faszinierendi, dunkli, 125- bis 750-Meter witti Flecke gfunde, wo schinbar parallel zue enge Brüch verlaufe. Gegewärtig interpretiert mer dr Flecke als Ibrüch innerhalb vu dr mit Rucke durzogene Ebene (Turtle et al. 2005).

Zuesätzlich zue diefe Brüch un grillte Bahne het Enceladus witteri Arte vu Deformatione. Abbildig 5 zeigt engi, einigi hundert meter witti Brüch, wo z'erst vu dr Cassini-Sonde entdeckt worre sin. Die Brüch neige dezue, ghüft parallel ufz'trätte un werre zahlriich in Gebiite mit viile Krater gfunde. Die Brüch zeige e Fokussierig innerhalb vu Krater, was noochlegt, dass der Furtlauf vu dene Brüch vum bi dr Bildig vu dr Krater in dr obere einigi hundert Meter dicke Schichte ufgweigte Grund starch beiflusst worre si dürft. E anders Bispiil vu ere tektonische Formation uf em Enceladus sin die z'erst vu "Voyager 2" gfundene un vu "Cassini" lineare Furche. Bispile vu linare Furche cha mer in dr undere linke Hälfti vu dr Abbildig im Info-Chästli finde (un in höcherer Uflösig in dr undere Hälfti vu Abb. 6), so wie au in Abb. 1, wo si vu dr obere Middi in Nord-Süd-Richtig verlaufe, bevor si nooch Südwest abdrille. Sälli lineare Rille chrüze au anderu Geländeforme, wie die krummlinig grillte Bahne un die diefe Brüch und schine zue dr jüngste Formatione uf Enceladus z'ghöre. Trotzdem sin einige lineari Rille, wie sälli in Abb. 6 obe, schinbar wie d'Krater denäbe az ufgweigt. Rucke het mer ebefalls uf em Enceladzus beobachtet, aber nit anächerend in dere Usdähnig wie sälli uf Europa. Einigi Bispil cha mer in dr undere linke Ecke vu Abbildig 3 sähe. Sälli Rucke sin vu relativ begränzter Usdähnig un ebba ei Kilometer gross. Ei-Kilometer grossi Dome sin ebefalls beobachtet worre (Turtle et al. 2005). Schliesslich cha mer in einige Regione uf Enceladus verschidini Arte vu tektonischer Deformation zämme sähe. Des bsunders deformiert Terrain, am beste in Abb. 3 z'sähe, schint menkmol ähnlich zue Ebene mit Rucke uf Europa z'ha. (was Spekulatione gnährt het, dass Enceladus wie Europa e Ozean us flüssigem Wasser under dr Oberflächi häb), während anderi Gebiite. wie sälli, wo in dr Nächi vu dr obere Site vu Abb. 3 z'sähe sin, einzugartig im Sunnesystem z'si schine. Ufgrund vum uf Enceladus gfundene Usmass vu dr tektonische Oberflächeernöierig, isch es chlar, dass tektonischi Prozess e wichtigi Faktor vu dr Geologi iber e grosse Deil vu dr Geschichte vum Enceladus gsi sin.

Schliesslich het mer noch als letschti Geländeart uf dr "Voyager 2"-Bilder glatti Ebene usgmacht. Glatti Ebene hän generell ä sehr schwachs Relief un numme sehr wänig Krater, was azeigt, dass sonigi Regione wohrschins relativ jung sin, numme höchstens ä baar hundert Millione Johr ald statt Milliarde. (Rothery 1999). D'Regione in dr Südpolregion sin wohrschins numme einigi hundert Johr ald. "Cassini" het inzwische zwei vu dr prominenteste Regione vu glatte Ebene, Sarandib Planitia un Diyar Planitia mit ere vil höchere Uflösig ufgnu. Bispil devu cha mer in Abbildig 1 uf dr linke Site un in Abbildig 7 uf dr obere Site aluege. "Cassini"-Bilder zeige dr Regione vu dr glatte Ebene voll vu Rucke un Brüch mit numme schachem Relief. Sälli Formatione interpretiert mer derzitt als vu Scherchräfte deformiert. (Turtle et al. 2005).

S'Gebiit vum Südpol isch vu dr "Voyager"-Sonde nit photographiert worre, sundern erst vu dr "Cassini"-Mission. Vu "Cassini" währendem Vorbiflueg am 14. Juli 2005 gmachti Bilder hän e nöie Typ vu ere "glatte" Ebeni enthüllt. D'Region um dr Südpol bis hi zum 60. südliche Breitegrad isch bedeckt mit tektonische Brüche un Rucke . Die Region isch sehr jung mit keine sichtbare grössere Krater un offesichtlich geologisch aktiv (Abb. 9). In dr Middi vu dem Glände sin viir Bruchzone, wo uf jedere Site vu Rucke begränzt werre, inoffiziell "Tiger striife" daift. Sälli Brüch schine die jüngste in dere Region z'si und si umgäbbe vu blau gfärbtem, 
grob-chörnigem Wasseriis, wo mer anderstwo ud fr Oberflächi innerhalb vu Usquellige un Abbruchchante sähe cha . Do isch s' "blau" Iis uf ere ebene Oberflächi, was azeigt, dass die Region jung gnueg isch um no nit mit feine Partikel vum saturnische E-Ring zuedeckt z'werre. Ergebnisse vum VIMS-Instrument vu Cassini lege dr Schluss noh, dass sich des blaugfärbt Material vum Enceladus, wo d' "Tiger-Striife" umgibt sich spektroskpisch vum Rest vu dr Enceladus-Overflächi underschiidet. S'VIMS-Instrument her kristallins Iis in dr Striife entdeckt, was vermuete losst, dass sälli sehr jungs sin - wohrschinlich jünger wie 1000 Johr. . Usserden het s'VIMS-Instrument eifachi organischi Molekül in dr "Tiger-Striife" entdeckt, e Chemi, wo mner suscht nigends uf dem Satellit gfunde het .

Eins vu dene Areale vu "blauem" Iis in dr Südpolarregion isch under sehr hocher Ufflösig bim Vorbiflueg am 14. Juli uffgnu worre. Säll het e Region vu extremer tektonische Deformation enthüllt, mit Iisblöcke vu 10 bis 100 Meter Durmesser, wo menki Gebiite bedeckt hän . 

D'Gränze vu dr Südpolarregion wird markiert dur e Muster vu X- und Y-förmige Regione vu parallele Rucke un Däler. D'Form, Orientierig un Lag vu dene Formatione zeige a, dass si dur Änderige vu dr Form vu Enceladus sälber erzügt worre si müesse. Sälli Veränderige sin wohrschinlich dur Änderige vu im Enceladus sinere Rotationsrate und Orbitdistanz vum Saturn iber d'Äone entstande. .

Us dr Erchänntnisse vu dr Voyager-Vorbiflüeg an Enceladus in dr früehe 1980er Johr hän d'Planetologe gschlosse, dass der Mond möglicherwiis kryovulkanisch aktiv isch. Indizie defir sin die relativ jugendlich Oberflächi, die extrem hoch Albedo, wo dytlich höcher gegenyber dr andere middelgrosse Iismond vum Saturn isch un si Umlaufbahn in dr Nächi vu dr maximale Dichti vum E-Ring gsi. Ufgrund vu dr Verbindig vu E-Ring un Enceladus-Bahn het mer agnu, dass Enceladus d'Quelle vum Material vum E-Ring isch, möglicherwiis, indem Wasserdampf us sinem Innere usträttet. 

Date vu ere Viilzahl vu Instrumente vu dr Cassini-Sonde hän debi ghulfe, die Hypothese z'bestätige. Als erstes hän Date vum Magnetometer vu Cassini währendem Vorbiflueg Azeiche vu ere Atmosphäri bi Enceladus gfunde. S'Magnetometer het e Astiig vu dr Stärchi vu Ione-Cyclotron-Welle in dr Nächi vum Enceladus beobachtet. Sälli Welle entsten dur d'Ionisierig vu Partikel in ere Magnetosphäri un ihr Frequenz cha dezue benutzt werre, ihri Zämmesetzig z'bestimme, in dem Fall ionisierte Wasserdampf (Burton 2005). Dank de sehr niidrige Höchi vum Vorbiflueg am 14. Juli un verbesserte Modelle us dr Date vu dr vorherige Vorbiflüeg, het s'Magnetometer-Team festgstellt, dass d'Gase in dr "Atmosphäri" vum Enceladus' iber dr Südpolarregion konzentriert sin, mit ere starch abfallende atmospherische Dichti witter vum Pol ewägg. Dr Ultraviolett-Bilder-Spektrograph (UVIS) het des Ergäbnis während dr zwei Sternbedeckige bi dr Vorbiflüeg am 17. Februar un am 14. Juli bestätigt. S'UVIS isch nit imstand gsi, währendem Februar-Vorbiflueg e Atmosphäri yberem Enceladus z'entdecke, het aber Wasserdampf während ere Bedeckig iber dr Südpolarregion bim Juli-Vorbiflueg entdeckt . S'Ione- und Neutrali-Masse-Spektrometer (INMS) het währendem Juli-Vorbiflueg, wo Cassini dur d'Gaswolke gfloge isch, sowohl e Konzentration vu Wasserdampf als au vu molekularem Stickstoff un Chohledioxid entdeckt . Schliesslich het S'Instrument fer d'Analyse vu Kosmischem Staub (Cosmic Dust Analyzer, CDA) e starche Astiig vu dr Partikelzahl in dr Nächi vum Enceladus enteckt un demit bestätigt, dass dr Satellit d'Hauptquelle fer dr E-Ring isch. , . D'Analyse vu dr CDA- und INMS-Date losst druf schliesse, dass s'Material, wo Cassini im Juli durgefloge isch, us dr Nächi vu dr "Tigerstriife" usgast worre isch. .
E sichtbari Bestätigig vum Usgase isch im November 2005 erfolgt, wenn Cassini fontäne-ähnliche Dampfwolke vu iisige Partikel photographiert het, wo vu dr Südpolarregion vum dem Mond ufstiige . Die Plume isch scho im Jänner un Februar 2005 ufgnu worre, aber zuesätzlichi Studie un witteri Uffnahme miut grosse Phasewinkel sin fer d'Bestätigig nötig gsi. D'Bilder, ufgnu im November 2005 zeige e Azahl vu Jets (villiicht us verschidene Schlote) innerhalb vu ere grössere, schwächere Komponente, wi bis zue 500 km vu dr Oberflächi vum Enceladus äwegg reicht. .

Was fer e Mechanismus chännt fer die Usgasig verantwortlich si? Ei Möglichkeit isch, dass Wasserdampf (un Dunst, wie mit em CDA gsähe) us under dr Oberflächi befindliche, under Druck stehende Chammere usträttet, ähnlich wie bi irdische Geysire . Wil praktisch kei Ammoniak im usgaste Material durch s'INMS oder UVIS gfunde worre isch, dät so e erhitzti, under Druck gsetzti Chammere us fast reinem Wasser besto mit ere Temparatur vu mindistens 0 °C oder 273 K. Reins Wasser dät aber meh Energi zum Schmelze bruuche, entweder dur Gezitteribig oder radioaktive Zerfall, wie e Ammoniak-Wasser-Gmisch. Ä anderi Möglichkeit um e Plume z'erzüge isch d'Sublimation vu erwärmtem Oberflächeiis. Währendem Vorbiflueg am 14. Juli het s'Composite InfraRed Spectrometer (Infrarotsprektrometer, CIRS) e "warmi" Region in dr Nächi vum Südpol gfunde mit Strahligstemperature vu 85-90 Kelvin, 15 Grad wärmer wie dur Erhitzig vu Sunneistrahlig ällei erwartet. Zuesetzlich len d'Farbtemperature vu einige Formatione in dere Region chleine Gebiite mit Temperature iber 110 K vermuete - z'warm um dur Sunneleecht ällei erchlärt z'werre . 
Chleini Gegende innerhalb vu dr "Tigerstriife" sin mit Temperature vu 140 Kelvin gfunde worre, und chleini, noch wärmeri Region erschine möglich. Säll Iis isch warm gnueg um mit ere vil höchere Rati z'sublimiere wie die ybrig Oberflächi un domit wie bi eme Komet e Plume z'erzüge. Die kometar Hypothes isch attraktiv, wil deno die s'Oberflächewasseriis erhitzend Schicht im Mondinnere e Ammoniak-Wasser-Gmisch mit Temperature un die 170 Kelvin si chönnt un deni die fer d'Bildig vu ere Plume erforderlich Energi fer d'Erzügig vu ere Plume nit so hoch si müesst. Allerdings het noch dr Uswertig vu dr Date inzwische s'Kalti-Geysire-Modell an Wohrschinlichkeit starch gwunne. 

Kryovulkanismus in Verbindig mit flüssigem Wasser, eme Temperaturgradient un organische Moleküle legt natürlich noh, iber d'Möglichkeit vu Läbe uf Enceladus z'spekuliere, wil säll d'Vorussetzige defir sin.

Die erste vu Ruumsonde gmachte Bilder vu Enceladus sin vu dr zwei Voyager-Sonde gmacht worre. Während "Voyager 1" im Dezember 1980 bloss us relativ grosser Entfernig Bilder het mache chänne, isch "Voyager 2" im August 1981 in dr Lag gsi, mit wesentlich höchrer Uflösig z'photographiere un die jugendlich Natur vum ä Grossdeil vu sinere Oberflächi z'enthülle.

Detaillierti Beobachtige hän no aber fast ä Virteljohrhundert bis zue dr Achunft vu dr "Cassini"-Sonde am 30. August 2004 warte müesse, wo sälli Sonde in ä Saturnumlaufbahn igschwenkt isch. Ufgrund vu dr Erchenntnisse vu dr "Voyager 2"-Bilder, isch Enceladus zum ä bevorzugte Beobachtigsobjekt vu dr Planer vu dr "Cassini"-Mission userkore worre. Mehreri sehr nochi Vorbiflüeg under 1500 Kilometer Entfernig un zahlriichi, "uziilti" Beobachtigsmöglichkeite innerhalb 100000 km Entfernig sin vorgsähe worre. Sälli Begegnige sin unde ufgfüehrt. Bis November 2005 sin dri nochi Vorbifflüeg durgfüehrt worre, wo bedütendi neii Erchenntnisse iber im Enceladus si Oberflächi broocht hän, ischliesslich vu usträttendem Wasserdampf an dr geologisch aktive Südpolarregion.




</doc>
<doc id="7496" url="https://als.wikipedia.org/wiki?curid=7496" title="Sonnensystem">
Sonnensystem

Sunnesystem heisst s gravitativ System vo unserer Sunne. Es isch sowohl e Planetesystem wie au en Eifachstärnsystem.

S Sunnesystem umfasst d Sunne, d Planete, wo um si umekreise, und deren ihri natürliche Satellite, d Zwärgplanete und anderi chliini Himmelskörper wie Komete, Asteroide und Meteoroide, und alli Gas- und Staubdeili, wo vo dr Aaziehigschraft vo dr Sunne in ere himmelsmechanisch hierarchische Ornig zämmeghebt wärde. Zum Sunnesystem ghört au unseri Ärde.

Im Zentrum vom Sunnesystem befindet sich d'Sunne mit 1,39 Millione Kilometer Durmesser.

De Sunne am nöchste befinde sich die innere Planete:

Merkur (Abstand zur Sonne 57,9×106 km, bzw. 0,39 AE),

Venus (108,2×106 km, 0,72 AE),

Erde (149,6×106 km, 1 AE)und

Mars (227,9×106 km, 1,52 AE)

Zu de ussere Planete zelle d'Gasriise:

Jupiter (778,3×106 km, 5,2 AE),

Saturn (1,429×109 km, 9,53 AE),

sowie die Planete Uranus (2,875×109 km, 19,2 AE),

Neptun (4,504×109 km, 30,1 AE) 

Der sunnenöchscht Stärn isch de Proxima Centauri. Si Abstand zum Sunnesystem isch 4,24 Leechtjohr oder 268.000 AE.

Vor ca. 4,6 Milliarde Johr ischs Sunnesystem entstande.

"Lueg au" Liste vu de natürliche Satellite


</doc>
<doc id="7509" url="https://als.wikipedia.org/wiki?curid=7509" title="3. Jahrhundert">
3. Jahrhundert

S 3. Johrhundert hät am 1. Januar 201 agfange und am 31. Dezämber 299 uffghört.

Es ghört zu de Spotantike.





</doc>
<doc id="7510" url="https://als.wikipedia.org/wiki?curid=7510" title="260er">
260er

Säller Artikel behandlet d Johr 260 bis 269 vu dr christliche Zittrechnig.


S Johr 260 (1013 a.u.c) isch e Schaltjohr mit 366 Däg gsi.

S Johr 260 markiert dr Afang vu dr hütige Alemannia, also vum hütige alemannische Sidligsgebit, un isch dorum e Schlüsseljohr in dr alemannische Gschichte.

Germanischi Stämm als Vorfahre vu dr Alamanne iberschritte dr Limes, wil d Römer nooch dr Abspaltig vu Gallie Grenztruppe abzoge hän. D Alemanne lehn sich in dr folgende Johre im fastem gsamte Decumates agri (Dekumatland) nider. D Römer ziege ihri Truppe nooch un nooch uf d Rhi-Lech-Donä-Linie zruck, behalde aber noch lang iber s Dekumatland d Oberhoheit.
S chummt zu ere Koexistenz vu Gallo-Romane un germanische Iwanderer, wo in ihrer Folg us Germane un Romane d Alamanne entstehn. Es isch also kei Iberrenne vum Limes gsi, sundern e Art Isickere un langsami Germanisierig.

Natürlich isch es nit ganz fridlich verloffe. So zerstöre d Alamanne underem Fürst Chrocus Aventicum (Avenches) un Augusta Raurica (Kaiseraugst), beides in dr hüttige Schwiz

Am 24./25. April schlage d Römer dr alamannisch Stamm vu dr Semnone oder dr Juthunge.

Am 11. September losst dr römische Ritter Marcus Simplicinius Genialis bi Augsburg e Weihestei fer d Sigesgötti Victoria errichte. Augsburg isch am Ostrand vu dr alamannische Expansion gläge, was dorum druf schliesse losst, dass s alemannisch Idringe ins Riich gstoppt worre isch.

Im Römische Riich bildet sich als Reaktion uf d Ufähigkeit vu dr Zentralregierig zum Schutz vu dr germanische Grenze e eiges Sunderrich (Imperium Galliarum) us dr Provinze Gallie, Britannie un Spanie mit dr Hauptstadt Trier wo d Alemanne wirksam zruckdränge cha.

An dr Ostgrenze vum Römische Riich wird dr Kaiser Valerian vu dr persische Sassanide gfange gnumme un stirbt einige Johr später in dr Gfangeschaft. Si Mitkaiser Gallienus ibernimmt – siht mer vu Gallie ab – d Regierigsgwalt. D Sassanide proklamiere degege dr General Regalianus, wo ebefalls vu ihne gfange gnumme worre isch, zum Kaiser, um e vu ihne abhängigi Regierig z installiere.


</doc>
<doc id="7515" url="https://als.wikipedia.org/wiki?curid=7515" title="Praxidike (Mond)">
Praxidike (Mond)

D' Praxidike (Jupitermond XXVII) isch ein vu dr chleinere ussere Mönd vum Planet Jupiter.

D' Praxidike isch am 23. November 2000 vu dr Astronome Scott S. Sheppard, David C. Jewitt,
Yanga R. Fernández un Eugene A. Magnier entdeckt worre un het zuenächst die vorläufig Bezeichnig S/2000 J 7 erhalde.

Daift worre isch dr Mond uf dr Namme vu dr Praxidike, ere Gliebte vum Zeus us dr grichische Mythologi.

D'Praxidike umchreist dr Jupiter ime middlere Abstand vu 20.907.000 km in 625 Däg, 9 Stund un 7 Minute. D'Bahn wiist e Exzentrizität vu 0,2308 uf. Mit ere Neigig vu 148,967° isch d'Bahn retrograd, d. h., dr Mond beweggt sich entgege vu dr Rotationsrichtig vum Jupiter um dr Planet. 

Ufgrund vu ihre Bahneigeschafte wird d'Praxidike dr Ananke-Gruppe, benennt nooch em Jupitermond Ananke, zuegordnet.

D'Praxidike besitzt e middlere Durmesser vu ca. 7 km. Ihri Dichti wird uf 2,6 g/cm gschätzt, sofern si iberwigend us silikatischem Gstei ufbaut isch.
D'Praxidike wiist e sehr dunkli Oberflächi mit ere Albedo vu 0,04 uf, d. h., numme 4 % vum igstrahlte Sunneliecht werre reflektiert. Ihri schinbar Helligkait betrait 21,2.


</doc>
<doc id="7534" url="https://als.wikipedia.org/wiki?curid=7534" title="Zeus">
Zeus

Zeus (), Sohn vom Kronos und vo da Rhea, isch da högschte olympische Gott in der griachischa Mythologie und mächtiger wia n alle andara Götta zäm. Bloss geg s sine Töchta, d Moire, s personifizierte Schiksal, isch o er machtlos.

Bi da Röma hot ma dm högschta Gott Jupiter gset.

De Kronos hot alle sine Kind glei noch da Geburt gfreassa, will er Angscht ghet hot, dass se eam d Macht wegnea künnten so wia er‘s seal mit sinem Vata to hot. Drum hot d Rhea de Zeus heimli in ra Höhle uf Kreta uf d Wealt brocht, und m Kronos an Schtoa zum Freassa gea. Der isch eam aba so schwer im Maga gleaga, dass er a Breachmittl nea hot müssa, und zäm mit deam Schtoa ho a alle andra Kinda wieda usgschpuckt.

Und wia de Kronos befürchtet hot, hond sine Kind ean agriffa und ean und sine Gschwischta, dia Titana, mit Hilfe vo da Zyklopa, wo m Zeus Blitz und Donna als Waffa gea hond, besiegt und inn Tartaros gschtürzt. Danoch hot Zeus no gegs dia Giganta und n Typhon kämpfa müassa, aba am Schluß hond Zeus und sine Gschwüschta gwunna und d’Herrschaft untaranand usglosat: de Zeus hot n Himml kriagt, de Poseidon s Meer und de Hades d Untawealt.

Vahürota gsi isch Zeus mit sinara Schwöschta Hera, mit derra er o Kinda ghet hot, zum Biischpiel de Hephaistos, Gott vo da Schmiedekunscht. Daneabs aba hot a no an Huufa Sitaschprüg pfleagt: Dia Göttin Leto, Tochta vom Titana Koios, hot vo eam de Apollon, Gott für Licht und Musik, und d Artemis, Göttin vo da Natur und da Jagd, kriagt, d Leda isch d Muatta vo da Dioskure Kastor und Polydeukes wora, und so wita – s hot an Huufa Nymphe, Halbgöttina und Schterbliche gea – aba bi koanara isch a lang bliba, wiil sine Fro Hera giifarat hot. Bloss mit m Ganymed, nam Königssohn isch a länga zäm gsi. Der si nämle so schöa gsi, dass de Zeus ean mit uf n Olymp gno und als Mundschenk bi sich bhebt hot.

Manchmol isch de Zeus o als Schtier, Schwan, goldana Reaga, oda so Vata wora, und zwo vo siina Töchta hot a ganz ohne Fro kriagt: d Aphrodite, Göttin vu Schönheit und Liebe, isch usm Meerschuum ko, und sis Lieblingskind, d Athene, isch sogäär us siinem Schädl gschtiga. 





</doc>
<doc id="7544" url="https://als.wikipedia.org/wiki?curid=7544" title="Mneme (Mond)">
Mneme (Mond)

D' Mneme (Jupiter XL) isch ein vu dr Zwergmönd vum Planet Jupiter.

S/2003 J 21 isch am 6. Februar 2003 vu de Astronome Brett Gladman, John J. Kavelaars,
Jean-Marc Petit, Lynne Allen, Scott S. Sheppard, David C. Jewitt un Jan Kleyna entdeckt worre. De Mond het am 30. März 2005 de offiziell Namme Mneme (nooch de Muse Mneme) vu de Internationale Astronomische Union IAU erhalde. 

Mneme umchraist de Jupiter ime middlere Abstand vu 21.069.000 km in 620 Däg un 58 Minute. D'Bahn wiist ä Exzentrizität vu 0,2273 uf. Mit ere Naigig vu 148,635° isch d'Bahn retrograd, d. h., der Mond beweggt sich entgege vu de Rotationsrichtig vum Jupiter um de Planet. 

Ufgrund vu ihre Bahnaigeschafte wird Mneme de Ananke-Gruppe, bnennt nooch em Jupitermond Ananke, zuegordnet.

Mneme besitzt ä Durmesser vu etwa 2 km. D'Dichti wird uf 2,6 g/cm gschätzt, sofern d'Annahm vu eme Ufbau us iberwigend silikatischem Gstai zuetreffend isch.
Si wiist ä sehr dunkli Oberflächi mit ere Albedo vu 0,04 uf, d. h., bloß 4 % vum igstrahlte Sunneleecht werre reflekteert. Ihri schinbar Helligkait betrait 23,3.


</doc>
<doc id="7545" url="https://als.wikipedia.org/wiki?curid=7545" title="Thyone (Mond)">
Thyone (Mond)

D' Thyone (Jupitermond XXIX) isch ein vu dr ussere Zwergmönd vum Planet Jupiter.

D'Thyone isch am 11. Dezember 2001 vu dr Astronome Scott S. Sheppard, David C. Jewitt un Jan Kleyna entdeckt worre un het zuenächst die vorläufig Bezeichnig S/2001 J 2 erhalde.

Daift worre isch säller Mond no uf d'Thyone, ere Gliebte vum Zeus us dr grichische Mythologi.

D'Thyone umchreist dr Jupiter ime middlere Abstand vu 20.939.000 km in 627 Däg, 5 Stund un 24 Minute. D'Bahn wiist e Exzentrizität vu 0,2286 uf. Mit ere Neigig vu 148,509° isch d'Bahn retrograd, d. h., säller Mond beweggt sich entgege vu dr Rotationsrichtig vum Jupiter um dr Planet.

Ufgrund vu ihre Bahneigeschafte wird d'Thyone dr Ananke-Gruppe, bnennt nooch em Jupitermond Ananke, zuegordnet. 

D'Thyone besitzt e middlere Durmesser vu öppe 4 km. Ihri Dichti wird uf 2,6 g/cm gschätzt, sofern si yberwigend us silikatischem Gstei ufbaut isch.
D'Thyone wiist e sehr dunkli Oberflächi mit ere Albedo vu 0,04 uf, d. h., bloss 4 % vum igstrahlte Sunneliecht werre reflektiert. Ihri schinbar Helligkeit betrait 22,3.


</doc>
<doc id="7547" url="https://als.wikipedia.org/wiki?curid=7547" title="Eurydome (Mond)">
Eurydome (Mond)

D' Eurydome (Jupitermond XXXII) isch ein vu dr ussere Zwergmönd vum Planet Jupiter.

D'Eurydome isch am 9. Dezember 2001 vu de Astronome Scott S. Sheppard, David C. Jewitt un Jan Kleyna entdeckt worre un het zuenächst die vorläufig Bezaichnung S/2001 J 4 erhalde.

Daift worre isch der Mond uf de Namme Eurydome, nooch ainere vu de Charite us de grichische Mythologie. 

D'Eurydome umchraist de Jupiter ime middlere Abstand vu 22.865.000 km in 717 Däg, 7 Stund un 55 Minute. D'Bahn wiist ä Exzentrizität vu 0,2759 uf. Mit ere Naigig vu 150,274° isch d'Bahn retrograd, d. h., der Mond beweggt sich entgege vu de Rotationsrichtig vum Jupiter um de Planet. 

Ufgrund vu ihrene Bahnaigeschafte wird Eurydome de Pasiphae-Gruppe, benennt nooch em Jupitermond Pasiphae, zuegordnet. Eurydome isch s'innerst Mitglid vu sällere Gruppe.

D'Eurydome besitzt ä Durmesser vu etwa 3 km. D'Dichti wird uf 2,6 g/cm gschätzt, sofern d'Annahm vu eme Ufbau us iberwigend silikatischem Gstai zuetreffend isch.
Si wiist ä sehr dunkli Oberflächi mit ere Albedo vu 0,04 uf, d. h., bloß 4 % vum igstrahlte Sunneleecht werre reflekteert. Ihri schinbar Helligkait betrait 22,7.


</doc>
<doc id="7549" url="https://als.wikipedia.org/wiki?curid=7549" title="Marion Zimmer Bradley">
Marion Zimmer Bradley

D Marion Zimmer Bradley (* 3. Juni 1930 z Albany, New York; † 25. September 1999 z Berkeley, Kalifornie), isch an US-amerikanische Schriftstellerin gsi.

Dia meischta Lüt kennen vo dr Marion Zimmer Bradley era sine Fantasy-Romane, vor allem 
dia Gschichta us m Darkover-Zyklus und "Die Nebel von Avalon ", wo dia Artussage us Sicht von ra Fro vazällt. Us deam Buach isch 2000 an Film fürs Fernseha gmacht wora. In "Die Feuer von Troja" hot se a ähnlichs Konzept vawendet: döt wird da trojanische Kriag us Sicht vo da Prieschterin Kassandra ufgschafft.

Achtung Fans: D Marion Zimmer Bradley hot o unta andra Nama Büacha gschriba: Hinta Lee Chapman, John Dexter, Miriam Gardner, Valerie Graves, Morgan Ives und John J. Wells steckt all dia gliich Fro!

Undaram Nama Marion Eleanor Zimmer isch se 1930 z Albany ufd Wealt ko und hot mit elf Johr scho era sine erschta historische Romane gschriba. 1946 hot se am New York State College agfanga, Lehramt z schtudiera, hot aba drü Johr schpöta ufghört und an driißg Johr ältara Iisabahna ghürota und glei druf s’erschte Kind kriagt. Ersch 1965 hot se denn im zwoata Alof s Schtudium a da Hardin Simmons University (Abilene Texas) fertig gmacht. 

Ersch noch era sinem erschta Kind hot se era siine Homosexualität entdeckt und isch denn in da fuchzga Johr in da Lesbengewegung "Daughters of Bilitis" aktiv gsi. Si hot für deane Zit pionierhaft s Thema Homosexualität in era siina Büacha enttabuisiert und vorurteilslos und gliichberechtigt dargschtellt. 
Era siine erschta Büacha sind 1953 ussako, aba ersch d‘ Avalon-Saga isch richtig erfolgriich gsi. 1964 hot se sich vo era sinem Ma schiida lo und a paar Wocha schpöta dr Walter Henry Breen ghürota, an Autor und Numismatika, wo gforscht hot zur Gschichte vo Homosexualität und Päderastii. Mit eam hot so nomol zwoa Kinda kriegt. Und nomol hot se a Usbildung gmacht, desmol a da renommierta University of California, Berkely und isch o oans vo da Gründungsmitglida vo da Society for Creative Anachronism.

1979 hot se sich vo era siinem zwoata Maa trennt, isch aba bis zu era siinem Tod in da gliicha Schtroß z Berkely wohna bliba wia er: i ma richtiga Schriftstellahuushalt (Greyhaven) zäm mit era siinara Schwögarinna Diana L. Paxson und Tracy Blackstone, und era siinem Bruada Paul Edwin Zimmer. 1980 isch se gliichzittig mit Breen zum Prieschta vo da der "Holy Apostolic-Catholic Church of the East (Chaldean-Syrian)" gweiht wora, vom bekannta schwula Erzbischof Mikhail Itkin. Am 25. Septemba 1999 isch se a nam Schlägle gschtorba.

 1949 hot se Robert Alden Bradley ghürota, an Iisabahna, wo driissg Johr älta gsi isch wia


ussagea vo dr Jennifer Roberson


ussagea vo dr Marion Zimmer Bradley.
In deana Anthologiia hot se o a paar Gschichta vo era seäl dinna.

Era sine Erzählunga sind zum gröschta Toal als Anthologia vo era seal ussa gea wora. Vo na paarna gits mehrere Fassunga, wiil se vo vaschiedana Lüt übasetzt wora sin (drum sin dia Übasetza o all agea).

" Die Feuer von Darkover "

veröffentlicht vo dr Deborah J. Ross



ussagea vo dr Marion Zimmer Bradley



Biiträg, wo 1988 in "Die Welt der Marion Zimmer Bradley - Retter des Planeten" erschine sin:



</doc>
<doc id="7550" url="https://als.wikipedia.org/wiki?curid=7550" title="Vaduz">
Vaduz

Vadoz (amtlech Vaduz) ischt a Gmaand im Liachtaschta und dr Hoptort vo deam Förschtatum. As ischt dr Sitz vom Förscht, vor Landesregierig, vom Landtag, vo da Grecht und o vom Erzbistum Vadoz.

Vadoz liit am Alparhii, ghört zum Wahlkrais Oberland und hot sechs Exklava.

Oba vo Vadoz stoht dr Alpspitz, wo untadra dr Wääg "Förschtesteig" baut isch.

Vadoz wört 1150 s erschte Mol erwähnt als "Faduzzes". Set Metti vom 14. Johrhundert isch s Schloss dr Sitz vo da Grafa vo Vadoz gse. 1719 sin d Grafschafta vo Vadoz und d Herrschaft Schellaberg unter em Nama "Liachtaschta" zum reichsumittelbara Förschtatum wora. 1723 het's Sitz und Stimme im Reichstag (HRR) geh. Dr Nama Vadoz kunt vom romanischa "avadutg" und das vo latinisch "aquaeductus" „Wassrleiteg“. An anderi, laiehafti Dütig vom Nama set, dass es vo "vallis dulcis" käm, was sövel haasst wia «liablegs Tal».

Börgermoaschter isch set 2007 där Ewald Ospelt (FBP).

Vo dr 4974 Iiwohner sind im Johr 2000 79 % römisch-katholisch gsii und 5,7 % evangelisch-reformiert.

Vadoz ischt o a sehr beliabts Dörfle för Tourischta. Es wören vil Lüt azoga vo da Sehenswürdigkeita, vo da vila Fiirtig und da Feschter wos do git; wia beischpielswis s Förschtafescht. D Strossa vo Vadoz sin a jedem 15. August, wenns Förstafescht stattfindet, gnagelt volla.

Zom Wandra odr Skifahra hät mas ned wit is Malbu uffe, ischt gad epa a Halbstund medm Auto vo Vadoz entfernt, mem Bus ischts o a Halbstund.

Sos ka ma do o afat a kle durch s Dörfle dorischlendra odr a da vila Varaastaltiga teilneh odr gi luaga, wia zom Bispil s alljöhrliche Volleyballspel odr s alljöhrliche Filmfescht, di vila Spel im Stadion.

Es het Bars und Partydecks z Vadoz, wia s L92 (ab 18 J.), s L2 (ab 18 J.), Blackbox (ab 21. J), Beat (Alter frei), Crash-Bar (18.J) und s Old Castle (frei). 











</doc>
<doc id="7551" url="https://als.wikipedia.org/wiki?curid=7551" title="Schaan">
Schaan

Schaa (amtlich Schaan) isch mit 5'900 Ywooner di gröscht Gmänd z Liechteschtä. Si lit im nördliche Teil vom Fürschtetum nördlich vo Vadoz und isch gliichzitig di nördligscht Oberlender Gmänd.

Schaa grenzt im Süde a de Hauptort Vadoz, im Oschte a Planka und Trisebärg und im Norde a d Gmaande Escha und Gamprii. Im Weschte bildet de Rhii d Grenze zue de Schwiiz, im Oschte wird dr Ort vo de Bärgketti "Drei Schwoschterä" dominiert.

Schaa isch sit über 6000 Jaar besidlet. Zum erschte Mol gnennt worde ischt Schaa im Johr um 840 als "Scana". Ursprünglig ischs Dorf zwaitailt gsi: Die romanisierte Räter hän ihr Zentrum bim St. Peter gha, d Alemanne ums Gebiet Specki und Lindeplatz, wo me au vili Grabfund hett chönne mache. Die Zwaitailig zaigt sich no hütt do drin, dass zwai Alpgnosseschafte exischtiere: Die nördlich-alemannischi Gnosseschaft Guschg und die südlich-rätoromanisch Gnosseschaft Gritsch. Die baide Alpgnosseschafte sin dodrby Exklave vo Schaan und vo dört zimli wyt entfärnt: Guschg lit zwüsche Trisabärg und Malbun, Gritsch ganz im Südoschte vom Land, öschtlig vo Tresa.

Gmäändsvorsteher isch dr Daniel Hilti (VU).

Vo dr 5365 Iiwohner sind im Johr 2000 76 % römisch-katholisch gsii und 8 % evangelisch-reformiert.




</doc>
<doc id="7552" url="https://als.wikipedia.org/wiki?curid=7552" title="Balzers">
Balzers

Balzers isch di södlegscht Gmand vom Liachtaschta.

Baalzers lit am Rhii ar Grenz zum Schwizer Kanton St. Galla. Baalzers grenzt im Weschta und Nordweschta a dr Schwiizer Kanton St. Galls, im Süda a s Bünderland und im Oschta und Nordoschta a d Liachtastaaner Gmaand Tresa.

Baalzers ischt zum erschta Mol gnennt worda um 840 als "Palazoles".

S Gmandswappa vo Balzers isch ursprüngleg s "Balzner Förkle", a drüzackige Höögabla, gse. Am 16. Auguscht 1956 isch vom Förscht Franz Josef II. vo Liachtasta dr Gmand a neus Wappa verleha wora. S neu Wappa isch das vo da Freiherra von Frauaberg. Ene sind, zemma met dena vo Guataberg, um 1300 d Burgherra vo Guatberg gse. Bsunders bekannt isch dr Minnesängr Heinrich vo Frauaberg. Er wörd i dr Manessischa Liadrhandschreft erwähnt. S Gschlecht isch urkundleg noochwisbar vo 1257 bis 1336. S Wappa zaagt im blaua Feld ufrecht an goldega Gryff, met ara rota Zunga und met rota Kralla.

D Burg Guataberg isch s Wohrzaha vo Balzers. Bi Usgrabega hät ma vile interessante Fund gmacht. Ned no vo da Römer, sondern o scho us dr Jungstazit, bsundregs bekannt sind dr Eber und dr Hirsch und d Marsfigur "Mars von Gutenberg". S git am Dorfplatz an Marsbrunna met ara Kopii vo dera Statua. Ma ka d Burg o besichtiga, und s git Füarega.

D Mörderburg isch d Ruina vor Burg Grafeberg ufem Gebiat vor Schwizer Gmand Fläsch, wo aber zo Balzers ghört. Andere Sähenswördihkeita sind d Mariahelf-Kapella im Ortstal Mäls, a Kapella St. Petr mit am spotgotischa Flögelaltar, d Kiarha St. Nikolaus, dr Alt Fridhof und Naturschotzgebiat St. Katharina-Brunna.


Gmandvorsteher isch dr Hansjörg Büchel (FBP). Dr Gmandrot bstoot us 13 Setz.

Früaner häts a paar Dorfbränd ggee, well d Hüüser us Holz gse sind und dr Funkaflug us da Käme s vom Pföö tröchnete Material sofort hät könna zom Brenna bringa. Wäga däm hät ma s Füürmaha verbota, wenn dr Pföö gganga isch.

Hötzutag isches nümma so gföörleg, aber wenn dr Pföh goot, isch eigentleg am Schwizer Militär am Luzisteig verbota zom Schüssa. Ana 1985, dr 5. Dezember, amana Donnschteg, händ's trotzdem a Schüüssüabeg gmacht und der Funkaflug hät an Brand verursacht, wo schliassleg uf dr ganz Wald oberhalb vo Balzers öberggreffa hät. Untar dr vilna Füürweermänner isch oo dr David Vogt gse, wo met sim Heli trotz däm Storm zom extrem schteila Hang ahegfloga esch um s Löschwasser abzwerfa. Wega däm läbensgföhrlege Iisatz hät ma em d Fluglizenz entzoga, wel er gwössne Limits öberschretta hät. Das het dänn fascht an Volksufschtand gge, o wel dr Brand scho langsam gega Tresaberg zuahe isch. S Füür hät aber rechtziteg könna glöscht wöra, o dank am Löschheli und sim Pilot, wo berüahmt wora isch för sin Iisatz und för Vilne so an Art Volksheld. D Fluglizenz hän d Hüater vom Gsetz em Helipilot denn weder zrockge.

Well z Balzers dr Pföö viil und fescht goot, seet ma da Balzner oo "Pföötschinka".

Vo da 4230 Iwohner sind im Johr 2000 75 % römisch-katholisch gse und 10,6 % evangelisch-reformiert.



</doc>
<doc id="7553" url="https://als.wikipedia.org/wiki?curid=7553" title="Triesenberg">
Triesenberg

Dr Trisabärg (liachtaschtanerisch Tresabärg – ma seet öppadia o afach "Bärg," amtlich Triesenberg) isch, wias dr Nama seid, ober Trisa.

Trisäbärg ischt mit rund 29,7 Quadratkilometer vo dr Flechi här di gröscht Gmeind vom Land. Zua dr Gmeind khöörend Trisabärg, Masescha, Silum, Gaflai (Gaflei), Stääg (Steg) und e Exklave um dr Ort Malbuu (Malbun). Malbuu lit in eme Hochtal uf rund mit dr Alpa Turna und Pradamee. Stääg lit im Saminatal, zue dr Sidlig khöörend Grossstäg und Chleistäg. Gaflei lit im Norde vo Trisabärg uf rund , Masescha uf öppe . D Nachbüürgmeinde sind Triesen, Schaan, Vaduz, Planken, Balzers. Trisabärg grenzt im Weschte an Tresa, Schaa und Vadoz, im Norde a Planka, im Süde an e Alp vo de Gmeind Baalzers und Tresa, und im Oschte an Alpe vo de Gmeinde Schaa, Vadoz und Baalzers. Zue Trisaberg khöört ou na ne Exklave um Malbun.

Trisabärg lit ufnera Terrassa am Berghang, und ma hät a wundrschöne Ussecht öbers Rhiital von döt. Ma ka guat gi spaziara go, s hät jedi Menge Wäg.
Odr ma goht is Reschtaurant, und wenn an Platz uf dr Terrassa odr am Feeschtr öbrkunnt, ka ma näbem Essa dia härrleg Ussecht gnüssa.

Mängsmol im Winter lit Trisabärg scho öberem Näbel, wo meischtens vom Bodasee hära is Rhiital krücht, aber mindeschtens a betzle oberhalb vom Ort isch ma seher oberhalb vo dr Wolkagrenz, und d Wintersunna lüüchtet öber vilna schneebedeckta Berg und amna wiissa Näbelmeer. Bis is Tal brucht ma eppa a halb Stund, und d Stross macht sehr vile Ränk.

D Trisabärger händ ganz n’eigna Dialäkt, will schi äs Walservolk sind. Vor 650 Jahr sinsch is Liachtaschtei igwanderet und händ va da Trisner dr Boda ubercho. Trisabärg ischt zum erschte Mal gnennt cho im Jahr 1378 als "Trisnerberg".

Gmeindsvorsteher isch dr Christoph Beck (VU).

Vo dr 2531 Iiwohner sind im Jahr 2000 82,6 % römisch-katholisch gsii und 6,9 % evangelisch-reformiert.

D Kiarha vom Tresabärg hät an wunderschöna Zwibeltorm, öbregens dr anzeg z Liachtaschta.

Vom Tresabärg kond o d Schüaler bis is Gymnasium Vadoz.



</doc>
<doc id="7554" url="https://als.wikipedia.org/wiki?curid=7554" title="Planken">
Planken

Planka (amtlich Planken) isch di klinscht Gmänd vu Liachtastä und lit ober Schaa. Si ghört no zum Oberland.
Bekonnt worre isch s duerch d Ski-Olympiasiegerin Hanni Wenzel.

Planka lit uf ra Terrasse über em Rhiital unter em Drei-Schwestra-Massiv.

Dr Dorfname Planke wird vom romanische Wort plaunca abgleitet, wo mit Halde übersetzt wird. Die romanischi Bevölkerig us Schaan und Vaduz het s Gebiet vom hütige Dorf nämlig schon grodet gha, bevor d Walliser vermuetlig gege s Ändi vom 13. Johrhundert dört iigwanderet si und no wiiteri Fleche an de obere Bärghäng grodet hai. Die ersti urkundligi Erwähnig vo Planke isch für s Johr 1361 als "Planken" dokumentiert. Zwei grossi Chriegsplünderige het s Dorf erlitte: 1499, wo d Eidgenosse über Planke nach Frastanz marschiert si, wo si am 20. April dr Schwöbisch Bund besiigt hai, und 1799 vo de Franzose, nochdäm si die kaiserlige Truppe vertriebe hai, wo z Planke iiquartiert gsi si.

1868 isch Planke an s Strossenetz agschlosse worde, so dass au grossi Fuehrwärk ins Dorf hai könne ko, und es nit nume meh über Trampelpfad het könne erreicht wärde. Noch eme Grossbrand vo 1869 het s e starki Abwanderig ge. So het s Dorf 1901 nume no 56 Iiwohner gha. Mit dr Grundzämmelegig 1961-1981 und ere verbesserete Infrastruktur het sich d Lag vo Planke wider besseret.

Der esoterischi Poet Martin Smyrk het im 19. Johrhundert z Planke gläbt.

Gmeindevorstehar isch dr Rainer Beck (VU).

Vo dr 367 Iiwohner sin im Johr 2000 76,8 % römisch-katholisch gsii und 9,5 % evangelisch-reformiert.




</doc>
<doc id="7557" url="https://als.wikipedia.org/wiki?curid=7557" title="Carme (Mond)">
Carme (Mond)

D' Carme (Jupitermond XI) isch ein vu dr grössere ussere Zwergmönd vum Planet Jupiter.

D'Carme isch am 30. Juli 1938 vum Astronom Seth Barnes Nicholson am Mount Wilson Observatorium in Kalifornie entdeckt worre. Dr Nicholson het de Jupiter zwischem 5. Juli un em 25. August photographiert, wobi d'Carme uf ere photographische Platte sichtbar gsi isch, wo am 30. Juli beliechtet worre isch. D'Entdeckig vume neie Mond bim Jupiter isch no am End vum August vum gliiche Johr bekannt gä worre. 

Daift worre isch der Mond uf d'Carme, ere Geliebte vum Zeus us dr grichische Mythologi. 
Ihr offizielle Namme het si erscht 1975 erhalde, vorher isch si eifach as "Jupitermond XI" bezeichnet worre, wil si dr elft entdeckt Mond vum Jupiter isch. 

D'Carme umchraist dr Jupiter ime middlere Abstand vu 23.404.000 km in 734 Däg, 4 Stund un 48 Minüte. D'Bahn wiist e Exzentrizität vu 0,2533 uf. Mit ere Neigig vu 164,907° isch d'Bahn retrograd, d. h., der Mond beweggt sich entgege vu dr Rotationsrichtig vum Jupiter um dr Planet.

D'Carme isch d'Nammensgäberi vu ere Gruppe vu Mönd, wo sich uf ähnliche Bahne um dr Jupiter bewege. D'Carme-Gruppe umfasst sibzehn Mönd, wobi d'Carme s'gröscht Mitglid isch. 

D'Carme het e middlere Durmesser vu etwa 46 km. Ihri Dichte under de Annahm vum e Ufbau us silikatischem Gstei uf 2,6 g/cm gschätzt.
D'Carme wiist e sehr dunkli Oberflächi mit ere Albedo vu 0,04 uf, d. h., numme 4 % vum igstrahlte Sunneliecht werre reflektiert. Ihri schinbar Helligkeit betrait 17,6.



</doc>
<doc id="7558" url="https://als.wikipedia.org/wiki?curid=7558" title="Chaldene (Mond)">
Chaldene (Mond)

D'Chaldene (Jupitermond XXI) isch ein vu dr ussere Zwergmönd vum Planet Jupiter.

D'Chaldene isch am 26. November 2000 vu de Astronome Scott S. Sheppard, David C. Jewitt, Yanga R. Fernández un Eugene A. Magnier entdeckt worre un het zuenächst die vorläufig Bezaichnig S/2000 J 10 erhalde.

Daift worre isch der Mond uf d'Chaldene, ere Gliebte vum Zeus us de grichische Mythologi. 

D'Chaldene umchraist de Jupiter ime middlere Abstand vu 23.100.000 km in 723 Däg, 16 Stund un 48 Minute. D'Bahn wiist ä Exzentrizität vu 0,2590 uf. Mit ere Naigig vu 165,191° isch d'Bahn retrograd, d. h., der Mond beweggt sich entgege vu de Rotationsrichtig vum Jupiter um de Planet. 

Ufgrund vu ihre Bahnaigeschafte wird d'Chaldene de Carme-Gruppe, benennt nooch em Jupitermond Carme, zuegordnet.

D'Chaldene het ä middlere Durmesser vu etwa 3,8 km. Ihri Dichte under de Annahm vum ä Ufbau us silikatischem Gstai uf 2,6 g/cm gschätzt.
Chaldene wiist ä sehr dunkli Oberflächi mit ere Albedo vu 0,04 uf, d. h., bloß 4 % vum igstrahlte Sunneliecht werre reflektiert. Ihri schinbar Helligkait betrait 22,5.


</doc>
<doc id="7560" url="https://als.wikipedia.org/wiki?curid=7560" title="Cyllene (Mond)">
Cyllene (Mond)

D' Cyllene (Jupiter XLVIII) isch ein vu dr ussere Zwergmönd vum Planet Jupiter.
S/2003 J 13 isch am 8. Februar 2003 vu de Astronome Scott S. Sheppard, David C. Jewitt un Jan Kleyna entdeckt worre un het am 30. März 2005 dr offiziell Namme Cyllene (nooch dr Nymphe Kyllene) vu dr Internationale Astronomische Union IAU erhalde. 
D'Cyllene umchreist dr Jupiter ime middlere Abstand vu 23.951.000 km in 751 Däg, 22 Stund un 33 Minute. D'Bahn wiist e Exzentrizität vu 0,4116 uf. Mit ere Neigig vu 150,123° isch d'Bahn retrograd, d. h., dr Mond beweggt sich entgege vu dr Rotationsrichtig vum Jupiter um dr Planet.

Ufgrund vu ihre Bahneigeschafte wird d'Cyllene in dr Pasiphae-Gruppe, benennt nooh em Jupitermond Pasiphae, zuegordnet.
D'Cyllene het e middlere Durmesser vu etwa 2 km. Ihri Dichte wird under dr Annahm vum e Ufbau us silikatischem Gstei uf 2,6 g/cm gschätzt.
D'Cyllene wiist e sehr dunkli Oberflächi mit ere Albedo vu 0,04 uf, d. h., numme 4 % vum igstrahlte Sunneliecht werre reflektiert.

Wie bi allene ussere, chleine Jupitermönd sin die Date iber die physikalische Eigeschafte sehr usicher. Sälli Mönd sin so chlei, dass si au in dr gröschte irdische Teleskope numme e winzigs Liechtpünktli sin. Si sin au sowit ewegg vum Jupiter, dass keini vu dr bisherige Jupitersonde e Vorbiflueg undernumme het. Doher wird sich - es isch wohl uf längeri Zitt kei Sonde meh bim Jupiter - die schlecht Datelag au in de nächschte Johrzehnte nit ändere.


</doc>
