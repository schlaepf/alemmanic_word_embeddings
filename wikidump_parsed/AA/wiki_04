<doc id="9361" url="https://als.wikipedia.org/wiki?curid=9361" title="Nyx">
Nyx

D Nyx () personifiziert in de griechische Mythologie d Nacht (Finschternis). Si wird mit schwarze Flügel dargschtellt un fahrt uff eme Wage. Noch em Homer fierchtet sich selbsch de Zeus vor de Nacht. D Nyx entschpricht de römisch "Nox". 

Zuem Urschprung vun de Nyx gibts voschideni Yberliferunge:
Wiä d Gaia un de Erebos isch au d Nyx usm Chaos entschtonde. Noch de Erzählunge vun de Orphiker isch si vun Onfong ô do gsii, isch vum Wind - em Aither - befruchtet worre, het s silberne Ei in de Schoss vun de Dunkelheit glegt, wu de Eros drus gschlüpft isch, des isch de goldgflyglet, zweygschlechtlich Gott, wu alles bewegt 

In dem Ei soll obe abr au ä gähnige, hohle Rum gsii si - s Chaos. Unte isch "s Ondere" gsii, un des isch d Gaia, di Gross Muetter, odr s isch unter de Okeanos gsii - noch de Meinung vun de Orphiker de ältscht vun de Götter un somit nit mitm Titan Okeanos z vowechsle - un d Tethys, ä ondri grosse Göttin un in dem Fall ebesowinig mit de Titanin Tethys z vowechsle, wu sich als ärschti mitänonder paart hen, un alli Götter un Lebewese gschaffe hen.

Nochm Hesiod isch zärscht d Dunkelheit gsii, wo s Chaos - de gähnig, hohl Rum - drus entsprunge isch. Us em Chaos sin d Gaia, die Erde, dr Erebos, s Gruse vu der Finschternis un d Nyx, die dunkle Nacht, entstonde. D Nyx un de Erbos hen sich mitänander paart un s isch de Tag (Hemera) un de Äther (Aither) entstonde.

Nochm philosophische Schöpfungsmythos vum Hesiod hen sich d Nyx un de Erebos paart, un s sin nebem Schlof un de Träum d Übel vun de Welt us derre Beziehung hervorgonge: s Voderbe, s Alter (Geras), de Tod (Thanatos), d Zwitracht (Eris), de Ärger, s Elend un d Entsagung, d Nemesis, d Moire un d Hesperide, wu do als bedrohlich Aschpekt vun de Mondgöttin uffschine, abr au d Freud, d Freundschaft un s Mitleid. Als Tochter vun denne gilt zuedem d Styx, wu aber au Okeanine, di ältescht Tochter vum Okeanos un de Tethys, sii sott.

Uf dr Namme vu dr Götti Nyx sin dr Asteroid (3908) Nyx un dr Plutomond Nix daift.



</doc>
<doc id="9367" url="https://als.wikipedia.org/wiki?curid=9367" title="T">
T

S T (chlei: t) isch de 20. Büechstabe vom latynische Alphabet und e Konsonant. De Büechstabe hät an (hoch-)dütsche Tektscht e durchschnittlige Adeil vo 6,15% (Platz 7). Im Alemannische bezeichnet mer demit eine vo de Lut . Im IPA stoht s <t> für de stimmlos alveolar Plosiv.
D Friehform vom Büechstabe uss em proto-semitische Alphabet isch e Chrüz. D Bedütig vo sällem Symbol isch unchlar; wahrschints isch's e Markierig gsi. D Phönizier hän im Büechstabe de Namme "Taw" und de Lutwert <nowiki>[</nowiki>t] ge. Im proto-semitische Alphabet hät s <t> - wie au im phönizische Alphabet - im Lige gschribe werre chönne. Eso hät's im X ähnlig gseh.

Ins griechische Alphabet isch de Büechstabe als Tau uffgnoh worre. D Grieche hän sälli Form verwändet, wo s Taw uff de Spitze stoht. Scho im Friehgriechische isch aber de Querbalke bis an d Spitze vom Büechstabe gwandert.

D Etrusker und noch ne d Römer hän de Büechstabe als <T> übernoh. Si hän de Lutwert und s Ussehe nit verändert.


</doc>
<doc id="9368" url="https://als.wikipedia.org/wiki?curid=9368" title="Juni">
Juni

Dä Juni, Broochet oder Broochmonet () isch dä sächst Monät vom Jahr im Gregorianische Kalender.

Er hät 30 Täg und beinhaltät dä Tag vode Sunnäwändi (21. Juni, abhängig vodä Himmelsmechanik au am 20. odär 22. Juni möglich), dä dä längscht Tag mit dä kürzischte Nacht vom Jahr isch. Er isch nach dä römischä Göttin Juno, dä Gattin vom Göttervater Jupiter, Göttin vode Ehe und de Beschützerin vo Rom. 
Dä alt dütsch Monätsnamä isch Brachet oder Brachmond, da ide Drüüfälderwirtschaft vom Mittelalter i dem Monat d' Bearbeitig vode Brache aagfange hät. I Gärtnerchreis spricht mä au vom Rosämäntig, da d' Rosäblüätä im Juni ihre Höhäpunkt erreiched.

Im Römischä Kaländär isch dä Juni urschprünglich dä viärti Monät gsi und hät 29 Täg gha.

Zude dütlich akustischi Untärscheidig vom Juni, wo sich nur i eim Konsonant vom Monätsnamä Juli unterscheidet, wird er umgangsschprachlich mängisch au als Juno /ˈjuːno/ oder /juˈnoː/ usgschprochä, während dä Juli sich mit dä ebäfalls mängisch umgangsschprachlich verwändeti Usschprache Julai /juˈlai/ oder /ˈjuːlai/ düütlich abgränzt.

Kein andere Monät vom laufändä Kaländerjahr fangt mit äm gliiche Wuchätag wiä dä Juni aa.
Aber dä Februar vom Folgäjahr fangt mit äm gliiche Wuchätag wie dä Juni vom laufändä Jahr.



</doc>
<doc id="9369" url="https://als.wikipedia.org/wiki?curid=9369" title="Hemera">
Hemera

D Hemera () isch d Personifikation vum Tag in de griechisch Mythologii. D Hemera isch d Tochter vum Erebos un de Nyx. Sie kummt jede Morge vun de Unterwelt ruff.

De Brueder vun de Hemera isch de Aither. Hemera isch au ä Nôme vun de Morgenröt (luege Eos).



</doc>
<doc id="9370" url="https://als.wikipedia.org/wiki?curid=9370" title="Kalypso (Mythologie)">
Kalypso (Mythologie)

D Kalypso (agr. "Καλυψώ, Kalypsō") isch in de griechisch Mythologie ä Nymphe gsii, wu de schiffbrüchig Odysseus gliebt un denne sibe Johr long bi sich uff de Insel Ogygia feschtghalte het. Ersch uff Owiisung vun de olympische Götter – durch de Hermes, em Götterbott, ybermittelt – het si ne freygebä. Obwohl Kalypso ihm Usterblichkeit verspreche het, wenn er bi ihre blibt, het er si verlosse, um zue de Penelope zruckzkehre. D Kalypso-Episod wird im fimfte Buech vu de "Odyssee" verzählt. Mit Ogygia wird unter ondrem d maltesisch Insel Gozo identifiziert, wo ma ä „Kalypso-Grotte“ zeigt. Noch ihr isch de Saturnmond Calypso un de Aschtroid Kalypso benennt worre.


</doc>
<doc id="9371" url="https://als.wikipedia.org/wiki?curid=9371" title="Oktober">
Oktober

Dä Oktoober () isch de zääti Monät vom Jahr im Gregorianische Kalender.

Er hät 31 Täg. De Oktober fangt mit em gliiche Wuchetag wie de Januar aa. Usserd i Schaltjahre.

D Römer händ ihrä achti Monät vom Jahr "mensis october" (octo=acht) gnännt. Obwohl dä Monät nach dä Julianischen Kaländerreform 46 v. Chr. a dä zähte Stell verschobä wordä isch, isch s bi sim römischä Namä blibä. Anderi uurdütschi Namä sind d "Wiimönet", dä Namä söll bereits vom Karl äm Große im 8. Jahrhundärt iigfüehrt wordä si und wiist auf dä Beginn vo dä Wiiläsi und dä wiitärä Wiiverarbeitig hi, odär "Gilbhart", da sich i däm Härbschtmonät s Laub gäl und bun färbt. Bi dä Jeger wird de Monät au Dachsmond gnännt. Dä hütig Gregorianisch Kaländer isch 1582 vom Papscht Gregor XIII. iigfüehrt worde, isch aber erscht nach dä Französischä Revolution duregsetzt worde.









Im Oktober liged d Sternzeichä Waag (ca. 23. 9. bis 23. 10.) und Skorpion (ca. 23. 10. bis 22. 11.).


</doc>
<doc id="9373" url="https://als.wikipedia.org/wiki?curid=9373" title="Unihockey">
Unihockey

Unihockey isch e Schportart wo immer beliebter wird und vo vilne Lüt gschpilt wird. Wi ds Isokey schtammts vom Bandy ab. Zum Schpile brûcht me nume e Unihockeyschtock und natürlech e Ball.

Im Verglîch zu andere Hockey-Arte geits im Unihockey weniger rûch zue und här, was uf di hertere Regle zrüggzfüere isch. Mi het keni Schutzusrüschtig, ussert natürlech dr Goalie, wo ôn e Hälm âhet und uf de Chnöi schpilt. Es git Gross- und Chlîfäld. Im Grossfäld schpilt me füf gäge füf, im Chlifäld drü gäge drü, ohni Goalie grächnet. Uf em Chliifeld wird nu i dä Schwiiz gspilt, ursprünglich wels nid gnueg grossi Halä geh hät. I dä höcherä nationalä Liigä und International wird nu Grossfeld gspilt.

I de Schwiiz boomt Unihockey siit Jahre. D Schwiiz hät i de Saison 2005/06 scho 27'000 lizenzierte Spiler/inne z verzeichne. Insgesamt zellt d Schwiiz 441 Verein, wo i 1979 Mannschafte organisiert sind. Vor allem bi de Jugendliche wird Unihockey immer attraktiver. Es isch i de Schwiiz die drittbeliebtesti Sportart nach Fuessball und Volleyball. I de Schwiiz wärdet zahlreichi, nach Alterskategorie differenzierti Meisterschafte ustreit. D Organisation vo de Meisterschaft liit bim Schwiizerische Unihockey Verband, em Swiss Unihockey.

Unihockey isch i dä Schwiiz di zweitgröscht Mannschaftssportart, mit über 29'000 lizenziertä Spilerinne und Spiler. D Gwünner vo de Schwiizer Nationalliga A sind i de Liste vo de Schwiizermeister im Unihockey ufgfüert.


</doc>
<doc id="9382" url="https://als.wikipedia.org/wiki?curid=9382" title="Tierkreiszeichen">
Tierkreiszeichen

Als Dierchreiszeiche (au Sternzeiche gnennt) bezeichnet mer 12 Abschnitt vu je 30 Grad uf dr Erdbahn um d'Sunne. Si sin dorum im Grund nit anders wie e antiquierti Bezeichnig fer die ekliptikal Längi vume Gstirn.

D'Zellig vu dr Abschnitte fangt bi dem Punkt vu dr Erdbahn a, bi dem d'Erdax tangential zue dr Erdbahn stot un dr subsolar Punkt uf dr Erdchugle dr Erdäquator vu Süde nooch Norde yberschrittet (also dr Früehligsafang uf dr Nordhalbchugle), und folgt no dr Bewegigsrichtig vu dr Erde um d'Sunne.

Ufgrund vu dr Ellipsebahn vu dr Erde um d'Sunne durwanderet d'Erde die einzelne Abschnitte underschidlich schnell. In Sunneferni (derzitt im Nordsummer und im Südwinter) langsamer wie in Sunnenächi (derzitt im Nordwinter und im Südsummer). Dorum sin die Abschnitt au underschidlich (zwische 29 un 32 Däg) lang.

Die in dr Nächi vu dr Erdbahnebeni (Ekliptik) im Sternehimmel glägene Regione nennt mer «Dierchreis» (im grichische Fachwort "Zodiak") un die 12 Abschnitte vu dr Erdbahn um d'Sunne nennt mer au Dierchreiszeiche. Dr Abschnitt mit dr ekliptikale Längi vu 0 bis 30° heisst bispilswiis "Widder".

D'Dierkreiszeiche sin nooch 12 vu dr 14 Dierchreisternbilder benennt – also sälle Sternbilder, wo d'Ekliptik dedur verlauft. D'Sternbilder "Schlangeträger" (Ophiuchus) un "Wal" (Cetus) hän keini Pendants as Dierchreiszeiche. Während d'Sunne mehreri Wuche im Sternbild Schlangeträger z'sähe isch, isch si im Wal numme e baar Stund.

Vor guet 2000 Johre isch d'Sunne, wenn d'Erde bispilswiis dur dr Bahnabschnitt mit em poetische Namme "Widder" gwanderet isch, im Sternbild "Widder" gstande, Säll isch hüt nümmi dr Fall, wil in Folg vu dr Präzession vu dr Erdax dr Früehligspunkt uf dr Erdbahn wanderet. Sit dr Festlegig vu dr Sternbildgrenze dur die International Astronomisch Union hän d'Sternbilder un Sternzeiche ohnehi numme no dr Namme gmeinsam.

Dr Durlauf durs jewilig Bahnsegment isch wäge dr Schaltjohre un sustige chleinere Effekte jedes Johr e chlei Wengili anderst. Massehoroskope dien säll in dr Regel nit berucksichtige.

In dr folgende Tabelle sin d'Itrittswerte fers Johr 2006 agä, wobi uffgrund vu dr Zellig vum Früehligspunkt a dr Jänner un dr Februar erst am Schluss chumme.

Wichtig sin d'Itrittpunkte bi 0°, 90°, 180° un 270° als astronomischer Afang vu dr Johreszitte.

D'Dierchreiszeiche spile e zentrali Rolle in dr Astrologi, wo – je nooch Standpunkt – als "Para-" oder "Pseudowisseschaft" bezeichnet wird. Die behauptet, es gäb e statistisch signifikante Zämmehang zwische vum vu dr Erde durloffene Erdbahnabschnitt und dr Geburt vu eme Mensch, un macht uf dere Grundlag Analyse – sognennti Horoskope. Die bluemig daifte Segmente vu dr Erdbahn bilde als schinbari Sunnebahn d'Grundlag fer s'obendländisch Horoskop. Es isch e umsatzstarchi Branche wo devu läbt, allerdings isch e signifikante statistische Zämmehang zwische Läbenslauf un Erdbahnabschnitt bi dr Geburt vume Mensch nit noochgwiise.

D'Erchlärig vu dr Dierchreiszeiche erfolgt do im e heliozentrische Bezugssystem.


</doc>
<doc id="9383" url="https://als.wikipedia.org/wiki?curid=9383" title="Lutetia">
Lutetia

Lutetia isch


</doc>
<doc id="9384" url="https://als.wikipedia.org/wiki?curid=9384" title="Subsolarer Punkt">
Subsolarer Punkt

Als subsolarer Punkt wird der Punkt uf eme nit-stellare Himmelskörper bezeichnet, wo die jewilig Sunne gnau 90° (also senkrecht druf, d. h. im Zenit) iber dr Oberflächi stot. Es handelet sich um e latinische Fachbegriff us dr Astronomi, wo us dr Vorsilbe "sub" fer "under" un em Adjektiv vum Wort "sol" fer "Sunne" bildet isch.

Uf dr Erde pendlet dr subsolar Punkt - also dr Zenitstand vu dr Sunne - im e tropische Johr wäge dr Neigig vu dr Erdax zue dr Erdbahnebeni um 46,92° zwische 23,46° nördlicher un südlicher Breiti - also dr beide Wendekreise. Wenn dr subsolar Punkt dr Erdäquator vu Süde nooch Norde yberschrittet, spricht mer vum Früehligsafang uf dr Nordhalbchugle (resp. Herbstafang uf dr Südhalbchugle). Im umkehrte Fall sin au d'Johrszitte uf dr beide Halbchugle vertuscht. Isch dr subsolar Punkt uf sinere grösste Nordbreiti, no isch uf dr Nordhalbchugle Summerafang, uf dr Südhalbchugle degege Winterafang. Isch dr subsolar Punkt uf dr grösste Südbreiti, no fangt dementsprechend dr Südsummer bzw. Nordwinter a.


Bim Fenster-Manager KDE fer s'X-Window-System uf Computer cha mer e uf dr subsolar Punkt zentrierts Hindergrundbild vu dr Erde (XGlobe) fer mindistens eini vu dr bis zue (in KDE 3.4) 20 virtuelle Bildschirmarbetsflächene irichte.


</doc>
<doc id="9387" url="https://als.wikipedia.org/wiki?curid=9387" title="Alemannische Grammatik">
Alemannische Grammatik

S Alemannisch het, wiä jedi Sproch, e Grammatik. Bstimmti grammatischi Eigeheite hets mit andere Dialäkt un dr Standardsproch vum ditsche Sprochsyschtem gmeinsam. Bstimmti Eigeschafte deilts aü mit einere oder mehrere andere germanische Sproche. Aber in witte Bereiche isch d alemannisch Grammatik eigeständig.

In dr wisseschaftlige Literatür iber s Alemannisch gits Dutzendi vu Schrifte, wu sich mit dr Unterschiid vu Ort zu Ort befasse – des sin meischtens Lütunterschiid (Luutunterschiid). D grammatische Gmeinsamkeite vum Alemannische hän bishär numme wennig Beachtung gfunde.

Dä Artikel git e Iberblick. Üsfiährligi Bsprächige vu einzelne grammatische Broblem sin in äxtra Artikel gmacht wore (druck uf d Link); anderi kumme no. 

Bi dr Biispiil stehn vor dr Klammere Oberrhiinalemannischi Variante. Diä kumme viilmool aü im Hochalemannische un im Schwebische vor. In dr Klammere stehn numme zuesätzigi hochalemannischi un/oder schwebischi Forme.
"lueg au d Artikel Verb, Churzverb und Modalverb"

Kurzverbe:


Konjugation Singular:

"i gang, i stand, i ha (han), du witt (wettsch, wosch), du gisch, er git (gejt), er weißt" isch witt verbreitet; "sage (sägge, säge), drage (trääge)" un "schlage (schlaa)" hän Sonderforme in dr 2. un 3. Person Singular: "du saisch (seisch), er sait (seit), du draisch (treisch), er drait (treit), du schleesch (schlaasch), er schleet (schlaat)."

I vìlne Schwizer Dialäkt isch bir erschti Person sìngular d Ändig "-e" obligatorisch: "i sìnge, i mache, i louffe".

Es wìchtigs Ùnterscheidigsmerkmaal zwǜsche verschìdnigen alemannische Dialäkt si d Ändigen im Plural:


Im Alemannische wird für adurendi Tätigikeite die rhiinischi Verlaufsform (au am-Progressiv) verwendet. Die Form wird mit em Verb Hilfsverb si + am + Infinitiv bildet: "Ich bin am choche. Sie sind am schlafe." Um d'Vergangeheit z'bilde wird es gsi aghänkt: "Ich bin am choche gsi. Sie sind am schlafe gsi."

De Gebruch vo de Verlaufsform isch im Alemannische optional, wird aber hüfig verwended um z'betone, dass es sich um e adurendi Tätikeit handlet, wo scho i de Vergangeheit agfange het. Zum Bieschpiel: "De Peter isch jetzt am choche." (De Peter het scho agfange z'choche, isch aber nonig fertig.) "De Peter choched jetzt." (Er fangt jetzt grad mit choche a.) 

S Alemannisch kännt kei Präteritum, numme bim Verb "sii" hets sich z Ditschland wider kenne iibirgere ("ich war" usw.)

D eifach Vergangeheit wird mit eme Hilfsverb (sii oder ha) un em Partizip Perfekt bildet: "i bi gsii, i bi gange (ggange), i bi gloffe; i ha gha (ghet), i ha welle (wölle), i ha gschlofe (gschlaaffe), i ha gfercht" (gförcht, gförchtet, gfǜrchtet) usw.

D Vorvergangeheit wird zuesätzlig mit gsii (gsei, gwä) oder "gha (ghet)" bildet: "i bi gange (ggange) gsii, i ha gfercht gha, i ha glupft (glǜpft) gha usw."

Dr ainzig alemannisch Dialäkt, wo no bis in s 20. Johrhundert e lääbigs Präteritum ghaa het, isch s Saleytitsch, dr Dialäkt vo Saley (ital. Salecchio) gsii, e Walserdialäkt z Italie, wo mittlerwiili uusgschdoorben isch.

Im Oschte vu Alemanniä gits no e bsundere Infinitiv, wu noch de Partikel "z" stoot un uf s mittelhochdytsch Gerundium zrugggoot. Do heißts fir s Oberrhiinalemannisch "er het z due, er het z ässe" nämlig "er hot z dond (z tuid), er hot z essid" un ähnlig – d Ändung isch allewäg awel "-d". Des Gebiät ziägt sich vum Schwobeland bis uf Appezäll un in dr Norde vum Thurgau. Au i de Siidwalserdialäkt vu Gurin un Saley gits dä bsundrig Infinitiv no; dert lutet d Ändig "-n". Räschte vu däm sog. Gerundium, aber ebe nume no bi einzelne Verb, gits au suscht no doo und dert. (Lueg z. B. SSA III/1.303, SBS Band 6 Kart 16, SDS Band III Sitte 2.)

Dr Konjunktiv isch, bsunders im Oschte un Süde vu dr Alemannia, stärker im Brüch wiä im Standardditsche.

E baar Verbe hän e bsunderi Befählsform: "gang!" (= geh!), "stand!" (= steh!), "bis! bi!, bisch!, sej! (sig!)" (= sei!), "sin!, (sind!, siget!)" (= seid!), "diän! (tüet, düent!)" (= tut!), "lo (la)" (= lass!), "len (löt, lön, lönt)" (= lasst!)

Partizip Präsenz un Partizip Perfekt lueg Artikel Partizip.



Ds Genus (s grammatisch Gschlächt) isch im Alemannische in dr meischte Fäll glich wiä im Hochditsche. S git aber aü wit verbreiteti Üsnahme: "Dr Schnäck, dr Zäck, dr Bank" un anderi; do, wu s Wort "dr Anke" üsgstorbe isch, heißts jetze "dr Butter".

In andere Fäll isch d Abweichig vum sällem Genus, wu mer üs em hochditsche gwehnt isch, e lokali oder regionali Erschiinig.

In viil alemannische Dialäktspiilarte, bsunders viil mol im Weschtalemannische, wäre Maidli un Fraüe mit sächligem grammatischem Gschlächt (Neutrum) bezeichnet, so dass es derte "s (ds) Anneli, s (ds) Olga" usw. heißt.

Der bestìmmt Artikel femininum u plural het zwo verschìdnigi Forme, dernah öb er vor emnen Attribut steit oder nid:


Fascht iberal im Alemannische stehn d Personenämme mit Artikel, also: "Dr Goethe het dr Hebel arg gschetzt. D Vreni (s/ds Vreni, s/ds Vrenili) het d Mia Aegerter (s/ds Mia Aegerter) am liäbschte. Dr Vatter het (in/i/a) dr/de Mueter gruefe".

Üsnahme: 1. Witume im Bärnbiät un im Friiburgische stoht dr Artikel äntwäder nit oder beides isch meglig. Do heißts also "Chrischte häts gsejt" oder "Räbersch Fritz" oder "Muetersch Brueder", was zum Biispiil im Oberrhiinalemannische dr Chrischtian hets gsait, s Räbers Fritz" un s Mueters Brueder" heißt. 2. Im Nordoschte vum Bündnerland, nämlig im Prättege, im Schelfigg un uf Tavaa, stoht dr Personenamme ebefalls ohni Artikel. 3. Au i Teil vum binochbarte Land Vorarlberg, nämlig im Brägezerwald un zum Teil im Rhintel, fäält dr Artikel.

Lueg bi Alemannischer Satzbau un Relativsatz

Lueg bi Monophthong, Diphthong, Entrundig, Palatalisiärig

Änd-"n:" I de meischte alemannische Dialäktspiilarte (usgnoo nes paar höchschtalemannischi Dialäkt) sin d Änd-"n," wus im Altalemannische no gä het, abgfalle. Einzelheite lueg im Kapitel Änd-n-Abfall. Das Phänomeen ìsch ìr Spraachwǜsseschaft bekannt als alemannischi n-Apokope. Bispìl: "Mììr trìnke0 grad e0 guete0 Süessmoscht."

Vìli Gebiet kennen aber es Bìndigs-"n" vor vokaalischem Aalut: "Mììr trìnke-n-e-n-usgezeichnete-n-Orangesaft." Das Bìndigs-"n" cha's i Wörter gä, wo ìm Hoochdütsche gaar kes "n" hei: "Ì liebe-n-Öpfle."





</doc>
<doc id="9394" url="https://als.wikipedia.org/wiki?curid=9394" title="Echidna (Mythologie)">
Echidna (Mythologie)

Echidna isch ä Gschtalt uss de griechische Mythologie, wu d Muetter vun vile Ungheuer gsii isch.

Yber ihri Abstommung gibts vili Erzählunge. Eimol isch si d Tochter vun nem Alte usm Meer, em Phorkys un em Meeresungheuer, de Keto gsii. Ä ondersmol abr d Tochter vun de Kallirhoe un em Chrysaor. De Chrysaor sei m Lib vun de Medusa entschprunge, wu de Perseus d Medusa enthouptet het. Nomol ondersch sei s d Tochter vun de Gaia un nm Tartaros gsii.

Als "ä unsagbars Scheusal, halb schönäugigs Mädle, halb grusigi Schlong, risig, buntgfleckt un gfräßig" (Hesiod, Theogonie 295-332), isch s onschinend nit nur ä furchtbars, sundern au ä fruchtbars Ungheuer. Typhon – wu d Gaia vum Tartaros empfange ghet het, um sich om Zeus z räche, so dass do, falls sichs ums selbe Ungheuer ghendelt het, womöglich ä Gschwischterehe gschlosse worre isch – het mit ihre de zweyköpfig Orthos, de dreyköpfig Höllehund Kerberos, un d Hydra, wu au als d "lernäisch Schlong" bezeichnet wird, zigt.

Ihr Sohn Orthos het denn mit ihre d Chimaira, d Sphinx, de Nemeische Löwe un d Phaia, ä ungheure, wietigi Sau, wu schliesslich vum Theseus umbrocht worre isch un au als d kromyonisch Sau bekonnt worre isch.


"Lueg au:" Stammbaum vo de griechische Götter



</doc>
<doc id="9395" url="https://als.wikipedia.org/wiki?curid=9395" title="Echidna">
Echidna

Echidna (Altgriechisch: "Ἔχιδνα") bezeichnet



</doc>
<doc id="9405" url="https://als.wikipedia.org/wiki?curid=9405" title="Hippodrom">
Hippodrom

Als Hippodrom (grich.: "Pferderennbahn") bezeichnet mer e ovali Pferderennbahn, wie sie im antike Gricheland un im Byzantinische Riich fer d'Verastaltig vu Pferde- un Wagerenne gnutzt worre isch.

D'Sittelängi vu dr Rennbahn isch meistens chnapp 400 Meter gsi. E Hippodrom het Zueschauertribüne umfasst, wo mitunder mehrere Hunderttusend Lüt Platz botte hän. In dr früehe Nöizitt isch d'Bezeichnig "Hippodrom" fer Grossbaute un Johrmärktzelte ufgriffe worre, wo vor Publikum un bi Müsik Akrobatik mit Rösser vorgfüehrt worre isch.

S'Hippodrom vu Konstantinopel isch iber die gsamt Zitt vum Byzantinische Riich (wie mer zum "Imperium Romanum Christianum" hüt sait) vu 330 - 1453 s'Zentrum vum gsellschaftliche Läbe gsi. S'Volk het sich dert - wie au scho im alde Rom - in dr Zirkusparteie organisiert. Es isch demit au s'Zentrum vu innere Uruehe im Riich gsi. Au under dr osmanische Herrschaft sit 1453 isch's Hippodrom (türk. "Atmeydani") witterhi e Zentrum vum städtische wie politische Läbe blibe, au wenn's nimmi fer Pferderrenne gnutzt worre isch. 


Im Hippodrom sin Ufständischi higrichtet wie au gstürzti Kaiser vum Pöbel vu dr Stadt glyncht worre. Es isch immer wiider s'Zentrum vu Ufstände gsi, zledscht bi dr türkische Revolte vu 1909.


</doc>
<doc id="9411" url="https://als.wikipedia.org/wiki?curid=9411" title="Ostern">
Ostern

Oschtere ischs hegscht Fäscht vu dr katholische und orthodoxe un eine vu dr hoche Fyrtig i dr evangelische Chrischteheit. Dä Fäschtdag ghört zu de bewegliche Firdig und wird immer am Sunndig nochem Früeligsvollmond gfyred.
A Oschter fyrt mer d Uferestehung vum Jesus Chrischtus, wun er dr Tod drmit besigt het. Diä Uferstehung gildet au as dr letscht Bewiis drfir, as dr Jesus nit numme e Mänsch gsii isch, sundern au Gott. Dr Oschtersunndig isch dr letscht und glychzytig dr Höhepunkt vo de drei heilige Däg, wo mit em Karfrydig aagfange hend.

D biblisch Vorgschicht isch: Der Jesus isch an däm Dag, wu mer speter Karfrydig gnännt het, ans Gryz gschlage un umbrocht wore. Wil er demit d Menschheit vu dr Erbsünde erlöst het, hät dr Karfrydig langi Zyt als dr hegscht Fyrdig vu dr evangelische Chrischte gulte. Drno isch er vu sinene Agherige ine Hehli glegt wore un e Soldat het e schwäre Stei drvor droolt. Im Markus-Evangelium gohts drno eso wytter:

Mit Oschtere sin verschiidini wältligi Brich verbunde. Wyt verbreitet isch dr Brüch, as mer Oschtereier amolt un dr Kinder schänkt.
Am Karsamschtig z Nacht wird vor katholische Kirche e Fyr gmacht un d Oschterkerz dra azunde. Zu däm Brüch gits e wältligi Kunkeränz: in verschiidene Gegende, so z Nordditschland wäre großi Fyr in dr Landschaft azunde un drum rum gfäschtled.
Im Alperaüm wäre – noch em Uferstehungsgottesdiänscht am Samschtig z Nacht – großi Fyr uf Bärg oder in dr Däler azunde.




</doc>
<doc id="9412" url="https://als.wikipedia.org/wiki?curid=9412" title="Mozilla Firefox">
Mozilla Firefox

Mozilla Firefox [] isch e freie Webbrowser vor alle Dinge zum Aluege vun Internetsite, wo us em Mozilla-Projekt hervorgange isch. Er lauft uf dr Gecko-Rendering-Engine, wo au fier d'Darstellig vu graphische Benutzeroberfläche verwendet werre cha (un im Firefox au defir verwendet wird).

Firefox zeichnet au si XML-basierti Benutzeroberfläche (gschribe in XUL) im Browser selber, während z. B. anderi Browser wie dr Internet Explorer oder dr gecko-basierti Browser K-Meleon, fer säll nativi Bedienelemente vum Betribssystem oder vum Windows-Manager verwende un numme d'Internetsite sälber mit dr Browser-Engine darstelle.

Ufgrund vu dere Eigeschaft isch es sehr liicht, eiheitlichi Zuesatzprogramm ("addons") fer dr Browser z'schribe, unabhängig vum Betribssystem, wo säller druf lauft.

Eis vo de gröschte Merkmol isch s "Tabbed Browsing", wo im Benutzer erlaubt, mehreri Websiitene i 1 Fenschter offe zha. Mit + chamer ganz eifach vo Tab zu Tab springe. Es giit massehaft sogenannti Themes fier de Firefox, wo s Uusehe vom Browser veränderet. Anno 2011 het Mozilla s'Versionsschema im Chrome fier Google agliche un bringt jetz alli sechs Wuche e neji Hauptversion rus.

Mozilla Firefox isch technologisch gsähe dr direkt Noochfolger vum Netscape Navigator.




</doc>
<doc id="9416" url="https://als.wikipedia.org/wiki?curid=9416" title="Edikt von Kanopus">
Edikt von Kanopus

Im Edikt vu Kanopus isch am 6. März 237 v.Chr. die wichtigst Schaltdagregle vum gregorianisch-julianische Kalender igfüehrt worre, dass nämlich s'Sunnejohr in dr Regel 365 Däg het, aber alli vier Johr 366.

Es handelet sich bim Edikt um e Gedenkstei vum Chönig Ptolemaios III. Euergetes, wo am 15. April 1866 in Ägypte entdeckt worre isch. Wie au dr berüehmt Stei vu Rosetta isch au s'Edikt vu Kanopus in grichischer Schrift un in Hieroglyphe gschribe un demit e wichtigi Hilf fer d'Entzifferig vu dr alde ägyptische Schrift gsi.

Im alde Ägypte isch sit mindistens 3000 v. Chr. e Sunnekalender mit eme Johr zue gnau 365 Däg igfüehrt gsi. Wil aber s'tropisch Johr (vu einem Früehligsafang zum nächste) 365,2422 Däg lang isch, sin die astronomische Date in ebba 1450 Johre, dr sognennte "Sothis-Periode" langsam durs Kalenderjohr gwanderet.

D'Ägypter hän debi s'Johr zue 12 gliich lange Munät zue je 30 Däg ideilt un am End vum Johr fünf sognennti "Epagomene" an dr Kalender aghängt, um uf 365 Däg z'chumme.

237 v. Chr. het dr Chönig Ptolemaios III. Euergetes us dr ptolemäische Dynasti s' Edikt vu Kanopus erlo, un agordnet, dass alli vier Johre e sexti Epagomene izfüege sei.
S'Edikt isch aber vu dr Pristerschaft un dr Bevölcherig ignoriert worre. Die hän dr ursprünglich Kalender trotzdem witterverwendet. 

Dr Julius Caesar het fer si Kalenderreform 46 v.Chr. dr grichisch-ägyptisch Astronom Sosigenes us Alexandria beuftrait, wo no bi dr Römer die in Ägypte ignoriert Schaltregle igfüehrt het. In Ägypte isch d'Schaltregele un demit s' Edikt vu Kanopus erst nooch dr römische Eroberig dur dr Augustus 30 v.Chr. durgsetzt worre.



</doc>
<doc id="9417" url="https://als.wikipedia.org/wiki?curid=9417" title="Leonardo da Vinci">
Leonardo da Vinci

Leonardo da Vinci [] (* 15. April 1452 in Anchiano bi Vinci; † 2. Mai 1519 uf Schloss Clos Lucé, Amboise) isch e erfolgriche Moler, Bildhauer, Architekt, Müsiker, Anatom, Mechaniker, Ingenieur, Naturphilosoph un Entdecker gsi; er wird als „s italienisch Universalgenie“ bezeichnet. Si Burtsort Vinci isch e Kastell oder befestigts Hüegeldorf im Florentiner Territorium (ca. 30 km westlich vu Florenz) in dr Nächi vu Empoli, wu d Familie vu sinem Vadder ihr Namme her abgleitet het. Verchürzt spricht mer „Leonardo“, wil "da Vinci", uf alemannisch „us Vinci“, kei Familienamme isch.

Si berühmtists Werch isch s Gmälde vu dr Mona Lisa, wo hüt im Louvre z Paris hängt. S Bild vom „letschte Obigmohl“ im Refektorium vom Chloster „Santa Maria delle Grazie“ z Mailand gilt as eins vo de berüemtiste Wandgmäld vo de Wält. Es wird as Meilestei vo de Renaissance bezeichnet, will em Leonardo bi däm Bild di korräkt Widergob vo de perspektivische Tüüfi glungen isch.

Dä Leonardo da Vinci hett fasch kei Klasse vo dä Grundschuel bsuecht und er hett rächt Müeh gah zum Läsä, Schriibe und Rechne lärnä. Sin Onkel Francesco isch im Leonardo sis Vorbild gsi und hett im Leonardo d Liebi zu dä Natur und de Tier gweckt. 

Sin Vater, dä Piero da Vinci, isch en erfolgrichä Notar gsi, sini Muetter isch äs Buuremeitli gsi, wo Caterina gheisse hett. Em da Vinci si Chindheit isch vo dä trennt läbändä Eltere und vo sinere Stiifmuetter prägt gsi. Als unehelichä Sohn isch er bi dä Familie vom Vater ufgwachse.


Iifüehrige


Lebe und Werch


Über Einzelwerch


Über Werktheme


Über Technik un Erfindige


Denk- un Arbetswiis, Forschigsmethod


Psychologischi und anderi Aspekt


Belletristik








</doc>
<doc id="9418" url="https://als.wikipedia.org/wiki?curid=9418" title="Samantha Fox">
Samantha Fox

D Samantha Karen Patricia Fox (* 15. April 1966 in London, England) isch e britischi Sängeri un Photomodell.

Bekannt worre isch si, wo si sich im Alder vu 16 Johr dr Läser vum britische Boulevardblatt "The Sun" als s Maidli vu Site 3 (als Nackigmodell) präsentiert het. Si het e Müsikkarriere agstrebt, wo si scho zwei Johr devor agfange gha het, wo si mit Schuelfründe zämme e Band gründet gha het. Gli s erst Album "Touch me" isch e Hit worre. Sitdem nimmt si in meh oder wäniger regelmässige Abstände Albe uf, aber dr Erfolg vu "Touch me" het si nimmi erreicht.

Johrelangi Grücht, si sei lesbisch, het si selber in ihrer Autobiographi vo 2003 bestätigt. Sit 2003 isch si mit ihre Managerin Myra Stratton († 2015) liiert gsi.





</doc>
<doc id="9420" url="https://als.wikipedia.org/wiki?curid=9420" title="FC Lausanne-Sport">
FC Lausanne-Sport

Dr FC Lausanne-Sport isch e Schwyzer Fuessballclub vo Lausanne, im Hauptort vom Kanton Waadt. Er isch dr Nachfolgeverein vo Lausanne Sports, wo 2003 Konkurs het müesse amälde. Dr Vorgänger isch sportlich nie abgstige, und sim Nachfolger ischs bis jetz immer glunge, i jedere Saison ufzstige: vo dr 2. Liga interregional i die 1. Liga und vo dr 1. Liga i d'Challenge League. In dr Saison 2010/11 isch dr Club in d Axpo Super League ufgstiige.

Dr erfolgrichst Schwyzer Fuessballer, wo's je ge het, dr Stéphane Chapuisat, het bi Lausanne aagfange und spööter au gspiilt, bevor er 2008 as technische Leiter zu BSC Young Boys gangen isch.

Lausanne Sports isch siibefache Schwyzer Meister und nünfache Cupsiiger. Er spiilt im Stade Olympique de la Pontaise, wo öppe 17'000 Lüt drin Platz finde und glichzytig ischs au no Ustragigsort vom jöhrlich stattfindende Liechtathletik-Event.

D'Vereinsfarbe vo Lausanne si Blau-Wiss. Dr letscht gross Erfolg (näbe de Ufstig natürlich) isch die dreimaligi ufenanderfolgendi Teilnahm am Schwyzer Cupfinal 1998, 1999 und 2000. 1998 isch dr FC St. Galle besigt worde, 1999 dr Grasshopper-Club vo Züri. Bi dr letschte Teilnahm isch Lausanne aber im FC Züri im Penaltyschiesse unterläge.




</doc>
<doc id="9425" url="https://als.wikipedia.org/wiki?curid=9425" title="Entrundung">
Entrundung

Entrundung (sältener: Entlabialisierung) heißt mers in dr Sprochwisseschaft, wänn sich in dr Sprochentwicklung alti 'ö' un 'ü' zu 'e' un 'i' oder andere ungrundete Vokal entwicklet hän. Dr Begriff Rundung im Zämmehäng mit 'ö'un 'ü' beziägt sich do druf, ass diä zwee Vokal mit grundete Lippel üsgspoche wäre. Bi 'e' un 'i' sin d Lippel entspannt.

E Entrundung hets ime große Deil vum ditsche Sprochgebiät gä, nit betroffe sin numme dr grescht Deil vum Niiderditsche un vum Hochalemannische, üsserdäm dr grescht Deil vu Voradelbärg. D Tabälle zeigt Biispiil üs em Alemannische:

Do isch s ganz Oberrhiinalemannisch betroffe, s ganz Schwebisch un s nerdlig Bodeseealemannisch (mit em ganze Allgai). 


Noch em VALTS (Kart II/55 schön) heißts z Voradelbärg numme z Bregenz un in e baar Ortschafte eschtlig un nerdlig drvu entrundet schä. Suscht heißts "schö, schöe, schöü" un ähnlig. In dr Werter fir "Flöhe", "größer", "rösten" (Kart 54) heißts im gleine Bregenzer Gebiät "Fleh" usw., suscht "Flöh" usw. Im alemannische Oberallgai herrscht ebefalls Entrundung, derte meischtens als "schi, Fläa".

D Entrundung soll noch em Werner König im Alemannische am friähschte im Elsass iigsetzt ha – im 13. Johrhundert, also scho im Mittelalemannische; noch dr Annelise Meyer aber erscht e Johrhundert speter. Ebefalls scho im 13. Johrhundert sin im Bairische Entrundunge ufdrätte (König).
Dur des, ass dr grescht Deil vum ditsche Sprochgebiät schliäßlig vu dr Entrundung iignumme wore isch, kennt mer meine, ass sich des aü in dr Schriftsproch hätt miäße durchsetze. Aber d Schriibtradition wirkt arg konservativ, d Entrundung het sich do nit kenne durchsetze. Well gsprochini un gschriibini Sproch in dr meischte Gegende üsenanderklafft sin, hets alliwiil hyperkorrekti Forme gä, des heißt, d Schriiber hän nit gwisst, heißts jetz 'Witterung' oder 'Wütterung', heißts 'stehn' oder 'stöhn'. Mer het also kenne läse: "Bei schener Wütterung stöhn ..." un ähnligs. Däm Broblem hän sich nit emol nit dr Goethe un dr Schiller kenne entziäge. Dr Goethe reimt zum Biispiil 'König' / 'wenig', 'schweigen' / 'zeugen' - des zeigt, ass er 'König' un 'zeugen' as 'Kenig' un 'zeigen' üsgsproche un fir e korrekti Lütung (Luutung) ghalte het. Allerdings hän - so schribt dr Werner König - Entrundunge im 17., 18. un noch im 19. Johrhundert as vorbildlig gulte.

Im Altänglische het's noo grundeti Vordervokal gää wo für d'Markierig vum Plural wichtig gsi sin. Spöter sin die Vokal entrunded worre un aaschliessend durch de grosse Vokalwandel noo emol verschobe worre. De Luutwandel isch d'Ursach vo de irreguläre Pluralforme wie "geese" un "mice" (Gäns un Müüs).

Im Altänglische isch dr Plural also durch s'Suffix -i markiert worre wo glychzitig zur Umluutig vum vorherige Vokal gführt het. Noochem Wegfall vo dr Inflektion im Mittelänglische sin d'Umluut "ö" un "ü" d'einzigi Pluralmarkierige gsi. Durch d'Entrundig sin schliesslich "e" un "i" übrig blybe wo drno züe "i" verschobe bzw. züe "ei" diphthongiert worre sin. I dr Schrybig sin allerdings d'Forme vorem grosse Vokal Wandel erhalte.

Mänsche üs Sprochbereich, wus kenni grundete Vokal (ke 'ü' un ke 'ö') git (zum Biispiil Kroatiä), hän mänkmol Broblem drmit, d ditsch Standardsproch korräkt üszspräche un entrunde spontan: "Ich habe meine schenen Bicher zurick lassen missen!" Z Griächeland heißt dr ehmalig ditsch Kanzler, dr Schröder, ο Σρεδερ /o Sreder/.

Palatalisierung, Rundung, Alemannischi Grammatik



</doc>
<doc id="9427" url="https://als.wikipedia.org/wiki?curid=9427" title="Murmi">
Murmi

De Murmi isch d Hauptfigur us de gliichnamige Schwyzer Chindersändige “Murmi News” und “Murmi´s Abenteuer” (insgesamt über 550‘000 Zueschauer), wo uf elf lokalen TV-Sendern i de ganze Schwyz, bischpilswys uf Tele Tell i de Innerschwyz oder Tele M1 im Mittelland, usgschtrahlt werded. Erfunde worde isch de Murmi vom Artischt Thomy Widmer. Zahlrychi öffentlichi Uftritt und Velogrammstunde sorged für en relativ grosse Beliebt- und Bekanntheitsgrad.

En Koschtümdarschteller spielt de Murmi. Ds bauschige Koschtüm isch us orangem Kunschtfell gfertiget, het schwarzi Tatze mit wysse chlyne Chralle, und en grosse Chopf mit e paar Schnurrbarthaar, übergrosse schwarze Auge und Schnydzäh, wo immer e chli sichtbar sind. Es söll, in chindgerächter, comichafter Manier, es Murmeltier (schwyzerdüütsch: "Murmi" oder "Murmeli") darschtelle. De Murmi redet mit ere fröhliche und relativ hoche Fischtelstimm.

Am Murmi sys sympathische Wese isch chindlich-unverdorbe und sehr härzlich, er chann aber au spitzbüebisch und schlagfertig sy. D´ Figur isch sehr wissensdurschtig und interessiert, ihre Begleiter, de Geri S. Gwonder (Thomy Widmer), mues darum i allne Sändige sehr vil mit äre unternäh, zum äre immer wieder interessanti Begägnige und Iidrück verschaffe z´ chönne. Zäme erläbed di beide vill Überraschends, und de Murmi cha au a de eifachschte Sache grossi Freud ha.

D Vorgschicht beseit, dass de Murmi i de Schwyzer Bärge gläbt hetti und vom Fotoreporter Geri S. Gwonder (Thomy Widmer) entdeckt worde sig. Us de zuefällige Begägnig hetti sich denn en tüüfi Fründschaft ergäh. 

I irne Abentüür erläbid die beide d´ Wält. Sie bsueched byschpilswys en Schwyzer Liimfabrik und en regionale Landwirtschaftsbetrieb, wo Erdbeeri produziert. Es git aber au Folge, wo usserhalb vom Murmi sim Heimatland spiled (zum Byschpil d Reihe "Murmi's Abenteuer auf Mallorca") 

Buttons, T-Shirts, Chriesischteisäckli, Velohelme, Malbüecher, Sweat-Shirts, Plüschfigure, Murmi-Schoggi, Murmi-Bettgschtell und viles meh. 

D Sängerin Olivia Gray het en CD mit 12 sälbschtkomponierte und -textete Lieder über de Murmi uufgnoh (Viteka Music), wo in verschidnige Musigrichtige ghalte sind (u. a. Blues, Rock and Roll, Rap).





</doc>
<doc id="9429" url="https://als.wikipedia.org/wiki?curid=9429" title="Lorenz Lotmar">
Lorenz Lotmar

De Lorenz Lotmar (* 7. Juni 1945 z Aarau; † Ändi Juni 1980 z Münche) isch en Schwyzer Dichter gsi.+

De Lorenz Lotmar isch in Aarau ufgwachse, schpöter isch er nach Wabere, das isch en Ort i de Agglomeration vo Bern, zoge. Er het en KV-Uusbildig aagfange, wo er, wie vorher scho z´Gymnasium, abbroche het. Mit 20 het er aagfange z´schrybe. Zwüsche 1965 und 1968 het er d´Schauspielschuel Bern frequentiert. Schpöter het er sich sis Läbe als Schlagzüüger verdient. Ab 1972 het de Lotmar in Zürich gläbt, nach 1976 in verschidene düütsche Städt. 

1980 het de Lorenz Lotmar durch Sälbschtmord de Tod gefunde. Er het um die 10 000 Manuskript- und Typoskriptsyte hinterloh: Romän, Theaterstück und Hörschpil, Gedicht, Briefe, Notize und Skizze - drunter de umfangrychi Roman «Die Opferung» i vier Fassige und fascht 250 handschriftlichi Siite vo nere schtarch veränderte, füüfte Fassig. Viles bliibt no z´ entdecke. Am Lorenz Lotmar sini kafkaeske Wärch sind schtaats-, gsellschafts- und ideologiekritisch. 






</doc>
<doc id="9430" url="https://als.wikipedia.org/wiki?curid=9430" title="Tele Tell">
Tele Tell

Tele Tell isch en Innerschwiizer Färnsehsänder, wo täglich vo über 150'000 Zueschauerinne und Zueschauer gseh wird. De Geschäftsfüehrer vo Tele Tell isch de Bruno Hollenweger. De Sänder sälber isch es Unternähme vo de AZ Medien Gruppe, wo au d Aargauer Zytig usegit. Däre ihre Leiter für elektronischi Medie heisst Florenz Schaffner. 

D Bezeichnig "Tele Tell" füehrt auf di legendäri Innerschwiizer Sagegschtalt Wilhelm Tell zrugg.

Tele Tell schaffet mit Tele M1, em Regionalfernsehsender vom Mittelland, zäme.


Ds Sändegebiet über Kabelfärnseh umfasst alli Kantön vo de Zentralschweiz. Luzärn, Zug, Schwyz, Obwalde, Nidwalde und Uri, sowie en Teil vom aargauische Freiamt und vom zürcherische Säuliamt.

Tele M1, wo mit Tele Tell in vilne Pünkt identisch isch (Die beide Sänder teiled sich vili vo de Format, au s "Aktuell"), chann i de Agglomeratione Aarau, Bade, Brugg, Lenzburg, Olte, Zofige, Önsinge sowie i de zürcherische Bezirk Dietike und Diesdorf und em luzernische Wahlchreis Sursi empfange wärde.

Tele Tell und Tele M1 chönnd aber au wältwiit übers Internet empfange wärde. Live via ihri Siite, mit em Media Player-Streaming. (Mindischtens 100kb Bandbreiti, ADSL oder Hispeed-Aaschluss isch erforderlich)

Bild- und Tonmaterial wird uf zwei verschideni Format bannt: News-Material vo TeleTell wird vo Videojournalisten per DV-Kamera (Sony PD 170P) gsammlet, Zweitsändige und Studioproduktione hingäge wärded vo Kameralüüt mit DVCam realisiert.
Ds Bild- und Tonmaterial vo TeleTell wird uf analoge und digitale Schnittplätz bearbeitet. 
Ds DV-Band mit em fertig gschnittene und vertonte Bricht wird aaschlüssend im AVI-Codec in Realtime digitalisiert. Gliichziitig wird de Biitrag mit Titeliiblände, Vor- und Abschpann ergänzt.
D AVI-Files wärded via Standleitung is Sändeschtudio nach Aarau übermittlet. Dänn wärdids vo mene wiitere Computer über es Playlist-File abgschpilt. Ergänzt mit Schtazions-Logo und Teletext wärded d Signal via Glasfaser dä Swisscom zur Verbreitig i d Zentralschweiz übergäh.




















</doc>
<doc id="9435" url="https://als.wikipedia.org/wiki?curid=9435" title="Synthetic Aperture Radar">
Synthetic Aperture Radar

E Synthetic Aperture Radar (SAR) ghört ebeso wie e Real Aperture Radar (RAR) o. (SLAR) zue dr Klasse vu dr abbildende Radare. Es lieferet e 2-dimensionali Darstellig vume Geländesusschnitt dur Abtastig vu ere planetare Oberflächi mit elektromagnetische Welle. Die vu eme SAR erzügte Abbildige sin ufgrund vu ihrer Ähnlichkeit mit photographische Ufnahme verhältnismässig liicht interpretierbar un werre fer planetari Erchundig-, Chartierigs- un Ufchlärigszwecke verwendet. E SAR isch im Gegesatz zue optische Sensore bi nohezue allene Witterigsbedingige isatzfähig, wil Trüebige vu dr Atmosphäri dur Näbel, Räge oder Schnee d'Mikrowellestrahlog im Vergliich zue Liechtstrahle wittus wäniger schwächn. Düryber nus cha e SAR, wie jeder aktiv Radarsensor, au z'Nacht igsetzt werre. 

Während sich die geometrisch Uflösig vume RAR wägenem divergierende Antennestrahl mit zuenämmendem Objektabstand verschlechteret, cha mit eme SAR e entfernigsuabhängigi Ortsuflösig bis nab in dr Dezimeterberiich erzilt werre.
Näbe dr Erde werre dorum au d'Oberflächene vu dr Venus un vum Titan mit eme SAR an Bord vu Ruumsonde erforscht. D'Venus het mert au scho vu dr Erde us mit Radar undersuecht.


</doc>
<doc id="9438" url="https://als.wikipedia.org/wiki?curid=9438" title="Xanadu (Titan)">
Xanadu (Titan)

Xanadu (oft au als "Xanadu Regio" bezeichnet, obwohl säll nit dr offiziell Namme isch) isch e Radarstrahle starch reflektierendi Region uffem Saturnmond Titan. Si het ihr Namme vu Xanadu, dem legendäre Palast wo im Gedicht "Kubla Khan" vum Samuel Taylor Coleridge beschribe wird.

Die Formation isch z'erst 1994 identifiziert worre, wo Astronome mit em Hubble Weltruumteleskop dr Titan im Infrarote beobachtet gha hän. Sit 2004 isch si detailliert un us dr Nächi vu dr Cassini-Sonde beobachtet worre. Xanadu het ugfähr d'Grössi vu Australie. Us dr laufende Beobachtige schliesst mer, dass es sich bi Xanadu um e plateau-artigi Region vu hoch reflektivem Wasseriis handelet, wo eweng Kontraste mit dieferem Gelände in dere Gegend zeigt. Beidi zämme hebe sich zimlich scharf vu dr sehr dunkle Gebite ab, vu dene mer ursprünglich glaubt het, dass es sich um Meere us flüssige Chohlewasserstoffe handelet, wo mer aber inzwische fer Ebene haldet.

Uffnahme vu dr Cassini-Sonde bi Vorbiflüeg im Oktober un Dezember 2004 hän komplexi Albedomuster im westliche Deil vu Xanadu enthüllt. Zwar isch d'Bedütig un d'Ursache vu dene Muster no nit chlärt, aber ei wohrschinliche Verursacher sin tektonischi Vorgäng.
Belege defir git's im e Muster vu sich überchrüzende Linie im westliche Xanadu. Gnauer erforscht wird au d'Grenze zwische Xanadu un Shangri-la, ere dunkle, westlich glägene Region. D'Form vu dr Grenze losst druf schliesse, dass dert dunkels Material die hell Oberflächi yberdeckt.



</doc>
<doc id="9455" url="https://als.wikipedia.org/wiki?curid=9455" title="Ontario Lacus">
Ontario Lacus

Dr Ontario Lacus isch e dunkli Formation in dr Nächi vum Südpol vum Saturnmond Titan. Si Namme dütet druf hi, dass es sich um e See handelet, aber säll isch bis jetz numme Spekulation. Wie d'Meere vum Erdmo chännt's sich au numme um e Ebeni handele. Dr Ontario Lacus isch nooch em Ontariosee in Nordamerika daift un het e ähnlichi Grössi.

S'Vorhandesi vu Meere oder See us flüssigem Methan het mer zuenächst fer d'Titanoberflächi agnu, aber d'Beobachtige vu dr Cassini-Huygens-Mission len anämme, dass dr Titan wohrschins druche isch, zuemindist in dr Gegewart. Allerdings chännte zwei Regione um dr Südpol, wo au Wolke ufträtte, e Usnahm bilde. Eini devu isch dr Ontario Lacus, wo scharf definierti Grenze het un vu sehr dunkler Färbig isch. Säll underschidet ihn vu andere so gnennte See, wo sich als Ebene rusgstellt hän. Allerdings isch s'dertig Vorhandesi vu ere Flüssigkeit bis jetzt noch blossi Spekulation.


</doc>
<doc id="9456" url="https://als.wikipedia.org/wiki?curid=9456" title="Liste der Kreolsprachen">
Liste der Kreolsprachen

Da entwickelt sich a Lischte vo Kreolschprocha, wo untatoalt isch noch Herkunft vom Wortschatz. Des isch bi manchana Schprocha a bizle schwierig, will sich da Wortschatz ziemli schnäll ändra ka. Ußadäm hond vieli Kreolschprocha scho per definitionem an ziemli gmischta Wortschatz. 
Usgeschtorbene Sprocha hond a (†).



Manche Quellena zählend o Michif (Französisch-Cree; d’Schproch vo da Métis in Nordamerika) dazua, des isch aba koane Kreolschproch. 




Danäbs gits Linguischta, wo dia Ansicht vaträtend, dass in Angola und Mosambik a neue Kreolschproch sich bildet.

"Siehe auch": Portunhol









</doc>
<doc id="9457" url="https://als.wikipedia.org/wiki?curid=9457" title="Spanische Sprache">
Spanische Sprache

D spanische Schproch (span. "español" oder "castellano") kört zum romanischa Zweig vo da indogermanischa Schprocha und wird mankmol mit Portugiesisch, Galicisch (galego) und Katalanisch als oagane Gruppa (Iberoromanische Schprocha) xäna. Andere Kategorisierunga ordnen s Schpanische zäm mit französisch, katalan, portugiesisch, okzitanisch und sus no a paar klenere romanische Schprocha als Weschtromania i.

Wil d spanische Schriftschproch vo da zentralspanischa Region Kastilien prägt isch, und zum dia „offizielle“ vo andera in Spanien vawendete romanische Idiomen (vor allem galicisch und katalan) abzgrenza, findet ma oft o dia Bezeichnung "castellano" („kastilische Schproch“). Während der Begriff in Hispanoamerika neutral isch, wird a in Schpanien vawendet, zum da Vorherrschaftsanspruch als s „offzielle und oanzige schpanisch“ gegenüber da andara schpanischa Schprocha (Katalan, Galicisch, Baskisch) zruckzdränga.

Spanisch wird mit lateinischa Buachstaba gschrieba. Im modernen Spanisch werend der Akut-Akzent für Vokale und die zwoa Zoacha "ñ" und "ü" vawendet. In vielna Wörtabüacha findt ma o s "ch" und s "ll" als oagane Buachschtaba.

Spanisch wird als offizielle Schproch vawendet vo da EU, da Organisation Amerikanischer Staaten und da Vereinta Nationa. Es isch Amtsschproch in folgenda Lända (in Klammer schtoht d’Zahl vo da Muttaschprochla):

In da britischa Kolonie Gibraltar isch Spanisch näbs Englisch Amtsschproch.

Danäbs redet zum Toal no us Zita vo da Kolonialherrschaft an großa Toal vo da Bevölkerung shanisch in: Andorra, Belize, Marokko, Niederländische Antillen, Philippinen, Trinidad und Tobago, Westsahara, Brasilien (Portunhol), Puerto Rico.

Momentan hond eppa 360 Milliona Lüt spanisch als Muttersproch – des sind eppa 20 Millionen Muttersprachler meh als im Englischa.
Da gröschte Toal vo da Spanischschprochiga läbt in Süd- und Mittelamerika.
Wenn ma dia zwoaschprochiga Lüt no dazuazählt, kummt ma uf meh eppa 420 Millionen. Damit isch Spanisch – noch Mandarin-Chinesisch, Hindi und Englisch - die am vierthäufigschta gschprochene Sproch uf da Wält.

D Spanier säl sägend zu eana Schproch "español" zum se vo andra Schprocha wia Französisch oda Englisch zum untascheida, zum se aba vo andra Schpanischa Schprocha wia Galicisch oda Baskisch abzgrenza, sägend se "castellano" (Kastillien isch a Region im Zentrum vo Schpanien). 

D Spanische Vafassung vo 1978 definiert castellano als d’offizielle Amtsschproch vom Schtaat Schpanien, im Untaschied "las demás lenguas españolas" (d'andra Schpanischa Schprcha). Artikel III hot folgendes feschtglegt:

"El castellano es la lengua española oficial del Estado. (…) Las demás lenguas españolas serán también oficiales en las respectivas Comunidades Autónomas…"
"Castellano isch dia offizielle schpanische Schproch vom Schtaat. (...) Andere schpanische Schprocha gälten o als offizielle Schprocha in da Autonoma Kummuna…"

Manche Linguischta definieren "Castellano" nur als dia Schproch, wo im Mittlalta in Kastilien gredet wora sich, und vaträten dia Mainung, dass für dia hütige Schproch da Begriff "Schpanisch" vawendet wera sött. "Castellano" ka o xäna wera als an Dialekt vom gredeta Schpanisch, mit na Usschproch, wo andasch isch als die in Andalusien oda Aragon zum Bieschpiel.

Da Rescht vo da Wält, wo schpanisch redet, seht zum Toal "español", oda "castellano". "Castellano" seht ma o däm Schpanisch, wo in Argentina, Bolivia, Chile, Ecuador, Paraguay, Peru, and Uruguay gredet wird.

Uffgrund vu de Dokumänt, wu us säller Zit erhalte blibe sin, wird devuu usgange, dass s Vulgärlatiin uff de Iberische Halbinsle bis zum 6. Johrhundert eiheitlig gsi isch, de Zerfall in Dialäkt hät erst noch de arabische Bsetzig wirkli aagfange. In de Schrift isch degege di elteri Sprochform biibhalte wore, also s klassisch Latiin. Ei Faktor für d'Entwicklig sin di präromanische Sproche (Baskisch, Iberisch un Keltischi Sproche) gsi un bsunders s Kastilianisch (un dodemit s Spanisch) wiisd e starchs iberischs Substrat uff. Säll bedrifft sowohl de Wortschatz (z. B. "barra" odder "izquierda" us em Baskische) wie au d'Ussproch (eso were s eifach Vokalsystem odder de Entfall vum "f-" vu viile Wüsseschaftler au im Baskisch züegschribe). Spöter hät au s Arabisch e Iifluss usgiebt, vor allem uff de Wortschatz, un noch de Entdeckig vu Amerika sin viili neui Wörter us de Sproche vu de dörtige Uuriiwohner ins Spanisch (au ins europäisch Spanisch) chuu.
Gschribeni un gsprocheni Sproch sin im Lauf vum 1. Johrdausend all meh usenandgange, sodass noch e baar Johrhundert d'Bevölcherig s Latiin nümi hät chönne verstoh. Bis zu säller Zit isch allerdings nò nit vu-n-ere eigene Sproch d'Red gsi, viilmeh vu gschribenem un gsprochenem Latiin. Erst wu mer s Kastilisch aafange hät schriibe, isch de Lüt de Unterschid bewusst wore. Di erste kastilianische (altspanische) Schriftdokumänt dauche am Aafang vum 9. Johrhundert uff, unter ihne d'Uurkunde vu Valpuesta, allerdings hät di gsprocheni Sproch erst gege s 12. Johrhundert Iigang in d'Literatuur gfunde, als ersts literarischs Werch uff Spanisch gältet de Epos "Cantar de Mio Çid", wu um 1140 entstande isch un vu'me-ne anonyyme Autor stammt. 1492 hät de Antonio de Nebrija mit "Grammatica" nit numme di ersti spanischi, sundern di ersti Grammatik vu-n-ere modärne europäische Sproch übberhaupt gschribe, was anderi gschichtsdrächtigi Sproche wie Änglisch odder Französisch zu säller Zit nò nit gha hänn.

D'Bourbone hänn z Spanie e zentralisdischi Bolitiik bedribe un dodemit au e sprochligi Einigkeit aagsträbbt, si hänn sich dodemit gege di spanische Dialäkt un s Baskisch als Minderheitesproch gstellt. D'Aazahl Publikatione uff Spanisch isch im Lauf vum 17. un 18. Johrhundert schnäll aagstige un au in de zweisprochige Regione (Katalonie, Baskeland) sin Biecher in de Standardsproch erschine. Mit de spanische Kolonialisierig vu Amerika hät sich s Spanisch übber witi Deil vum Kontinänt usbreitet.

Wo in de folgende Liste nüt anders stoht, entspricht d Ussproch derre vom Dütsche.

D'Betonig litt uff de zweitletschte Silbe, wenn s Wort mit eme Vokal, eme "n" odder eme "s" uffhört, ansunste isch di letschti Silbe bedont. Dodebii gälte Verbindige vu zwei Vokal als ei Silbe, wenn si e Diphthong bilde (d. h. eine devuu "i" odder "u" isch), ansuste litt d'Silbegränze zwüsche'ne. Wenn e Diphthong in de bedonte Silbe isch, no isch nie s "i" odder s "u" bedont, in "iu" un "ui" ghäit d'Bedonig uff de zweit Vokal. In alle Wörter, wu d'Bedonig vu denne Regle abwiicht, wird de bedont Vokal durch de Akzänt Akuut ("á, é, í, ó, ú") kännzeichnet.

Traditionäll were in de spanische Dialektologii au s Aragonesisch, s Leonesisch un s Asturianisch als Variatione vum Spanische aaglüegt. Di moderni Dialektologii umfasst numme no säll Spanisch, wu z Kastilie entstande isch, un sini Variatione, verbreitet i'me-ne große Deil vu Spanie, uff de Kanarische Insle un z Latiinamerika. Trotz de geografisch große Entfernige gitt's im Spanische weniger usbrägti Unterschid zwüsche de Dialäkt wie zum Bispil im Dütsche, sodass sich di rund 400 Millione Müetersprochler praktisch problemlos chönne verständige.

Di spanische Dialäkt wiise vor allem in de Ussproch un im Wortschatz Unterschid uff, viil weniger dütlig sin si in de Grammatik un in de Morphologii. Eso hät fast jedes spanischsprochig Land sii eigene „Jargon“ (spanisch "jerga" odder "modismo").
Spanie wird allgemein in zwei Dialäktgruppe iideilt, di nördligi ("septentrionales") un di südligi ("meridionales"). Z Amerika hängt d'Form vu de Sproch vor allem devuu ab, vu wu d'Eroberer chuu sin: wiil's Andalusier gsi sin, wu als ersti uff de Kanare un de Antille aachuu sin, hänn si de Grundstei für de spanisch Sprochgebruuch z Südamerika glègt; spöter abber, wu di spanische Eroberer in mehrere Wälle uff Amerika sin, sin us alle dialektale Regione Lüt debii gsi un di andere Variatione hänn di sprochligi Entwicklig in de Neue Wält beiiflusst. D'Dialäkt vu Mexiko, Peruu, Ecuador, Boliivie un Kolumbie sin hütt tendenziäll nöcher am Norde (un dodemit an de Standardsproch), während s rästlig Mittelamerika, d'Kanare, d'Antille un de übrig Deil vu Südamerika de südlige Dialäkt meh ähnle. Eine vu de wichtigste Unterschid zwüsche Nord- un Südspanie isch d'Ussproch vum -d- zwüsche Vokal un de Zischlut: während sälli im Norde allewiil dütlig usgsproche were, sait mer si im Süde am Silbe- un Wortänd viilmol gschwächt (also chuum hörbar) odder si verschwinde sogar ganz. Bsunders hüfig fallt s Änd-s ewäg.

Bsunders für d'Unterscheidig zwüsche europäischem un amerikanischem Spanisch isch d'Unterscheidig vu "c" vor "e" un "i" bzw. "z" un "s": im Norde vu Spanie were "ce/ci/z" mit em stimmlose Lispellut [] gsait, während "s" eme dütsche "ß" entspricht (allerdings palatalisiert wird); im Weste vu Andalusie, uff de Kanare un z Latiinamerika representiere alli de gliich Lut, nämmli dä vum "s". Säll Phenomen wird in de spanische Fachliteratuur als "seseo" bezeichnet. In de Standardsproch sin sowohl Unterscheidig wie au gliichartigi Ussproch erlaubt un akzeptiert. In de südligste Gebiet vu Spanie gitt's ußerdemm di sognännti "ceceo"-Ussproch, wu de Konsonant "s" genau wie "ci/ce/z" glispelt wird; die Ussproch isch friehjer no als regionalsprochlig un untergordnet aaglüegt wore, wird abber in de letschte Johr all meh als gliichwärtig aagseh.

Wie obe erwähnt, were im Süde Silbeändkonsonante viilmol stumm. Bsunders usbrägt isch des im Andalusische, wu s Verschwinde vum Konsonant au no e Veränderig vum Vokal devor (Qualitet odder Quantitet) mit sich zieht (Bsp.: "cantar" [], "cantas/canta" [], "cantan" [], "español" []). S "l" wird vor eme witere Konsonant wie-n-e "r" usgsproche.

Z Südamerika hebe sich Argentiinie un Uruguay dodurch ab, dass si "y" un "ll" anstatt em standardsprochlige [] odder [] als stimmloses odder stimmhafts "sch" ( usspräche.

D'Grammatik wiisd chuum Unterschid uff, eine vu de wichtigste isch d'Verwändig vum Pronome vu de 2. Person Pluural ("vosotros" = ihr) als Höfligkeitsform anstell vu "usted(es)" (3. Person Singular/Pluural) z Latiinamerika un s Pronome "vos" anstell vu "tú" (duu) in einzelne südamerikanische Länder („voseo“).







</doc>
<doc id="9459" url="https://als.wikipedia.org/wiki?curid=9459" title="Existenzialismus">
Existenzialismus

De Existenzialismus isch en philosophischi Wältanschauig, en Richtig vo de sogenannte Existenzphilosophie, wo us Frankreich stammt.

Als Hauptverträtter vom Existenzialismus gälted, näbet em Jean-Paul Sartre, d Simone de Beauvoir, de Gabriel Marcel und mänggisch au de Albert Camus, obwohl dä en eigeständigi Philosophii, d Philosophii vom Absurde, verdräte het. 

D´ Chärnuussag vom Existenzialismus luutet:

"D´Existenz gaht de Essenz vorus" (Essenz= Wäse, Sinn, Inhalt vom Läbe) 
oder anders gseit: 
"Ds Sein chunt vor em Sinn"

Das bedüütet: De Mänsch läbt innere a priori sinnlose Wält, und muess sich de Sinn sälber erschaffe. Somit isch d´Ärde am Afang wüescht und läär, und de Mänsch nackt und bloss innere karge Wält iigschlosse (also isch er richtigslos, ohni Orientierig, i di nackti, unverhüllti Existenz gworfe.) - erscht mit de Zyyt tuet sich de Mänsch sälber sini Wärt, Aasichte, Norme, Lebensregle, Zwäckmässigkeite etc. zrächtlegge(also de Sinn erschaffe, sich uf beschtimmti Sache feschtlege.) Im Existenzialismus gits darum logischerwiis au keis vorbeschtimmts Schicksal.

D´Uussage vom Existenzialismus sind genau ds Gägeteil vo däm, wo d´ Offenbarigs-Religione (Islam, Christentum, Judentum) behauptet. Die drü Religione meinid nämlich z´Umgekehrte schtimmi: d´ Essenz chiem scho vor de Existenz - Es giebi en Schöpfer-Gott, wo feschtleggi/wüssi, was guet und was rächt seyg, und d´Uufgabä vom Mänsch beschtimmi, bevors dä Mänsch überhaupt gieb - Es laufi also alles nach eme sinnvolle, göttliche Plan. De Mänsch läbi innere Wält mit feschgleite Verhaltensgebot und hetti zum vornherein en Uufgab vo Gott zueteilt übercho.

Im Existenzialismus jedoch, chunnt de Mänsch uf d´Wält und mues sälber beschtimme, wie er sich sälber definiert, und was sini Ufgab und sini Wärt sind.

Ds Läbe het also kei allgemeingültigi Wärt, wo eim vorgäh sind. De Mänsch isch darum frei. Aber die absoluti Freiheit isch nur uf de erschti Blick öppis Schöns. Genau betrachtet isch si für de Exischtenzialischt nämlich öppis eher Schrecklichs: Er hett i de totale Freiheit kei Regle, er het nüüt, wo er sich dra feschthebe cha, er droht, is Nichts z´keie. 

De modärni Mänsch cha vo Sinn, Regle und Norme profitiere, wo scho vo sine Vorfahre gschaffe worde sind: Er cha das z. B. in Form vo Institutione, wo scho uufbaut sind: Er cha biischpielswiis Sinn i de Chile, i de Armee oder i de Bruefswält gfinde, und gärn id Chile gah, gärn Militärdienscht leischte oder gärn im Büro schaffe. Wenn er aber sich bewusst wird, dass all die Institutione nüt felsefescht absoluts sind, sondern - im Gägeteil - immer zumene gwüsse grad willkürlich entschtande und nume fassadehaft sind, also d´Sinnlosigkeit hinter sich verbärged, dänn chann er depressiv wärde, und sich die bohrendi Sinnfrage schtelle, wo ihn letschtlich nume im Kreis füehre cha.

D´Freiheit isch also en Bürde und bedüütet schtets en grossi Verantwortig.

De freyi Mänsch gschpürt d´Sinnlosigkeit in Form vo: Absurdität, Ekel, Angst, Sorge, Tod und Langeweile.


De Mänsch isch zur Sinnlosigkeit verdammt. De Camus dänkt, dass ihn nid emal en Selbstmord us dem absurden, also entfremdete, Läbe chönnti befreie, dänn au der Selbstmord wäri sinnlos, wills keis Paradies und kei Gott gieb.
Die einzigi Fluchtmöglichkeit, wo de Mänsch - lut Camus - hetti, seig die sogenannti "Revolte". (siehe unten)
De Camus seit: De Mänsch mues revoltiere, das heisst: Er mues sich gäge d´Sinnlosigkeit uuflehne, und gäge d´Sinnlosigkeit aakämpfe, sich Sinn erschaffe - obwohl die Revolte ihrersiits au absurd isch. De Mänsch muess sich eifach vo de Absurdität ablänke, er muess sis läbe mit öppisem uusfülle. Da drüber het de Albert Camus en Parabel gschribe. (siehe unten) 

Dä griechischi Mythos isch en alti Gschicht us de griechische Mythologie, wo de Camus neu interpretiert het: De Sisyphos isch ursprünglich en Maa, wo vo de Götter zur Schtraf für sini Läschterige dezu verdammt wird, uf ewig en Schtei en Bärg ufezschtosse, wo aber immer wider aberollt, damit er ihn wider mues ufeschtosse. 

Bim Camus wird dä alti Mythos neu und modärn düütet:

De Sisyphos schafft sich us sinnere Existenz, also us sinnere missliche Lag, sini Läbensberächtigung und verwirklichet sich sälber i sinnere Arbeit. Er schafft sich sälber de Sinn für sis Läbe.

De Camus gseht d´Revolte als einzige Uuswäg us de Sinnlosigkeit und seit über em Sisyphos sini Schtrapaze: "De Kampf gäge Gipfel cha es Mänschehärz uusfülle."

Är meint sogar: "Il faut s'imaginer Sisyphe heureux." ("me mues sich de Sisyphus als glückliche Mänsch vorschtelle")

De Existenzialismus mues nid unbedingt atheistisch si. Au de Theolog Søren Kierkegaard, en Verfächter vom Christentum, zählt me zu de Exischtenzialischte. 

Sowohl für de Sartre als au für de Camus isch en Gott allerdings als letzschte Sinn und Grund für die menschlichi Exischtenz uusgschlosse.

Em Existenzialismus isch oft vorgworfe worde, dass er eigentlich en Nihilismus sig, wobi Nihilismus da als en Art Schimpfwort gäg de Existenzialismus bruucht wird. Die Aachlag schtimmt aber nume teilwis: Einersiits isch es wahr, dass de Existenzialismus kei feschti Wärt kännt - aber darum isch de Existenzialismus nid grad unbedingt hedonistisch und unmoralisch. Im Gägeteil: De Albert Camus het sich zu de literarische Strömig vo de Moralischte zählt.

Es git nämlich durchus au en Nächschteliebi ohni s´ Christentum - es isch auch unter Exischtenzialischte es gsittets Läbe möglich. Jede beschtimmt flexibel sini eigeti Moral, en Moral wo sich a de Mitmänsche uusrichtet. Bischpielswis durchs Motto: 



</doc>
<doc id="9460" url="https://als.wikipedia.org/wiki?curid=9460" title="Der Fremde">
Der Fremde

Der Fremde (französische Orginaltitel; "L’Étranger") isch en Roman vom Albert Camus. 

Das Buech isch 1942 im renommierte Verlag Gallimard erschtmals erschine und 1967 vom Luchino Visconti verfilmt worde.

Es vertritt d’ Wältauschauuig vom Existenzialismus und erklärt dysi in parabelhafter Art. 
De Meursault, wo de Ich-Erzähler und d’ Hauptfigur isch, isch zwar en einzelne, introvertierte Ma, wills Buech aber parabolisch isch, repräsentiert är die ganzi Mänschheit. Vordergründig wird glangwiilet en eher unschpektakuläri Gschicht verzellt; hintergründig wird demit aber di ganzi existenzialistischi Aasicht erklärt.

D´ Handlung schpilt im Algerie vo de 30er Jahr. De Text isch – wie bereits aatönt – fascht durchgehend immene ruhige, fascht iischlöfernde Ton ghalte. Das isch aber d’ Absicht vom Verfasser gsi, zum en gwüssi Schtimmig uusdrücke, wo im Läbe vom Meursault au en grossi Rolle schpillt. Gäge Schluss vom Buech gits e Szene, wo d’ Rueh effektvoll broche wird. Nachhär gahts aber wider gwohnt sanft z’ Änd.

Z´ Buech het zwei Teil: 

Am Meursault sini Mueter schtirbt und wird beärdiget. De Meursault zeigt aber keinerlei Truur oder süschtige Emotione. Är isch en Mänsch, wo en zimlich gliichgültige Iidruck macht, er läbt usserdäm ohni Ehrgiiz und baut kei emotionali Beziehige zu Mitmänsche uuf. 
Sini Fründin frögt ihn, ob är si hüürate möcht. Er isch nid sehr beiidruckt, und es isch ihm zimlich egal. 
Wo sin Chef ihm en bessere Job aabütet, isch ihm au das zimlich gliichgültig, und er seit nid zue. 

De Raymond Sintès, am Meursault sin Nachbar, wo wäg Zuhälterei verdächtiget isch, 
fründet sich mit ihm aa. De Meursault hilft em Raymond Sintès, en Mätresse zue sich z’ locke, indem er für de Raymond Sintès en Brief a die Mätresse schribt. Dabii macht er kei moralischi Überlegige, er erfüllt em Nachbar sin Wunsch aaschtandslos.
De Sintès bedrängt und demütigt d’ Frau.

Schpöter begägnet de Meursault und de Sintès em arabische Brüeder vo de Frau und anderne Araber am Schtrand. Es git en Schlägerei.

Dena trifft de Meursault de Araber nomal - die beide sind allei, und de Meursault het zuefällig en Revolver debi, wonner uusgleiht becho het. Us absurde Gründ erschüsst de Mersault de Araber, wo am Strand liit. (De Araber het es Mässer i de Hand gha, wos Sunnelicht em Meursault bedrohlich i d’ Auge gschpieglet het, das es für ihn wie es Mässer gwürkt het, wo er demit aagriffe wird – darum het er gschosse.)

Im zweite Teil mues de Meursault vor Gricht aaträtte. Dört säged ihm Bekannti, was si vo ihm und sim gliichgültige Verhalte haltid: Si dänkid, är sig härzlos und gottlos und teilnahmslos.

De Meursault wird zum Tod verurteilt, will me schlussendlich tatsächlich glaubt, er sig en härzlose Mörder.

Während de Meursault i siinere Gfängniszelle uf d’ Hiirichtig wartet, will in immer wider en Gfängnisprieschter bsueche. De Meursault lehnt die Bsuech aber immer ab. Einisch chunnt de Prieschter aber trotzdem, um mit ihm z’ rede. (Und somit chunnts zu de Schlüsselszene, wo em Läser erklärt, was es mit em Meursault sinnere Glichgültigkeit uff sich het.) De Meursault wird erschtmals wüetig:

De Prieschter gaht, und laht de Meursault wiiter i de Zälle uf si Hiirichtig warte, wo bevorschtaat. De Meursault isch zfride, dass er sich het chönne erkläre und abreagiere. Er säit

Är wird also gwüssermasse grächtfertiget. Z’ einzige wo er sich jetzt noch wünsche muess, 

Albert Camus: L'Etranger, Ernst Klett Verlag, Stuttgart, 2005 
Pierre Sauvage: Albert Camus - L'Etranger, Ernst Klett Verlag, Stuttgart, 2005



</doc>
<doc id="9466" url="https://als.wikipedia.org/wiki?curid=9466" title="FC Sion">
FC Sion

Dr FC Sion (walliserdütsch FC Sittu) ischt ä Schwiizär Füässballklub üs Sittu im Kanton Wallis. Är ischt zweifacher Schwyzer Meischter (1992 und 1997) und zähnfacher Göppsiegär.

Dr Klub ischt 1909 gigründut cho und spiilt im Stade de Tourbillon (Kapazität 20'000 Züäschauer). 

Dr FC Sion ischt 2002 üs finaziellä Gründu va dr Nationalliga A in die Nationalliga B zwangsrelegiert cho. Är hett darüf vrzichtut und hett de friwillig in der 1. Liga gspiilt. Nachdäm Christian Constantin in dr Summerpause Gilbert Kadji als Klubpräsidänten abglöst hett, hett är gikämpft für an Teilnahm an dr Challenge League. Schliässlich hett är sich chene durchsetzen und somit ischt de die Challenge League üf 19 Vereina üfgstockut cho.

Sit 2006 isch dr FC Sion wider i de Super League acho.



</doc>
<doc id="9467" url="https://als.wikipedia.org/wiki?curid=9467" title="Mars (Buch)">
Mars (Buch)

Ds autobiografische Buech Mars vom chrebschranke Schwiizer Lehrer Fritz Zorn (Pseudonym vom Fritz Angst, * 1944, † 1976), postum 1977 erschienä, isch es Schlüsselwärch vo de 70er Jahre. De Adolf Muschg het dezue s’Vorwort gschribe.

Em Buech liit d’These z’Grund, dass Chrebs chönni durch d’Psyche uusglöst wärde. De Autor schpricht sis privilegierte Härkunftsmilieu (Zürcher Goldküschte) schuldig für sini ganzi Misere, und au konkret für sini tödlichi Chrankheit.
De Zorn beschriibt es sehr schpöts, chrankheitsuusglösts Erschrecke über sis 30-jährige "nid gläbte" Läbe. Im Aagsicht vom näherrückende Tod wird ihm schlagartig klar, dass trotz sim üsserlich erfolgriiche Erwachsewärde und sim Bruef als Lehrer, für ihn im Läbe alles falsch gloffe isch. Ihm het üsserlich nüt gfehlt, aber är het ziitläbens unter schwere Depressione glitte und weder Fründe no Fründin gha.

Er bechlagt au sini bitter erläbti Beziehigs- und Liebesunfähigkeit, und schtirbt im Alter vo 32 Johr, ohni mittere Frau gschlafe z’ha.






Chräbschranket, Franz Kafka



</doc>
<doc id="9468" url="https://als.wikipedia.org/wiki?curid=9468" title="Fritz Zorn">
Fritz Zorn

Dr Fritz Zorn (10. April 1944 z Mäile; † 2. November 1976 z Züri) isch ä Schwiizer Schriftschteller gsi.
De Fritz Zorn (Pseudonym vo Fritz Angst) isch am 10.4.1944 z Mäile (ZH) uf d Wält cho. Er isch als Sohn vonere stränge, grossbürgerliche Familie ufgwachse und hät syni Chindheit und Jugend an de Zürcher „Goldküste“ verbracht. Nach de Matura het de Zorn Germanistik und Romanistik schtudiert. Sini universitääri Uusbildung hät er mit de Promotion zum Doktor beändet. Während churzer Ziit het de Autor aaschlüüssend als Lehrer amene Gymnasium gschaffet, bis ihn en Chrebserchrankig zwunge hät, de Bruf uufzgäh. S ganze Lääbe lang hät er a synere bitter erfahrene Liebesunfähigkeit und schwere Depressione glitte. 

Am 2. November 1976 isch de Fritz Zorn, im Alter vo erscht 32 Jahre, z Züri gschtorbe, ohni mittere Frau gschlafe z ha.

Sys autobiographische Wärch "Mars", wo postum veröffentlicht worde isch, isch zum Kultbuech vo de Achtzgerjahr worde.
Ungschönt beschriibt de Zorn syni Chindheit und Jugend und git de gesellschaftliche Umständ und sim Elterehuus d’ Schuld a de tödliche Chranket. Die verzwyflti Läbesanalyyse stellt d’ Chrebschranket als en Uuswuchs vom gfühlsmässig degenerierte Zueschtand vom Zürcher Grossbürgertum dar.






</doc>
<doc id="9475" url="https://als.wikipedia.org/wiki?curid=9475" title="Der Ekel">
Der Ekel

Der Ekel (Orig.: „la nausée”) isch en Roman vom Jean-Paul Sartre, wo im Jahr 1938 erschine isch und als en Hauptroman vom Existentialismus gilt.

Im Jean-Paul Sartre sim Roman "Der Ekel" beschribt de Autor d´ Erfahrig vomene Individuum (em Ich-Erzähler Antoine Roquentin) mit sinnere Existenz inere Wält vo de Begriff und feschte Schtrukture. Durch en schteti Umschribig vo de Sache, wo ihn umgäbed, empfindet är en starki Abneigig: De Ekel.

I sim erschte Roman wo, de Sartre füüf Jahr dra gschaffet het, sind scho vili Theme enthalte, wo erscht sis schpötere philosophische Wärch zur Klarheit bringed. Das Buech isch en Aasammlung vo Tagebuechiiträg vom Ich-Erzähler Roquentin, wo versuecht, sich über de Ekel klar z´wärde, wo ihn sit einiger Zyt beschliicht. 

De Roquentin isch en Historiker, wo innere chline Schtadt namens Bouville läbt und döt es historisches Buech über de Diplomat Rollebon schribe will - Das isch sini Uufgab, wo er drin zurzit die einzig Rächtfertigung für sini Exischtenz gseht. Ds Läbe het für de Romanheld sämtlichi Gewöhnlichkeit verloren. Er erfahrt schtändig neui Momente vo sinere sinnlose Exischtänz. Dä Ekel, wo er i de Sache gschpürt, verlaht ihn nur bim Lose vo mene Schlager: „Some of these days you’ll miss me, honey“. 
D´ Ursach vom Ekel isch d´ Sinnlosigkeit und Kontingenz (Zuefälligkeit) vo de Existenz. 
Nur d´Vechkettig vo Umschtänd, d´ Unumkehrbarkeit vo de Ereigniss - er erinneret sich debi a sini Abentüür - macht ihn glücklich. Romän, Erzählige und Kunschtwärche, die gmachte Dinge, bereited ihm durch d´ Schträngi vo ihrere Form Glück. Wohingäge ds wirkliche Läbe, ds Verschtriiche vo de Täg, ds Cho und Gah vo de Lüt kei Notwändigkeit het. Erscht wenn me ds Läben verzellt, änderet sich das. D´ Sinnlosigkeit vo de Exischtänz wird em Roquentin bim Aablick vo nere Wurzle im Park bewusst. Zwar weiß me, was d´ Funktion einer Wurzel allgemein isch, aber für d´ Exischtänz vo däre einzelne Wurzle gits kei Erklärig. Anderersiits exischtiert öppis vollschtändig Erklärbars, zum Bischpil en Chreis, nid real. D´ Exischtänz laht sich also nid us eme Wäse ableite, sie gaht em Wäse vorus. Am Änd vom Buech fasst de Roquentin de Entschluss, sis Dasi als Historiker uufzgäh und schtattdesse en Roman über de Rollebon z´ schiibe, um sich im Dienst vo de schtränge Form en Rächtfertigung als Künschtler z´ gäh.
Am Änd vom Roman dütet de Sartre en Hoffnig a, wo me als Kontingenz (Anderssein) bezeichnet. Au wenn d´ Existenz einsam und dämnah au frei isch, muess sich ds Individuum in däre Wält selbscht erfinde und chann darüber frei entscheide was es sii will.


</doc>
<doc id="9480" url="https://als.wikipedia.org/wiki?curid=9480" title="Baumwolle">
Baumwolle

Bôwulla ("Gossypium"; alemannischi Näme) isch a Keespapplanart wo zirsch im südlina Afrika und i da Anda dahôam ggsiin isch. Hütztag baôp ma se i vilna subtropischa und troopischa Gegata vo dr Iird aa.

T Pflããnza würran zwüscha zwôa und drüü Meetr hooch. Nôchnra blaôa Blaüzit trêêgan t Bôwullpflanza Sôômakappsslana. Wenn dia riif senn, platzan se ôff und gêal-wiisse Faasra kôn fürra.

D Fasra nimmp ma zurr Hêarraştellig vo Tekschtiilia. Us da Sôôma giidz Öl. Z Gossypolgift köört vôr am êassa ussa. Bôwulla lôôt se liicht fêarba und ninnt Wassr a Schtugg bessr uf wia dia nomaal Wulla.

Frôür isch Bôwulla nu vo Hánd zum Abnia ganga. Vür dia maschinell Earnte würt Entloobigsmittl iiggsetzt. D Pflãnza sinn hôakle mit am Uuzivr. Wêagat êam würrande uf da Pflanzgata groosse Menga vo Insektiziid vrtôalt.

Z Mittlameerika unn z India isch Bôwulla schô vôr napaar tausad Jôôr kultiveert ggsi. Abam drizenta Jôrhundrt hêap ma si oo z Ôüroopa vrschaffat.

Z rfinda vô da Wêabmaschinna im sibbazehanta Jôôrhundrt hêat dr Faasra zunara wiita Vrbrôatig vrhôlfa.



</doc>
<doc id="9481" url="https://als.wikipedia.org/wiki?curid=9481" title="Althochdeutsch">
Althochdeutsch

Unter Althochditsch verstoht mer diä hochditsche Schriftdialäkt, wu vum 8. bis ins 11. Johrhundert gschriibe wore sin (gnaü gsait bis 1022, em Todesjohr vum Notker Labeo). Si unterscheide sich vum Germanische dodrdurch, ass si d Hochditsch Lütverschiäbig durgmacht hän. Mit em Begriff "Hoch"ditsch isch do d Tatsach adittet, ass des Gebiät (im Verglich zum reschtlige germanische Gebiät) "hoch" lit. D Nordgränz vum Althochditsche isch dur Keln un Fulda markiärt.

In dr Afangszit vum Althochditsche het aü d Chrischtianisiärung vu dr germanische Stämm im Süde stattgfunde oder sich gfeschtigt. Viil heidnische Wortschatz isch do dur chrischtligi Lehnibersetzige un Främdwerter üs em Latiinische ersetzt wore.

Althochditschi Literatür isch gschriibe wore uf Altalemannisch, Altbairisch, Langbordisch (z Oberitaliä) un im obere Altfränkisch. D Schriiber vu dr althochditsche Dialäkt sin meischtens Mench un anderi Kirchemänner gsii, dr Zwäck vum Schriibe isch ebefalls s meischt Mol e religieese gsii. Dur d Gleschter isch aü s meischt althochditsch Spochmatrial gsammlet un erhalte wore.

Dr Begriff Althochditsch un e oberflächlige Umgang drmit birgt d Gfohr in sich, ass mer diä Sproch fir e einheitligi „Hochsproch“ haltet. Mit em fränkische politische Ibergwicht sin allerdings fränkischi Üsdrick in diä andere Dialäkt vorgruckt, so zum Biispil d Werter "Urteil" un "Urkund".

D grescht Roll im Schrifttum het zwar in dr ganze althochditsche Zit s Latiinisch gspiilt, aber aü latiinischi Quälle enthalte viilmol althochditsch Personenämme, Ortsnämme un anders. Dur d Verbriäderigsbiächer un anderi Biächer mit Nammelischte vu dr Gleschter weißt mer doiserti vu Nämme vu Mench, ka unterscheide, eb eber germanischer oder romanischer Härkunft gsii isch- e Minderheit vu Romane hets bsunders im 8. Johrhundert noch im Sanggallemer Konvent gä. Mer ka feschtstelle, wel Gloschter zu wellem Beziähige ka het, wel sich Bsuecher oder Pilger ins Buech idrage hän. So hän zwischen em Gloschter St. Galle un em Elsass un em Briisgaü regi Beziähige gherrscht. Zum Deil sin aü Laie vum Oberrhiin zum Gallusfäscht uf St. Galle pilgeret.

Diä meischte althochditsche Sprochdänkmäler sin in dr karolingische Minuskel gschriibe. Dr Karl dr Groß het um 800 Niiderschrifte in althochditsche Dialäkt per Gsetz gferderet, wichtigi regilieesi Text hän solle in d Volkssproch ibersetzt wäre.

Vu dr althochditsche Schriibort wiist Sanggalle dr grescht Richtum uf: Sangalle het diä grescht un viilfältigscht althochditsch (durchwäg altalemannisch) Sammlig, wus iberhaüpt git.

Di ältischte poetische Denkmöler sind no i Stabraim dichtet wore, so di beede Merseburger Zaubersprüch und s Hildebrandslied. S Muspilli, e Gidicht wo s Jüngst Gricht bihandlet, zaigt scho Spure vom Verfall vo dere Versform und s Wessobrunner Gibet het im erste Tail Stabraim im zwaite aber Endraim. Nume no Endraim hend di groose Umdichtige vo de Bible dur de Tatian und de Otfrid.



</doc>
<doc id="9483" url="https://als.wikipedia.org/wiki?curid=9483" title="Steinach (Ortenaukreis)">
Steinach (Ortenaukreis)

Schdainä (offiziell: Steinach) isch ä Gmeind in Bade-Württemberg un ghert zuem Ortenaukreis.

Schdainä leit im Kinzigtal im mittlere Schwarzwald zwische 200 un 600 Meter Hechi. Dr Bann bstoht us 37,8 % Landwirtschaftsflechi, 53,5 % Wald, 7,2 % Sidlungsflechi un 1,6 % sunschtiger Flechi.

D Gmeind grenzt im Norde on Biberach un d Schtadt Zell am Harmersbach, im Oschte on d Schtadt Hasli, im Side on Hofschtette un im Weschte ons Schuttertal.

Zuer Gmeind ghert nebe Schdainä noch dr Ortsdail Welscheschdainä (dt. 'Welschensteinach').

Schdainä isch 1139 ärschtmols in ra Urkunde vum Papst Innozenz II. erwähnt worre, wu de Papst m Kloschter Gengebach de Bsitz vun Schdainä din bstätigt ghet het.

D Gmeind ghört de Verinbarte Verwaltungsgmainschaft mit de Schtadt Hasli on.


Ergebnis vun dr Landdagswahle sitt 2006: 

Sittr 1976 isch Lay-Saint-Christoph in Lothringe Partnergmeind vun Schdainä. Derzue pflägt Schdainä frindschaftligi Beziehunge zuer glichnomige Stadt Steinach z Thüringe.

Schdainä lejt on de B33, wu s noch Sidoschte iwer de Schwarzwald mit Villinge-Schwenninge, Donaueschinge un de Bodeseegegend verbindet. Sie bildet noch Nordweschte d Houptverbindungsschtross durchs Kinzigtal noch Offeburg. D L103 verbindet de Ortsdail Welscheschdainä mit Schdainä.

D Gemeind lejt on de Schwarzwaldbohn un het ä Bohnhof, wu d Regionalzig vun de Ditsche Bohn un au Zig vun de Ortenau-S-Bahn onhalte.

Z Schdainä gits ä Grund- un Houptschul mit Werkrealschul, im Ortsdail Welscheschdainä isch ä wittri Grundschuel. D nächscht Realschuel isch in Hasli, s nächscht Gymnasium in Hausach.

Dr Dialäkt vun Schdainä ghert zum Owerrhinalemannisch.



</doc>
<doc id="9484" url="https://als.wikipedia.org/wiki?curid=9484" title="Istanbul">
Istanbul

Istanbul isch die gröscht Stadt vu dr Türkei und het 2011 13'483'052 Iiwooner gha, im 2016 sinds knapp 15 Millione gsi. D Stadt ligt am Bosporus und isch bekannt für die schöne Moscheee (Sultan-Ahmed-Moschee, Süleymaniye-Moschee) un zue Musee umgwidmetet Sakralbaute (Ayasofija/Hagia Sophia, s Vorbild fier alli Chrüzchuppelchilchene un türkische Moscheee, bis 1453 die gröscht Chilche vu dr Welt, sit dert bis 1931 e Moschee, sit 1935 es Museum). D Stadt Istambul umfasst en europäische und en asiatische Deil, wo mit drei grosse Brugge, em doppelstöggige Eurasie-Tunnel und mit Fährschiff verbunde sin. Zwüsche 2004 un 2012 isch usserdem e Isebahn-Tunnel under em Bosporus baut worde. De Tunnel isch sit em 29. Oktober 2013 in Betriib, es fähle aber no d Zuefahrte (planet för s 2018). Vo de 39 Stadtteil sin 25 im westliche und 14 im östliche Stadtgebiet. Uf dr europäische Syte ligt d Altstadt, wo zerscht "Byzanz" (gründig 660 v. Chr.) un vo 330 bis 1923 "Konstantinopel (Konstantinoupolis)" ghaisse het. Dr offiziell Namme isch vu 330 bis 1453 aber "Nova Roma" (grichisch "Nea Rome") gsi.
Allerdings gehn au die andere Stadtdeile uf antiki Gründige zruck.

Uf dr europäische Site isch au en Meeresarm, s Goldige Horn. Übr dä Meeresarm goht d Galatabrugg übere in Stadtdeil Beyoğlu und Galatasaray (ehem. Galata). Ebefalls of dr europäische Syte ligt Beşiktaş, mit syne baar Wolkegratzer und sym berüemte Fuessballklub.

D Stadt isch under em Name "Konstantinopel" vum 1. Mai 330 bis zum 29. Mai 1453 d Hauptstadt vum Römisch-Byzantinische Riich gsi, vum 29. Mai 1453 bis 1923 d Hauptstadt vum Osmanisch-Türkische Riich. 1930 isch ihre Name offiziell zu Istanbul gänderet worde. In Gricheland sait mer nooch wie vor Konstantinoupolis oder numme "Polis" – „d Stadt“.

Obwohl sit 1923 die türkisch Regierig z Ankara as dr offizille Hauptstadt resididiert, isch Istanbul witterhi die türkisch Stadt, wo bi wittem am wichtigschte isch.

Istanbul isch au dr Sitz vum Ökumenische Patriarch, em Ehreoberhaupt vu allene orthodoxe Chrischte.

D Stadt "Konstantinopel" isch vo de Grieche um 660 v. Chr. gründet worde, het z erst "Byzantion" gheisse und het 326 n. Chr. dr Name Konstantinopel noch em römische Kaiser Konstantin em Grosse übercho. Konstantinopel isch bis zum 28. März 1930 der offizielli Name vom hütige Istanbul gsi. D Grieche säge dr Stadt au hüte no eifach "η Πόλη" (umschriibe "i Póli," dt. „D Stadt“.) In skandinavische Quelle heisst si aber immer "Miklagarð" (dt. „groossi Stadt“), bi de Russe meistens "Car’grad" (dt. „Kaiserstadt“).

In der Spotantike und im Mittelalter isch Konstantinopel als s „Neue Rom“ (lat. "Nova Roma") d Hauptstadt vom Oströmische Riich gsi, nach der osmanische Eroberig im Johr 1453 denn d Hauptstadt vom Osmanische Riich. As Läbenszentrum vo zwei Wältriich, an der Schnittstell vo zwei Kontinente, het Konstantinopel än überragendi historischi und künstlerischi Bedütig gha. Als Prototyp von erä imperiale Stadt isch Konstantinopel vom 4. Johrhundert bis ins 18. Johrhundert ä Wältstadt gsi.

Im Erste Wältchrieg isch die ersti vo de beide groosse christlige Minderheite, d Armenier, verdriibe worde, nochdäm sit em 17. Johrhundert immer meh von ene si in d Stadt zooge, so dass um 1850 über 220'000 z Konstantinopel gläbt hai. Aber d Verfolgig vo de Nitmuslim het mit em Völkermord an de Armenier nit ufghöört. 1942 hai d Nitmuslim e bsundrigi Vermögensstüür müesse zahle (Varlık Vergisi), was vili finanziell ruiniert het. 1955 isch fast die ganzi orthodoxi Bevölkerig dur dr Pogrom vo Istanbul, wo türkischi Nationaliste duuregfüehrt hai und wo vo de Behörde mindestens duldet worden isch, us dr Stadt verdriibe worde. Vo de öbbe 110'000 Grieche si nume e baar Duusig in Istanbul bliibe. Au die meiste Jude hai d Stadt verloo. Hüte läbe no 45'000 Armenier, 20'000 Jude und 2'500 Grieche in dr Stadt.

D Stadt isch aber nid gschrumpft, sondern isch im Gegedail schnäll gwachse. Si het as kulturells und wirtschaftligs Zentrum noch em Zwaite Wältchrieg Millione vo Lüt us Anatolie aazooge. Sit de 1990er Johr chömme au e Hufe Osteuropäer in d Metropole.

As Reaktion uf dä enorm Zuezug si grooss aaglaiti Bauprojekt entstande, wo aber mit em schnälle Bevölkerigswaggsdum kuum hai chönne Schritt halte. Usserdäm hai si uf die vorhandene Strukture wenig Rücksicht gnoh. Istanbul het sich wit in s Umland usbraitet, und Hufe Dörfer und Stedt zele hützudags zur Metropole.

1994 isch dr Recep Tayyip Erdoğan as Kandidat vo dr Refah Partisi (RP) (Wohlfahrtspartei), wo wit rächts stoht, Bürgermeister worde. Au dr jetzig Bürgermeister Kadir Topbaş ghört, wie dr Ministerpresidänt, zur Adalet ve Kalkınma Partisi (AKP), wo d Nochfolgerbartei vo dr RP isch. Im Novämber 2003 isch d Stadt von ere Serii vo schwere Aaschleeg erschütteret worde. Dr Aaschlag im ene Internet-Café am 9. Februar 2006 het eim Mensch s Läbe kostet, sächs si vier Dääg spöter dur en Aaschlag im ene Supermarkt verletzt worde.



</doc>
<doc id="9485" url="https://als.wikipedia.org/wiki?curid=9485" title="Bridgeman Art Library v. Corel Corp.">
Bridgeman Art Library v. Corel Corp.

Bridgeman Art Library v. Corel Corp., 36 F.Supp.2d 191 (S.D.N.Y. 1999), isch e Entscheidung vum United States District Court for the Southern District of New York gsii, wu entschide het, dass exakti photographischi Kopie vun gmeinfreyi Bilder nit durich s Urheberrecht gschitzt werre kinne, wil s bi denne Kopie on de´r notwendige Schepfungshechi fählt. Au wenn e akurati Reproduktion vil Talent, Erfahrung un Uffwond brucht, isch des Schlisselelement noch em US-Urheberrecht nit erfillt, wil des urheberrechtsgschitzt Matrial e gwissi Schepfungshechi ho muess. 

Im Fall slebr het d Bridgemam Art Library versuecht s Recht vun Corel in Frog z schtelle, hochwertigi Dias z reproduziere, wie d Library vun de Originalbilder gmacht het. D Originalbilder sin gmeinfrey.

D Library het de Uffwond fir d Produktion vun de Dias ogfiehrt, wu in ihrem Fall z beachte wär. D Uffwand wär gsii, die Dias so exakt wie megli vum Original z mache (wu fir Kunschtschieler un Hischtotikr wärtvoll wär) un des deet e gwissi Schepfunghechi darschtelle. D Library het au ogfiert, dass unter änglischem un walisischem Recht sonigi Reproduktione vum Urheberrecht gschitzt seje. D Grichtshof het d Onwendbarkeit unter de US-Jurischdiktion zruckgwise.

D Grichtshof het fir Corel entschide.

De Fall het gressri Sorge unter verschidene Museä, wu uff Iinohme vun lizenzierti photografische Reproduktione vun Objekt un Ärwete in ihre Sommlunge ogwise sin, verursacht. E Teil Lit spekuliere druff, dass de Fall nit uff Photographie vun dreij-dimensionale Objekt owendbar isch, wil s photographisch Arrangement e gwissi Kreativiät verlongt.

Verschideni US-Bundesgrichtshef sin derre Entscheiung im "Bridgeman" Fall gfolgt, wobi s no vum Oberschte Grichtshof abgsegnet werre miesst. 


</doc>
<doc id="9488" url="https://als.wikipedia.org/wiki?curid=9488" title="Gemeinden des Kantons Schwyz">
Gemeinden des Kantons Schwyz

Dr Kanton Schwyz umfasst 30 politischi Gmeinde (Schtand Januar 2016). D Bezirkshauptort sind fett füreghobe.

"Lueg au:" d Bezirk vom Kanton Schwyz
Bemerkig: Pfäffike i de Gmaind Fryebach isch au en Bezirkshauptort.

2003:



</doc>
<doc id="9492" url="https://als.wikipedia.org/wiki?curid=9492" title="Indogermanische Sprachfamilie">
Indogermanische Sprachfamilie

Die indogermanische Sprochfamilie isch dia grööscht Schprochfamilie uf da Wält, mit meh wia 2,5 Mrd. Muttaschprochla. Grund dafür isch dia Kolonisationspolitik sit m 16. Johrhundat. In da net-dütschschprochiga Philologie red ma normalawis vo da „indoeuropäische“ und ned vo na indogermanische Schprochfamilie.

D‘Schprocha vo da indogermanische Sprochfamilie sind ähnlich im Wortschatz, in da Flexion, in da Grammatik (Numerus und Genus) und im Ablaut. 

Da Begriff "Indogermanisch" kummt us'm 19. Johrhundat und setzt se zäm us däna zwoa Schprochgruppana, wo urschprünglich am witeschta usanad gsi sin: dia indischa Schprocha im Oschta und dia germanischa Gruppa (inkl. Isländisch) im Weschta. Dia keltischa Schprocha hot ma denn no net als indogermanisch xäna, wiil se ganz a andre Grammatik hond. S‘Tocharische, wo in da zwoata Hälfte vom erschta Johrtausend noch Christus ganz im Weschta vo China gredet wora isch, isch erscht 1890 entdeckt wora.

"Indogermanisch" wird eigentlich bloss im dütscha Schprochraum vawendet, andere Schprocha sägend "Indoeuropäisch" zu dera Schprochfamilie. Da amerikanische Linguist Merritt Ruhlen benutzt da Begriff "Indo-Hethitisch", wiil sina Ansicht noch s‘Hethitische bzw. dia anatolische Schprochgruppa a vorherrschende Stellung in da indogermanischa Schrochfamilie hond. S’git aba ned vile Schprochforscha, wo eam sine Meinung toalend. Manche Forscher nämend a, dass sich dia anatolischa Sprocha als erschte vo da Ursprache abgschpalta hond (sog. Indo-Hethitische Hypothese).

Mer nännt di ìndogèrmanische Sprooche genealogisch verwandt, des heißt, dass si d'Dochtersprooche vù-ne-re Müetersprooch (em Ùrìndogèrmanische) sìn. Es wìrd wäge de vile reegelmäßige Entsprächige devùù ussgange, dass si enand nìt wäge re typologische Aagliichig wie bi me-ne Sproochbùnd ähnlig sìn. D'Theese vùm Sproochbùnd isch als Reaktion ùf sälli Vereifachig z verstoh, wùù e „ìndogèrmanischs Ùrvolk“ bostuliert.

De erscht, wùù e Verwandtschaft zwüsche e baar europäische ùn asiatische Sprooche entdeckt hät, isch de holländisch Linguist ùn Glehrt Marcus Zuerius van Boxhorn gsìì. Er hät am Aafang nùme d'Verwandtschaft vù de germanische, „illyrisch-griechische“ ùn de idalische Sprooche mìt em Persisch gseh, spöter hät er no di slawische, keltische ùn baltische Sprooche als verwandti Sprooche vù de erschte vier identifiziert. Sinni Erkänntnis, dass alli sälli Sprooche vù-ne-re „skythische“ Ùrsprooch abstamme, hät sich zù sinner Zitt nò nìt chönne dùùresetze.

1786 hät de Orientalist William Jones vù Ängland Ähnligkeite zwüschem Sanskrit ùn em Griechisch ùn Latin festgstellt ùn doo druss gschlosse, dasssi e gmeinsame Ùrsprung mien haa. Er hät au schù aadüttet, dass es mìt em Keltische ùn Persische ähnlig chönnt sii.

Der Franz Bopp vù Dütschland hät 1816 ìn sinnem Büech "Über das Conjugationssystem der Sanskritsprache in Vergleichung mit jenem der griechischen, lateinischen, persischen und germanischen Sprache" de methodisch Bewis fǜr d'Verwandtschaft vù sälle Sprooche brocht ùn doodemìt de Grùndstei fǜr di dütschi Ìndogèrmanistik glegt. Dùrch Rekonschtrùktion hät mer chönne di ìndogèrmanischi Ùrsprooch usefìnde.

De dütsch Linguist August Schleicher hät mìt sinner briehmte „Stammbaumtheori“ d'Entwìcklig ùn Verwandtschaftsstrùkdur vù de ìndogèrmanische Sprooche daargschtellt. E Deil vù dèm Stammbaum isch unùmstrìtte, während de ander Deil (voor allem bi ussgstorbene Sprooche, wùù's keini Noochfolgersprooche meh devùù gìt) als spekulatiiv aaglüegt wìrd. De Schleicher hät s hypotheetisch Brotoìndogèrmanisch wölle rekonschtruiere ùn doodezüe ùrsprüngligi Forme ùs verschììdene ìndogèrmanische Sprooche bruucht. Esoo isch d'Ǜbersetzig vù de sognännte ìndogèrmanische Faable „S Schoof ùn d'Rösser“ als "Avis akvasasca" entstande.

Mer hät chönne Wortwùrzle ùn morphologischi, phonologischi ùn ìnnerhalb vù gwǜsse Gränze sogar syntaktischi Merchmool vùm Ìndogèrmanische rekonschtruiere. E Grùndsprooch als bräzises kommunikatiivs Verständnis wìrd doodemìt abber nìt erreicht.

D'Ethnolinguiste ùn d'Archäologe versüeche ìn Zämmearbet, anhand vù de gmeinsaame Wortstämm d'Ùrheimet vù de Ìndogèrmane usezfìnde. Bi derre Froog müeß allerdings allewiil ùnderschììde werre zwüsche-ne-re hypotheetische sproochhìsdorische Rekonschtrùktion vù de Iiflùssgröße bi de am friehste fassbaare Wùrzelwörter ùn re Identifikation vùm Volk, de Sprooch ùn em Ruum (Kontinuitätstheori).

Mänki Hypotheese sìn usserdèm vù Nationalìsmùs beiiflùsst worre; esoo isch ìm Nationalsozialìsmùs e nordischi Heimet als wohrschinliger aaglüegt worre. Au hǜt gältet säll no, soo zùm Bispil fǜr e Reihe vù ìndische Wǜsseschaftler, wùù de dravidischi Ùrbevölkerig d'Drägerschaft vù de Harappa-Kùltur versüeche strittig z mache.

Es gìt exdreemi Theoriie, wùù denooch d'Ùrheimet z Sǜǜdosteuropa odder östlig vùm Ural bìs zùm Altaigebìrg gsìì isch. Als glaubwǜrdiger gältet, dass si zwüsche sälle Exdreem gläge isch (z. B. Ùmgeebig vùm Schwarze Meer, de Sǜǜde vù Chleiasie, de Dranskaukasùs odder d'Steppe nördlig devùù). Bewììse isch abber keini vù denne Theese.

Dass d'Ǜbereistìmmige ǜber esoo-n-e großes Gebiet (vù de Atlantikchüste bìs zùm Tarimbecke) erstuunlig güet erhalte sìn, spricht defǜr, dass s Ùrvolk ùf-e-me rèlativ änge Ruum beheimaatet gsìì isch. Witteri Eigeheite vù de Sprooche lön sich dùrch di schweer noochwiisbaare Migratione erchläre, wùù zùm Bispiil Adstrat- ùn Superstrat-Effäkt ussglööst hän; es isch au dänkbaar, dass einzelni vù andere ìndogèrmanische Sprooche beiiflùsst worre sìn. Sällewääg schine d'Hypotheese vù Archäologe wie em Alexander Häußler, wùù besage, dass s Sproochkontinuum e großi Ussdehnig ghaa hät, unwohrschinlig.

Doodrǜber, mìt welle andere Sproochfamììlie s Ìndogèrmanisch no verwandt isch, gìt's vili Theoriie. Am witteste aaerkännt isch d'Aanahm vù-ne-re entfernte Verwandtschaft zù de uralische Sprooche, wùù mìt morphologische Ǜbereistìmmige wie z. B. em Bronominalsysteem cha belegt werre. Gliichzittig gìt's lexikalischi Ähnligkeite zù de semitische Sprooche. Es gìt au Wǜsseschaftler (voor allem ùs de eehemolige Sowjètunion), wùù e „nostrasischi“ Sproochfamììlie aanämme, wùù di ìndogèrmanischi, di afroasiaischi ùn di altaischi Sprochfamììlie (wùù abber sälber als Eiheit ùmstrìtte isch) dezüeghöört hän. D'Beleeg werre abber oft aazwifelt ùn als z späärlig aaglüegt.

De Linguist Joseph Greenberg ùs de USA schlaat wäge de lexikalische ùn grammatikalische Gmeinsamkeite e eurasiatischi Makro-Sproochfamììlie voor. Au doo ghöre di ìndogèrmanische, di uralische ùn di altaische dezüe, züesätzlig e baar weeniger verbreiteti Sprooche vù Eurasie, abber ohni s Afroasiatisch. Allgemein isch's ìm Momänt abber no z frieh zùm drǜber entscheide, ob die Hypotheese wohrschinlig isch odder nìt.

Zu da indogermanische Sprochfamilie körend folgende Gruppana vo läbiga und usgschtorbana (†) Schprocha:


Sitt em Schleicher isch viilmool versüecht worre, Zwüschesprooche fǜr einzelni Grùppe vù Sprooche z fìnde. Witt verbreitet ùn aaerkännt sìn doodevùù abber nùme weenigi wie di indoiranische (indoarischi ùn iranischi Famììlie) odder di baltoslawische Sprooche (baltischi ùn slawischi Famììlie). Ùmstrìtte sìn ùnder viil anderem e nööcheri Verwandtschaft vù de idalische ùn keltische Sproochfamììlie, d'Züeordnig vùm Veneetische zù de idalische Sprooche ùn zùm Illyrisch, e „thrakisch-phrygischi“ Sproochgmeinschaft ùn d'Abstammig vùm Albanisch ùs em Illyrisch. Ìn de Liste witter obe werre sonigi Strittfäll nìt iigordnet, sùndern stön ùnde ohni Hììwiis ùf Vermüetige ǜber ìhri Verwandtschaft.

S archaisch Brotoìndogèrmanisch isch nùme no ìn weenige vù de hǜtige Sprooche erhalte. Es gìt dùrchuss ùf de eine Sitte Sprooche, wùù bsùnders konservatiiv gälte (z. B. wìrd s Litauisch oft als esoo eini aaglüegt), ùn ùf de andere Sitte sonigi, wùù großi Veränderige ùfwise. Esoo Eigeschafte chönne abber nìt verallgemeinert werre ùn mien sich ùf kongreeti Eigeschafte bezieh.




</doc>
<doc id="9495" url="https://als.wikipedia.org/wiki?curid=9495" title="Der Fänger im Roggen">
Der Fänger im Roggen

De Roman Der Fänger im Roggen (1951) (Originaltitel "„The Catcher in the Rye“"), isch am US-amerikanische Schriftsteller Jerome D. Salinger (*1919; †2010) sin einzige wältwit erfolgreichi Roman. Sis reschtliche schriftstellerische Wärch beschtaht us Churzgschichte. 

Em Autor glingts, i de Handlige und Gedanke vo sim sächzäjährige Antiheld und Protagonist Holden Caulfield di innere Kämpf vo de nöchste Generation uf überzeugendi Wiise uszdrücke.

De Salinger het bis zu sim Tod am 27. Januar 2010 sehr zruggzoge gläbt und als schüch golte. Nach sim Erfolg mit „Der Fänger im Roggen“ het är d'Journalischte mit eme gladnige Gwehr vo sim Grundschtück vertribe.

De Titel vom Buech leitet sich vo eme Wunschbild vom Protagonischt ab: In Anlehnung as Chinderlied 
Comin Thro' The Rye (in etwa: „durch de Rogge gah/cho“) vom Robert Burns möchti är als Bruef folgendi Läbensufgab haa: Chind, wo uf eme Roggefäld Baseball schpiled, devor bschütze, dass sie in in Abgrund am Rand vom Fäld schtürzed.

Das isch parabolisch gmeint: Ds Schpiel vo de Chind bschütze, und d'Chind vor em Abgrund bschütze wölle, heisst: D'Unschuld vo de Chindheit bewahre wölle, und z'Erwachsewärde verhindere.

De Holden Caulfield isch tatsächlich en Mänsch mit hochem moralischem Bewusstsi: Wo er a de Wand en unaschtändigi Chritzelei gseht, will er sie uuswüsche, damit keis Chind sie läse mues und durch si verdorbe wird. Är ärgeret sich biischpiilswiis au überd Verlogeheit vo de Erwachsenewält. 

D'Wält vo de Chind hingäge bewunderet är. Er cha sich, i däre Richtig, a chline Sache freue, biischpiilswiis het er Froid, wonner en chline Bueb gseh, wo, waghalsig, uf em Trottoirrand vo nere relativ schtarch befahrnige Schtrass balanciert, hinter sine Elterä här, und gliichzitig ds Lied Comin Thro' The Rye singt. Comin Thro' The Rye isch ds titelgäbende Chinderlied, wo nachhär au vorchunnt, wenn de Holden sin seltsame Bruefswunsch erschtmals sinnere Schwöster Phoebe bekanntgit:


De 16-jährig Holden Caulfield liit im Sanatorium. Er will em Läser d'Geschicht vo drü Täg vor de vergangene Wiehnachtstäg verzelle:

Er het es Internat Pennsylvania bsucht, wo er sich nid wohlgfühlt het. Vo drü anderne Privatschuele isch är scho verwiese worde. Und jetzt isch er wieder durekeit. De Holden het es schlächts Verhältnis zu sine Eltere in New York. Si elteri Brüeder, de D. B., wo als Draibuechautor in Hollywood schaffet, isch für de Holden es grosses Vorbild. De Holden het au no en 10-jährigi Schwöschter, d'Phoebe. Är truuret usserdäm sehr über de Tod vo sim jüngere Brüder Allie, wo im Summer 1946 a Loikämie verschtorbe isch.

De Holden isch also churz vor de Wiehnachtsferie scho zum vierte Mal vo nere Schuel gfloge. Einigi Täg, bevor er abreise sött, schtritet är mit sim Zimmergnoss, will dä sich mit sinnere ehemalige Schuelfründin troffe het. Nach ere gwaltsame Usenandersetzig reist de Holden churzerhand Richtig New York ab. Wil sini Elterä nid wüssed, das är vo de Schuel gfloge isch, und ihn erscht uf de Mittwuch erwartet, nimmt är sich es Hotelzimmer. Im Hotel fragt ihn de Liftboy, ob ihn en Proschtituierti uf sim Zimmer bsueche söll. De Holden williget ii, traut sich aber, wenn die Frau chunnt, dänn doch nid, und git ihre die füüf vereinbarte Dollars. Sie isch beleidiget und verlangt plötzlich de topplet Betrag. De Holden weigeret sich und wird vom Liftboy/Zuehälter zämegschlage. Bluetend verlaht ers Hotel.

Er gaht mit de ehemalige Mitschüelerin Sally Hayes am Broadway es Schtück ga luege. De Holden will mit de Sally durebränne. Die beide fönd aa z'schtriite. D'Sally gaht hei.

De Holden faht aa, sich z'betrinke. Är will jetzt allei wäggah, und sich en Arbeit uf ere Farm bsorge, aber vorhär möchti är sich vo sinnere Schwöschter verabschiede. Er schliicht i d'Wohnig vo sine Eltere.
De Schwöschter erklärt er imene uufschlussriiche Dialog sini Beruefig (lueg „Was hetts mit em Titel vom Buech uf sich?“)

Schpöter bsuecht de Holden en ehemalige Lehrer, wo ihm es Zitat vo mene Psychoanalytiker vorlist: „Das Kennzeichen des unreifen Menschen ist, dass er für eine Sache nobel sterben will, während der reife Mensch bescheiden für eine Sache leben möchte.“
Dänn bechunnt de Holden ds Gfühl, dass de Lehrer homosexuell seig und sich a ihn änemache wölli. 
Är verlaht fluchtartig d'Wohnig vom Lehrer und verbringt de Rescht vo de Nacht im Wartesaal vo nere U-Bahn-Schtation. Am nächschte Tag trifft er sich no eimal mit sinere Schwöschter, wo mit ihm mitcho will. De Holden kehrt jetzt doch um, und will wieder heigah.

Die erschti düütschi Übersetzig schtammt vom Heinrich Böll. 

Im 2003 isch Buech aber neu übersetzt worde, vom Übersetzer Eike Schönfeld.

Me het en ziitgmässeri Version wölle und het unter anderem gfunde, dass bishär, i de urschprüngliche Version vom Böll, d'Chraftuusdrück (und vo däne gits im „Fänger“ relativ vili) unträffend is Düütsche portiert worde sind.

De Mark David Chapman, de Mörder vom John Lennon, het es Exemplar vo „Der Fänger im Roggen“ uf sich treit. Es sind au wiiteri Fäll vo Attentäter bekannt, wo „Der Fänger im Roggen“ i ihrne Täsche gha Händ. A de Satanischt Charles Manson het einisch gseit, är gsehgi sich als „Fänger im Roggen“.

Durch all das sind natürlich Verschwörigstheorie entschtande: Me glaubt unter anderem, de CIA hetti en Abteilig wo de Deckname „Catcher in the Rye“ treit, ds´ Buech sälber seig es Mittel vo de Gedankekontrolle (grad wills sehr verbreitet isch, und in Amerika zum Unterichtsschtoff ghört) usw.

Im Film "Fletchers Visionen" mit em Mel Gibson wird die Sach uufgriffe: De paranoidi Taxifahrer Fletcher liidet unter em Zwang, das är, immer wenn er „Fänger im Roggen“ gseht, en Uusgab devo chaufe mues. Sis Büecherbrätt isch darum voll vo „Catcher in the Rye“-Büecher




</doc>
<doc id="9498" url="https://als.wikipedia.org/wiki?curid=9498" title="Adolf Muschg">
Adolf Muschg

De Adolf Muschg (* 13. Mai 1934 z Zolike im Kanton Züri) isch en Schwiizer Schriftsteller und Literaturwüsseschaftler. Er gilt als eine vo de bedütendschte Schriftsteller vo de düütsche Gägewartsliteratur.

Är het vili Romän gschribe, unter anderem au provokanti wie biischpilswiis "Wenn Auschwitz in der Schweiz liegt". Är het au s lange und engagierte Vorwort vom radikale "Mars" vom Fritz Zorn verfasst, är isch sogar a de Entdeckig vo däm Buech mitbeteiliget gsi. Eis vo de Theme vo sim Sppätwärch isch immer wieder d´Alterserotik. Bi sinnere Themewahl, im allgemeine, het är sich vo sini Kritiker aber scho de Vorwurf müesse gfalle lah, är seyg en Schriftsteller, wo sin Schtoff nid us de Erfahrig ziegi.

Är het Germanistik, Anglistik und Philosophie z Züri und Cambridge studiert und über de Ernst Barlach promoviert. Sini Halbschweschter isch d Jugendbuechautorin Elsa Muschg gsi.

Vo 1959 bis 1962 het är als Gymnasiallehrer z Züri unterrrichtet, dena verschiedenigi Schtelle als Hochschuellehrer, unter anderem z Dütschland (Universität Göttinge), Japan und de USA gha. 1970–1999 isch är Profässer für düütschi Schprach und Literatur a de ETH gsi. 

1974 het är für "Albissers Grund" de Hermann-Hesse-Priis gwunne. Sit 1976 isch är Mitgliid vo de Akademie der Künste in Berlin, denäbe isch är Mitgliid vo de "Akademie der Wissenschaften und der Literatur" Mainz sowie de "Deutschen Akademie für Sprache und Dichtung" in Darmstadt. 2003 isch är zum Präsidänt vo de Akademie der Künste in Berlin gwählt worde. Vo däm Amt isch är am 15. Dezember 2005 überraschend zruggträtte. Grund für die Entscheidung siged «unüberbrückbari Differänze mit em Senat vo de Akademie» gsi. De Umzug in Neubau am Pariser Platz seyg nid defür gnutzt worde, d´Aktivitäte vo de Akademie schtercher i´d Öffentlichkeit z´träge.

Er läbt i de Schwiiz, z Mänidorf bi Züri.





</doc>
<doc id="9499" url="https://als.wikipedia.org/wiki?curid=9499" title="Sommerfühl">
Sommerfühl

Sommerfühl isch e Feschtival z Feuchtwange un wird durich de 2005 grindet Sommerfühl e.V veronstaltet. De Verein verfolgt e nit-kommerzielli Idee, regionale Kinschtler e Plattform fir d Darbietung vun ihre Kinscht z biete. S letztjährig, 2010er, Sommerfühl hät om 13. un 14. Auguscht 2010 stattgfunde.

S Festival geht uf s Johr 2003 zruck, wu s zum erschte Mol om Kaltebronner Weiher bi Feuchtwange gmacht worre isch. Am Onfong isch immer e ondre Veranschtaltungsort ussgwählt worre. S isch 2004 d Musikbar Rose z Feuchtwange un 2005 e Waldlichtung bi Oberranschbach gsii. . Siterher isch s jedes Johr uf dere Waldlichtung z Oberranschbach gmacht worre.

D vergongene Veronstaltunge sin unter dene Motto gschtonde:
Ab 2009 sen koi Mottos me bestimmt worde

S Wort "Sommerfühl" setzt sich us de Werter "Sommer" un "fühlen" zomme. In ere Eiheit verkerpert de Feschtivalnome selber e Ufforderung on d Gäscht de Sommr z fiele. Im Rekordsummer vun 2003 het des jeder Gascht ydrucksvoll miterlebe kinne. In de folgende Johr het sich d Vilfalt vun de Summer zeigt. Benutzer hen alli Facette vum Summer fiele kinne: Wärmi, Kälti, Hitz, Rege, Näbel... usw.



</doc>
<doc id="9501" url="https://als.wikipedia.org/wiki?curid=9501" title="Hausen im Wiesental">
Hausen im Wiesental

Huuse im Wiisedal (IPA: ; amtlich "Hausen im Wiesental") isch e Gmei im Wiisedal im Landchreis Löörech. Si isch als Heimetort vom alemannische Dichter Johann Peter Hebel bekannt und wird sällewäg au oft "Hebeldorf" gnännt. Vom 17. bis ins 19. Johrhundert isch z Huuse usserdem e Bergwerch gsi, wo zue de gröschte Industriebetriib im Markgräflerland ghört hät. Spöter isch de Ort, wie au de Rescht vom Wiisedal, vor allem vo de Textilindustrie prägt gsi. Hüt het Huuse Iiwohner (Stand: ) und e Gmarkigsflächi vo 514 Hektar. 

Huuse lit zmits im Wiisedal, eme rächte Sittedal vom Rhii. S Wiisendal isch eini vo dr Gegnige im früejere Großherzogtum Bade, wo am früejeschte induschtrialisiert wore isch. D Gmei Huuse lit rund 15 Kilometer vo dr Schwyzer Gränze ewäg und isch fascht uf halbem Wäg zwische Feldberg und Basel. 
D Gmarkig vom Ort erstreckt sich über 514 Hektar, dr höchscht Punkt isch uf em Tannebüel (727 m. ü.M.), dr diefscht an der Grenze zu Schopfe (385 Meter ü.M.).
Huuse isch im Weschte und Oschte vo Hiägl un Berg umgeh: Richtig Zell isch de Grendel, Richtig Gresge de Tannebiähl un de Knoble, im Weschte de Chölschberg un de Maieberg. Öschtlich vo de Wiise isch usserdem de Alzebiähl, und e weng wiiter weg d' Möhr und de Langefirscht.

Nochbergmeine vo Huuse sin under anderem Zell im Norde (Ortstdeil Gresge) und Schopfe im Oschte, Süde un Weschte (Ortsdeil Raitbach, Fahrnau un Enkestei).

Z' Huuse hets kei Wetterstation, wo Räge- un Temperatur regelmässig ufzeichnet duet. Allerdings git's so eini im Schopfemer Deilort Eie, nit wiit weg vo Huuse und fascht uf glicher Höchi. D langjährigi Durchschnittstemperatur z'Eie lit bi 8.5 Grad Celsius, di jährlichi Niederschlagsmängi bei 1185 mm.

Huuse isch 1295 s'erscht Mol urchundlich erwähnt worde. Wirklich bekannt worde ischs non am Schluss vom 17. Johrhundert, wo mer im Ort e markgräfliches Iisewerk errichtet hät. Säll Werk isch ein vo dr gröschte Industriebetriib in dr Markgrafschaft un im Markgräflerland gsi und isch bis ins 19. Johrhundert bstande. Aschließend isch in Huuse, wie überall im Wiisetal, d' Textilindustrie sesshaft worde, allerdings ischs au mit dere ihrer Bedütig am End vom 20. Johrhundert bergab gange. Im Gegesatz zue andre Gmeine im Dal hätt Huuse aber au hüt no e großi Textilfabrik. Sit em 5. Septämber 1963 füert d Gmei dr Zuesatz "im Wiesental" im Namme.

Z Huuse git s e evangelischi un e römisch-katholischi Chilchegmei. Früejer het Huuse zue dr protestantische Markgrofschaft Bade-Durlach ghert und isch folglich lutherisch gsi. Durch s Iisewerk un spöter dann vor allem durch d Huusemer Textilfabrike sin dann aber immer meh Katholike in de Ort cho, sodass mer am Aafang vom 20. Jorhundert au e katholischi Chilche baut un gweiht hät. 1987 sind 47 % vo de Huusemer katholisch und 43 % protestantisch gsii.

Interessant isch no, dass die beide Chilchegmeie grösser sin als die politische Gmei Huuse. Zue de evangelische Gmei ghört nämlich no de Nochberort Raitbach dezue, während die katholischi Gmei sich no um die ganze Katholike im Chleine Wiisedal chümmeret, wo’s in Tegernau e chlins Kappellele hät.

Huuse hät e Gmeirot mit 12 Gmeiröt un em Burgermeischter as Vorsitzende. 

Ergebnis vo dr Landdagswahle sit 2006: 

Quälle:

Dr Entwurf für s Wappe vo 1963 stammt vom Armand Wilhelm Brendlin, eme früejere Gmeirot un Grafiker. S Wappe zeigt e silbrig Fachwerchhuus uf grüenem Grund. Neben em Bezug zum Ortsname ("Huus"e), stellt des ußerdem e Verbindig här zum Heimetdichter Johann Peter Hebel, wel s isch in däm Huus noogstaltet, wu dr Hebel din gwohnt het.

Huuse hät zwei Partnergmeinde, nämlich Huuse im Aargau und Marlieshausen, hützetag en Ortsdeil vo Wipfratal z Thüringe.

Huuse hät zämme mit Schopfe-Raitbach en Bahnhof an de S-6-Regio-Bahn vo Basel uf Zell. Usserdem git's im Rahme vom Regio Verkehrsbund Lörrach lokali un regionali Busverbindige. D' Bundesstroos 317 verlauft am öschtliche Ufer vo de Wiise an Huuse vorbei un bindet de Ort ans überregionali Strossenetz an, e Kreisstroos verbindet Huuse usserdem mit Enkestei und em chleine Wiisedal.

Huuse het en eigene Chindergarte und e eigini Grund- und Hauptschuel. Die Hauptschuel wird sit 2003 vom Förderverein "Aufwind" unterstützt, wo über 100 Mitglider het.

Z Huuse git s zwo Parkaalage. Nebe dr Schuel isch uf eme ehmolige Chilchhof e chleine Park gstaltet wore. Dert het d Hebelmusik ihre Üebigspavillon. Dr zwet, größer0 Park ghört dr Firma Brennet un wird sit e baar Johr von ere Arbetsgmeinschaft vo dr Schuel pflegt.

Sit 1855 git's z'Huuse d' "Hebelmusik". Usserdem git's no zwei Chilchechör (ei katholische un ein evangelische) sowie dr "Förderverein Musikschuel".

S Sportaagebot z Huuse wird vor allem vo Verein prägt. S git z Huuse ne Fueßballverein (FC Hausen), e Durnverein (TV Hausen), dr Tennisclub TC Grün-Weiss Hausen, e Schützegsellschaft, Verein für Hunds- un Angelsport un e Chleidierzüchterverein. D Gemeinde unterhaltet e Sportaalag uf dr „Stockmatt“, wu ne Waseplatz, ne Härt0platz un Liichtathletikaalage umfasst un au vo mehrere Verein brucht wird. D Huusemer Verein engagiere sich im Allgmeine seli stark im Jugendberiich.


Die bekannteschti Persönlichkeit vo Huuse isch dr alemannisch Dichter Johann Peter Hebel. Dr Hebel isch zwar z'Basel uf d' Welt cho, hett aber en Grossdeil vo sinere Chindheit z'Huuse verbrocht und isch dört au vo 1766 bis 1769 uf d' Schuel gange. Zue siine Ehre wird s Hebelfescht gfiiret, un alli zwei Johr dr Hebelpriis verlihe. Usserdem verleiht d' Gmei Huuse jedes Johr d' Hebelplakette am „Hebelobe“, e baar Däg vor em 10. Mai.

S Heimethuus vom Hebel, s' sognannt Hebelhuus (oder Hebelhüsli), isch als Heimetmuseum iigrichtet worde. S wird au as Ort für Hochzitte, Läsige un anderi Veraastaltige brucht. Zum Große Heblefescht 2010 sol s erwitteret wäre.




Vyl über Huuse het au dr Elmar Vogt gschriibe; lueg dört sys Publikationsverzaichnis.



</doc>
<doc id="9504" url="https://als.wikipedia.org/wiki?curid=9504" title="Trommel">
Trommel

E Trommle isch äs Rythmusinstrumänt, dur en Schlag mitemene Holzstock, de Hand oder em Striiche mitemene Bäse wird en, meist knallähnliche, Ton erzüügt.

Trommle sind Zylinder wo uf einere oder beide Siite mitemene Fääli (Membran) bespannt sind. S Zylindermaterial isch meischt Holz oder Metall. S Fääli chan us Kunststoff oder Tierfell si. Ebefalls werded zur Klangveränderig au amel no Saitene oder sogenannti Schnarrtepich iibouet wo de Klang vo de Trommle wesentlich beiiflusset.

Baslertrommle sind z Basel entschtande. Über ämene Holzzylinder isch äs Fäll gschpannt, wo us Kunschtschtoff oder Tierfäll bestaht. Zäme mit äme Seil ziehnd zwei Holzring d Fäll gägenenand. Mit Läderring chammer s Seil no meh schpanne, dass d Fäll härt wärdet. Unde häts noh Saite, wohs för die Trommelart typische Scheppere erzüügt. Die Saite chammer ebefalls mit Rädli a dä Siite aazieh.

Snare drum (au chlini Trommle oder Marschtrommle) wird be jedem Schlagzüüg iigsetzt. Si hed zwei Fääli wo meist überemene Metallzylinder mit Metallring durch Schruube gspannt wärdet. Aaligend a di under Membran isch en Schnarrteppich plaziert, er cha bi Bedarf aazoge, Trommle schäppered denn, oder lugg gloh werde.

Bass drum (au grossi Trommle, oder Pauke) staht be jedem Schlagzüüg unde ide Mitti, und wird mitemene Fuesspedal gspilt. Si wird aber au be de Marschmusig verwändet, wo si mit Schultergürt treit wird und vo beidne Siite mit Stöck gspilt wird. D Hauptfrequenz liit be öppe 100 Hertz.

Toms sind ähnlich ufbauet wie d Snare drum, sind aber nume eisitig bespannt und ohni Schnarrteppich, bem Schlagzüüg werde meistens drüü Stuck verwändet.

Handtrommle werde mit de Hand gspillt und gits i verschidene Uusfüehrige. Sehr oft werde si i de afrikanische oder südamerikanische Musig verwändet.


</doc>
<doc id="9506" url="https://als.wikipedia.org/wiki?curid=9506" title="Elsässischer Sprachatlas">
Elsässischer Sprachatlas

Dr Elsässisch Sprochatlas oder Atlas linguistique et ethnographique de l'Alsace (ALA) zeichnet Sprochmatrial im alemannische Ober- un Unterelsass uf. Er isch glii noch em 2. Wältgriäg in Blanung gange. D Initiatore, dr Jean Fourquet, Brofässer fir germanischi Phililogii z Stroßburg un e Schiäler vun em, dr Ernest Beyer, hän sich äng mit em Rudolf Hotzenköcherle un dr andere Mitarbeiter vum Sprochatlas vu dr ditsche Schwiz (SDS) abgsproche un agsträbt, ass dr Schwizer un dr elsässisch Atlas sich emol ergänze.

Vum Elsässische Sprochatlas sin bishär zwee Bänd erschiine: dr erscht het zum Thema L'Homme (dr Mänsch), dr zweit zu Les Animaux (D Diärer), zwee witteri sin blant. D Erklärunge in däne Bänd sin uf Franzesisch verfasst.

S Untersuechungsgebiät vum ALA umfasst d Departement Haut-Rhin un Bas-Rhin - dodermit isch s gleiner hochalemannisch Gebiät im Oberelsass un s groß niideralemannisch (gnaü gsait: oberrhiinalennisch) Gebiät vum Elsass erfasst; an dr lothringische un bsunders an d Pfälzer Gränz kunnt e Stick Rhiinfränkisch drzue. (S Rhiinfränkisch z Lothringe wird vum "Atlas linguistique et ethnographique de la Lorraine Germanophone (ALLG)" dargstellt). In 214 elsässische Ortschafte sin Ufnahme gmacht wore - des sin 22,5% vu allene. Des heißt, dert sin elteri Mänsche noch eme Frogekatalog zum Dialäkt befrogt wore. Diä Befrogunge sin zwische 1953 un 1965 meischtens vum Ernest Beyer († 1970) gmacht wore. Fir dr 3. un dr 4. Band sin nommol Nocherhebunge blant.

S Frogebuech vum ALA mit sinene 2000 Froge stimmt zu 70% mit em SDS-Frogebuech iberii. Wiä speter aü bi dr andere alemannische Sprochatlante het mer d Schwizer Vorlag eweng uf diä eigene Verhältnis abasst. 

Zum Matrial, wu vum ALA gsammlet wore isch, ghere aü Erhebunge in Gmeine vu dr elsäsiische Jude; däne ihre Dialäkt isch nit ganz identisch mit em andere Alemannisch un s git aü viil hebräisch-stämmige Sonderwortschatz. Diä Ergäbnis sin nit im Atlas, sondern in Einzelpublikatione vereffentligt.

S Sprochmatrial isch - wiä bi dr andere Sprochatlante - in dr Teuthonischta-Lütschrift ufzeichnet un vereffentligt; zu gleine Schriibdifferänze zwische Exploratore (Lit, wu d Erhebunge gmacht hän) vum SDS un em ALA lueg bim SDS. Im 2. Band vum ALA isch d Schriibung gegeniber vum erschte noweng veränderet wore.

Dr ALA isch - noch romanischtischem Brüch - in semantischi Theme iideilt, also "Dr Mänsch", "d Diärer" un was no folgt. Anderscht wiä bi dr andere alemannische Atlante wird bim ALA s ganz Wort bi jeder Ortschaft verzeichnet - des isch ebefalls e Kännzeiche vu dr romanischtische Atlante. So isch zum Biispiil bi dr Kart ALA II 180 (Guepe - Wespe) fir jedi vu däne iber 200 Belegort d ertlig Form vum Dialäktwort fir Wäschp verzeichnet, zum Biispiil (vereifacht gschriibe; vu Süd noch Nord): 

- *)So heißt suscht e anderi Insäkteart: "d Brääm" ("Bremse") - e feißti Muck, wu Bluet sügt.

Dr SDS un diä andere alemannische Atlante drgege deile in sprochwisseschaftligi Theme ii: z. B. Vokalismus, Konsonatismus, Morphologii, Wortgeografii usw. So findert mer im SDS d Kart Wäschp bim Thema Vokalismus. Do isch drno aber numme ei Merkmol vum Wort viri ghobe: in däm Fall dr Stammvokal. So ka mer uf dr Kart 19 (Wespe) vum SDS uf ei Blick an dr entsprächende Symbol erkänne, ass in dr allermeischte SDS-Belegort e "iberuffes e" dr Stammvokal isch, in dr Bodeseegegned drgege e "gschlosses" oder e "uffes e". An bsundere Wortforme sin numme am Monte Rosa "Wischpi, Weschbo" u. a. iizeichnet, suscht heißts numme im Kommentar, ass d "Wäschp" in dr Schwiz ""Wäschpi n.", Wäschpele f."," usw. heißt, in Deile vu FR un BE ""Wächsi n."" usw.

Allerdings wiist aü dr ALA näbe sinene Ganz-Wort-Karte aü gleini Zuesatzkarte uf, wu bstimmti Type dur Symbol dargstellt sin un eso schen ibersichtlig sin: In dr Zuesatzkart zu dr Kart ALA II 180 (Guepe - Wespe) isch d "syllabe atone", d unbetont Silb, verzeichnet: Mer siiht uf ei Blick, ass "Wäschp" in Süde uf e Volkal ändet (Z. B. "Wäschpä"), sälte uf "-lä" ("Wäschplä"). Do dra schliäßt sich d Wortform "Wäschp" ohni Ändung a, in dr Mittli un im Norde vum Elsass heißts mit "-el" "Wäschpel" un ähnlig.




</doc>
<doc id="9511" url="https://als.wikipedia.org/wiki?curid=9511" title="Rüeblitorte">
Rüeblitorte

Rüeblitorte esch e Schwizer Tortespezialität usem «Rüeblikanton» Aargau. Si bestoht houptsächlech usemne Biskuitteig, Rüebli ond Nüss.

Rüeblitorte si au usserhalb vo der Schwiz bekannt und beliebt, bsundrigs in Grossbritannie und de USA.

Nach emene Rezäpt vo de Grossmuetter.

"Zuetate:"

300 gr. Haselnüss, gmahle

300 gr. Rüebli graffelt

300 gr Zucker

6 Stk Eier, trenne

1 TL Zimt-Pulver

1/2 Stk Zitrone, Schale griebe

1 EL Mehl

3 EL Kirsch, Rum oder Cognac

3 EL Aprikosen-Confi

1 Päckli Schoggistreusel

8 Stk Marzipan-Rüebli

"Zuebereitig:"


Scho im Middelalter het mä Rüebli brucht zum süessi Chüeche mache, wil dr Hoonig düür gsi isch und es in Rüebli mee Zucker het as in andere Gmües. Wo dr Rüeblichueche ursprünglig härchunnt, wäiss mä nit sicher. Z Ängland isch d Rüeblidorte im Zwäite Wältchrieg wider ufcho, wil Zucker razioniert gsi isch.

Rüeblichüeche cha mä in Amerika sit de früeje 1960er in Restorant übercho. Zerst si si no fremdi Spezialidääte gsi, aber si si schnäll beliebt worde. Im Joor 2005 het dr amerikanisch Food Network-Färnseekanal d Rüeblidorte mit Dobbelraamcheesglasuur uf em fümfte Blatz vo de beliebtischte Spiise ufgfüert. In Groossbritannie isch d Rüeblidorte noch ere Umfroog vo dr Radio Times im Joor 2011 dr beliebtisti Chueche gsi.



</doc>
<doc id="9514" url="https://als.wikipedia.org/wiki?curid=9514" title="Malta">
Malta

D Republik Malta (maltesisch: "Repubblika ta' Malta"), isch dr chlinşti europäischi Inselstaat. Dr maltesische Archipel verteilt sich uf die drey bewohnten Insle Malta (öppe 246 km²), Gozo (maltesisch Għawdex, etwa 67 km²) und Comino (Kemmuna, etwa 3 km²) und uf die unbewohnte Insle Cominotto (Kemmunett), Filfla (Filfola) und St. Pauls Island. D Hauptinsle Malta isch in fünf Bezirk gglideret, Gozo und Comino bilde zaemmen e saexte. Der Name stammt vo der punische Bezeichnig für Zuefluchtsort „Malet“, aber d Römer haen die Insle „Melite“ gnennt. S Maltesische (malt.: Malti) isch en arabische Dialekt.

Malta isch am 21. September 1964 vo Großbritannien unabhängig worde und ghört zu de Europäische Zwärgstaate. Syt em 1. Mai 2004 isch Malta Mitgliid vo de Europäische Union.

Die maltesische Insle liged im Mittelmeer zwüschet Libye (360 km) und Sizilie (90 km) am östliche Endi vo de Straß vo Sizilie. Die drü grösste Insle Malta (etwa 315 km²), Gozo (67 km²) und Comino (3 km²) sind bewohnt. Die Insle sind Rest vo enere alten Landverbindig zwüschet Afrika und Europa, wo de öpe 11.000 v. Chr. dur de Meeresaaschtiig unterbroche worde isch. Die höchste Erhebig sind d Dingli Cliffs mit 245 m über N.N.

s'Klima isch subtropisch (Mittelmeerklima) mit Temprature zwüsche 12 und 26 °C sowie einere Jahresdurchschnittstemperatur vo öpe 19 °C. Die jährliche Niederschlagssumme isch öpe meh als 500 mm; devo fallt meh als d'Hälfti in de Monat vo November bis Januar. Malta hät ca. 300 Sunnetäg im Jahr. D'Insle git ihre Näme auch em Malta- oder Mittelmeer-Fieber (lat. Brucellose).



</doc>
<doc id="9515" url="https://als.wikipedia.org/wiki?curid=9515" title="Gemeinde">
Gemeinde

De Uusdruck Gmeind (vo althochdüütsch "gimeinida") meint e gsellschaftlichs Gebild, wo anere Gmeinschaft äänlich isch und wo politische Funkzioone im ene Staat het. I früehere Zyte isch drunder au e Personalkörperschaft z’verschtaa gsii; s Wort «Gmeind» bruucht me hüt mundartlech immer no für d Gmeindversamlig.

Für d Gschicht vom Wort sid em Ändi vom Middelalter findt men im Schwyzerischen Idiotikon en huuffe Beleeg.

Zun ere Gmeind hät jedi Person ghört, wo au immer si grad aasässig gsii isch – ussert de Heimetloose. Drum sind Chopfzahle vonere Gmeind vor öppe 1800 nöd mit de hütige Iiwohnerzahle vergliichbar.

Mit dr Zyt chunt e Gmeind en immer höchere Organisazioonsgrad über, wil d Uufgabe meh und grösser wärde und die höchere politische Ebenine das mit de Gmeindgsetz bewürke.

Der Begriff «Gmeind» wird hüt pruucht:

I der Schwiz wird s Wort "Gmeind" als allgemeini Bezeichnig für die underschti politischi Organisationsebeni im Gegesatz zu Eidgenosseschaft, Kanton und Bezirk pruucht. Mä redt vo der politische Gmeind (je nach Kanton au «Munizipalgmeind» oder «Iiwohnergmeind» oder eifach «Gmeind»), wämmer die Gmeind meint, wo für ali Iiwohner zueständig isch und nöd nu für en Teil devo.

Bürgergmeinde, Schuelgmeinde und Chilegmeinde erfülled degäge spezielli Zwäck und händ zwar en Iiflusschreis, nöd aber es Territorium. In früehere Zite sind au Armegmeinde vo de politische Gmeinde trennt gsii.

Denäbe sind im Kanton Züri bis vor churzem Zivilgmeinde als Träger vo en baar Dorfgrechtigkeite ufträtte. Anderschwo häts au Püürte, Ortsgmeinde, Rhode, Korporatione und so witer ggää oder gits hüt no.

Wemme alli öffentlechi komunalen Uufgabe einer Gmeind zuedeilt, so isch das en Einheitsgmeind.

In Öschtrych isch d Gmeind e Bezeichnig für di chlinscht politisch und au verwaltungstechnisch Einheit. Rächtlich isch e chliini Gmeind ere groosse gliichgschtellt; das entspricht em Prinzip vo der abstrakte Einheitsgmeind. Uusgnoo dervoo sind lediglich d "Statutarstedt" (Stedt mit eigenem Statut).

Näbed dr Staatsbürgerschaft isch nur dr Wohnsitz inere bestimmte Gmeind massgebend für s Wahlrächt.

Es git au Vereinigunge vo mehrere politische Gmeinde zu Zwäckverbänd, wo dänn teilwiis au als «Gmeind» bezeichnet werded, bischpilswiis e Schuelgmeind.





</doc>
<doc id="9519" url="https://als.wikipedia.org/wiki?curid=9519" title="Max Frisch">
Max Frisch

De Max Frisch (* 15. Mai 1911 in Züri; † 4. April 1991 au deet) isch en schwiizerische Architekt und Schriftsteller gsi. Er ghört zu de bedütendschte dütschschprachige Schriftsteller vo de Nachchriegsziit.

De Max Frisch isch 1911 in Züri als Sohn vom Architekt Franz Bruno Frisch und sinnere Frau Karolina Bettina Frisch uf d Wält cho. 1930 het är s Germanistik-Studium a de Universität Zürich aagfange, wo er aber nach em Tod vom Vater 1933 us finanzielle Gründ het müessen abbräche. Är het als Korreschpondänt für die „Neui Züri Zytig“ gschaffet.

Zwüsche 1934 und 1936 het är verschiednigi Reise dur Oscht- und Südoschteuropa unternoh, 1935 isch är ds erschte Mal is Düütsche Riich greist. Sis erschti Buech "Jürg Reinhart. Eine sommerliche Schicksalsfahrt" isch 1934 erschine.

Vo 1936 bis 1941 het är a de ETH Züri d Architektur bim Profässer William Dunkel studiert – wie sinnerziitau de Justus Dahinden und de Alberto Camenzind. Am Aafang vom Zwoite Wältchrieg isch är Kanonier vo de Schwiizer Armee gsi und er het bis zum Chriegsändi 1945 insgesamt 650 Aktivdienschttäg gleischtet.

Won är 1942 bim ene Architekturwettbewerb vo de Stadt Züri für de Bau vom Freibad "Letzigraabe" (hüt: "Max-Frisch-Bad") de erscht Priis gewunne het, het de Frisch sis eigene Architekturbüro eröffnet. Ds Bad, wo 1949 entstanden isch, isch de einzigi größeri Bau vom Frisch blibe und schtaht hüt unter Denkmalschutz. Im gliche Jahr het er d Gertrud Constanze von Meyenburg ghürate; mit ire het är zwei Töchtere und en Sohn übercho: 1943 d Ursula, 1949 d Charlotte und 1944 de Hans Peter.

1947 het är de Bertolt Brecht und de Friedrich Dürrenmatt känneglernt. 1951 isch ihm durch es Rockefeller-Stipendium en eijährige Aufenthalt in de USA ermöglicht worde. 1954 het är sich vo sinere Familie trännt, 1955 sis Architekturbüro gschlosse und aagfange, als freie Schriftsteller z schaffe.

Vo 1958 bis 1963 het är e Beziehig mit de Autorin Ingeborg Bachmann gha, wo är schpöter i sinere Erzählig "Montauk" in Andüütige beschriebe het. Er het sich 1959 vo sinere Ehefrau Trudy Frisch-von Meyenburg scheide lah und 1960 sin Wohnsitz uf Rom verleit, wo er zerscht zäme mit de Ingeborg Bachmann bis 1965 gläbt het. Im Jahr 1962 isch de Frisch, wo denn 51-jährig gsi isch, de 23-jährige Studäntin Marianne Oellers begägnet, wo zerscht mit ihm zämmegläbt und ihn schliesslich 1968 ghüratet het. Die Ehe het duuret bis 1979.

1990 het är erfahre, dass är vom Ficheskandal betroffe gsi und vo de Behörde uusgforschet worde isch.

Am 4. April 1991 isch de Frisch a de Folge vom ene Chrebsliide in siinere Wohnig z Züri gschtorbe. Er isch dört langi Ziit vom Dokter Philip Ryser betreut worde.

De Max Frisch isch Ehrebürger vom Bärgdorf Berzona im Onsernone-Tal vom Tessin gsi, wo er vili Jahr gschaffet het. Döt het är 1964 es Huus kauft und umbaut. En Tafle a de Friedhofsmuur vom Dorf würdiget ihn.

De literarischi Nachlass wird vom Max-Frisch-Archiv verwaltet, wo in de ETH Zürich unterbracht isch. Träger vom Archiv isch e Stiftig, wo 1979 gründet worde isch und vom Frisch sälber is Läbe gruefe und mit 165.000 Franke uusgschtattet het.

Ds literarische Wärch vom Max Frisch befasst sich u. a. mit folgende Überlegige:

Wie cha de einzelni Mänsch Gewüssheit über die eigeni Identität überchoo? Wie konschtruiert de Mänsch sich die eigeni Biografie (vgl. d`Uussag „Ich bin nicht Stiller“ in "Stiller", oder d Hauptfigur in "Mein Name sei Gantenbein", wo Identitäte aaprobiert wie Chleider).

Ds Spaatwärch "Der Mensch erscheint im Holozän" untersuecht d Rolle vom Wüsse und vom Gedächtnis für de Mänsch: Wie chli isch är mit sine bescheidnige Erkänntniss im Verhältnis zur Natur, was blibt vo ihm, wenns ihn einisch nümme git?

Denäbe schpilt au d’Zuewisig vo Identitäte dur anderi en Rolle. De Frisch möchti s dekalogische Gebot „Du sollst dir kein Bildnis machen“ uf d Beziehig unter Mänsche übertrage (Lueg "Andorra").

De Frisch stellt au immer wieder d Sonderschtellig vo de Schwiiz (als vermeintlich vorbildlich demokratisches und rächtsschtaatlichs Land; d Neutralität usw.) in Frag, u. a. mit de Demontage vom Nationalepos vom Wilhelm Tell in "Wilhelm Tell für die Schule". Dört wird de Gründungsmythos als en Gschicht dargschtellt, wo uf Zuefäll, Unzulänglichkeite und de Beschränktheit vo mene hinterwäldlerische Volk berueht.


Alli literarische Wärch vom Frisch sind im Frankfurter Suhrkamp Verlag erschiene.


Im Gedänke an Max Frisch vergit d Stadt Züri sit 1998 de Max-Frisch-Pryys.




</doc>
<doc id="9522" url="https://als.wikipedia.org/wiki?curid=9522" title="Zeitrechnung">
Zeitrechnung

Under Zittrechnig oder au Ära verstoht mer d'Zellig vu Johre ab ere gwisse "Epoche". Anderst wie in dr Umgangssproch isch e "Epoche" nit e Zittruum, sundern dr Afang vu ere "Zittrechnig" oder ere "Ära".

Die weltwitt vorherrschend christlich Zittrechnig fangt am 1. Jänner vum Johr 1 a.

Kei Zittrechnig fangt mit eme Nulljohr a. E Johr bezeichnet wie e Dag e Zittruum. So fangt an Nöijohr um 0.00 Uhr die erst Sekunde vu dr erste Minute vum erste Dag vum erste Munät vum nöie Johr a, mer schribt also dr 1.1. und nit e 0.0. Was fer Munät un Däg giltet, giltet drum au fers Johr.

D'Epoche vu andere Kalenderäre rechnet mer in Date vu dr christliche Zittrechnig um. Die christlich Zittrechnig het usserdem d'Bsunderheit, dass si in dr Regle fers Schaltjohr vum julianische uf dr gregorianisch Kalender gwexlet isch. Date vor 1582 sin julianisch, ab 1582 deno gregorianisch.

anderi Kalenderäre sin bispilswiis:

Die Byzantinisch un die Römisch Ära sowie d'Seleukideära un d'Ära vum Diokletian rechne nooch em "Julianische Kalender", die Japanisch Ära rechnet noochem "Gregorianische Kalender."
Die Jüdisch Ära het e eigene Mond-Sunne-Kalender, die islamisch e Mondkalender.


</doc>
<doc id="9530" url="https://als.wikipedia.org/wiki?curid=9530" title="Liste der Oberflächenformationen auf Titan">
Liste der Oberflächenformationen auf Titan

Des isch e Liste vu dr benennete Oberflächeformatione uffem Saturmond Titan. Die offiziell Nomenklatur isch noch sehr jung, wil d'Titanoberflächi vor dr Achumft vu dr "Cassini"-sonde praktisch ubekannt gsi isch. Einige Strukture sin au under Spitznämme bekannt gsi, die do uffzellte Nämme sin aber die vu dr Internationale Astronomische Union offiziell vergäbene.

Albedostrukture sin uf heiligi oder erhabeni Orte us Mythologie un Weltliteratur daift. 

Titanische arcūs (bogeförmige Strukture) sin daift uf Gottheite vu dr Glückseligkeit. 

Krater uffem Titan sin daift uf Gottheite vu dr Wiisheit.

Faculae (helli Flecke) sin daift uf irdische Insle wo nit politisch uabhängig sin. Gruppe vu Faculae sin uf irdischi Archipele daift.

Es git bisher ei "lacus" (chleini Ebeni, möglichwiis aber au e Methansee) uffem Titan. "Laci" sin daift uf See uf dr Erde.

Titanischi Maculae (dunkli Flecke) sin daift uf Gottheite vu dr Gückseligkeit, vum Friide un dr Harmoni in dr Weltmythologi.

Grossi Ringstrukture sin daift uf Gottheite vu dr Wiisheit us dr Weltmythologie

Virgae (Farbigi Striife) sin daift uf Rägegötter us dr Weltmythologie

D'Nomeklatur fer anderi Formatione isch festglegt, aber bis jetz het mer no keini Nämme fer einzelni Strukture vergäbbe. 


Will die wohr Natur vu vile Oberflächestrukture rätselhaft blibt, het e Azahl vu Erschinige noch keini offizielle Nämme erhalte un sin numme mit ihre Schlötterli bekannt. In dr meiste Fälle beziege sich Agabe zue Helligkeit oder Dunkelheit mit uf s'sichtbar Liecht, sundern uf d'Infrarotufnahme, mit dene mer dur d'Dunst vu dr Titanatmosphäri lueg cha. "Cassini" het au agfange, Deile vum Titan mit Radar z'chartiere.




</doc>
<doc id="9531" url="https://als.wikipedia.org/wiki?curid=9531" title="Verbrüderungsbuch">
Verbrüderungsbuch

Verbriäderungsbiächer sin Biächer gsii, wu sich Mench vu verschiidene Gleschter iidrage lo hän un sich verpflichtet hän, sich gegesittig mit Gebätt z unterstitze. Bin ere sone Verbriäderung hän also Mench vum Gloschter X Nammelischte ins Gloschter Y gschickt, wu ins dertig Verbriäderungsbuech iidrage wore sin un umkehrt. Diä Biächer sin uf dr Altär gläge un diä Iidragene sin ins Gebätt iigschlosse wore. 

So isch zum Biispiil vum 9. bis ins 11. Johrhundert s Verbriäderungsbuech vu Sanggalle (Liber confraternitatum Sancti Galli) gfiährt wore. Diä meischte vu däne ca. 9000 Persone, wu do iidrage sin, sin im 9. Johrhundert drii kumme. Dur des Buech het mer e gnaüi Ibersicht iber d Beziähunge vum Gloschter: Ungfähr d Helfti vu dr Nammelischte im Sangallemer Verbriäderungsbuech sin üs em alemannische Oberrhiingebiät, ungfähr glichviil üs dr nechere Umgäbig vu Sanggalle (Bodesee, Rätiä usw.) un üs wittere Entfernunge (bis Niiderlande, Frankrich un Italiä). 

Zerscht sin im St. Gallemer Buech numme Geischtligi verzeichnet, aber im 11. Johrhundert taüche aü Laie uf - Pilger, wu zum Gallusfäscht uf Sangalle kumme sin; noch em Franz Beyerle sin eso Iiträg aü no im 12. un 13. Johrhundert zue z ordne. Des sin zum Deil Lit üs winzige Ortschafte, aü Fraüe - so üs etlige Ortschafte vum Kaiserstuehl un sinere badische un elsässische Umgäbung. Diä hän sälber drheim ke Verbriäderungsbuech gha un hän so ke glaübhafti Gebättszuesag fir d Sanggallemer kenne mache. S isch aznämme, ass diä wäge däm as Gegeleischtung fir dr Iidrag vu ihrenem Namme im Sangallemer Verbriäderungsbuech hän miäße zahle (e Opfer leischte).

Jedes Gloschter wurd e Verbriäderungsbuech gha ha, aber s sin numme ganz wennig erhalte bliibe: Näben em Sanggallemer des vu Durham (Ängland), Remiremont (Lothringe), Brescia (Oberitaliä) un im ditsche Sprochgebiät säll vu dr Reichenau, vu Pfäfers un vu Salzburg (St. Peter).

D Verbriäderungsbiächer sin zwar latiinisch gfiährt, do heißts also zum Biispiil as Iberschrift: «Nomina eorum qui nobis commissi sunt de Strazburg.» Das heisst: «d Nämme vu däne, wun is vu Stroßburg gschickt wore sin.» Aber d Nämme sälber sin Altalemannisch bzw. Althochditsch usw. un stelle e wichtigi Quälle fir d jewiilig alt Sproch dar. 

Ähnligi Buechtype wiä s "Liber confraternitatum" (Berbriäderungsbuech) mit Nammelischte sin d "Libri vitae" (d Läbensbiächer mit Lischte vu Mench, wu no am Läbe gsii sin) un d "Libri memoriales" (Memorialbiächer mit Lischte vu verstorbene Mench).



</doc>
<doc id="9532" url="https://als.wikipedia.org/wiki?curid=9532" title="Liestal">
Liestal

Lieschtel (IPA: []), hochdütsch "Liestal," friener "Liesthal ") isch d Hauptstadt vom Kanton Basel-Landschaft und em Bezirk Lieschtel in dr Schwiiz. Es ghöört zu dr Nordweschtschwiiz.

D Stadt ligt 17 Kilometer südöschtlig vo Basel und sächs Kilometer vom reemische Augusta Raurica (hytte: Augscht) entfärnt. Sie isch Sitz vo verschidene kantonale Behörde und isch s wirtschaftlige Zäntrum vom Ergolztal.

Lieschtel ligt zmittst im Ergolztal, wo bi Oltigen afoot und bis uff Augscht abe goot, wo d Ergolz in Rhy mündet. D Stadtsidlig ligt im Schnitt uff 327 Meter über Meer (das isch öppe d Höchi vom Bahnhofplatz). Dr tiefschti Punkt isch a dr Ergolz im Niederschönthal uff 287 Meter unde, dr heggschti Punkt isch die Alti Stell uff em Schleifeberg bim Ussichtsturm uff 614 Meter.

D Flechi vom Gmeinibann hett 1821 Hektare, dodrvo sin 1077 Hektar Wald, en grosse Teil drvo isch im Bsitz vor Bürgergmeind Lieschtel. Mit 1821 Hektare isch Lieschtel die greescht Gmeind vom Kanton.

D Gränze ringsume, dr "Stadtbann", isch 26,5 Kilometer lang. D Nochbergmeinde vo Lieschtel sin:

Bis 1851 isch Lieschtel 400 Jucharte (öppe 150 Hektare) gresser gsi und hett au an Muttez und s soledurnische Gämpe gränzt. S beträffende Gebiet (mit dr Ruine Schaueburg und dr Schaueburger Flueh) isch dennzmoll aber an Fränkedef abträtte worde.

D Stadt isch dr Mittelpunggt vo dr Agglomeration Lieschtel, wo näbedra au no uss Fränkedef, Füllschdrf und Lause bestoot. Nid unmittelbar zur Agglomeration sälber, will no e Grienstreife drzwische isch, gheere Sältisbärg, Nugler und Buebedorf.

Rund um Lieschtel het’s viel Wald und Wiese und scheen isches fascht überall zum hiigo. Bsunders erwähnenswärt isch dr "Ussichtsturm uff em Schleifeberg" uff 614 Meter über Meer; er isch 1891 erbaut worde und me het vo obe e tolle Rundblick iber die ganz Region. Bsunders scheen ischs au uf dr "Schaueburger Flue" und bi de "Wasserfäll" im Kessel und bim Steinebrüggli.

Der "Lindestock" im Waldgebiet im Oschte vo der Stadt, uf Bode vo der Bürgergmeind, isch e künschtliche Hoger. Es isch e grossi Depony, wo me vo anne 1948 bis 1994 allerhand Abfäll us Lieschtel und denn gly au vo Basel und sibezg andere Gmeinde hiibrocht het. Sid em Joor 1991 sind nume no Schutt vo abrochne Hüüser und Material us Bougruebe dört ufe cho und 1994 het me der alt Ghüderhuuffe mit Äärde zueteckt und druff wider e Wald lo wachse. Vom Gipfel vom Lindestock heet men e schöni Ussicht bis uff Basel. Nyt wyt wägg vom Lindestock sind d Deponie Elbisgrabe und Höli.

Lieschtel hett e für Schwiizer Verhältnis milds Klima mit enere Joorestemperatur vo durchschnittlig 10.1 Grad Celsius. Im Januar sins im Schnitt 2.1 Grad, im Juli 20.8 Grad. Pro Joor gitts e Niederschlag vo durchschnittlig 933 Milimeter, fascht alles dodrvo als Räge (Schnee isch sälte). Mit 24 Näbeldääg pro Johr, die meischte mit Hochnäbel, ghöört Lieschtel zu de Oort met sehr wenig Näbel.

D Winter sin in dr Regel für die Breitegrad ehnder mild und entsprächend hetts au nur an wenige Daag e Schneedeggi. En Usnaam hett do s Joor 2006 gee: Bim "Joorhundertschnee" vom 4. uff e 5. März isch innert 24 Stunde en halbe Meter Schnee gfalle – normalerwyys sin scho 10 Santimeter vill.

Bsunders in de letschte Joore sin Summer mit lang ahaltende Hitzeperiode über 30 Grad Celsius hyffiger worde. Dodrby sin d Temperature in der Regel es bizz weniger heiss als wie z'Basel, aber es isch immer no dyttlig heisser als im Mittelland.

Z Lieschtel wohne fasch 14'500 Lyt (das gilt füre März 2019). Knapp ei Fünftel drvo sin Ortsbürger. E bizz weniger als drei Fünftel sin Schwiizer, aber nid Ortsbürger. Dr Räscht (guet ei Fünftel) sin Ussländer. D Bevölkerig verteilt sich uf es bizz under 6500 Hushält.

Die meischte Lüüt, nämli mee weder 80 Prozänt, rede Dütsch, öppe föif Prozänt Iteliänisch und zwöi Prozänt Serbokroatisch. Anne 2000 het d Stadt en «Integrazionskommissioon» ygsetzt, wo für s Zämeläbe vo de verschidene Nazionalitääten und Sproochgmeinschafte luegt. Si het usegfunde, ass men i dr Stadt öppe nünzg verschideni Sprooche redt.

Und was jetz die schwizerdütschi Mundart vo Lieschtel agoot: die ghöört zum Baselbieterdütsch, das isch e Nordweschtschwizer Variante vom Hochalemannisch. Me het drvo es eigets Lexikon, s "Baselbieter Wörterbuch" vom Hans Peter Muster und dr Beatrice Bürkli. Es git au modärni Musigmacher, wo Song i dere regionale Sprooch schrybe, wie me uf der Websyte «Spruchrif» cha gsee. E Lieschtler Rockband isch "Liverish," wo au Mundartsong vortreit. Wie die Sprooch i der Literatur töönt, cha me a de Mundartwäärch vom Jonas Breitenstein, wo dr erscht Dichter uf Baselbieterdütsch gsi isch, ghöre. Eis vo sine Dialäktbüecher heisst "Der Herbstmäret in Liestal. Ein Bild aus dem Baselbiet." En Autoor us der Stadt, wo i dr jüngschte Zit i dr Mundart schribt, isch der Lieschtler Markus Ramseier.

I de Joor vo 2005 bis 2009 isch die Schwizerischi Koordinazionsstell für Bildigsforschig a dr Fachhochschuel Nordweschtschwiiz in drei Chindergäärte vo Lieschtel cho luege wie s Spannigsverheltnis zwüschem Dialäkt und em Hochdütsch i dere Altersstueffe usgseht. Me het welle luege ob Chinder, wo en anderi Muettersprooch weder s Schwizerdütsch rede, mit ere Betröiig uf Standarddütsch besser dra wäre.

5500 Lyt i dr Stadt sin reformiert, 3500 katholisch, und es het e chlini Gruppe Chrischtkatholike, wo i der Chrischtkatholische Chilegmeind Baselland organisiert sin. Ei Drittel vo de Iiwohner und Iiwohnerinne vo der Stadt sind bi anderne Glaubensrichtige, zum Bischpiil bis der anne 1871 gründete jüdische Gmeind, bi der Orthodoxe Chile oder bi de Freichile vo Lieschtel oder konfessionlos. Es het au Buddhischte und Hindu z Lieschtel. Die islamischi Gmeinschaft Lieschtel, wo 1976 gründet worden isch und wo vor allem Lüüt us der Türggei derbi sin, het e Gebätsruum i dr Stadt.

Lieschtel bietet 11'700 Arbetsplätz a und isch somit en Oort, wo viili hiipändle. Aber vieli Lieschtler fahre am Daag zum Schaffe vo der Stadt wägg, die meischte i d Gägend vo Basel.

Entwicklig vo der Bevölkerig sit 1850
Zer Zyt vo dr bischöfliche Herrschaft, wo vo anne 1305 bis 1400 gangen isch, hett Lieschtel dr Basler Bischofsstab als Wappezeiche bicho, und es hett dä wies Bistum in roter Farbe gfiehrt. Bsunderi Kennzeiche sin die sibe gotische Krabbe (Tupfe) und dr rot Schildrand. Noch dr Kantonstrennig hett dr nei Kanton Basel-Landschaft dr rot Stab als Kantonswappe ibernoh. Um Verwächslige uszschliesse, hett me druffabe 1921 s syt 1407 bikannte Stadtsigel zum offizielle Stadtwappe gmacht: Die unteri Helfti isch rot, die oberi silbrig, druffobe het’s e wachsende rote Bischofsstab mit sine siebe Krabbe. D Fahne isch wyss-rot (sänkrächt teilt).

Die erschti urkundlichi Erwäänig vom Ortsname vo Lieschtel findet sich inere Urkunde, wo s Datum vom 17. April 1189 treit. Dr Bischof Heinrich I. vo Basel loot mit däm Dokumänt s arg ramponierte Kloschter Schöntel z'Langebrugg ney bevölkere und bestätigt d Rächt und Bsitztümer vom Kloschter. In ere lange Lischte vo Züüge wird au en «Volmar villicus de Lihstal» gnennt, also en Art Dorfvorsteher. Neyeri Studie hän aber ergee, dass die Urkunde um 1218 ume entstande sy muess und denn vordatiert worde isch. Dodrmit isch die eigentli erschti urkundligi Erwäänig vo Lieschtel im Joor 1218 erfolgt. 1226 wird dr Ort bereits wie in dr hyttige Schriibig als Liestal erwäänt.

Für di Härkumft vom Name "Lihstal" hetts verschideni Idee ghee und gitts zem Teil immer no:

Lang isch d Düütig als «dr Ort, wo Liesche wachst» Favorit gsi, wil in de zytgnössische Quelle Lieschtel 1302 als Linstal und 1376 als Lieschtal agee wird, was sehr dytlig uff Liesche hiwyyst. Sitt me in neuschter Zyt aber gseh hett, dass Lieschtel hegschtwoorschiinlig uff eme spotrömische Kaschtell basiert, isch d Variante «Liustatio», wo scho vor däee Entdeckig uss rein etymologische Gründ poschtuliert worde isch, ebefalls seer plausibel. D Variante Liecht-Stall dirfti falsch sy, isch doch Lihstal scho 1198/1218 beleggt, iber 100 Joor vor em Ärdbebe. Trotzdäm haltet sich die Theorii in dr Bevölkerig hartnäckig, glägentlig au als Uffbliehe vor Stadt noch enere Peschtepidemii (statt em Ärdbebe).

In dr Gegend rund um Lieschtel hän scho in dr Staizyt Mensche gläbt. Entsprächend sin au es paar bearbeiteti Silex (Fyyrstai) gfunde worde – wie übrigens an vilne andere Ort in dr Region au. Im Mai 2001 hett sich aber e mittleri archäologischi Sensation ereignet: Bim Bau vo dr Hurlistrooss am Schleifebärg, dört wo dr Steilhang e bizz flacher wird, zerscht meerereri sog. «Dickenbännlispitzen» gfund worde. Das sin e Art glaini Boorer us Silex, wo um 4000 vor Chrischtus (Jungstaizyt brucht worde sin. Söttigi Silexstückli sin in dr Nordweschtschwiiz scho über hundert Moll gfunde worde und drumm nid eso bsunders. Grad drnäbe hett me aber witeri Silexgrätli gfunde, unter anderem en assymetrische Pfiilspitz us Silex und en gschliffene Meissel us Fälsgstai, wo älter usgsee hän als Sache uss dr Jungstaizyt. Kurz druffabe sin Keramikschärbe gfunde worde, wo usse rotbruun, inne aber schwarz brennt gsi sin, drzue sin sii mit glaine Ystich verziert gsi. Sottigi Schärbe sin s erschti Moll z "La Hoguette", emene Dorf im französische Gebiet Calvados in de 1960er Joor gfunde worde und uff d Zyt zwysche öppe 5500 und 5000 vor Chrischtus datiert worde – also in d Mittelstaizyt. D Fünd z Lieschtel sin eidytig au däre sogenante La-Hoguette-Kultur zuezordne gsi. Do me dr Ursprung vo däre Kultur im spanisch-franzeesische Mittelmeerruum vermuetet, handlet sichs bi de Fünd vo Lieschtel umd die öschtligschte vo allne La-Hoguette-Fünd.

Au wenn sich bis zue de Röömer kener eidütige Spuure me finde löön, muess me drvo usgoo, dass d Gegend vo Lieschtel syt öppe 7000 Joor praktisch ununterbroche bevölkeret gsi isch.

Dr gröschti Teil vo allne ur- und früegschichtlige Bodefünd (5000 vor bis öppe 1000 noch Chrischtus) z'Lieschtel goot uff d Röömer zrugg, was bi ihrer Bautechnik, wo ihrer Zyt wyt veruss gsi isch, au nid witer verwunderlig isch. Wil d Röömer relativ spot in d Region ko sin, fangt d Röömerzyt z Lieschtel öppe um Chrischti Geburt aa. Namentlig sin vier röömischi Bauwärk bekannt: D Villa Munzach, die römisch Wasserleitig, e römischs Kaschtell in dr Altstadt und e römischi Strooss.

Knapp säggs Kilometer vo Lieschtel entfärnt finde sich d Ruine vo dr antike röömische Grossstadt Augusta Raurica, wo öppe 15 vor Chrischtus gründet worde isch und in ihrer Blietezyt guet 10'000 Yywooner gha hett. Entsprächend hän die vill Trinkwasser brucht. Das hett me mit enere iber säggs Kilometer lange Wasserleitig höggschtwoorschiinlig vo dr Ergolz anetransportiert. D Leitig isch woorschiins um 75 noch Chrischtus erbaut worde. S Wasser vo dr Ergolz hed me höggschtwoorschinlig an dr Gränze vo Lieschtel zu Lause, öppe bir Cheddite, gfasst. Vo dört us isches ganz unde am Hang vom Schleifebärg entlang imene gmuurte Gwölb – knapp mannshoch und guet mannsbreit – mit emene stetige Gfell vo anderthalb Promill noch Augusta Raurica gfiehrt worde. D Wasserleitig isch – vo dr Usdeenig här – die gröschti erhalteni römischi Alag vo dr Schwiiz. Dur d Besiidlig sin grossi Teil vo däre für d Ewigkeit baute Wasserleitig zersteert worde, allerdings sin uff Lieschtler Bann no immer gresseri Teilstyck intakt – und au wytgehend noch 2000 Joor immer no wasserdicht! Erhalte und begeebar isch s 1896 entdeckt Teilstyck am Zirkelirain (Heideloch) wie aus 1996/1997 freiglegte Styck im Weideli (Obere Burghaldewäg). Wyteri Teilstick sin erhalte bliibe, aber si sin unterirdisch und me cha si nid aaluege. Dass do im Lieschtler Bode e uralts «Loch» exischtiert, isch im Volch sit jeher bekannt gsi, nid umsusch heissts Quartier unde am Schleifebärg sit alters här Heideloch.

Syt langem isch bekannt, dass es im hyttige Goldbrunnequartier friener en eiges glains Dorf – Munzach – ghe hett. 1949 hett me i däm Gebiet (unwyt vo dr hyttige psychiatrische Klinik Hasebiehl) bim Neyfasse vo dr Munzachquelle e Huffe Süüle- und Ziegeltrümmer gfunde. Unter dr Leitig vom Theodor Strübin (1908–1988) hän siner Schuelklasse noch witere Spure gsuecht. Im Herbscht 1950 isch me denn uff d Fundamänt vonere riesige, ursprynglig prachtvolle und bis dato völlig unbekannte reemische Villa gstosse. Au wenn d Alag nur in Teil freiglegt worde isch (Usgrabige bis 1974), muess me vonere Lengi vo 350 Meter und enere Breiti vo 160 Meter usgoo. D Villa dirfti am Afang vom 1. Joorhundert n. Chr. baut worde sy und isch denn ständig erwiteret worde. So stamme die prächtige Mosaik vo öppe 220 n. Chr. D Villa isch e Sidlig im Umfäld vo Augusta Raurica gsi und muess enere üsserscht vermeegende römische Familie (Adel?) gheert ha. Im 4./5. Joorhundert n. Chr. isch d Villa woorschiins uffgee worde uffgrund vom Zämmebruch vom röömische Ryych. D Gebäude dürfte aber wyter gnutzt worde syy und d Entstehig vom Ort Munzach (die römisch Villa het Monciacum gheisse) dirfti unmittelbar uff die römisch Villa zrugg goo.

In spotröömischer Zyt, woorschiins irgendwenn im vierte Joorhundert noch Chrischtus, isch im Gebiet vo dr hyttige Stadtchile e römischs Kaschtell erbaut worde, wo woorschiins dr Wäg uber dr Hauestai bewacht hett. Übers Kaschtell isch so guet wie nüd bekannt, und siner Exischtänz loot sich au nur indiräkt nochwiise: So isch dr hyttig Chilehof sehr untypisch für e mittelalterligi Siidlig wie Lieschtel. Allerdings stimmt är mit siner fascht rächteggige Form und sine vier visavis glägene Zuegäng komplett überyy mit de spotröömische Kaschtell vo Irgehuuse bi Pfäffikon ZH und däm vo Schaa im Liechtesteinische. Us däm Kaschtell use dirfti sich mit enere woorschiins im 9. Joorhundert baute Chile d Siidlig vo Lieschtel entwicklet ha. Über d Kaschtellgränze use dirfti me aber erscht im 12. Joorhundert witer use bout ha.

Usgrabige an dr Burg- und dr Langhagstrooss hän belegt, dass d Römerstroos vo Augusta Raurica über dr Hauestai dur Lieschtel gange isch. Klari Spure, wie z. B. z Langebrugg, gitts aber nid. Woorschiins hett die Stroos bim hyttige Steinebrüggli d Fränke quert, ob die hyttig Brugg uff d Röömer zrugg goht, loot sich nymmi feschtstelle.

No vor dr Erwäänig vo Lieschtel isch Munzach (hytte s Goldbrunnequartier) anne 825 als "Munciacum" urkundlig erwäänt. Dä Ort goot uff die römisch Villa Monciacum zrugg und dürfti öppe im 6. Joorhundert entstande sy (bis dört ane isch die römisch Villa wyter gnutzt worde). Es isch unklar, ob Munzach oder Lieschtel elter sin, do s spotrömische Kaschtell im Chilehoof uffs 4. Joorhundert zrugg goot. Verfolgt me aber d Theori, dass vor dr Erbauig vo dr römische Villa e glaini keltischi Siidlig exischtiert hett, wär Munzach elter. Woorschiins dirfti schliesslig z Munzach und au uffem Kaschtell dr Übergang vo de Röömer zue de yfallende Alemanne fliessend gsi sy. Bereits im 14. Joorhundert isch Munzach uffgee worde. S St. Lorenz-Chileli vo Munzach isch aber erscht 1765 abbroche worde. Munzach isch im 1. Joortusig n. Chr. e Wallfaartsort gsi, will dr Sag noch z'Munzach die heilig Maria – d Muetter vom Jesus Chrischtus – erschyyne syg, und dert, wo si uff dr Bode zaigt hett, isch Wasser vo arg prächtiger Qualität uss em Bode gsprudlet (d Munzachquelle). Dr Quartiername «Goldbrunne» dirfti uff die Sag zrugg goo.

Näbe Munzach isch au beleggt, dass vom 9. bis 11. Joorhundert im Röseretal e Gwärbgebiet (Yseverhüttig) exischtiert ha muess.

Uff dr Burghalde isch zudäm en erscht teilwys erforschti Ruine von ere usdehnte Burg uss dr Joortusigwändi.

Woorschiins im 7. oder im 8. Joorhundert isch in dr Mitti vom Kaschtell d Stadtchile St. Martin baut worde und s Kaschtell hett sich zunere alemannische Siidlig entwicklet, äänlig wiene Dorf, aber vill stercher befeschtigt wäg de römische Ursprüng. Woorschiins hett sich öppe im 11. Joorhundert die Siidlig über d Kaschtellmuure usbreitet mit emene sogenante Freihof (curtis) bis öppe dört, wo hytte s Regierigsgebäude stoot. Gnaueres weiss me nid, will im 14. oder im 15. Joorhundert s Gebiet rund um dr Kirchhof abtöift worde isch und dodrby die friehmittelalterlige Spure kabut gmacht worde sin. Sini wyteri und starche Entwicklig verdankt Lieschtel sinere verkehrsgünschtig und strategisch wichtige Lage a dr Strossegabelig vo de beide Hauesteipäss. Zuedäm isch dr Ort uff emen natürlige glaine Terrassesporn gläge.

Noch dr Ereffnig vom Gotthardpass und em Bau vo dr erschte Rhybrugg z Basel erkenne d Frohburger, d Herre vom Land a beide Haueschteipäss, die gueti Laag vo Lieschtel und d Möglichkeit, dört dr Nord-Süd-Verkeer z kontroliere. So wie au bi andernen Oort, öppe Zofigen, Wiedlisbach und Waldeburg, mache si us dr Sidlig z Lieschtel e Stadt. Es isch dr Hartmann IV. vo Frohburg baut Lieschtel öppe 1240 zer befeschtigte Stadt (burgum) us und macht sii zumene sichere Etappeort zwüsche Nord und Süd. Lieschtel bikunnt Muure, Türm und Tor. Dr Märt wird vom offene «Altmärt», in dr Neechi vom Zämmefluss vo Ergolz und Fränke, in die sicheri Stadt verleit. Fürs Joor 1296 erschyynt Lieschtel als «oppidum», also als Ort mit Märträcht, verwaltet vomene Schultheiss (der eerscht isch anne 1277 erwäänt), gsicheret dure massivi Stadtmuur mit Türm und Tor. Die Sicherheit vo dr Stadt hett d Bevölkerig vo Munzach und Lause-Bettenach in die ney Stadt glockt; Munzach und Lause-Bettenach sin bald druffabe uffgee worde.

I der Mitti vom 13. Joorhundert, wo Lieschtel e Stadt worde isch, het me drin d Stadtchile bout. Es isch am Afang e dreischiffigi Basilika gsi, wo nach em Ärdbeebe vo Basel 1356 und em Stadtbrand vo 1381 starch veränderet worden isch und 1507 der nöi polygonal Chor biko het. Der Turm isch vo anne 1520.

D Stadtbefeschtigung isch im Vergliich zu anderne Chlistedt ender eifach gmacht gsi. Lieschtel het zwöi Stadttor gha, s Obertor, wo s Tal zduruff luegt, und s Untertor gäge Basel. Us de alte Bilder vo der Stadt und de Beobachtige a der Stadt sälber weiss me, ass es a der Stadtmuure drei Türm gha het, der Pulverturm, me het em au Koschtnitzerturm gseit, im Weschte, der Wasserturm im Süüde und s Ziegeltürmli im Norde. Derzue isch no der chli Halbturm im Oschte koo, der Thomasturm, wo aber eerscht im 16. Joorhundert a d Stadtmuure about worde isch.

Um 1300 isch dur Erbteilige d Macht vo de Frohburger zerfalle. Scho 1265 isch Lieschtel an d Homburger, e Syteascht vo de Frohburger, gange. 1303 isch die Linie aber usgstorbe und 1305 hett dr Bischof vo Basel s Stedtli kauft. Unter dr Herrschaft vom Bischof bichömme d Lieschtler witgehendi Sälbschtständigkeit. Sie müen sich aber drmit abfinde, dass dr Bischof ihre Ort ständig anderere Herre verpfändet, wo denn widr moll mee moll weniger zghorche isch. S Basler Ärdbebe vo 1356 duet au Lieschtel arg zersteere, es wird druffabe nur nodisno widr ufbaut.

Anne 1374 hett dr Bischof vo Basel Lieschtel mit Waldeburg und Homburg zämme em Herzog Leopold vo Öschtriich verpfändet. Dä het sie aber bald de Grafe vo Thierstei überloh. Wo die den 1381 s Pfand nid händ welle zrugg geh, hett dr Herzog Lieschtel ignoh und s Stedtli verbrennt. No im gliche Joor löst dr Bischof s Pfand aber widr i und gitt Lieschtel neui Rächt. 

1400 kauft die uffstrebendi Stadt Basel em Bischof, wo ständig Schulde hett, Lieschtel ab und scho widr göhn d Freiheite und Vorrächt verlore. Basel het offebaar vil in iiri Untertaanestadt im Ergolztal inveschtiert, wie me bi der nöie Untersuechig vom Obertortum gseh het: s «Törli» mit em grosse Turm isch churz nach 1400 a der Stell vom eltere chline Stadttor nöi bout worde, d Holzbälgge i de Böde vom Turm sind gmäss der dendrochronoligsche Untersuechig us Böim gmacht, wo me anne 1398 und 1399 gfellt het. Mit de Joore hett d Stadt Basel de Lieschtler vili Rächt widr zrugg geh.

Will d Lieschtler e freiheitsliebends und wehrhafts Völkli sin, sin sie au immer wieder in Krieg verwicklet gsi. 1444 sin d Lieschtler als Untertane vo Basel mit eigenem Banner bi dr Schlacht bim Joggeli vor Basel drby, wo sie 23 eigeni Lüt verliere.
1476 und 1477 kämpfe d Lieschtler in de Burgunderkrieg. 1499 unterstütze d Lieschtler im Schwoobekrieg d Solothurner und d Eidgenosse, obwohl ihne d Stadt Basel strikti Neutralität vorgschribe het.

1501 leit dr Schultheiss vo Lieschtel uffem Basler Märtplatz im Name vo sine Mitbürger und Nochberdörfer dr Eid uff dr Schwizerbund ab. Druff abe kunnts immer widr zu heftige Gschleigg mit dr habsburgische Stadt Rhyfälde.

Immer wieder au lehnt sich Lieschtel gege d Bevormundig vo Basel uff, die setze ihri Vormacht aber mit Gwalt dure. Au beiflusst vom süddytsche Buurekrieg hän die ständige Uffständ gege Basel im 16. Jahrhundert denn Erfolg: Lieschtel bichunnt 1525 en Freiheitsbrief, wo unter anderem d Lybeigeschaft uffhebt. Kurz druffabe schliesst sich Lieschtel dr Reformation ah. Geges Änd vom 16. Joorhundert wird d Lybeigeschaft widr yygfiehrt, was d Lüüt schampar ergeret.

Im 17. Jahrhundert beteilige sich d Lieschtler a dr schwizerische Buurebewegig und revoluzze widr emoll gege d Vorherrschaft vo Basel und bsunders au gege d Lybeigeschaft. Das Moll schiteret dr Uffstand, Lieschtel wird 1653 vo Basler Truppe bsetzt und die drei Lieschtler Afiehrer wärde z Basel gkepft. Die rebellisch Stadt muess arg biesse und Teil vo de Befeschtigungsalage wärde gschlyft. Aber scho drei Joor spöter glingt de Lieschtler, begünschtigt dur d Wirrlete vom Erschte Villmerger Krieg, d Wiederbewaffnig vom Stedtli. Lybeigeschaft blibt aber.

Im 17. Joorhundert isch unterhalb vo der Stadt am Mülikanal es nöis Fabriggareal entstande. Das Gebiet heisst "Gestadeck". Im 18. Joorhundert sind do es paar Grossbetriib entstande, e Drootzug, e Schnitte und e Giesserei.

Noch dr Revolution vo 1789 z Frankriich verlange d Lieschtler als erschte Ort vom Baselbiet scho 1790 d Wiederhärstellig vo de alte Rächt. Begeischteret fiire d Lieschtler 1797 dr Napoleon, wo durch Lieschtel durereist. «Liestal bien patriote» nennt er s Stedtli, wo zem Mittelpunkt vo dr endgültige Baselbieter Befreigsbewegig wird. Z Lieschtel stoht dr erscht Freiheitsbaum vo dr Dütschschwiiz. Im Januar 1798 verrisse rebellischi Lieschtler d Fahne vo dr Obrigkeit und setze d Tricolore. Unter dr Fierig vo Lieschtel erlangt s ganze Baselbiet i dr Helvetik d Freiheit. Doch dr Napoleon hett nid numme d Freyheit, sondern au d Armuet noch Lieschtel broocht, hett d Stadt in nur 273 Wohnhyyser 4'000 Soldate miesse beherbärge. Erscht dr Sturz vom Napoleon hett däm en Änd gmacht. Aber Basel hett au sini alte Rächt als Herr über d Landschaft widr gältend gmacht und vili Errungeschafte vom Napoleon sin ruckgängig gmacht worde.

1830 wird au s Baselbiet vo dr franzeesische Julirevolution erfasst. Im Lieschtler Rothuus fangt im Januar 1831 e provisorischi Regierig a schaffe. Das leen sich d Basler nid biete und bsetze mit ihrer Armee nur es paar Dääg spöter Lieschtel und vertriibe d Regierig. Dur Zuegständnis vo de Basler glingts ihne zerscht, dr Volksuffstand im Oberbaselbiet zem Erliige z bringe. Doch sii mache en entscheidende Fähler: Sie bestöön uff dr Bestrofig vo de Uffwiigler vom Januar und falle im Summer 1831 erneut ins Stedtli yy. Das leen sich vili Baselbieter nid gfalle und d Joore 1831 bis 1833 wärde usgsproche turbulänt und kriegerisch. Haltet mängi Gmeind no zue Basel, fordere vili anderi ihri Unabhängigkeit und Gnad für d Uffwiigler. Am 22. Februar 1832 schliesslig entloot d Stadt Basel 42 Gmeinde, drunter au Lieschtel, uss ihrer Herrschaft. Die Gmeinde wän sich denn sälbstständig mache, woruff Basel sin Entscheid doch widr bereut und mit kriegerische Mittel versuecht, d Landschaft widr yyznee. Am 3. Auguscht 1833 ruckt e 1200 Maa starki Basler Armee mit 14 Kanone gege Lieschtel vor und brandschatze Muttez und Prattele. A dr Hülfteschanz z Fränkedorf bereite Baselbieter Freiheitskämpfer de Baselstädter aber e schweri und endgültigi Niiderlag. D Basler Truppe wärde Richtig Basel verfolgt und d Landschäftler verastalte unter de Gschlagene e hässligs Gmetzel.

Im Auguscht 1833 entscheidet die eidgenössischi Tagsatzig denne, dass Basel teilt wird und s Baselbiet e neue Halbkanton wird. Als Hauptstadt wird natyrlig Lieschtel gwählt.

No langi Zyt prägt die revolutionäri Gsinnig d Lieschtler Politik. Im 19. Jahrhundert wärde viili politische Flüchtling vo dr damalige Zyt uffgnoh. 1854 bichunnt Lieschtel mit dr Hauensteinlinie Aschluss ans internationale Ysebahnnetz, was dr Grundstei für d Industrialisierig vo dr Stadt isch. Bemärkenswärt isch no, dass sich d Lieschtler z'erscht gege d Ysebahn gsträubt hän, isch sii doch vo Basel ko, numme 20 Joor noch dr Kantonstrennig. Und dozmool het me alles Baslerische als schlächt gagluegt. Doch mit dr Ysebahn (und de neue Zentrumsfunktione vo Lieschtel) isch vill Gwärb und Induschtrie noch Lieschtel agloggt worde. Um 1870 ume isch Lieschtel dr bedytendschti Standort vo dr ganze Schwiiz in dr Textilinduschtri gsi. Wichtigi Unternääme sind Spinnler, Hanro und Schild gsi.

E grosse Teil vo der alte Stadtbefeschtigung isch im 19. Joorhundert abbroche worde. Scho im 18. Joorhundert het me agfange d Alaage z verchlinere, d Weergäng uf de Stadtmuure het me wägggnoo, und a d Stell vo der alte Muur sind d Huusfassade vo nöie Geböid koo. 1770 het me der Stadtgrabe gfüllt. 1827 isch s Untertoor gschlisse worde, 1850 der Koschtentzerturm und 1897 au der gross Wasserturm. S «Törli» hätti au selle verschwinde, no anne 1874 het’s do drzue e politische Vorstoss gee, wo aber denn abgleent worde isch.

1854 isch z Lieschtel s Kantonsspital bout worde und 1862 isch näbe dr Stadt der kantonali Waffeplatz, die hütigi Gasäärne Lieschtel. Doo wäärde Infanterischte usbildet. Für s Üebe mit de Gweer isch uf der Sichtere e groosse Schiessplatz.

1892 isch i dr Stadt der elektrisch Stroom cho.

Hüt isch Lieschtel e glaini Stadt mit regionale Zentrumsfunktione und hett e eigeni glaini Agglomeration. Dr Bahnhof vo Lieschtel isch Usgangspunkt vo vilne Buslinie und dr Waldeburgerbahn in d Agglomeration und s mittlere Oberbaselbiet. Z Lieschtel findsch au lokali, regionali und kantonali Schuele und die eidgenössischi Zollschuel.

S Yyzugsgebiet vo Lieschtel bestoht vor allem uss sinere Agglomeration (Fränkedef, Füllschdrf, Lause), em ganze Bezirk Waldeburg, Sältis- und Lupsibärg, Herschbrg, Buebedorf und d Gmeinde vom soledurnische Oristal (Nuglar-St. Pantaleon, Büre).

Z Lieschtel kasch guet ikaufe, es hett Läde us allne Sparte. Will Lieschtel dr einzig schwizerischi militärische Stützpunkt nördlig vom Jura isch, hett’s doo au bsunders viel Beize und Reschtorang. Für Unterhaltig sorge zwei Kinos und e Glaitheaterszene. Wil Lieschtel Sitz vo dr kantonale Verwaltig isch und vieli Schuele hett, isch s Stedtli vor allem übere Mittag stark durch Agstellti vom öffentliche Dienscht und Schieler prägt.

Dr Yywoonerrot isch d Legislative vo Lieschtel. Är ersetzt als Parlamänt d Gmeiniversammlig vo allne Lieschtler und Lieschtlerinne. Är entscheidet über Gsetz und Reglemänt vo der Stadt, d Ortsplanig, d Finanze (Büdsche und Rächnig und hochi Einzelusgoobe). Är kontrolliert dr Stadtroot und d Verwaltig. Mit parlamentarische Vorstöss kenne d Mitglider vom Yywoonerrot eigni Aliige ybringe.

Dr Yywoonerrot wird all vier Joor vom Volk gwählt, s nägschte Moll 2020. Är bestoot us 40 Mitgliider us villne Parteie (Grieni, SP, CVP, EVP, FDP, SVP). Är isch derzyt knapp bürgerlig dominiert.

Dr Stadtrot isch d Exekutive vo Lieschtel. Är bestoot us fünf Lyt (ei Stadtpresidänt im Halbamt und vier Stadtröt im Näbeamt) und wird all vier Joor vo de Lieschtler und Lieschtlerinne gwählt. Vo 2016-2020 bestoot dr Stadtroot us folgende Lyt:

Lueg au: Lischte vo Gmeind- und Stadtpresidänte vo Lieschtel

Es git e paar politischi Gruppierige, wo sich für verschideni politischi Ziil isetze und teils mit iirne Lüüt bi de kommunaale und andere Wahle aträtte. Es chunt aber au vor, ass Lüüt us Lieschtel ooni Bindig ane Partei ines Amt gwählt wärde so wie aktuell der Stadtroot Daniel Muri.

Im Baselbiet und au i dr Hauptstadt sin im 19. Joorhundert es paar politischi Verein aktiv gsi, öppe der Patriotisch Verein und sit 1848 d Ortssekzioon vom Grütliverein; politischi Parteie het’s i der Stadt erscht sid em Afang vom 20. Joorhundert gee. Di katholischi Minderheit het sich im Erschte Wältchrieg uf politischer Ebeni i der Katholische Volkspartei organisiert. 1927 isch us der alte freisinnige Einheitspartei d FDP entstande.

I der Stadt sind hütte aktiyv:

Syt 1854 gits z Lieschtel en Bahnhof. Im glyche Joor isch d Bahnlinie Basel - Lieschtel eröffnet worde (1855 isch d Streggi bis Sissech und 1858 bis Olte verlängeret worde). Syt 1854 stoot dr Bahnhof an dr glyche Stell öppe 5 Minute z Fuess weschtlig vo dr untere Altstadt. Dordzmoll isch dr Bahnhof (und au d Bahnlinie) am Rand vo Lieschtel gsi, hyte ligt er zmittst im Sidligsgebiet - au d Bahnlinie trennt fiehrt zmittst dur Lieschtel. Am Südrand vom Bahnhof isch über e Barriere d Oristalstross über d Gleis gange. Dr Bahnhof isch fascht vo Afang a als e Bahnhof mit zwei Perron baut worde. Emene Perron mit eim Gleis (Gleis 1) Syte Altstadt und diräktem Zuegang vo dr Stadt, und emene Mittelperron mit em Gleis 3 uff dr eine Syte und de Gleis 4 (und spöter 5) nur für Waldeburgerbahn (Stumpegleis). Zwüsche Gleis 1 und Geis 3 liggts Gleis 2, wo e Gleis nume zum Durefahre isch (ohni Perron). D Gleis 1-3 wärde vo der SBB brucht. Die erschte öppe 80 Joor hets kei Unterfüehrig geh zu de Gleis. 

1891/1892 isch am Südrand vom Bahnhof – Syte Altstadt, änet dr Oristalstroos&nbsp –, s Poschtgebäude, hütte als Kulturhuus Palazzo bekannt, baut worde.
Kurz vor em Zweite Wältkrieg het me denn d Oristalstroos verlegt und e Unterfiehrig für dr Autiverkehr baut und d Barriere diräkt am Bahnhof uffghobe (nid z verwächsle mit dr Barriere Schwieri 300 Meter südlig drvo, wo no bis ca. 2022 in Betrieb isch). Au sin Personeunterfiehrige baut worde. S hüttige Bahnhofgebäude kunnt au us däre Zyt. Am Nordrand vom Bahnhof, uff beide Syte vo de Gleis, sin Dienstgleis, Baracke und Lagerhüüser baut und bis in d 1980/1990er Joor gnutzt worde. Ab öppe 1990 sin die Alage fascht vollständig zruggbaut worde und dur Parkplätz und Bürohüser ("Gebäude Uno") ersetzt worde. Zuedem sin d Perron Richtig Basel verlengeret worde, so dass d Personeunterfiehrige alli am Südänd vom Bahnhof sin, am Nordrand fähle sy.

Syt de 1990er Joor plant d SBB en Us- und Umbau vom Bahnhof, wo zerscht uff grosse Widerstand gstosse isch. So hett Lieschtel unter anderem ultimativ verlangt, dass en Neubau en Tiefbahnhof (also unterirdisch) sy muess, was d SBB wäg de Köschte abglehnt het. Erscht öppe 2010 isch widr Bewegig in d Aglägeheit kho.

Syt em Joor 2019 isch d SBB dra, dr Bahnhof Lieschtel bis ca. ins Joor 2025 komplett neu zbaue. Bim em sogenannte "Vierspurausbau Liestal" wirds neu vier durchgehendi Gleis vo dr SBB geh, und derzue es Stumpegleis vo dr SBB Richtig Basel Syte Altstadt und 1-2 Stumpegleis vom Waldeburgerli Syte Oristal. S gyt neu also en Syteperron (Gleis 1) an glicher Lag wie hütte, zuesätzlig bi däm Syteperron aber nu e Stumpegleis Richtig Basel (Gleis 0), und denne Syte Oristal 2 Mittelperron mit de Gleis 2/3 und 4/5-6 (5-6 WB). Dur das brucht dr Bahnhof vil me Platz Richtig Oristal, was grösseri Umbauarbeite an Stroose, Abriss vo Hüser etc. verlangt. Wil au d Zuefahrte zum Bahnhof verbreiteret wärde müen, verteile sich d Bauarbeite fascht dur ganz Lieschtel dr Bahnlinie entlang uff mehrere Kilometer. Zuesätzlig zue däm Vierspurusbau isch au en komplette Neubau vo de Bahnhofsalage, also em Bahnhofsgebäude und de Näbegebäude, plant und söll au bis 2025 umgsetzt wärde. Nume s Poschtgebäude vo 1891/1892, hütte "Palazzo", blibt stoh.

Lieschtel ligt a dr internationale Bahnlinie vo Köln über Basel und Chiasso oder Brig uff Mailand. Intercitys und Schnällzüg vo dr SBB verbinde in kurze Intervall Lieschtel mit de wichtigschte Schwyzer Stedt. Natyrlig haltet au d S-Bahn, und Lieschtel isch dr Usgangspunkt vom Waldeburgerli. Im Schnitt halte am Bahnhof z Lieschtel pro Stund 14 Züg.

Im einzelne:





Regionalbüss vo dr Autobus AG Liestal (AAGL) erschliesse d Agglomeration vo Lieschtal und s Tal uff Reigetschwyl wie aber au d Ergolz durab iber Brattele oder Augscht uff Basel. Mit Poschtauti chunnt me ins soledurnische Dorneck und Thierstai bis ibere ins Laufetal. Im Detail:

Die meischte Linie verkehre all halb Stund, zue de Stosszyte mängisch au hüfiger und in de Randstunde mängisch au nur all Stund.

Bis id 1950er Joor isch der Autiverkehr no zmitzt durs Stedtli dure gange; denn het men en rings um d Altstadt umegfiehrt, im Einbahnverkehr. Öppe zwänzg Joor spööter isch d Autibahn A 22 koo, wo durs Ergolztal und au durch Lieschtel durefiehrt. Z Lieschtel isch si au grad d Umfahrigsstross und goot der Ergolz noche; si heisst döört au "Rhystrooss". Bi der Stadt sind grad zwei Aschlyss a d A 22: "Lieschtel-Nord" bim Kreisel vo dr Rhystrooss und dr Schaueburgerstrooss und "Lieschtel-Süüd" bi dr Ymindig vo dr Fränke i d Ergolz mit dr komplizierte Verzweigig zu dr Waldeburgerstrooss, dr Roosestrooss un dr Gasäärnestross.

D Autibahn A 2, wo vo Basel und de Aschlyss a d Autobahne uff Dütschland und Frankrych här kunt und dur de Jura und s Mittelland zum Gotthard und bis Chiasso fiehrt, wo d d Autobahn uff Mailand wytergoot, macht e wyte Boge um Lieschtel ume. Si fierht vo Braddele häär nid dr Ergolz no zduruff, nei: si goot durs Taal vom Aschdrferbach öschtlich vo Lieschtel und chunt eerscht bi Herschbrg durs "Aschdrfertunäll" bi Itige obe is Ergolztal. Kurios isch: es churzes Stückli vom Aschdrfertunäll ligt ganz im eschtlichschte Zipfel vom Lieschteler Gmeindibann, im Waldgebiet "Chilchhöfli," wyt under em Bode vo dr Stadt unde. D A 22 verbindet Lieschtel mit dr A 2: im Norde z Augscht und im Süde z Sissech.

Vo Lieschtl us chame no uf e paar andere Strosse i alli Richtige fahre: über s "Männlisloch" uff Aschdrf und Herschbrg, wo au en Uffahrt uf d Autibahn A 2 isch; gäge Norde dur Füllschdrf uf Augscht; über d Schaueburg uf Brattele; bim Bad Schaueburg verby uf s Gämpeplatoo bi "Schönmatt" und vo doo äntwäder uf Gämpe oder rächts uf Arlese und sogar au no bi dr Burg Dorneck verby uf Dornach; über d Sicheter goot e Stross uf Nugle-Bäntlion; d Talstrooss dur s Oristal der Summerhalde noo chunt zu dr Orismüli, wo me bi dr Chrüzig dr Wääg zu verschidene Basellandschäftler und Soledurner Dörfer cha nää; vom Obertor git’s e diräkti Stross über burg und Eglisäcker uf Sältisbärg, en anderi goot liggs vo dr fränke is Morgetal und uff Buebedorf; und schliesslig gäge Lause s Tal z duruff: do isch die ängschti Stell vom undere Fränketal; dr Platz heisst "Altmarkt", was de wyter unde im Kapitel über d Stadtgschicht no muess erklärt wärde; zwüsche de Bärge "Sigmund" im Norde und "Galmshübel" im Süde isch s Tal doo nume grad öppe föifhundert Meter breit, und doch ligge näbe der Ysebaan au no vier Strosse näbenand vo Lieschtel s Tal uff, so guet isch d Kulturlandschaft do «erschlosse», wie me seit.

Bi Lieschtel chöme e paar marggierti Wanderwääg und grösseri Velowääg verby. D Wanderroute "7 Via Gottardo", wo e "Wytwanderwääg" isch, chunt vo Muttez über Schaueburg und der Biinebärg und dur Munzach zum Bahnhof vo Lieschtel und goot denn wyters s Frenketal uuf. Kantonali Wanderwääg het’s uf die Höger i dr Umgäbig.

Zwo Veloroute vom Sischteem "SchweizMobil" träffe sech z Lieschtel. D "Nord-Süd-Route" isch uff däm Abschnitt ganz im Ergolztal und fierht zmitzt dur d Altstadt. Und döört isch dr Afang vo der "Bölche-Panorama-Route," vo der "Chirsi-Route" uff Lauffe und vom wyte Velowääg "Arc jurassien," wo me bis uff Le Locle cha fahre.

In Munzach im Goldbrunnequartier isch d Ruyne von ere römische Villa uss em erschte Joorhundert noch Chrischtus. D Grabige vo 1950 bis 1974 hän en mit Mosaik und Heizige rych usgstattete Herresitz samt Landwirtschaftsbetrieb ans Tageslicht brocht. Zur Zyt isch der öfentlich Park mit der Alaag allerdings imene schlächte Zuestand. Alli wichtigere Fünd sin in Musee, bsunders em Römermuseum z'Augscht, usgstellt.

Witers gits im "Heideloch" und a dr "Obere Burghalde" Überräscht vo dr "Röömische Wasserleitig" vo Lause uff Augscht. Z'besichtige und begehbar sin zwei Teilstygg im Heideloch bzw. im Weideli (Oberi Burghalde).

Im "Gräubere" gitts no s "Steinebrüggli" über d Fränke. Im Volk haltet sich dr Glaube, dass die Brugg römisch sig und e Bestandteil vo dr Römerstroos übere Hauestai gsi wär. Archäologischi Fünd maches woorschiinlich, dass es i däm Gebiet e Römerstrooss gee hett – und au nöime e Übergang über d Fränke. Ob die hüttig Steibrugg vo de Röömer erbaut worde isch, muess stark aazwyflet wärde. Guet meeglig isches aber, dass Teil drvo uff enere friehnere röömische Brugg chönte stoo. Bereits im 14. Joorhundert jedefalls isch s Steinebrüggli urkundlig erwäänt. 2008 isch d Brugg renoviert worde und hett e Betonkärn bichoo. Sitdäm datiert me d Brugg, wie sie jetzte stoot, uffs 17. Joorhundert. Wiiso an däre zimli abglägene Stell e massivi Brugg baut worde isch, isch nid klar. Allfelligi Tourischte wird Obacht empfohle: Dr Ort hett bis zer Zwischekriegszyt als verwunsche golte, will deert immer widr Fraue «für immer ins Wasser gange sin».

Uss em friene Mittelalter stamme d "Ruine vo dr Burg an dr Obere Burghalde". Die Muure dörfte vom zäte Joorhundert si. Wär uf dere Burg gwoont het, weiss me nit.

Uss em Mittel- und vor allem em Spootmittelalter isch s "Stedtli, dr Ortskärn vo Lieschtel", erhalte blibe. Vor allem andere isch s "Törli" znenne, offiziell s "Obertor", wo's Woorzeiche vo dr Stadt isch. Anderi erhalteni Teil vo dr "Befeschtigungsalag" sin dr "Thomasturm", Räscht vo dr "Stadtmuure" a dr Büchelistrooss und die "alt Stadtmihli" vo 1422.

"In dr Altstadt" sälber fallt vor allem s "Rothuus" vo 1568 uff, wo wie das z Basel in rot ghalte isch. Bsunders sehenswärt isch dr alti Rotsaal mit Kabinettschybe ussem 16. und em 17. Joorhundert. Im Rothuus wird au d "Burgunderschale" uffbewahrt. Das isch e silbrigi, zem Teil verguldeti Schale vom burgundische Herzog Karl em Kühne, wo vom Lieschtler Wirt Heinrich (Heiri) Strübin in dr Schlacht vo Nancy (1477) erbütet worde isch.

Zmittst in dr Altstadt stoot die "reformierti Stadtchile" mit ihrem Chilehof. Es isch e schöne Stadtplatz im Hüüsergviert inne und d Chile stoot ganz schreeg druff; me chnt vo de andere Gasse im Stedtli nume dur schmali Gässli under de Hüüser dure dört hii. Die hyttig Gstalt vo dr Chile isch us em 16. und 17. Joorhundert. S letschte Moll isch d Chile um 2002 ume renoviert worde, dodrby hett me sich bemieht, die urspryngligi Farbgäbig megligscht genau wieder ney wiederzgeh, was nid allne gfalle het, bsunders dr ochsebluetroti Turm isch am Afang gweehnigsbedirftig gsi. Sehenswärt sin suscht die friegotische Tyyrene, d Standschyybe und s Chorgstiehl mit de Flachschnitzereie vo 1506.

Witters z erwähne isch dr "Olsbärgerhof" vo 1571 und, unwyt vo de Stadtchile, s frienere "Korn- und Züüghus", wo um 1530 ume erbaut worde isch. Sit 1981 isch im Gebäude s Kantonsmuseum "Museum.BL" dinne, wo näbe ständig wächselnde Sonderusstellige au Duurustellige het zue Naturkund, Archäology, Volkskund und zur Sydebandwäberei, wo friener im Baselbiet ganz es wichtigs Gwäärb gsi isch.

Uss dr jüngere Zyt stamme dr "Buurehof Gräubere" (1750) und dr "Ergolzhof Fäldmihli". Us em Spootbarock (1770–1779) isch s "kantonale Regierigsgebäude" mit em Landroots- und Regierigsrotsaal. Am Bahnhof stoht s Poschtgebäude, wo 1891 bis 1892 vom Hans Willhelm Auer, em Architekt vom Bundeshuus z Bärn, baut worde isch, hütte besser als Kulturzentrum und Kino "Palazzo" bekannt.

Scho e bizz friener, nämlig 1853 bis 1854, isch au s "Kantonale Grichtsgebäude" erbaut worde vis-a-vis vom Palazzo, ursprünglig aber als Orisschuelhuus. 1919 hett mes denn zem Gricht umbaut.

D Fassademolereie am Rothuus unds Wandbild im Liechthof het dr Otto Plattner anne 1937 gmacht. Uss em 1961 stammt die "reemisch-katholischi Chile", wo vom Fritz Metzger (1898-1973) erbaut worde isch. Är gilt als eine vo de bedytendschte Chilearchitekte vom 20. Joorhundert. Sid 2006 stoot das Gebäude unter Dänkmoolschutz.

Ganz neu isch d 2004 neu eröffneti Kantonsbibibliothek bim Bahnhof im ehemolige grosse Wylager, wo der Zürcher Architätk Fritz Metzger 1924 bout het. Und näbe der Ysebahnlinie isch s modärne Staatsarchiv, wo d Architäkte "EM2N" plaanet hei; das uffelige Huus het dr Prys «Auszeichnung guter Bauten» überko.

Im alte Züüghus ischs "Kantonsmuseum", hytte "Museum.BL", z finde, wo näbe ständig wächselnde Sonderusstellige Duurustellige zue Naturkund, Archäologi, Volkskund und zur Sydebandwäberei, wo friener im Baselbiet sehr wichtig gsi isch, hett.

A dr Rothusstroos isch sit es paar Joor s "Dichter- und Stadtmuseum Lieschtel", wo Schriften und anderi Sache vom Dichter und Nobelpryytreeger Carl Spitteler, em Joseph Widmann und em Ehepaar Herwegh z bewundere isch. Und s Museum het au Dokumänt vom Hugo Marti, dr Verena Rentsch, em Theodor Opitz, em Friedrich Wilhelm Rüstow und de Baselbieter Mundartdichter Jonas Breitenstein und Wilhelm Senn, dr Senn isch der Dichter vom Baselbieterlied "Vo Schönebuech uf Ammel". Als algemäins Stadtmuseum het das Huus es paar wärtvolli Objäkt, wo dr Stadt Lieschtel ghööre, öppe die alte Fääne.

Es git i dr Stadt au no s "Harmoniummuseum", wo mit über 100 Harmonia schwizwyt ainzigartig isch.

Tänkmööler git’s z Lieschtel grad es paar. Eis isch füre Georg Herwegh anne 1904 ufgstellt worde, es isch im Täli vom Orisbach zwüsche dr Altstadt und em Bahnhof. Es anders vo 1931, wo bim Kantonsspital im Berri-Park stoot, maanet an Carl Spitteler, wo der Nobelpryys für Literatur biko het; das Wärk us Bronze, wo «Prometheus und die Seele» heisst, het der Bildhauer August Suter anne 1931 gmacht. Bi der Gasäärne stoot s Buurechriegtänkmool, e höche Obelisk, wo 1904 zerscht bim Hotäll Ängel ufgstellt worden isch und wo dä Gaschthof öppe anne 2000 abgrisse worden isch, het me s Monumänt furtgnoo und spöter bi dr Gasäärne hitoo, der Brunne wo sit 1935 drby gstanden isch, isch dure "Botebrunne" ersetzt worde, wo in Wärkhof cho isch; das Tänkmol mannet a d Lieschtler, wo anne 1653 bim schwiizerische Buurechrieg sind go mitlauffe. 1875 het men es Tänkmol füre im junge Kanton Baselland aktyve Schuelinspäkter Johannes Kettiger igweiht. Vor em Regierigsgeböode stoot s Lieschtler Soldatetänkmool, wo dr Bildhauer Jakob Probst anne 1923 churz nach em Erschte Wältchrieg gmacht het.

Lieschtel isch s Schuelzentrum vom Oberbaselbiet und hett drumm viel Schuele. D Binggis wärde uff vierzäh Kindzgi (Kindergärte) verteilt. Die bizz eltere gehn in sächs verschiedeni Primarschuelhyser. Drei Sekundarschuele (Burg, Fränkebündte und Rotacker) nämme die junge Lüt uss dr ganze Agglo Lieschtel uff. In dr Tertiärstuefe hetts in Lieschtel e Gymnasium, e Fachmaturitätsschuel (FMS), es Handelsmaturschuel (HMS), die kaufmännischi Schuel (KV), die gwärblig-industrielli Schuel (GIBL) und d Landschuel Röseretal. Drnäbe findet sich z Lieschtel au dr sogenannti "EZV Campus" (EZV = Eidgenössischi Zollverwaltig), friener als Eidgenössischi Zollschuel bekannt – die ainzig in dr ganze Schwiiz. Witers hetts no es paar privati Schuele.

Als Kantonshauptstadt isch z Lieschtel en grosse Teil vo dr Verwaltig unterbrocht. Alli Departemänt vo dr Regierig hän z Lieschtel ihre Sitz, in dr Regel au mit emene grosse Teil vo dr Verwaltig. Die Gebäude sin hauptsächlig rund um d Rhystross ume verteilt. Am Ändi vo dr Rothuusstross zmittst im Stedtli stohts Regierigsgebäude, wo Legislative und Exekutive vom Kanton tage.

Au vili wichtige Gricht sin z'Lieschtel. Diräkt am Bahnhofsplatz findet me s'hegschte kantonale Gricht, s Kantonsgricht. Witeri Gricht sins s Enteignigsgricht und s Styyrgricht. Bis 2013 isch z Lieschtel au s Strof- und Jugendgricht und s Bezirksgricht gsii. Wäge enere Neuorganisation vo de Gricht und andere Behörde hett me die aber denn in anderi Bezirk verlait. Au e Teil vo dr Staatsanwaltschaft und d Jugendstaatsawaltschaft sin z Lieschtel z finde.

Au d Zentrale vo dr Baselbieter Kantonspolizei isch z Lieschtel a dr Rhystroos, und im gliche Gebäude au s Untersuechigsgfängnis.

Zmittst in dr Rothuusstross im alte rote Rothuus isch sich d Verwaltig vo dr Stadt Lieschtel. Dr Igang isch syt em Umbau vor es paar Joor aber nymm a dr Rothusstross, sondern versteckt in dr Salzgass.

Z Lieschtel gitts e reformierti Chile im Stedtli (d Martinschile). die isch sid dr Reformation s Gotteshuus vo dr Stadtgmeind gsi.

An dr Rhystross isch die katholischi Chile (Brueder Klaus) z'finde. Anne 1853 het dr Bischof vo Basel di katholischi Pfarrei z Lieschtel offiziell anerchännt. 1866 isch die erschti katholischi Brueder-Chlause-Chile gweiht worde, wo fascht hundert Joor z chli gsi isch; drum het me die nöji chile bout, wo 1961 gweiht worde isch. Sit em 17. Juni 2018 macht die römisch-katholischi Chilegmeind Brueder Chlaus zäme mit de Pfarreie vo Gälterkinde, Fränkedorf-Füllischdrf, Oberdorf und Sissech der "Paschtoralruum Fr$änke-ERgolz" uus.

Au ehnder glaini Glaubensrichtigi hän z Lieschtel ihri Versammligsort: D Methodischte an dr Kasärnestroos, d Neuaposchtole am Erzebärg, d Heilsarmee im Oristal, d Chrischona-Gmeind uff dr Burg, d Mennonite uff em Bienebärg, Bewegigplus bim Stadion, Vineyard und d Züüge Jehovas am Benzburwäg.

Z Lieschtel gitts mit em Stadion Gitterli es Multifunktionsstadion mit Tribüne und total 5000 Plätz sowie mehreri Näbeplätz und e Tennishalle. Unwyt drvo isch s Halle- und Freibad Gitterli, die greescht staatlichi Badealag vo dr Region noch em Joggeli z Basel. Bir Kasärne gits e grossi Sporthalle. Lieschtel verfiegt au iber zwei Kunstturnhallene. Zuedäm gitts vieli Raseplätz und Turnhalle bi de Schuelhüser.

S wichtigschte Spital ischs Kantonsspital, wo eine vo drei Standort isch vom Kantonsspital Baselland, zäme mit dene uffem Bruederholz und z Lauffe. Au die kantonali Psychiatrischi Klinik Hasebüehl isch z Lieschtel und mit dr Ergolzklinik e Privatspital. Drnäbe hetts vieli Alters- und Pflägheim.

Z Lieschtel gheert au e Kasärne, dr einzig militärisch Stützpunkt vor Schwiizer Armee nerdlig vom Jura. Lieschtel isch au regionale Fyyrwehrstytzpunkt. Am Bahnhofsplatz findet sich d Kantonsbibliothek Baselland. Unwyt vom Hasebüehl findet sich en glaine Tierpark.

Will meh vo Lieschtel uss in zäh Minute mit em Zug z Basel isch, orientiert sich viel was d Kultur und d Freizyt agoot uff Basel. Aber au Lieschtel hett vill z biete.

Lieschtel hett – uff d Azahl Yywohner grächnet – e grossi Zahl an Wirtschafte und Beize. Das hett mehreri Ursache. Zum eine schaffe viel Lyt in Lieschtel, wo wän verpflägt wärde, zum andere isch Lieschtel au Militärstützpunkt, und Soldate bruche öppis z äasse und z trinke im Usgang. S Restaurant Bad Schaueburg – im Röseretal es bizz absyts vor Stadt gläge – verfiegt über e Spitzekuchi, wo au heche Asprüch gniegt. Es hett 16 Gault-Miliau-Pinggt. Die meischte Lokal biete vor allem bodeständige Schwiizer Husmaaskoscht aa, es gitt aber au einigi Lokal mit italiänischer Kuchi und setigi mit chinesischer, thailändischer, japanischer, mexikanischer, türkisch-kurdisch-arabischer Kuchi und no anders.

Wäge sinere Zentrumsfunktion fyrs obere Baselbiet träffe sich die junge Lyt hyffig z Lieschtel. So findet me ehnder klassischi Bars wie au änglischi Pubs. In einzelne kennt me theoretisch au tanze. Uff em Schildareal findsch sit es paar Joor au d Disco Modus, wos mängisch au Konzärt gitt.

Wär wott, ka z'Lieschtel au ibernachte. Grad vis-a-vis vom Törli stoot dr alteerwyrdig Ängel mit dr greeschte Bettekapazität. No besser und scheen im Griene usse ka me im 2018 renovierte ****Hotel Bad Schaueburg (38 Zimmer) nächtige – deert ka me au sehr guet ässe (lueg obe). En eifachers Hotel (typische Gaschthof) isch s Radacker mit 51 Gäschtebett.

Z Lieschtel steen zwai Kino. S Kino "Sputnik" im Palazzo am Bahnhof bringt Kulturfilm, s Kino "Oris" im Stedtli zaigt die grosse Kasseschlager, meischt vo Hollywood. Im Palazzo wie au im alte Züüghuus gitts e glaini aber feine Glaitheaterszene. Fyr d Liebhaber vo dr klassische Musigg gitts d Orcheschterreihe «Baselbieter Konzärt», wo meischtens in dr Stadtchile spilt und d Kulturschüüne ar Kasärnestroos fyr glaineri Uffiehrige. Im Kulturhotel Guggenheim träte regelmässig lokal und national beriehmti Musiker, aber au Afänger, uff. Fyr die Junge gitts im "Modus" im Schildareal Party mit Tanz und Musigg.

Im grosse grüene Areaal vom "Tierpark Weihermätteli" chame vil verschideni Tier go aluege. Es isch e richtige schöne Stadtpark a dr Biinetalstrooss.

Z Lieschtel het’s zaalrichi Sportklüb. Zue de greeschte gheere dr Turnverein, dr Sportclub und dr FC Lieschtel. Überregional bekannt isch dr Inlineskateclub Red Wings.

Vo de alte Verein doo es paar Grindigsdate:

D Lieschtler Fasnacht isch stark vo dr Basler Fasnacht prägt, hett aber ihri lokale Eigeheite bewahrt. Sie fangt wie jedi Buurefasnacht am Sunntig vor em Basler Morgestraich mit emene grosse Strooseumzug a, em zweitgröschte vo dr Region (noch Basel). Zwysche em Umzug und em Chienbäse findet uf em Züghusplatz e Guggekonzärt statt. Am Mäntig und Zyschtig ziehn d' Schnitzelbänggler vo Beiz zu Beiz. Dr Mittwuch isch dr Daag vo de Binggis mit eme Umzug und eme Maskeball. Am Samschtig denn wird d «Frau Fasnacht» am Cheruss mit eme Guggekonzärt verabschiedet.

Dr Chienbäse isch dr Höhepunkt vo dr Lieschtler Fasnacht und zieht 30'000 bis 50'000 Zuschauer vo wyt häär a. Am Obe vom Fasnachtssunntig wärde us Föhreschiit bundeni Bäse, wo 20 bis 100 Kilo schwer sin, brennend durch d Altstadt treit. D Höhepünkt vom Umzug aber sind d Fürwäge: Ysigi Wäge, wo mehreri Tonne brennends Holz trage und e unglaubligi Hitz verbreite. Bsunders hoch lodere d Flamme jewils noch dr Durchfahrt durchs alteerwürdige Törli. D Organisazioon vom Fäscht ligt bi dr IG Chienbäse zäme mit dr Lieschtler Füürweer. Der erscht Chienbäse- und Facklenumzug het d Stadt anne 1902 erlaubt. me verzellt sich no hütt, wie der Beck Eugen Stutz noch em Erschte Wältchrieg ghulfe het der Bruuch wider z belääbe.

Am sächste Dezämber am fünfi zobe versammle sich d Lieschtler Binggis in dr Allee. Dr Umzug wird traditionell vomene blaue Santiglaus agfiehrt. Hinter ihm folge farbig belüchteti Yffle, wo vo grössere Chind treit wärde. Hinter enere riesige, amene Joch treite Glocke folge alli andere, und die maischte Binggis mache mit enere Glocke Lärm. Am Ziel vom Umzug erhalte alli vom Santiglaus e Grättimaa.

Wie in vielne Baselbieter Gmeinde gheert au z Lieschtel dr Banntag fescht zem Joor. Am Mäntig vor Uffert zien d Männer (nur d Männer) vo Lieschtel in vier Rotte us, um d Gränze vo dr Gmeind (dr Gmeinibann) abzlaufe. Als eini vo de letschte Gmeinde wird dä Zug z Lieschtel traditionell durch Schwarzpulverschüss us Vorderlader begleitet. In de letschte Joore isch das immer wie meh kritisiert worde und me hett versuecht, es grichtlich verbiete zloh, das isch aber gschiteret. Us Protescht gege dr reini Männer-Banntag zieht sit es paar Johre an Uffert sälber e sogenannti Fynfti Rotte zum alternative Familiebanntag los.

Dr Banntag isch e Gmeini-Fyrtig, will heisse dass d Gmeinibetriib zue sin und d Gmeinischüeler (also alli wo z'Lieschtel in d Primar- oder Sekundarschuel geehn) frei hän, dass si drfür am Banntag kenne mitmache. Allerdings isches scho au so, dass sich d Jugend zum Teil a däm Mäntig morge am Bahnhofplatz trifft wo denn über es Dutzend grossi Reisebüss anefahre und die ganzi Schar in Europa-Park uf Ruescht bringe.

Wyteri Brüüch, vor allem fyr d Binggis interessant, sin dr Uffertswegge, s Maisinge und dr Räbeliechtliumzug.

Allewyl am Uffertsmorge bikemme alli Kinder vo Lieschtel (und die, wo so tien, als wäre sie Lieschtler) e Uffertswegge uss Zopfteig uss dr Händ vo dr Stadtregierig iber. Dä Bruch gitts sit em 16. Joorhundert (friener aber nur fyr d Buebe). Dodrmit sell d Verbundeheit vor Regierig mit de Bürger usdruggt wärde.

Am 1. Mai tanzt e Trachtegruppe vor em Roothus um dr Maibaum und begriesst dr Friehlig. In dr hyttige Form gitts dr Bruch sit knapp sächzg Joor.

Wie jedi Schwizer Gmeind fiirt au Lieschtel dr Nationalfiirtig am 1. Auguscht. Lieschtel hett sich dodrby fyr e volkstimligi Variante entschide. Wärs modärner wott ha, goot noch Basel.

Noni bsunders alt isch dr Räbeliechtliumzug im Novämber. D Kindergärtler ziehn mit sälber ussgheelte und mit Kerze erhellte Räbe (ähnlig wie de Kirbis an Halloween in de USA) zämme mit ihrne Eltere singend durchs Quartier.

Die bekanntischte Lieschtler Perseenligkeite hän im nünzähnte Joorhundert gläbt, wo Lieschtel sehr liberal, scho fascht revoluzzerisch, ygstellt gsi isch. Z nenne sin vor allem dr Georg Herwegh und sini Frau, d Emma Herwegh. Dr Georg Friedrich Rudolph Theodor Herwegh (1817-1875) isch en dytsche sozialistisch-revolutionäre Dichter vom Vormärz gsi. Är hett us Dytschland miesse flüchte und hett afangs 1840er Joor s Bürgerrächt vom neu gryndete Baselbiet mit ebbe dr Hauptstadt Lieschtel bikoh. Fyr die Hilf isch dr Georg Herwegh sy Läbe lang dankbar gsi und uff sin eigne Wunsch isch er au z Lieschtel begrabe. Ä Dänkmoll im Park unterhalb vom Bahnhof erinnert bis hytte a dä Revolutionär. Ihrem Maa gfolgt isch au sini Frau, d Emma Herwegh, geboreni Siegmund (1817–1904). Au sie isch e Dichterin gsi und hett näb ihrem Maa uffem Lieschtler Friedhoof ihri letschti Rueh gfunde. Sit 2005 erinnert dr Platz vor dr neye Kantonsbibliothek an die Frau: dr Emma Herwegh-Platz. Dr künschtlerischi Nochlass vo de Herweghs isch ebefalls Lieschtel vermacht worde und sit es paar Joore im Dichtermuseum zmittst im Lieschtler Stedtli dr Öffentligkeit zuegänglig.

E ächte Lieschtler isch dr Carl Spitteler (1845–1924), mit vollem Name Carl Friedrich Georg Spitteler. Är isch en Schwizer Dichter, Schriftsteller, Kritiker und Essayischt gsi. Är isch z Lieschtel uf d Wält choo, aber scho im Alter vo vier Joor wägzüglet. Är het 1919 dr Nobelpriis für Literatur bikoh. Drumm hett Lieschtel 2019 als Spitteler-Joor gfiiret.

Lieschtel isch Städtepartnerschafte igange mit Onex im Kanton Gänf, Sacramento z Kalifornie (USA) und im alemannische Ruum mit Waldkilche im Brisgau.

Verbindige mit Waldkilche exischtiere syt 1952 und sin zuefellig entstande: E Gruppe Waldkilchner isch zuefellig an dr Baustell vom Stadion Gitterli, wo dennzmoll grad baut worde isch, verbyy ko. Do d Waldkilchner sälber au e Stadion hän welle baue, hän sii sich necher intressiert. Hett Lieschtel in de erschte Joore druffabe vor allem Wiideruffbauhilf noch em 2. Wältkrieg gleischtet, hett sich d Partnerschaft schnäll uff Sportligs bezoge, wo denn nodisnoo uff kulturells und gwärbligs usbaut worde isch. Alässlig vo dr 800-Joor-Fyyr vo Lieschtel 1989 isch d Partnerschaft offiziell worde.

Au 1989 isch Sacramento Partnerstadt worde. Die hänn denne grad ihr 150-Joor-Jubiläum gfyyrt. Will Sacramento vom General Johann August Sutter, wo uss dr Baselbieter Gmeind Rünebrg usgwanderet isch, gründet worde isch, Sacramento d Hauptstadt vo Kalifornie und Lieschtel die vom Baselbiet isch, isch e Partnerschaft für d Amerikaner uff dr Hand gläge und hän agfrogt. Will Lieschtel denn grad 800 Joor gfyyret het, hett me denn d Partnerschaft vollzoge.

Alässlig vo dr 700-Joor-Fyyr vo dr Schwiizer Eidgnosseschaft sins Baselbiet und dr Kanton Gänf Partnerkantön gsi. Dur das hetts divärsi Kontäkt mit Gänfer Gmeinde gee und 1996/1997 hän sich Onex und Lieschtel verschwöschteret.




</doc>
<doc id="9537" url="https://als.wikipedia.org/wiki?curid=9537" title="Semnonen">
Semnonen

D Semnone (lat. "Semnones"; ) sind e wichtige Schtamm vo de Suebe gsii, wo zwüschet de Elbe und de Oder im Gebiet vode Havel glebt hend. Si sind vode anderne schwebische Stämm as de ältisti und vorneemsti Stamm bitrachtet wore.

De Name werd as germanisch *Sebnôniz "Sippegnosse" dütet.

Zerschtmol isch de römischi Feldherr Drusus bis a d Elbe vorgstosse. Döt ischem aber e wahnsinnig grossi Frau entgegetrete und het gsait: "Woane willsch, unersättliche Drusus? S isch der nöd vergune, alles z gsie, wa do isch. Cher um! Denn bald chunt s End vo dinene Trömm und dim Lebe!" De Drusus isch sofort umgchert, aber no halbwegs vom Ross abeghait und gstorbe. Obwohl d Semnone i dem Bricht nöd gnennt werdet, nimt mer a, as die Frau e semnonischi Woorsegeri gsii si chönnt.

Zerstmol sind denn d Semnone för s Joor 5 vor Christus bezügt. Dozmol isch de römischi Feldherr Tiberius miteme grosse Römerheer bis a d Elbe vorgstoosse, aber usser aser emene semnonische Grais d Hand gee het, isch nöd vill passiert.

Im Joor 17 n.Chr. hend d Semnone em Bund vom Maroboduus aghört, sind denn aber abgfale und hend sich mit de Cherusker verbündet.

Nochde Varusschlacht hend sich d Römer entschide, ases sich nöd lohni, Germanie z unterwerfe und so sind si denn au nume no ganz selte mit de Semnone i Berüerig cho.

Zletschtmol wered d Semnone i de antike Literatur för soor 178 n.Chr. bizügt.

En römische Stai usem Joor 260 wo z Augsburg gfunde worden isch, zaigt, dass d Juthunge en semnonische Stamm gsii sind. Es werd au agnoo, dass d Alemanne zum grosse Tail vode Semnone abstamet.

De römischi Schriftschteller Tacitus verzellt, ass bide Semnone imene hailige Wald zu bestimmte Zite Abornnige vo allne schwebische Stämm sich versammle tüend. Dai bringets im Name vom Stammesverband e Menschenopfer dar. De hailigi Hain tar aber nu gfesslet betrete werde. Wemmer umghait, so muesmer sich ufem Bode usewälze. De Hain isch as Ursprung vode schwebische Stammesgruppe agluegt wore und döt het au de allmächtigi Gott (regnator omnium deus) gwaltet, und im sai ales anderi völlig untergornet.

En interessanti Stell findet me nu ide Edda i de Saag vom Helgi und de Sigrún. De Helgi het im Kampf de Högni tötet und denn dem sini Tochter Sigrún ghürote. De Soo vom Högni aber het sich grächt und de Helgi amene Ort wo "Fjötrlundr" ("Fesselhain") ghaisse het, miteme Speer durboret und de Helgi isch gstorbe. D Sigrún het aber im "Sefafjöll" gwont, da haisst "Liebesberg", chan aber au als "Semnoneberg" dütet werde. De Helgi isch as Helgi Haddingjaskati, de Enkel vom König vo "Svávaland" ("Schwoobeland") widergebore worde, d Sigrún aber isch e Widergeburt vode Walküre Sváva ("Schwööbin") gsii. Offesichtlich isch do en Erinnerig an alte Semnonehain ide nordische Heldesaag erhalte blibe.





</doc>
<doc id="9541" url="https://als.wikipedia.org/wiki?curid=9541" title="Utopia Blues">
Utopia Blues

Utopia Blues isch en Schwiizer Spielfilm über psychischi Chrankheit und´s Erwachsewärde.
Es isch d´ Gschicht vo mene junge Maa, wo sich de Schpilregele vo de Gsellschaft widersetzt. De Film schtellt d´ Frag, wo d´ Gränze zwüsche "gsund" und "chrank" isch. De Stefan Haupt zitiert de bekannti Psychiater Ronald D.Laing: "Chrankheite chönnd au gsundi Reaktione uf chranki Verhältniss sii"

De 18jährig Raffael Hasler (Michael Finger) hed´s Motto: "Total läbe oder total schtärbe!" - nüt dezwüsche. Sin gröschte Wunsch isch es, als freie Musiker berüehmt z´ wärde. Mit sim Fründ Dani (Tino Ulrich) brännt är ihri erschti CD und träumt vom Durchbruch. Zur Fiir vo ihrem Wärch unternähmed die beide zäme en unerlaubti Schprützfahrt. Während de Fahrt träumed sie zäme vom grosse Erfolg.
De Raffael "muess" sini Utopie id Tat umsetze, kompromisslos das mache, was är für richtig haltet. Doch sini Sehnsücht und Ideale wachsed ihm über de Chopf, tribed ihn us de Bahn. Er veranschtaltet bischpilswiis en schpontane Uuftritt mittz uf de schtarch befahrnige Hardbrücke, wobi är en öffentliche Bus blockiert. Es chunnt so wiit, dass är einisch diehi mit Betäubungsmittel ruhiggeschtellt und abgfüehrt wärde muess. Me diagnostiziert ihm manischi Depressivität. 

Är wird in en Klinik bracht, wo är sich mit eme vermuetlich Drogesüchtige (Bruno Cathomas) aafründet. De Drogesüchtig verzellt vo mene Indianerritual: D´ Indianer hätted "Verrückti" a en Baum ufebunde, und sie tobe und schreie lah, bis sie sich beruhigt hettid. Dann hettid sie sie wieder freigloh. I de Klinik will de Raffael einisch de andere Insasse ds Musiglose verbüüte. Er schiint gägenüber Musig jetzt abgeneigt z´si, da d´Musig ihn id Klinik bracht hed.
Einisch bechunnt de Raffael Bsuech vom Dani, wo ihm mitteilt, dass ihri gmeinsami Band es Engagement am Openair Malans het. De Raffael will sofort us de Klinik entlah wärde. Me het aber keis Verständnis defür, will bis zum Uuftritt no lang duuret. Er raschted us und zerschlaht sini Gitarre a nere Wand.

De Dani isch inzwüsche in Ins i mene Internat (sini Eltere händ ihn dort higschickt, zur Schtraf wäge de Schprützfahrt mit em Raffael). Schpöter wird au de Raffael is Internat gschickt (en Psychiater empfiehlts, demit är en gregelti Tagesschtruktur het.) Im Internat wird au Mythologie unterrichtet. De Lehrer verzellt, de Gott Odin sig nün Täg und nün Nächt lang, ohni Ässe und Trinke, am Wältebaum Yggdrasill ghange, nur zum d´ Gab vo de Schprach becho.

Im Bunker vo de Schuel het de Dani Musiginschtrumänt inschtalliert. De Raffael will aber no immer nüt vo de Musig wüsse, es isch ihm sogar verbote worde, Musig z´mache. De Raffael und en schtilli Internatsschüelerin mit Ruggeproblem namens Sara (Muriel Wenger) verliebed sich. Wo de Raffael sich schpöter ändlich wieder as Musizieren wagt, verbütet me ihm da. Är flüchtet und haltet sich i mene Chällerraum verschteckt. 

Dört schribt är sini "Odin-Rockoper". De Dani isch zerscht skeptisch, doch dänn führed sie, zäme mit eme vierte Schüeler, d´ Opere am Änd vom Schueljahr im chline Rahme uf. Im Song chömed die berühmte Edda-Värs vom Odin sim Sälbschtopfer vor (aber g´kürzt):


D´ Opere isch en volle Erfolg, doch d´ Freud wird bald trüebt: Uufgrund vom Tod vom Raffael sim Grossvater (Ettore Cella), bricht für Raffael d´ Wält zäme.

Am Schluss vom Film gseht me de Raffael uf eme Baum, mit eme Plastiksack, wo en Schtrick dinne isch. Es wird zerscht suggeriert, de Raffael wölli sich umbringe. Doch är het de Schtrick nid um de Hals bunde, sondern um d´Füess. So baumelet är chopfüber, überschtrömt vo Freudeträne.

Utopia Blues basiert uf wahre Begäbeheite. Grundlag sind d´ Uufzeichnige vo de Marianne Rutz über ihre manisch-depressiv Sohn Lukas, wo Sälbschtmord begange het. (Als Buech erhältlich: 
ISBN 3-7152-1039-7, "Utopia Blues", Manie, Depression und Suizid im Jugendalter) 

Verwendet wird Musig, wo de Tino Ulrich, eine vo de Schauschpiler, gmacht het. Es isch schwer iizordnendi, aber sehr atmosphärischi Musig.



</doc>
<doc id="9543" url="https://als.wikipedia.org/wiki?curid=9543" title="Adiri (Titan)">
Adiri (Titan)

Adiri isch e grossi, helli Albedostruktur uffem Saturmond Titan. Es isch daift ufs Paradis in dr melanesische Mythologi. Es lit im Weste vu dr grosse, dunkle Region Shangri-la.

Adiri isch e höcher glägeni Gegend un schint vu Abflusskänal durzoge z'si. D'Huygens-Sonde isch am 14. Jänner 2005 in ere Ebeni an dr 'Nordwestchüste' vu Adiri glandet.


</doc>
<doc id="9545" url="https://als.wikipedia.org/wiki?curid=9545" title="Kosovo">
Kosovo

Kosovo (Albanisch: "Kosova", Serbisch: "Косово и Метохија") isch a Region uffem Balkan, wo nach serbischer Aasicht offiziell als autonoms Territorium zue Serbie ghört, aber am 17. Februar 2008 eisytig sini Unabhängigkeiterchlärig verchündet hett. S kosovarische Parlament gseht s Kosovo also als Republik Kosovo, wobii Serbie und Russland – wo am gliche Taag d Unabhängigkeitserchlärig abglehnt hend – es als Autonomi Provinz Kosovo und Metochien aaluegt.

S Kosovo gränzt im Südweschte a Albanie, im Norden un Oschte a Serbien, im Nordweschte a Montenegro un im Südoschte a Republik Nordmazedonie.

S Statistikbüro vum Kosovo goot für s Joor 2000 vo 88 % Albaner, 7 % Serbe un 5 % sunschtige (slawischi Muslime, Roma, Aschkali un Türke) us . Für 2006 goot s Büro vo 92 % Albaner, 5,3 % Serbe un 2,7 % sunschtigi us . Die Angabe beruehe allerdings numme uf Schätzige, vorallem ufgrund vo de Chriegswirre un wyl dr albanischi Bvölcherigsaadeil syt 1989 d jugoslawische Volchzählige boykottiert het un dr serbische Aadeil synersits syt 2000 d Zählige boykottiert. D Albaner un slawische Muslime sin vorallem Sunnite, d Serbe meischt Orthodoxe.
D Verhandlige zwüsche Belgrad un dr kosovo-albanische Syte sin Endi 2007 ohni Ergebniss zämmebroche. Druf het d Autonomibehörde vum Kosovo aadüdet dass si vorhen bald d Unabhängigkeit z erkläre un am 17. Februar 2008 inere Sitzig vum Parlament verabschiedet. D 109 Abgeordnete hen d Erklärig wo vum Minischterpräsident Hashim Thaçi uf Albanisch, Serbisch un Änglisch verläse worre isch eistimmig per Hand agnomme. D 10 serbische Abgeordnete sin abwesend gsi. D Unabhängigkeitserkärig bekennt sich zum Ahtisaari-Plan, wo zum Byspiil als wichtigi Provision de Aaschluss vum Kosovo aa en andres Land (also Albanie) usschliesst, un bezeichnet de neue Staat als "demokratisch, sekulär un multiethnisch". I dr glyche Sitzig sin au d neue Staatssymbole feschtgleit worre.

Serbie het d Erklärig für illegal un null un nichtig erklärt. Es vertritt d Position dass d Unabhängigkeitserklärig gäge d serbischi Verfassig un gäge internationals Rächt verstosset un het Haftbefehl gäge d drei füerendi kosovo-albanischi Politiker erlasse.

S Kosovo wird momentan vo 111 Staate anerkannt (Stand: Februar 2017). Dezue ghöre alli Noochbarstaate vum Kosovo (usser Serbie), bis uf Romänie un Bosnie-Herzegowina alli Noochbarstaate vo Serbie un 22 vo 27 Mitgliidstaate vo dr EU und au alli EFTA-Staate (u. a. Schwiiz, Liechtestei). D EU-Staate Spanie, Griecheland, Zypere, Rumänie und d Slowakei erkennen s Kosovo nid a. Anerkennt wird s Kosovo unter andere au vo de Vereinigte Staate, Kanada, Auschtralie und Japan. E Ufnaam in d UNO gilt im Momänt allerdings als usgschlosse wyl Russland als ständigs Mitgliid vum Sicherheitsroot d Unabhänigkeitserchlärig als illegal aasiet un d Volchsrepublik China Bedenke geüsseret het.




</doc>
<doc id="9549" url="https://als.wikipedia.org/wiki?curid=9549" title="Saint-Dié-des-Vosges">
Saint-Dié-des-Vosges

Saint-Dié-des-Vosges (ditsch "Sankt Didel" oder "Sankt Diedolt") isch e Städtel z Lothringe, Region Grand-Est, z Frankriich, ganz gnau im Departement Vosges, gàr nïtt so witt vun Strossburi. 

1507 hett de ditsche Kààrtezeichner Martin Waldseemüller e Büech veréffentlicht, d "Cosmographiae Introductio", wo s eerste Mol s Wort Amerika uff ere Kààrt erwähnt wurre isch. 



Zitter 1993 hett Saint-Dié-des-Vosges sini ajene technischi Hochschüel, s Institut universitaire de technologie, wo mr allerhand ganz moderni Fächer leere kànn, wie zem Beispiel mïtt Computer ze schàffe. 

D meiste Stüdente kumme vum Elsass oder üss Lothringe.

Saint-Dié-des-Vosges hett Pàrtnerschàfte mit folgende Schtädte:



</doc>
<doc id="9550" url="https://als.wikipedia.org/wiki?curid=9550" title="Grosser Belchen">
Grosser Belchen

De Gross Belche (frz.: Grand Ballon) esch de heechscht Bari vun de Vogese.

`R esch 1.424 m (NN) hoch un liejt in de Region Elsass. M´r nennt ne öi Sulzer od´r Gebweiler Belchen od´r "Ballon de Guebwiller" nooch de Stadt Gawill´r, (8 km) öschtli àm Ingang vum Blüemetal (Frz.: "Florival") un de Stadt Sulz/Soultz noch widdersch öschtli em Rhintal.

Dr Beri isch gràd zehn màl so hoch wie d´r Zipfel vum Strosburjer Minscht´r-Turm!

De Gipfel isch wie bim Faldberri oder´m Schwàrzwàld-Belche kahl - àwwer nit durich menschlichi Aktivitäte („"Chaumes naturelles"“). De „Route des Crêtes“ (Vogesekamm-Stross) löift em Oschte um de Gipfel erum fihrt in 1.343 Meter Heehe ewwer de Pass (Col du Haag) zwesche´m Markstein un´m Hartmannswillerkopf (frz. Vieil Armand). Unterhalb vum Gipfel het´s öi do e Gaschthüs.

D Belche én Bade, ém Elsass un én d´r Schwiz


</doc>
<doc id="9554" url="https://als.wikipedia.org/wiki?curid=9554" title="Alsace d'abord">
Alsace d'abord

Alsace d'abord (alem. "„S' Elsass zuerst”") isch e regionali Partei im Elsass, wu sich 1989 vum französische FN (Front National) abgspalte het. Dr ehmalige Parteivorsitzend isch dr Robert Spieler gsi, jetzt heisst dr Präzi Jacques Cordonnier.

1989 grinded dr Spieler d' Partei, noochdem er sich mit em FN wäge sinere anti-europäische Position überworfe het.

D' Partei baut ihre Position syther stetig üs. By de Wohle 1992 sins noch 6% un 2 Sitze bzw. 1998 5, 9% und 9 Sitze gsin; 2004 het "„'s Elsass zuerst”" ("Alsace d'abord") ihr bislang beschts Ergäbnis mit 9,4% erreicht. 

"„'S Elsass zuerst”" ("Alsace d'abord") het Kontakt zue andre rechtspopulistische europäische Parteie wie nem Vlaams Belang im belgische Flandere oder dr italienische Lega Nord.

'S Programm vu dr Partei isch ,rechtspopulistisch' ghalte un beinhaltet unter andrem die Förderung vu dr Zweisproochigkeit (Dytsch un Französisch) un e finanzielli un steuerlichi Autonomii vum Elsass. Denebe isch Partei aber offe gege d' Usbreiting vum Islam im Elsass igstellt un richtet sich demit klar gege die islamische Zuewanderer (mit franzöischem Pass) us dr Maghreb-Staate. Des stösst bi altigsässene Elsässer un Franzose öfters uf fruchtbare Bode. Ufgrund vu d'r G'schicht vum Elsass unterstützt 's Parteiprogramm e vertiefti ,Europäischi Union' als e Art christliche Club. In dere Hisicht unterschidet sich s'Programm vu dem vu andere rechtspopulistische Parteie.


D' Wahlergebniss bi dr Regionalwahle (alli 6 Johr):

D' Alsace d'abord het bi dr letschte Wahl stark zuegleit. Wäge dr bi dr ledste Wahl iigfüehrte 10%-Sperrklausel isch si aber 2004 ussem Regionalrot gfloge.



</doc>
<doc id="9558" url="https://als.wikipedia.org/wiki?curid=9558" title="Palermo">
Palermo

Die sizilianisch Hauptstadt Palermo isch mit ebba 680.000 Iwohner im Stadtgebit (2013) – ca. 1,1 Mio als Agglomeration (2006) – au die grösst Stadt uf dr Insle und die fünftgrösst vo Italie. 

D Stadt lit an ere Bucht an dr Nordchüste vu dr Insle. D Ebeni zwische dr Berge, wo Palermo umgäbbe, un em Meer wird uf Italienisch "Conca d'oro" ("Goldeni Muschle") gnennt, wohl wäge dr Orangehaine, wo Palermo scho zue dr Zitt vu dr Araberherrschaft umgä hän. Hüt het sich d Stadt yber fast die ganz "Conca d'oro" usdähnt.

D Nochbergmeie vu Palermo sin: Altofonte, Belmonte Mezzagno, Ficarazzi, Isola delle Femmine, Misilmeri, Monreale, Torretta un Villabate.



</doc>
<doc id="9562" url="https://als.wikipedia.org/wiki?curid=9562" title="Thomas Jefferson">
Thomas Jefferson

Dr Thomas Jefferson (* 13. April 1743 z Shadwell, Virginia; † 4. Juli 1826 z Monticello, Virginia) isch en amerikanische Politiker, Staatsdenker un Intellektuelle gsi.

Dr Jefferson isch in Virginia als Sohn vonere altiigsessene un wohlhabende Familie uf d' Welt cho. Er hätt s' "College of William and Mary" bsuecht un abgschlosse und hätt in de 1770er-Johr e politische Karriere agfange. 
Siini Heimetstaat hätt ihn als Abgsandte in den Kontinentalkongress gschickt, und dört isch er dezu usgsuecht worde, die amerikanische Unabhängigkeitserklärig z schriibe, wo am 4. Juli 1776 veröffentlicht worde isch.

Noch de amerikanische Unabhängigkeit isch Jefferson Botschafter in Frankriich gsi, dann amerikanische Usseminischter un Vizepräsident. 1800 isch er zum 3. Präsident vo de Vereinigte Staate vo Amerika gwählt worde. Während sinere Präsidentschaft hän d' USA s' Gebiet vo Louisiana ufkauft, und de Jefferson hät des Gebiet dann durch d Expedition von Lewis und Clark erforsche loh.
1809, noch zwei Amtsperiode, hät sich de Jefferson uf siim Landsitz Monticello in Virginia zruckzoge, wo er am 4. Juli 1826, also genau 50 Johr noch de Verkündigung vo de Unabhängigkeitserklärig, gstorbe isch.

De Jefferson isch en äußerscht viilseitig gebildete Ma gsi (so hätt er sowohl de Kleiderbügel als au e Vorläufer vom Kopierer erfunde). Siin Dänke isch vo de Ufklärig und vom klassische Liberalismus prägt gsi. Siini umfangriichi Privatbibliothek isch de Grundstock für die amerikanischi "Library of Congress" gsi.




</doc>
<doc id="9564" url="https://als.wikipedia.org/wiki?curid=9564" title="Sezessionskrieg">
Sezessionskrieg

De Sezessionskrieg (au: Amerikanische Bürgerkrieg) isch ä militärische Konflikt in de Vereinigte Staate vo Amerika gsi, wo zwische 1861 und 1865 d Nordstaate (Union) gege d Südstaate (Konföderation), wo us der USA ustrete gsi sin, kämpft hän. Er isch dr bisher bluetigschte Krieg gsi, wo d’ USA je drin verwicklet gsi sin und hätt ganzi Bundesstaate und sogar Familie entzweit.

D Ursache für de Sezessionskrieg isch e tiefi Spaltig uf kultureller, sozialer, politischer und vor allem wirtschaftlicher Ebeni zwische de Nord- und de Südstaate gsi. 

De Süde isch sit jeher ehnder landwirtschaftlich orientiert gsi. Uf große Plantage hän farbigi Sklave Bauele, Riis, Tabak u.ä. abaut, wo dann in anderi Länder exportiert worde si. Im Norde degege isch e Industrii am Wachse gsi. D Nordstaate, wo d’ Sklaverei abgschafft gsi isch, hän die no jungi Industrie mit Zöll schütze welle und hän ußerdem welle, dass de Bund groß aglegti Infrakstrukturmaßnahme (z. B. Kanäl) finanziert. De Süde hätt beides ehnder abglehnt und isch vor allem gege d Schutzzöll gsi, wel er jo uf Handel mit andere Länder, vor allem England, agwiise gsi isch.
Dä Konflikt isch praktisch scho sit der Unabhängigkeit vo de USA vorhande gsi. Wo aber im Lauf vom 19. Jahrhundert die Vereinigte Staate gwachse sin, hätt si des vor immer meh Problem gstellt. Denn jede neu Staat hätt s Gliichgwicht zwische Nord un Süd gstört: Wenn en Sklavestaat ufgnoh worde isch, hätt des im Süde meh Gwicht im Kongress un bi de Wahle gäh, und wenn e freie Staat ufgnoh worde isch, hätt des umgchehrt im Norde meh Macht verliihe. Wege dem hätt mehr oft komplizierti Kompromiss finde muesse, wenn e neue Staat hätt welle in d USA ufgnoh werde.
D Sklaverei isch so immer meh e wichtigs Thema worde, denn im Norde sin au immer meh Stimme lut worde, dass mer si eigentlich ganz abschaffe, oder uf jedefall ihre Usbreitig verhindere sött.
Des isch im Süde natürlich uf wenig Gegelieb gstoße, denn d Südstaate hän Angst gha, dass eso de Norde d Macht in de USA übernäh würd.
In de 1850er-Johr hätt sich denn im Norde die Republikanischi Partei bildet. Si isch für hochi Schutzzöll und gege d Sklaverei gsi un hätt wäge däm im Süde praktisch keini Stimme kriegt.
Trotzdem isch 1860 de Kandidat vo de Republikaner, de Abraham Lincoln, zum Präsident gwählt worde, praktisch nur mit Stimme us em Norde (in viile Südstaate isch de Lincoln gar nit erscht atrete, well klar gsi isch, dass n keiner wählt).
Für vili Südstaatler isch des e sichtbares Zeiche gsi, dass dr Norde jetz endgültig d Übermacht in de Vereinigte Staate hätt. Agfange mit South Carolina am 20. Dezember 1860 hän dorum siibe Staate ihre Ustritt us de USA erklärt und d CSA, die „Konföderierte Staate vo Amerika“, gründet. Zu ihrem neue Präsident hän si Jefferson Finis Davis, ä Senator vo Mississippi, gwählt.

De Lincoln hät aber klar gmacht, dass kei Staat s Recht hätt, s Bündnis mit de andere eisitig z löse. Wo de Süde verlangt hätt, dass d Bundestruppe s Fort Sumter im Hafe von Charleston, South Carolina, rüüme, hätt er abglehnt.
Druf hän die Konföderierte s Fort am 12. April 1861 bschosse un iignoh - domit sin die erschte Schüss gfalle gsi, und de Krieg isch losgange. 
De Lincoln hätt sofort 75.000 Freiwilligi zu de Waffe gruefe, während vier witeri Südstaate us de Union ustrette sin, unter iine au Virginia. D Hauptstadt vu däm Staat, Richmond, isch zue de Hauptstadt vo de Konföderierte gmacht worde.

Beidi Sitte hän in de Folgezit agfange, ihri Armee ufzstelle, und uf beide Sitte isch mer devo überzügt gsi, dass de Krieg in einere große Schlacht entschiide wird.
Im Juli 1861 isch deno e nordstaatlichi Armee unter General Irwin McDowell in Virginia iimarschiert un gege Richmond vorgange. Bi Manassas isch si aber uf konföderierti Truppe unter de Generäl Pierre G.T. Beauregard und Joseph E. Johnston troffe, isch gschlage worde und hätt sich zruckzieh muesse. Die Niiderlag, zsämme mit ere witere bi Wilson’s Creek, Missouri, ei Monat spöter, hätt im Norde klar gmacht, dass es nit so eifach si wird, de Süde wider zruck in d Union z hole.

1862 hän d Nordstaate dorum d Südstaate an mehrere Punkt agriffe: In Tennessee, em Mississippi nooch, an de Küste (d Südstaate hän fascht alli ihri Waffe us Europa importiere muesse un sin dorum uf ihri Häfe agwiise gsi) und natürlich in Virginia.
De General George McClellan isch mit sinere „Potomac-Armee“ in Südvirginia glandet und uf Richmond vorgruckt, wo sich de konföderierte General Johnston mit sinere „Nord-Virginia-Armee“ langsam uf d Befeschtigunge vo Richmond zruckzoge hät. Im Juni isch de Johnston aber verwundet worde, und de General Robert Edward Lee hätt d Nord-Virginia-Armee übernoh. De Lee hätt deno im Juli 1862 en Gegeagriff gege de McClellan gstartet un ihn vo de Halbinsel vertriibe. Noch me wittere Siig in de 2. Schlacht vo Manassas sin die Konföderierte dann sogar im Norde, in Maryland iimarschiert.

Glichzitig hätt au im Weste der General Bragg mit de konföderierte Tennessee-Armee en Offensive in Kentucky gstartet. 
De Lee hät ghofft, dass de Süde mit sonige Invasione Europa dezue bringe chönnt, im Süde z helfe. Noch hooche Verluscht für beidi Sitte in de Schlacht vo Antietam (bis hüt de „bluetigschte Dag in de Gschicht vo de Vereinigte Staate“) hätt er sich aber im September wider zruck uf Virginia zieh müesse, un au im General Bragg isch es ähnlich gange.
Mittlerwiil sin d Nordstaate em Mississippi nooch immer witer vorgruckt und hän im Juli 1863 die konföderierti Feschtig Vicksburg erobert. Dodemit isch de Süde praktisch in zwei Hälfte gspalte gsi: Eini westlich un eini östlich vom Mississippi. Ußerdem sin d Nordstaatler au in Tennessee wiiter vorgruckt.

Im Oschte, in Virginia, hän sie aber meh Schwiirigkeite gha und hän gege de Lee im Dezember 1862 bi Fredericksburg und im Mai 1863 bi Chancellorsville zwei verluschtriichi Niiderlage erlitte. De Lee isch denn mit sinere Armee nomol im Norde iimarschiert. Er isch aber bi Gettysburg gschlage worde un hätt sich wider zruckzieh müesse.

Witteri schweri Niiderlage für die Konföderierte hätt’s im November 1863 bi Chatanooga geh: D Südstaatler hän ganz Tennessee rüüme und sich noch Georgia zruckzieh müesse. 
1864 isch de Ulysses Simpson Grant, de Eroberer vo Vicksburg, zum Oberkommandeur vo de Truppe vo de Nordstaate ernennt worde. De Grant isch noch Virginia gange und hätt im General William Tecumseh Sherman de Befehl über d Truppe in Georgia übergäh.

Im Mai 1864 hän dann beidi, de Grant un de Lee, ihri Offensive gliichzitig gstartet. De Grant hätt de Lee in mehreri bluetigi Schlachte verwickelt und schließlich nach Richmond und Petersburg abdrängt und dört belagert, und de Sherman isch in Georgia immer wiiter vorgruckt, hätt Atlanta und Savannah erobert und isch witer nach Norde marschiert un in South Carolina iimarschiert.
Mittlerwiil isch im Lee sini Armee in de Gräbe vo Petersburg immer schwächer worde, und im April 1865 hätt si kapituliere muesse. Druf hän dann au die reschtliche Armee vo de Südstaate kapituliert.

Ei Opfer hätt de Krieg aber no gfordert: Kurz noch de Kapitulation vom Lee hätt de Südstaatler John W. Booth de US-Präsident Abraham Lincoln im Theater z Washington verschosse. De Lincoln isch dodemit eins vo im Ganze rund 600.000 Opfer gsi, wo der Krieg koschtet hätt.

In de erschte Johr isch es bim Sezessionskrieg no nit um d Abschaffig vo de Sklaverei, sondern nur um d Erhaltig vo de Vereinigte Staate vo Amerika als Ganzes gange.
Mit de Zit hätt sich aber deno im Norde s Bewusstsi durchgsetzt, dass die farbige Sklave im Süde e grossi Hilf bi sine Kriegsastrengige sin. Dorum hätt der US-Präsident Abraham Lincoln in sinere Emanzipationsproklamation alli Sklave im Süde zum 1.1. 1863 für frei erklärt. Zwei Johr spöter, am 31. Januar 1865, isch es denn sogar so wit gsi, dass d Sklaverei in de ganze Vereinigte Staate vo Amerika per Verfassigszuesatz abgschafft worde isch.

Der Sezessionskrieg gilt oft au als de "erschte moderni Krieg". Des hätt mehreri Gründ. Zum eine sin im Sezessionskrieg e Huufe Waffe neu entwickelt und iigsetzt worde. So hätt’s zum Bispil zum erschte Mol panzerti Kriegsschiff gäh, Landmine, und sogar die erschte Findfahrt vo me U-Boot (d’ CSS Hunley). Ußerdem isch de Krieg, vor allem in de letschte beide Johr in Virginia, so gfüehrt worde wie spöter im Erste Weltkrieg, mit Stelligskämpf und bluetige Abnutzigsschlachte.

Im Sezessionskrieg hän au e ganze Hufe Dütschi bzw. Dütschamerikaner kämpft, meischtens uf de Site vom Norde. Vili vo ihne sin ehemaligi (badischi) 48er-Revolutionär gsi und hän's teilwiis zu hooche Räng brocht, wie zuem Bispil de Friedrich Hecker (Oberscht), de Franz Sigel (Generalmajor) un de Carl Schurz (au Generalmajor). Teilwiis hät's ganzi Regimenter gäh, wo fascht nur us dütsche Uswanderer bstande hän, un sogar ei Korps vo de Nordstaate, s'ölfte (wo zitwiis emol vom Sigel kommandiert worde isch) isch zueme große Teil us dütschsprochige Soldate zsämmegsetzt gsi.

Zum Sezessionskrieg git’s e ganze Huufe vo Literatur, vor allem uf Englisch. Hier solle nur e paar gnannt werde; über ihri Quelle- un Literaturangabe wird mer liicht anderi Biächer finde.



</doc>
<doc id="9566" url="https://als.wikipedia.org/wiki?curid=9566" title="Rzeszów">
Rzeszów

Rzeszów esch en Stadt im süüdleche Pole. Es het 167.000 Iiwohner und isch ä wichtigs Zentrum und d Hauptstadt vo der Woiwodschaft Karpatevorland. Es lit in der Flussebeni vo der Wisłok am Rand vom Dalchessel vo Sandomierz nit wiit vo de Karpate. Wäge dr Nöchi zur Gränze mit dr Ukraine (öbbe 90 km) und mit dr Slowakei (100 km) isch d Stadt ä wichtige Verkehrschnotepunkt worde. Rzeszów isch ä römisch-katholische Bischofssitz, und het ä Universität und ä polytechnischi Hochschuel (Fachhochschuel). 

Nit wiit vo der Stadt isch der internationali Flughafe Rzeszów-Jasionka.


</doc>
<doc id="9567" url="https://als.wikipedia.org/wiki?curid=9567" title="Oberrotweil">
Oberrotweil

Rothwiil isch e Dorf mit ungfähr 1600 Iiwohner; s lit am Kaiserstuehl in Oberbade un isch bekannt fir sini Wii. Rothwiil isch friähjer e sälbschtändigi Gmein gsii, siter 1975 gherts zu dr Stadt Vogtsburg im Kaiserstuhl – e Gmein, wu sich üs sibe Derfer zämme setzt. Wel Rothwiil dr grescht un zentralscht Ort vu däne sibe isch, isch do aü s Rothüüs mit dr Stadtverwaltung.

Rothwiil het zwee Ortsdeil: Dr unter, gleiner un elter heißt Niderrothwiil, dr ober un greßer heißt Oberrothwiil. Diä Unterscheidung im Namme wird aber nur gmacht, wänns wirklig notwändig isch.

D Gmarkung vu Rothwill, wu im e fruchtbare Dal (Grottebachdal) lit un sich bis in d Rhiinebini ziägt, isch scho in vorgschichtliger Zit bsiidlet gsii – in dr Jungstei-, in dr Bonze- un in dr Iisezit.

Z Niderrothwiil hets e remischi Siidlung oder suscht e remischi Präsenz gäbe, mer het z Niderrothwiil uf dr Äckere im Ziäglefäld (wiä dr Namme scho sait) Ziägle un anderi remischi Zivilisationsräscht gfunde.

D alamannisch Bsiidlung vum Grottebachdal het wahrschiints erscht im friähje 7. Johrhundert agfange. Z Niderrothwiil isch anne 1930 e Steikischtegrab gfunde wore, am untere Iigang vu Oberrothwiil isch 1925 e alamannischs Reihegreberfäld üsdolbe wore – arm an Biigabe, was druf schliäße losst, ass diä Dote arm un/oder scho chrischtianisärt gsii sin.

Uf d Besiidlung dur d Alamanne dittet aü dr Ortsnamme Rothwiil ani: D Alamanne sin in remische Zivilisationsräscht am Afang üs em Wäg gange, drotz ass si meischtens uf guetem Bode gsii sin; erscht speter hän si sich aü dert agsiidlet. Si hän sonigi Plätz "Wila" (noch em latiinische "villa rustica") gnännt; dr Namme Rotwila dittet druf ani, ass ene ebis Rots ufgfalle isch – rottonigi Ärde oder roti Ziägle. D eltscht bekannt Urkunde mit däm Namme isch vu 972 (Rótuuila).

D Kirch vu Rotwila isch im Kern friähromanisch un um 1157 zum erschte Mol urkundlig erwähnt, speter isch si gotisch umgstaltet wore.

Rothwiil het iber Johrhunderti s Gloschter St. Blasiä as greschte Zehntherr gha, 1680 het dr Johann Jakob von Dischinger (dr Briisacher Burgemeischter) dr Zehnthof kaüft. Zu sinene Nochkumme un spetere Zehntherre zellt d Familiä von Gleichenstein, wu hit no asässig isch.
Wäge sinem Wiiboi isch Rothwiil intressant fir Grundherre fascht üs dr ganze Alemannia gsii: So hän üs Rothwiil diä ufzellte Gleschter kirzer oder lenger Leischtunge bezoge:
In däre Lischte dät mer aü Sankt Galle verwarte – derte sin im Verbriäderungsbuech zwei Mol Wallfahrer vu Rothwiil "(Routvuilo, Routwil)" verzeichnet (Afang 12. Johrhundert) un s isch dänkbar, ass diä e Sachleischtung drfir hän miäße ufbringe ass si ins Buech ufgnumme wore sin – des hän Abdrättunge vu Grundsticker kenne sii.

Rothwiil het sitter 1330 as Deil vu dr Herrschaft Burge zum Hüüs Habsburg ghert, isch also vordereschtrichisch gsii. 1806 ischs zum Großherzogtum Bade kumme.

Rothwiil isch nit reformiärt. Noch em 30-jährige Griäg het Zuezug üs andere katholische alemannische Landschafte stattgfunde, drotz ass d Bevelkerungsverluscht z Rothwiil nit so extrem gsii sin wiä in bstimmte andere Ortschafte.

1906 isch dr Namme Rothweil, wu sich in dr letschte zwei Johrhundert vorhär im Amtsverkehr durgsetzt gha het, vu dr großherzoglige Bürokratii in Oberrotweil umgwandlet wore. Im Volkbrüch isch dr Namme aber alliwiil Rothwiil (sprich: "Rootwiil") bliibe. Durch dr Iifluss vu dr Mediä wird dr standardditsch Namme Oberrotweil viilmol falsch üsgsproche: „Obarottweil“ – sogar vu einzelne Iiheimische.

S ober Rothwiil leit uf dr Sohle vum "Grottebachdal". Des Dal luegt gege Weschte – also im Rhiin (5 km entfernt) un im Elsiss zue. Wel s Dorf ins Dal iizwängt isch, ischs lang un deilwiis schmal. Dr Üsgang vum Dal isch delta-artig verbreiteret un luegt noch Südweschte, derte leit aü Niiderrotwiil – am Rand vum "Hohstate" (ere Schwelle, wu ungfähr 20 Metter iber dr Rhiinebini isch). An Nejboiviärtel sin z Rothwiil in dr letschte Johrzehnte nur s "Firobe" (nordweschtlige Ortsüsgang), s "Miätedal" un z Niderrothwiil s "Ziägelfäld" un s "Unter-em-Holz".

Friähjer sin d Dalsohle un anderi niidrige Lage mit Obstbaim bstande gsii un s het Fruucht un Gmias gäbe. In dr Rhiinebini (ca. 185 Metter hoch) näbe Matte s glich. Siter dr 60er, 70er Johr sin aü niidrigi Lage wiä s "Lesel", s "Seckedal", un d ganz Flächi zwische nem em "Eichebärg", em "Hänkebärg", dr "Drotte" un em "Unterholz" mit Räbe abflanzt wore – des isch d Dalmindung im Südweschte. D Räbflächi isch 1880 wiä 1930 ca. 200 ha gsii, hit isch si um 400 ha. In dr südlige Sittedäler – im "Ellebuech", im "Äschig" – un im "Grottebachdal" uf Bärge zue "(Riäd)" isch no meh d alt Bepflanzung.

Zwischen em obere un em niidere Rothwiil un zwische Rothwiil un sinene Nochberort isch noch jewiils e greßer Stick ohni greßeri Boite – dr inner Kaiserstuehl isch bis jetz no vum Siidlungsbrei, wu suscht im Großraüm Friiburg herrscht, verschont bliibe. D Bevelkerungszahl isch ungfähr glich bliibe (1500). Induschtriibetriib fähle fascht ganz; dr ehmalig Steibruch mit sinene Broduktionsalage wird vu dr Natür zruckeroberet. Fascht alli Sittedäler sin no frei, sodass e Feriägascht sich no in dr Natür ka fiähle.

Dr "Grottebach" isch deilwiis iidolt, zum Deil fliäßte er frei (oberi Bachstroß, "Firobe" un im Fäld). Är wird vum "Äschigbächli" (kunnt vu Bickisohl) un vum winzige "Ellebuechbächli" gspeißt un fiährt s ganz Johr Wasser. Ürspringlig isch er dur Niderrothwiil gflosse; in dr 30er Johr isch er vum Bahnhof ab noch Weschte (ins "Nidergriän") grichtet wore.

S ober Rothwiil isch im Norde un im Süde vu Bärg umgäbe – im Süde stigt d Landschaft samfter a, im Norde gehts zimli gäch nuf. Dr hegscht Punkt isch im Südoschte dr "Dotekopf" mit 557 Metter, do stoßt dr Rothwiiler Baan an dr Ihringemer, Bärgemer un Bickisohlemer. Im Nordweschte isch d "Moohalde" am hegschte (370 m), dert isch e Üssichtspunkt, wu mer d Vogese, s ganz Elsiss, Jächtinge, Bischefinge, Burge, s "Gottebachdal" mit Bärge un ganz Rothwiil, Briisach un dr südlig Schwarzwald siiht. Bi guetem Wätter ka mer aü dr Schwizer Jura erkänne.

D Hechene hän fascht alli e Kappe vu Mischwald; d Häng sin siter em Mittelalter fir dr Räbboi terrasiärt. Im Süde isch d terrasiärt Landschaftsform im Wesentlige in dr alte Form erhalte bliibe, dert hets aü d "Roggebärggass," d "Staffelgass" un dr "Herrwäg" – alti Hohlwäg. 

Umlegung: Im Norde het in dr 70er Johr d grescht Umlegung stattgfunde, wus im Kaisersthuehl je gäbe het: Do isch diä gleifermig Terasselandschaft, wiä mer si im Weschte no siiht, zu große Flächene zämme gschobe wore. Dä Iigriff am "Badebärg" un an dr "Moohalde" mit Duzede Planiärrüppe isch nit unwidersproche bliibe:

Uf dr andere Sitte:
Dur diä groß un verschiidini mittleri Umlegunge sin verschiidini Landschaftselement, wiä Hohlgasse, untergange; bstimmti alti Gwann sin nimmi z unterscheide. Im Gebiät vu dr Umlegung um dr "Kunzebuck" im Südoschte sin grossi Stei ufgstellt wore, wu d alte Gwannämme mit em offiziälle un em alemannische Namme iigmeislet sin.

St Michael: In dr eltschte Rothwiiler Kirch, dr St. Michaels-Kirch z Niiderrotwiil, sin im Chor Wandmolereie üs 14. Johrhundert frejglegt. Dr Altar isch in dr 20er Johr vum 16. Johrhundert vum Meischter H. L. (Hans Loi) gfertigt; des Meischterstick vu oberrhiinischer Spotgotik isch vum Zehntherr, em Gloschter St. Blasiä, in Uftrag gä wore. Dä Schnitzaltar mit Schriin un zwee Fligel het im Zäntrum d Maria, wu vum Gottvatter un vum Jesus grent wird. Dur dä Altar het diä Kirch e nationali Bedittung.

St. Pantaleon: S Bandalions-Kirchli – ebefalls z Niderrothwiil, am Rand vu dr Räbe un "Under em Holz" (under em Wald) isch s Ziil vu nere Wallfahrt, wu alli Johr am Sunntig noch em Gedänkdag vum Heilige Pantaleon (Πανταλείμον) stattfindet – 2006 am 30. Jülli. Des Kirchli isch 1741 fertig gstellt wore, d Wallfahrt isch aber scho elter. D Wallfahrt zum Hl. Pantaleon, wu enne vu dr 14 Nothälfer isch, het friähjer e großi Bedittung gha, s sin viil Pilger üs em Elsiss un üs dr Briisgaüer Umgäbung kumme. Noch verschiidene Beziigunge üs vergangene Johrhunderte (Votivdafle) sin "uf d Firbitt vum Hl. Bandalion" Granki gheilt wore. Bis hit het sich dr Brüch ghalte, ass bi dr Wallfahrt Ross gsägnet wäre. Wel aber hit kenni Ross meh in dr Landwirtschaft iigsetzt sin, kumme numme no Rittresser.

St. Johannes Babtist: D Rothwiiler Pfarrkirch isch d groß St. Johannis-Kirch im obere Ortsdeil. Si isch anne 1840 fertiggstellt wore; ihri Bemolung im Weinbrenner-Stil findet iberregionali Beachtung (dr Weinbrenner isch badische Staatsboiminischter gsii).

Rothwiil het e richs Vereinsläbe; e große Prozäntsatz vu dr Bevelkerung isch in einem oder in mehrere Verein organisiärt. D Verein drage viil zum kültürälle Läbe bii – so d Müssik, dr Männergsangverein, dr Kirchechor un anderi. Bi dr Wihnächtsfiir vu dr Vereinsgmeinschaft wird als e alemannisch Theaterstick ufgfiährt – so aü an dr Fiir vum Sportverein.

D Verein spiile aü e grossi Roll im gsellschaftlige, wirtschaftlige un bolitische Läbe – so sin vu Verein in frejwilliger Arbet Brojäkt realisiärt wore, wu d Gmein ke Gäld drfir gha het. Mit verschiidene Aktivitäte, so zum Biispiil em Friähjohrswiifäscht, wu alli zwei Johr isch un wu alli Verein hälfe organisiäre, wird aü dr Wiiabsatz gferderet.

Dr Dialäkt wiist alli gmeinsame Merkmol vum Oberrhiinalemannische uf – lueg dert. Bsunderheite sin:

Dr Rothwiiler Dialäkt wird bi offiziälle Aglägeheite wennig brücht. Bi Veranstaltunge in dr Verein wird normalerwiis hochditsch moderiärt, aü wänn 95% vum Publikum im Alldag alemannisch schwätze. Zu dr Üsnahme ghere d Veranstaltunge vum "Heimat- und Geschichtsverein Oberrotweil". Aü dr derzittig (2006) Ortsvorsteher vu Rothwiil, dr Arno Landerer, schwätzt elimol am Mikrofon alemannisch. An dr Fasnet herrscht bi dr Biitreg un bi dr Liäder e 2:1-Mix vor (zwei Drittel vun Satz hochditsch, eins alemannisch oder umghert) – aber s git aü do einzelni Redner, wu konsequänt Alemannisch schwätze.




</doc>
<doc id="9571" url="https://als.wikipedia.org/wiki?curid=9571" title="Afrika">
Afrika

Afrika isch en Kontinänt südli vo Ôürópa. Mit na Fläche vo 30,3 Milioone Kwadratkilometer – guat 22 Prozänt vo da ganza Landfläche vo da Ärde – isch Afrika eppa drümol so groß wia Ôürópa. Noch Asie und Amerika isch’s da drittgröschte Kontinänt.

Eppa 906 Milioone Lüt läbend in Afrika (Stand Mitte 2005), des sind eppa 14 Prozänt vo da Mänscha uf da Wält. An grooßa Têêl vo da Lüüt körande zom negrída Mentschaschlag. Wêgat dem hêêßtma Afrika o da «schwarz Kontinänt». Afrika wurd vun de Anthropologe un Paläontologe als de Ursprung vun de Menschheit àng´sehn. De älteschti Funde vun menschlich Knoche sin uss Oschtafrika-Gebiit vum "Grossa Graba" in Kenya un Tansania.

Afrika hot uf allna Sita Wassa: im Norda isch’s Mittelmeer, im Weschta da Atlantik, im Oschta da Indischi Ozean und s‘Rote Meer un gànz im Nordoschte de Suezkanal. Z Affrika isch as a stogg hêêßr wia bi üs. Nu ganz süd und ganz ost giits subtropische Zoonana.

Afrika isch schô vrüa a zil vo dar kollonisazjô ggsi. Schô d kartaagar und römr hôn sich z nordafrika aaggsiddlat. O d arábr hôn an grooßa têêl vom land vür sich entdeckt. Bis zom vrüa zwanzigsta jôrhundrt isch Afrika zwüschscha vrschiddana ôüropêischa lendr offtêêlt ggsi. Des hôt vil schêdda prôcht, vô denna sich dr kontinent un d lüüt nu langsam arhollan.

Affrika isch abr o d hêêmat vo vilna vrüa'a hochkultuura ggsi.

Die Tabella zoagt dia fünf högschta Gebirge mit eana högschtem Gipfl in Afrika:

Danäbs gits no s‘Atlas Gebirge mit m‘Toubkal (4.165 m) in Marokko, da Mount Meru (4.562,13 m), an Inselberg in Tansania, und da Kamerunberg (4.095 m), an Inselberg in Kamerun.

Da längschte Strom in Afrika, und gliichzittig oana vo da längschta da Wält, isch da Nil (6.671 km). Danoch kut da Kongo (4.374 km), wo da wassarichschte Fluss vo Afrika isch, da Niger (4.184 km) und da Sambesi (2.736 km).

Die göschta Seea in Afrika sind da Viktoriasee (68.870 km²), wo noch m‘Kaspischa Meer und m‘Obara See da drittgröschte See vo da Wält isch, da Tanganjikasee (32.893 km²) und da Malawisee (29.600 km²). Dia letschta zwoa sind o mit 1.470 m (da zwoattiafschte See vo da Wält) und 706 m dia zwoa tiafschta Seea vo Afrika.

S‘Viktoria-Reservoir isch vo da Fläche (68.870 km²) und vom Voluma her (204,8 Milliarden Kubikmeter) da gröschte Stausee vo da Wält. Dia andara großa Stauseea bzw. Wasserspicher vo Afrika sind da Volta-Stausee (8.482 km²; 153 Mrd. m³), da Kariba-Stausee (5.580 km²; 180,6 Mrd. m³) und da Nassersee (Arabisch بحيرة ناص "Buhairat Nāssir"), (5.250 km²).

Dia gröschte Stadt z‘Afrika isch Kairo in Ägypte mit knapp 15,6 Milione Iwohna, donoch kut Lagos in Nigeria mit ca. 11.2 Milione Iwohna und Kinshasa in dr Demokratische Republik Kongo (ehem. Zaire) mit ca. 8.1 Milione Iwohna (alli Agabe fer d'Agglomeration)

Bevor d’Araber im 7. Johrhundat noch Nordafrika ku sind, hond d’Berber döt schon sit meh wia tausend Johr gsiedlt khet. Sit se damols vor da Araba gfloha sin, läbend se in da bergiga Gegenda vom Maghreb, und hond isch zum Toal mit eana vamischt und so isch a oagene maghrebinische Kultur entschtanda, wo andasch isch wia da Rescht vo da arabischa Wält.

D‘Sahara isch vo da Tuareg, am Nomadenvolk bewohnt; im Süda davu läbend a paar Tausend vaschiedene schwarzafrikanische Völker. In Weschtafrika gits vor allem Mande- und Voltaic-Völker, Hausa und Yoruba leben im öschtlicha Westafrika, Wolof und Fulbe im weschtlicha Toal. In Zentral- und Oschtafrika kennt ma dia Bantu, a Gruppa, wo sich eigentlich us vielna Völk a zämsetzt. D‘Khoisan-Völker körend zu da Völka, wo am längschta schon z’Afrika asässig sind.

Im Zug vo da Kolonialisierig igwandat und döt blieba sind d‘Buren in Südafrika, und moderne Migrationa hot Libanesen noch Wescht- und Inder und Chinesen noch Oschtafrika brocht.






</doc>
<doc id="9572" url="https://als.wikipedia.org/wiki?curid=9572" title="Bürglen TG">
Bürglen TG

Bürgle isch e Gmeind im Bezirk Wiifelde im Kanton Thurgau.

E Brugg über d Thur verbindet Istighofe im Süde mit Bürgle. Wiiter ghöred die früenere Ortsgmeinde Opfershofe (nöd z verwechsle mit Opfershofe SH) und Leimbach im Nordoste zur politische Gmeind Bürgle. Zum Dorfbild ghört s Schloss Bürgle, wo zum Teil die eint Primarschuel beherbergt, und de chli alti Dorfchern, wo sich am Fuess vum Schloss erstreckt.

Über d Kantonsgrenzi usse isch d Oberstufe Bürgle bekannt für ihres Schuelmodell (Lernruum / Lernumgebung) und iri Sport-Tagesschuel. Sit 2012 bestoot au no de «FCO Campus», e Eliteschuele vom Ostschwizer Fuessball, wo knapp 30 Schüeler i schuelische Fächer underichted und glichzitig im Fuessball speziell träniert wärded.

En Gheimtipp isch au d Bürgler Fasnacht. Alljöörlich dur d Schlosshüüler organisiert, gilt z Bürgle wääred 6 Tag – jewiils Ziischtig bis Sunntig – Usnaamezuestand. Seis a de traditionelle Metzgete, a de bekannte Beizefasnacht, am Bürgler Maskeball oder am Fasnachtsumzug, d Bürgler und vili anderi sind gern debi und frööned di fasnächtlichi Kultur.

Alljöörlich findet im Mai s Alpelandfestival statt. S gits sit em 2003 und s durt 4 Täg, jewils vom Dunnschtig bis Sunntig. Gäst sin zum Bispiil d Francine Jordi, d Blaumeise (beidi 2006) und de Hansi Hinterseher (2005) gsi.



</doc>
<doc id="9573" url="https://als.wikipedia.org/wiki?curid=9573" title="Mailand">
Mailand

Mailand, wo uf weschtlombardisch "Milàn," im Oschtlombardische "Milà," uf iteliänisch "Milano" und im südwalserische Töitschu "Meilanh" heisst, isch ä Stadt i de Poebni un die zweitgröschti Stadt vo Italie. Sie hätt rund 1,3 Millione Iiwohner un isch der Zäntraloort vo de Metropolitanstadt Mailand und vo de Region Lombardei.
Mailand giltet as die „heimlich“ Hauptstadt vu Italie. D Agglomeration Mailand isch mit guet 5 Millione Iwohner no vor Rom de gröscht italienisch Balligsruum. 

Do chrüze sich d Verchehrswäg, wo vo Norde über d Alpe chöme und südwärts uf Rom laufe, und di oscht-weschtlige Verchehrswäg, wo die beide Küschte vo Norditalie mit de Stedt Genua und Venedig und d Näbezäntre vo dr Lombardei verbinde.

I dr Stadt isch sid der antike Zyt dr Sitz vom enä Erzbischof, es het ä staatlige, ä katholischi und ä Handelsuniversitet, ä Kunscht- und ä Musigakademie, äs Politechnikum, Fachschuele und wüsseschaftligi Inschdidut. S Theater vo Mailand, s "Teatro alla Scala", isch eins vo de berüemtischte Schauspiilhüüser vo Europa. 

Mailand isch die gröschdi Induschtriistadt vo Italie. Es git Textil- und Schuefabrigge, Elektro-, Metall-, Auti- und Läbensmiddelinduschtrii und grossi Druckereie. Mailand isch es grosses Modezäntrum, und es isch eini vo de wichtige Handelsstedt z Europa, und es gitt dört ä jöhrligi Muschdermäss, uf em gröschte Mässgländ vo Europa. Z Mailand isch au d Börse vo Italie.

Bi Mailand sind drüü grossi internationali Flugplätz; der gröscht dervo isch "Mailand-Malpensa," wo aber i der Nochberprovinz Varese lyt. Anne 2018 sind dört fascht 25 Millioone Lüüt gfloge.

S Stadtbiet bstoot us nüün Bezirke:

Es baar wichtegi Gebäud si dr gotisch Dom (1386 agfange), die romanischi Chile "Sant’ Ambrogio" us em 12. Joorhundert, wo dr Name vom früechrischtleche Bischof Ambrosius het, d Chile "Santa Maria delle Grazie", wo em Leonardo da Vinci sis Gmäld «Oobigmool» drin isch und wo zum UNESCO-Wälterb ghört, s Chloschter Chiaravalle, d Basilika vom häilige Laurenz, d Chile vom Sankt Mauritius, dr Palascht vom Erzbischof, s Gmeindhuus "Palazzo della Ragione" oder "Broletto" us em 13. Joorhundert, dr Palazzo Marino us em 16. Joorhundert, s Castello Sforzesco, wo d Burg vo de Herzög vo Mailand gsi isch, s Nazionalmuseeum für Naturwüssechaft und Technigg, dr Hauptbaanhof und d Ychaufsgass "Galleria Vittorio Emanuele".

S ursprünglige Mailand isch d Hauptstadt vo de keltische Insubrer gsi. Si isch ane 222 vor dr Ziitwändi vo de Römer eroberet worde, wo dr Stadt "Mediolanum" gseit hai. Ane 286 isch si d Houptstadt vom Röömische Riich worde.

Sid em sächste Johrhundert isch Mediolanum im Rych vo de Langobarde gsi.

Im Middelalter het d Stadt d Unabhängigkeit vo siine Erzbischöf erkämpft. Si het dr lombardisch Stedtebund agfüehrt, wo gege d Staufer-Kaiser grichtet gsi isch. 1162 isch d Stadt vom Kaiser Barbarossa zerstört worde, fümf Johr spöter isch si wider ufbaut gsi. 1277 het d Familie vo de Visconti Mailand beherrscht, 1395 hai d Visconti dr Herzogstitel übercho und ä grosse Deil vo dr Lombardei eroberet. 1450 sin si vo dr Familie vo de Sforza abglöst worde. Am Afang vom 16. Johrhundert isch s Herzogtum Mailand in französischi Hand cho, und ane 1535 isch es an Spanie gfalle. Sit 1714 het s Öschdriich ghört, vo 1797 bis 1814 isch s wider französisch gsi, noch em Wiener Kongräss nomol öschdriichisch.

Sit 1859 ghört Mailand zue Italie. Währet em Zweite Wältchrieg isch d Stadt vo 1943 bis 1945 d Hauptstadt vo de radikalfaschistische Iteliänische Sozialrepublik gsi.




</doc>
<doc id="9582" url="https://als.wikipedia.org/wiki?curid=9582" title="Tastatur">
Tastatur

E Tastatur isch ä Deil vo dr Schnittstell oder Interface vomene Computer. 

Hauptsächlich wird e Tastatur brucht zum Zeiche und Text iigeh. Es het aber au 12 Funktionstaste (F1-F12), denn gits no veschiedeni Befehl zu de Cursor stüüre (Pfiiltaschte, Home, End, Page Down, Page Up) und en Zahleblock zum schnell irgendwelchi Zahle iizgeh.

Di hütige Computer-Tastature sind us den alte Schribmaschine entstande. D Buechstabe sind glich agordnet. Das het de Vorteil gha, dass Lüüt, wo dozmol scho's 10-Finger-System hend chöne, nöd hend müse umlerne für d PC-Tastatur.

In englisch-sprochige und andere Gebiet sind QWERTY-Tastature üblich, d. h. dass uf de Tastatur d Buechstabe Y und Z ihri Plätz tuschd händ. I Frànkrich und Belgie sind AZERTY-Tastature üblich, d. h. gegenübber der QWERTY-Tastatur händ A und Q sowie Z und W ihri Plätz tuschd.


</doc>
<doc id="9593" url="https://als.wikipedia.org/wiki?curid=9593" title="Liste der keltischen Stämme">
Liste der keltischen Stämme

Dia Lischte vo da keltischa Stämm listet Stämm vo da Kelta geographisch gordnet uf. Untaschida weren prinzipiell Inslkelta (Britischi Insle) und Feschlandkelta (Iberische Halbinsl, Gallie und Kelta, wo noch Oschteuropa und Kleinasien gwandat sin). Danäbs gits no dia ganza Völka us da keltisch-germanischa Mischkultur um n Rhii umme. Bi vilna irischa Schtämm isch umschtritta, ob se übahaupt zu da Kelta körend, oda ob se us da vorkeltischa Bevölkerung kummen. Näbs dera geographischa und schprochlicha Gliederung hond se dia antika Kelta in größere Schtammesvabänd, Königreiche und klenere Sub-Schtämm (Gaue) oda Klientelschtämm untatoalt.

Uf de Britische Insle hend i de Antiki nöd nu keltischi Stämm glebt. So sind d Picte z Schottland obe vermuetli e nödindoeuropäisches Volch gsii.

De Ptolemäus zällt 16 Stämm uf de Insle Hibernia (Irland) uf; si wered do im Uurzaigersii ufzällt. Dezue chömet no d Lukener bim Orosius. Öb all die Stämm zo de Kelte grechnet were chönet, isch umstritte.

D Insle Britannia oder Albion (Grossbritannie) het mit Uusnaam vo Schottland zum Römische Riich ghört. Vor alem im Norde hend Stämm glebt, wo welewäg nöd zu de Kelte grechnet were töred. Uufzälig goot vo Süüd geg Nord.
D Uufzälig vo de Stämm erfolgt noch Iitailig vo Gallie i vier Piet Belgica, Celtica, Narbonensis, Aquitania, noch em Julius Cäsar.

I de Belgica, wo s Piet zwöschet de Seine und em Rhii umgfasst het, hend nebet de Kelte au germanischi Stämm glebt, wie d Bataver, d Usipeter oder d Tencterer. E klari Trennig zwöschet Kelte und Germane isch nöd immer mögli. D Stämm wered as Belger (Belgae) zämegfasst und sind vo Norde noch Süüde uufglistet. 

D Uufzälig goot entlang vo de wichtigste Flüss.
I de Alpetäler hend au ligurischi Stämm glebt, wo zum Tail keltisiert wore sind und denn Keltoligurer gnennt wered. E aidüttigi Abgrenzig isch nöd immer mögli. D Uuflistig volg so Nord noch Süüdweste.

D Biwoner vo Aquitanie wered i de antike Literatur as verschide vo de Gallier bischribe. Si dörsted d Vorfaare vo de Baske sii. Di wichtigste Stämm sind: Ausci, Bigerriones, Soriates, Tarbelli.

Uf de Iberische Halbinsle hend sich d Kelte zum Tail mit de vorkeltische Iberer vermischt. En Abgrenzig zu de nödindoeuropäische Iberer isch nöd immer aidüttig. D Uflistig goot vo Nordweste gege Südoste.

I de römische Provinz Gallia cisalpina, wo am Alpesüdfuess und i de Poebini glägen isch, hend ebefalls Kelte gwont. I de Alpetäler isch en Abgrenzig gege d Ligurer nöd immer mögli. D Ufzälig goot vo West noch Oost:
Di westliche Alpe sind i de Römerzitt i vili chliine Provinze uuftailt wore. D Abgrenzig zu de Ligurer isch nöd immer aidüttig. D Ufzälig goot vo Süüde geg Norde:

I de römische Provinz Raetia hend nebet Kelte au Räter glebt, e Volch, wo mit de Etrusker verwandt isch. Nöd jede Stamm vo Rätie cha aidüttig zuegornnet were. D Uuflistig goot vo Südwest geg Nordost:
D Noriker (Norici) sind e keltische Stammverband gsii, wobii offesichtlich Taurisker und d Alaune nöd dezue ghört hend. D Uufzälig goot vo Süüd geg Nord:
D Uufzälig goot vo Nord geg Süüd:
Stämm wo nördlich vo de Donau usserhalb vom vom Römische Riich gsidlet hend:


</doc>
<doc id="9594" url="https://als.wikipedia.org/wiki?curid=9594" title="Liste keltischer Götter und Sagengestalten">
Liste keltischer Götter und Sagengestalten

Dia Lischte zällt dia wichtigschta Götta vo da antika Kelta und dia wichtigschta Figura us da mittlaltalicha Saga us Irland und Britannie uf. Manche Götta oda Hälda weren in untaschidlicha Gegenda andasch gschriba. Dia Lischte probiert, möglichscht vile Formena zum zoaga, zum Toal o in romanisierta Darschtellung. Generell wird die in da Litaratur am meischta gfundene Schreibweise vawendet.




</doc>
<doc id="9600" url="https://als.wikipedia.org/wiki?curid=9600" title="West Virginia">
West Virginia

Wescht Virginia [] isch e Bundesschtaat vo dr USA in dr Regio dr Appalachen, allgmein bekannt ols "The Mountain State" (Dr Bärgschtaat). Wescht Virginia hot sich vo Virginia im Sezessionskrieg abgtrennd. 'S isch ols Bergbauregion un Ort vo Arbyterkämpfa un Armut bekannt.

Bis in d' Mitt vum 19. Johrhundert hot 's zu Virginia gheert. Scho syt dr Bsiedlig hot 's politischi Differenza zwische den eher ärmeri Kleibuure in Wescht Virginia un den Plantaschebesitzern in den Ebena, wo in dr Politik vum Schtaat dominant wore, gäbe. Noch em Usbruch vum Sezessionskrieg un dr Losleesig vo Virginia vo dr Union, hän sich d' weschtlichi Countys vo dm Muetterschtaat om 27. April 1861 trennt und sich de Nordstaate aagschlosse.

D' ynst prächtigi Wälder sin fer langi Zyt abgholzt wore. E Ufforschtig hot in de letzte Johrzehnta Erfolge. Dr Kohlebärgbou schpilt au hejt e wichtigi Roll, aber scho 50 % vo de Schtaatsynnahme werde durch de Tourismus erwirtschaftet.




</doc>
<doc id="9604" url="https://als.wikipedia.org/wiki?curid=9604" title="D'Sound">
D'Sound

D'Sound isch e norwegischi Band mit dr Spannwitti Acid Jazz un Disco Soul bis Blues. Si hän bis 2006 segs CD rüsbrocht.

D Sängeri vunene heißt Simone Larsen - si isch 1970 z Friiburg im Briisgaü uf d Wält kumme un z Bischeffinge am Kaiserstuehl ufgwagse. Im Alter vu 9 isch si mit ihrere ditsche Mueter uf Norwege üsgwanderet. Im März 2006 het si mit ihrere Bänd e Uftritt im Friiburger Jazzhaus gha un het noch em Bricht vu dr Badische Zittig vum 25. 4. 06 "sämtliche Ansagen des Auftrittes zur Erheiterung des Publikums ... in breitem Alemannisch" gmacht.

Zu dr Bänd ghert zuedäm dr Bassischt Jonny Sjo un dr Schlagziiger Kim Ofstad; z Friiburg isch aü dr Keyborder Stein Austrud drbii gsii.

D Liäder, wu s Simone singt, sin uf änglisch un hän mänkmol e melancholische Iischlag; eb emol e norwegisch oder alemannisch Liäd blant isch, isch nit bekannt. D Bänd isch z Norwege zimli efolgrich un het aü verschiidini internationali Beachtung gfunde.




</doc>
<doc id="9605" url="https://als.wikipedia.org/wiki?curid=9605" title="Erde">
Erde

D'Erde (vo Lat. "terra") isch dr Planet, wo mir läbe. Se isch dr einzig Ort im Universum, wo Läbe bekannt un noochgewiise isch – zemindescht im irdische (intelligente) Läbe bekannt. Weje´m Wàssr, wie de greescht Teil vun d´Obrflächi bedeckt, nannt m’r se öi de blöi Planet.

D’Erde isch vu dr Sunne us gsähe dr dritte Planet in ihrem (unserem) Sunnesystem. Se isch dr fümftgrösst Planet drvo un dr gröscht, wo kei Gasriis isch, sundern in dr Hauptsach us Felse un Metalle bestoht. Sonigi Himmelschörper werre au als "terrestrisch" oder "erdähnlich" bezeichnet. Dr Erde het vu allene bekannte Himmelschörper iber 500 km Durchmesser im Sunnesystem die höchst middler Dichti.

D’Erde het numme ei Mond. (Mo, Erdmo), wo sie umchreist. D’Masse vum Mo isch mit 1/81 vu dr Erdmasse rächt hoch. Dorum isch dert au 80 % vom Drillimpuls vum Erde-Mo-System konzentriert. S’Erde-Mo-System wird oft au als "Doppelplanetesystem" bezeichnet.

Si isch ugfähr 4,55 Milliarde Johre alt un isch vermuetlich us dr Protoerde entstande, noochdem sälli vum e guet marsgrosse andere Protoplanet troffe worre isch. Us sällere Verschmelzig sin no die hüttig Erde wie au dr Erdmo enstande. (Lueg au: Entstehig vum Erdmo).

Dr „bekannte intrgalaktisch Reisefüehrer“ "The Hitch Hiker's Guide to the Galaxy" bezeichnet d'Erde als "gröschtedeils harmlos".

Noch em erste keplersche Gsetz bewegt sich d Ärde um d Sunne uf ere elliptische Baan, d Sunne befindet sich in äim vo de Brennpünkt vo dr Ellipse. Dr Punkt vo dr Umlaufbaan, wo am witiste vo dr Sunne äwäg isch, s Aphel, und dä wo am nöggste zur Sunne isch, s Perihel, si die bäide Ändpünkt vo dr Hauptaggse vo dr Ellipse. Dr Middelwärt vom Abstand zwüschen em Aphel und em Perihel isch die groossi Halbaggse vo dr Ellipse und isch öbbe 149,6 Mio. km. wit. Ursprünglig het mä dä Abstand brucht, zum die Astronomischi Äihäit (AE) z definiere, wo as astronomischi Lengiäihäit hauptsächlig verwändet wird, zum Distanze innerhalb vom Sunnesüstem aazgee.

S Perihel lit bi 0,983 AE (147,1 Mio. km) und s Aphel bi 1,017 AE (152,1 Mio. km). D Exzentrizidäät vo dr Ellipse isch also 0,0167. D Ärde goot dur e Perihel öbbe am 3. Januar und dur e Aphel am 5. Juli. Für äi Runde um d Sunne brucht si 365 Dääg, 6 Stunde, 9 Minute und 9,54 Sekunde; dere Zit säit mä au s siderische Joor. Daas isch 20 Minute und 24 Sekunde lenger as s dropische Joor, wo d Basis für s bürgerlige Joor vo dr Kaländerrächnig isch. D Baangschwindigkäit isch im Durchschnitt 29,78 km/s, im Perihel 30,29 km/s und im Aphel 29,29 km/s; dr Blanet brucht also öbbe siibe Minute, zum e Strecki vo dr Gröössi vo sim Durchmässer zrugzleege.

E chli nööcher zur Sunne isch d Baan vo dr Venus, won e middlere Abstand vo 0,28 AE (41,44 Mio. km) zur Ärdbaan het und d Nochberbaan vom Mars isch im Durchschnitt no 0,52 AE (78,32 Mio. km) witer vo dr Sunne äwäg. Uf dr Ärdbaan befinde sich meereri koorbitali Objekt.

Dr Umlaufsinn vo dr Ärde isch rächtshändig, das häisst, ass si sich noch dr Reegle vo dr Drüllrichdig im Sunnesüstem, vom Nordpol vo dr Ärdbaanebeni us gsee, gegen e Uhrzäigersinn um d Sunne bewegt.

Dr Ebeni, wo d Baan vo dr Ärde din lit, säit mä Ekliptik. Zwüsche dr Ekliptik und dr Ekwatorebeni vo dr Sunne isch e Winkel vo guet siibe Graad. Dr Nordpol vo dr Sunne isch am Aafang vom Septämber am nöggste zur Ärde, dr solari Südpol gege Aafang Merz. Nume um e 6. Juni und 8. Dezämber befindet sich d Ärde churz in dr Ebeni vom Sunneneqkwator.

D Ärde rotiert rächtlöifig – in Richdig Oste – in 23 Stunde, 56 Minute und 4,09 Sekunde relativ zu de Fixstärn äimol um iiri äigeni Aggse. Analog zum siderische Joor wird die Zit as e siderische Daag bezäichnet. Wil sich d Ärde uf iirer Umlaufbaan im gliiche Dräisinn dräit, isch d Posizioon vo dr Sunne jeede Daag e chli anders. Doorum isch e Sunnedaag, wo as d Zit zwüsche zwäi Middääg, wenn d Sunne am höggstste stoot, definiert isch, e chli lenger as e siderische Daag und wird noch Definizioon in 24 Stunde iidäilt.

Wil sich d Ärde um sich sälber dräit het e Punkt uf em Ekwator e Gschwindigkäit vo 464 m/s bzw. 1670 km/h. Vo dere Rotazioon chunnt e Fluchtchraft und d Figur vo dr Ärde an de Pol isch e bitzeli blatt und um en Ekwator e chli bräiter. Im Vergliich zun ere Chuugele mit em gliiche Wolume isch dr Radius vo dr Ärde am Ekwator 7 Kilometer gröösser und dr Polradius 14 Kilometer chliiner. Dr Durchmässer am Ekwator isch öbbe 43 km gröösser as dä vo äim Pol zum andere. Dr Gipfel vom Chimborazo isch wil er nooch bim Ekwator isch, dr Punkt vo dr Ärdooberflechi, wo am witiste vom Middelpunkt vo dr Ärde äwäg isch. 

D Rotazionsaggse vo dr Ärde het e Winkel vo 23°26' gegen über dr sänkrächte Aggse vo dr Ekliptik, doorum überchömme d Nord- und d Südhalbchuugele vo dr Ärde an verschiidene Pünkt uf iirer Umlaufbaan um d Sunne underschiidlig vil Sunneschiin, und vo do chunnt s zu de Jooreszite, wo s Klima vo dr Ärde brääge. D Richdig vo dr Aggse zäigt uf dr Nordhalbchuugele zurzit uf s Stärnbild Stier. Vo dr Ärde us gsee stoot am 21. Juni bi dr Summersunnewändi au d Sunne in deere Richdig. Wil d Ärde zwäi Wuche spööter dur iir Aphel goot, isch s uf dr Nordhalbchuugele Summer in dr Zit, wenn si am witiste vo dr Sunne äwäg isch.

D Chreft vo de Gezite vom Mond und vo dr Sunne verursache am Ekwatorwulst vo dr Ärde e Dräimomänt, wo brobiert d Ärdaggse ufzrichde. Wäge däm chunnt s zun ere Kräiselbewegig vo dr Rotazionsaggse. E vollständige Chäigelumlauf vo dere lunisolare Prezessioon brucht öbbe 25'700 bis 25'800 Joor. Mit däm Züklus vo dr Prezessioon verschiebe sich d Jooreszite. Dr Mond verursacht mit dr Prezessioonsbewegig vo sinere äigene Umlaufbaan, won e Periode vo 18,6 Joor het, e zuesätzligi „nickende“ Bewegig vo dr Ärdaggse, wo as Nutazioon bezäichnet wird. Es isch dank em Iifluss vom Mond, ass sich d Näigi vo dr Ärdaggse stablisiert, ooni dr Mond chönnt dr Winkel vo dr Ärdaggse wäge de Aaziejigschreft vo de Blanete bis zu 85° vergröössere.

D Grawitazioon vom Mond und vo dr Sunne verursacht uf dr Ärde d Gezite. Dr Iifluss vo dr Sunne isch drbii öbbe halb so grooss wie dä vom Mond. Doodrmit isch au d Geziteriibig vo dr Ebbe und Fluet vo de Meer verbunde. Die brämst d Ärdrotazioon und doorum wärde zur Zit d Dääg öbbe 20 Mikrosekunde im Joor lenger. D Gezite häi au Iifluss uf d Landmasse, wo öbbe e halbe Meter uufe und aabe gönge. D Rotazioonsenergii vo dr Ärde wird drbii in Wermi umgwandlet. Dr Dräiimpuls wird uf e Mond überdräit, und wäge däm wird däm si Distanz vo dr Ärde jeedes Joor vier Santimeter gröösser. Mä het dä Effekt scho lang vermuetet, aber erst sit öbbe 1995 met män en mit Leiserdistanzmässige chönne bewiise. Wemm mä das Abbrämse uf d Zuekumft extrapoliert, wird au d Ärde emol im Mond immer die gliichi Site zäige, und äi Daag uf dr Ärde wird denn öbbe siibenevierzig Mol so lang si wie hüte. So wie dr Mond in dr Vergangehäit in dr Zuestand vo dr bundnige Rotazioon "(Korotazioon)" cho isch, wird das emol au mit dr Ärde bassiere.

"Abständ zwüsche dr Ärde und de untere Blanete vo dr Sunne:"

Eme dreidimensionale Modäll vo dr Ärde, wie au vo andere Wältkörper, säit mä Globus.

De Masse nooch bestoot d Ärde hauptsächlig us Iise (32,1 %), Suurstoff (30,1 %), Silizium (15,1 %), Magnesium (13,9 %), Schwääfel (2,9 %), Nickel (1,8 %), Calcium (1,5 %) und Aluminium (1,4 %). Alli andere Elimänt mache nume 1,2 % vo dr Ärdmasse us.

Mit säismische Mässige het mä uusegfunde, ass d Ärde hauptsächlig us drei Schaale ufbaut isch: us em Ärdkärn, em Ärdmantel und dr Ärdchruste. De Gränzflechene zwüsche dene Schale säit mä säismische Diskontinuidäätsflechene (Unstetigkäitsflechene). D Ärdchruste und dr obersti Däil vom oobere Mantel bilde zämmen die sogenannti Lithosfääre. Si isch zwüsche 50 und 100 km dick und bestoot us groösse und chliinere tektonische Äihäite, de Blatte.

Dr Umfang bim Ekwator isch wäge dr Zentrifugalchraft vo dr Rotazion 40'075,017 km grooss, 67,154 km bzw. um 0,17 % gröösser as dr Umfang dur d Pol, wo 40'007,863 km grooss isch (bezooge uf s geodätische Referänzellipsoid vo 1980). Dr Poldurchmässer isch 12'713,504 km grooss, 42,816 km bzw. um 0,34 % chliiner as dr Ekwatordurchmässer, 12'756,320 km misst (bezooge uf s Referänzellipsoid; d Zaale si in dr Wirkligkäit e chli andersch). Wäge dene Underschiid im Umfang git s kä Bärg wo äidütig dr höggst uf dr Ärde isch. Wemm mä vo dr Hööchi über em Meeresspiegel usgoot, isch dr Montewerest im Himalaya am höggste, wemm mä dr Abstand vom Gipfel zum Middelpunkt vo dr Ärde as Kriterium nimmt, isch dr Vulkanbärg Chimborazo in de Ande, wo uf em Ekwatorwulst stoot, am höggste. Wemm mä vo dr Basis vom Bärg usgoot, isch s dr Mauna Kea uf de vulkanische Hawaii-Insle, wil si Basis uf em Meerboode vom Pazifik lit.

Wie die mäiste feste Blaneete und fast alli gröössere Möönd, wie dr Ärdmond, cha mä au d Ooberflechi vo dr Ärde in zwäi Halbchuugele iidäile, wo dütlig underschiidlig usbrägt si. D Oberflechi vo dr Ärde cha mä in e Landhemisfääre und e Wasserhemisfääre iidäile. S mäiste Land lit uf dr Landhalbchuugele, wo s öbbe 47 % vo dr sichtbare Flechi usmacht. Uf dr Wasserhalbchuugele het s uf 89 Brozänt vo dr Flechi Meer und Ozean.

D Ärde isch dr äinzig Blaneet im Sunnesüsteem, wo s uf dr Oberflechi flüssigs Wasser git. 96,5 Brozänt vo allem Wasser uf em Blaneet befindet sich in de Meer. Säll Meerwasser enthaltet im Durchschnitt 3,5 Brozänt Salz.

D Wasserflechi macht in dr gegewärtige geologische Epoche 70,7 Brozänt vo dr Ärdoberflechi us, d Landflechi umfasst 29,3 % wo hauptsächlig vo de siibe Kontinänt usgmacht wird. Dr Gröössi nooch si das Asie, Afrika, Nordamerika, Südamerika, Antarktika, Öiropa und Australie (Öiropa isch äigentlig nume e groossi Halbinsle im Weste vo Asie und isch im Raame vo dr Blattetektonik woorschinlig nie e sälbstständigi Äihäit gsi). Ass Australie en Ärddäil isch und Grönland en Insle basiert uf ere willkürlige Konvenzion, wie au d Definizioon vo Äiropa as sälbständige Kontinänt. D Flechi vom Wältmeer wird im Allgemäine in drei Ozean iidäilt, wo no Nääbemeer häi: dr Pazifik, dr Atlantik und dr Indik. Die diefsti Stell isch s Witjastief 1 im Marianegraabe, wo 11'034 m under em Meeresspiegel lit. Die durchschnittligi Diefi vo de Meer isch 3'800 m. Das ist öbbe fümfmol sovil wie die middleri Hööchi vo de Kontinänt, wo 800 m grooss isch.



</doc>
<doc id="9607" url="https://als.wikipedia.org/wiki?curid=9607" title="Gasriese">
Gasriese

Gasriis isch in dr Astronomi e gebrüchliche Usdruck fer grossi Planete, wo zum grösste Deil us liichte, un numme zue eme gringe Adeil us schwerere Elemente (Gstei, Metalle) bestehn.

Gasriise chönne durus e feste Chern ha - vermuetlich isch so e Chern fer d'Entstehig sogar notwendig - aber dr Grossdeil vu dr Masse bestoht us liichte Elemente, wo ufgrund vum hoche Druck un nidrige Temperature aber in flüssigem oder festem Zuestand vorliige.

In unserem Sunnesystem git's vier Gasriise, wo alli zue dr ussere Planete zelle: Jupiter, Saturn, Uranus, un Neptun. Wäge ihrer grundsätzliche Ähnlichkeit zum Jupiter werre Gasriise hüfig au als jupiterähnlichi oder iovianischi Planete bezeichnet. Allerdings isch dr inner Ufbau vu Jupiter und Saturn uf dr eine un Neptun un Uranus uf dr andere Site insofern verschiide, als in dr beide letztgnennte kei metallische Wasserstoff vorchummt, was zue dütliche Underschiid in dr physikalische Eigeschafte füehrt.

Allene vier Gasriise wiider gmeinsam isch, im Unterschiid zue dr chleinere un innere Planete im Sunnensystem, e meh oder wäniger usprägts Ringsystem, wo Deil vume umfangriiche System vu Mönd isch.

D'Bezeichnig "Gasriise" isch e weng irrefüehrend un rüehrt doher, dass Gasriise hauptsächlich us Wasserstoff un Helium bestehn, wo uf dr Erde in gasförmigem Zuestand vorlige. Zwar het dr Jupiter zum Bispil e dicki Atmosphäri, wo hauptsächlich us Wasserstoff un Helium bestoht, aber au Spure vu andere Chemikalie wie Ammoniak enthaldet. Dr meist Wasserstoff lit aber in flüssigem Zuestand vor un säller macht d'Hauptmasse vum Planet us. D'Zämmesetzig vu dr andere Gasriise isch ähnlich, Uranus un Neptun hän aber meh Wasser, Ammoniak un Methan. Die diefere Schichte vum flüssige Wasserstoff bim Jupiter un em Saturn sin under so starchem Druck, dass dr Wasserstoff metallischi Eigeschafte chriegt. In noch diefere Schichten stigt dert dr Druck witter so extrem a, dass fester Metallischer Wasserstoff entstoht.

Viili vu dr Exoplanete, wo in dr letzte Johre entdeckt worre sin, schine Gasriise z'si, so dass d'Vermuetig begründet isch, dass sälli Art vu Planete im Universum recht hüfig isch. Allerdings hän bisher ufgrund vu dr verwendete Beobachtigstechnike ohnihi numme grossi Planete usserhalb vum Sunnesystem entdeckt werre chänne, so dass die vorhandene Date nit repräsentativ sin.

Oberhalb vu ebba dr 13-fache Masse vum Jupiter, was circa 1,2% vu dr Masse vu dr Sunne entspricht, setze wäge dr grosse Hitze un em enorme Druck im Innere scho ersti Chernfusionsprozesse i. Sälli sin im wesetliche d' "Deuteriumfusion", bi dere ab ebba 13 Jupitermasse e Deuteriumchern un e Proton zu eme Heliumchern verschmelze, sowie d' "Lithiumfusion", bi dere ab ebba 65 Jupitermasse bzw. Cherntemperature iber 2 Millione Kelvin e Lithiumchern mit eme Proton reagiert. Himmelschörper iber 13 Jupitermasse sin aber noch keini Sterne, sundern sognennti Bruni Zwerge, wil kei Proton-Proton-Fusion stattfinde cha. Sälli setzt erst ab circa 75 Jupitermasse i und isch d'Hauptenergiquelle vume Hauptreihestern. Nooch dr nöiere Definition fer Bruni Zwerge dur Fusionsprozesse betrait d'Obergrenze fer e Planet also somit 13 Jupitermasse.



</doc>
<doc id="9610" url="https://als.wikipedia.org/wiki?curid=9610" title="Ephraim Kishon">
Ephraim Kishon

De Ephraim Kishon (* 23. August 1924 in Budapest, Ungarn, † 29. Januar 2005 in Meistersrüte, Appezäll) isch e israelische Schriftsteller vo ungarischer Herkunft gsi. Er gilt allgemein als ein vo de bedüdentschte Satiriker vom 20. Johrhundert.

De Kishon isch als Ferenc Hoffmann inere ungarisch-jüdische Familie in Budapest uf d'Welt cho. 
Während em Zweite Weltchrieg isch er 1944 in e Konzentrationslager in Pole verschleppt worde; uf em Weg ins Vernichtigslager isch em dann d Flucht glunge. Noch em End vom Zweite Weltchrieg un e paar Johr im kommunistische Ungarn isch er dann nach Israel usgwanderet, und dört hätt er au dä Name kregt, unter däm er bekannt worde isch: Ephraim Kishon.
1952 hätt er agfange, Kolumne für die Dageszittig "Ma'ariv" z schriebe, bald druf dann au ganzi Buecher un Theaterstuck. 
Er isch schnell au international bekannt worde und hät weltwit ä sehr hochi Uflag an Buecher erreicht. Sin viellicht bekannteschtes Buech sin sini „Familiegschichte“, die, vo de Bibel abgseh, s meischt verkaufschte hebräische Buech sin. 
Sini Theme sin allgemein relativ vielfältig gsi: Familie, Alltag, s Läbe in Israel, s'Reise, Politik (bsunders d' Bürokratie), die moderni Chunscht un no meh.
De Kishon hätt für sini Werk au zahlrichi Priis kregt, so zum Beispiel de Israel-Priis, de österrichische Staatspriis für Chunscht und Literatur, de ungarische Staatspriis für Literatur und de Münchhausen-Priis. Ußerdem sin Verfilmige vo sine Buecher mit drei Golden Globes uszeichnet worde.

Privat isch de Kishon dreimal verhürotet gsi: Vo sinere erschte Frau Eva hätt er sich scheide loh; sini zweiti Frau Sara (sine Läser als „die beschti Ehefrau vo alle“ bekannt, isch 2002 gstorbe, un sini dritti Frau isch die österrichischi Schriftstelleri Lisa Witasek gsi, die er 2003 ghürotet hät.
De Kishon hät in Israel un in de Schwiiz, im Kanton Appezell, gläbt und gschafft. 
Er isch am 29. Januar 2005 ame Herzafall gstorbe.

Sammlige vo Satire

Roman








</doc>
<doc id="9614" url="https://als.wikipedia.org/wiki?curid=9614" title="Keira Knightley">
Keira Knightley

D Keira Knightley (* 26. März 1985 z Teddington, England) esch e britischi Schouspeleri.

De Keira ere Vater Will Knightley esch ou Schouspeler, d Muetter Sharman Macdonald esch Schreftstelleri. Dr Keira seit ma noh, si heig Teilleesigstörige. Sit si mit em Rupert Friend im Film "Pride and Prejudice" (Stolz und Vorurteil) gschpielt het, sind die beide bis 2010 zemme gsi. Am 4. Mai 2013 het d Keira im französischen Mazan de Keyboarder vo de Klaxons, de James Righton, ghüraatet. Im Mai 2015 isch iiri Tochter Edie z London uf d Wält choo. Si läbe im Londoner Stadtteil Islington.

De Knightley iiri erst bekannt Rolle hed si 1999 in "Star Wars: Episode 1 - Die dunkle Bedrohung" gspöut. Es send witeri Rolle i bekannte Föume gfougt, so zom Bischpöu i "Kick it Like Beckham", "Fluch der Karibik" oder "King Arthur". För "Stolz und Vorurteil" hed d Keira 2005 e Golden Globe ond e Oscarnomination aus beschti Schouspeleri öbercho. Mettlerwile hed si Fluch der Karibik 2 + 3 abdreiht, si spöut weder ade Site vom Orlando Bloom ond em Johnny Depp. Denn het si 2007 no "Atonement" dreiht. In dem Fium spilt sie nebenem James McAvoi. 





</doc>
<doc id="9615" url="https://als.wikipedia.org/wiki?curid=9615" title="Tatsächlich...Liebe">
Tatsächlich...Liebe

Tatsächlich...Liebe esch e romantischi Liebeskomödie, wo 2003 is Kino cho esch. Regii hed de Brit Richard Curtis gfüehrt. De Föum hed weutwit 212 Millionen Dollar igspöut.

De Föum handlet füf Woche vor de Wiehnachte. Es werde verschednegi Episode verzöut, wo sech alli ergendwie om Liebi dreie. Aui die Handligssträng schined am Wiehnachtsobe am gliche Chreppespeeli zämezloufe.




</doc>
<doc id="9616" url="https://als.wikipedia.org/wiki?curid=9616" title="Melissa Joan Hart">
Melissa Joan Hart

D Melissa Joan Hart esch e US-amerikanischi Schouspöueri. Si esch am 18. April 1976 z Smithtown, New York aus erschti Tochter vode Paula ond em William Hart uf d Wäut cho. Chorz noch de Gebort esch die chli Familie noch Sayville zöglet.
De Melissa ere vou Name lutet öbrigens Melissa Joan Catherina Hart.

Eri erscht Rolle hed d'Melissa met vieri gah. Sie hed imene Wärbespot för es Bäbi metgschpöut.
Rechtig bekannt esch sie denn aber em Johr 1990 worde, wo sie d'Houptrolle i de Comedyserie "Clarissa, explains it all" öbercho hed.
Wer si bes denn no ned könnt hed, hed sie denn secher em Johr 1996 könnt. Denn hed d'Melissa nämlech en zouberhafti Rolle i de Comedyserie "Sabrina, total verhext!" öbercho. Sie hed dete vo 1996 bis 2003 d'Sabrina Spellman gschpöut.

Sie hed 2003 ere Frönd de Mark Wilkerson ghürote ond afangs 2006 hend die beide eres erschte Chend öbercho, 2008 und 2012 s zweit und s dritt.




</doc>
<doc id="9617" url="https://als.wikipedia.org/wiki?curid=9617" title="Martina Hingis">
Martina Hingis

D Martina Hingis (* 30. September 1980 z Kosice, Tschechoslowakei (höt Slowakei) als "Martina Hingisova Molitor") esch e ehemaligi Schwizer Tennisspeleri ond ehemaligi Nr. 1 vo der Weltranglischt. Si het 5 Grand Slam Tornier im Einzu, 13 im Doppu und 7 im Mixed chönne gwönne.

D Martina Hingis hed 38 Siig bi WTA-Tornier im Einzu gwonne, osserdem 42 mou im Doppu. Si hed ou füf Grand Slam Tornier im Einzu gwonne, daronder drü mou s Australian Open, einisch z Wimbledon ond einisch s US Open, ond ou 13 im Doppu und 7 im Mixed. Während 209 Woche esch d Martina Hingis zwösche 1997 ond 2001 a de Spetze vo de Tennis-Weltranglischte gstande. No emmer hautet si de Rekord, aus jöngschti Speleri met 16 Johr ond 3 Mönet es Grand Slam Tornier gwonne zha. Nachdem d Martina Hingis 2002 bereits met 22 Johr zrogtrete esch, hed si Afang 2006 es erfougrichs Comeback gäh ond hed d Australian Open im Mixed gwonne. Am 1. November 2007 esch se zom zweite Mal vom Profisport zrogtrete. 2013 esch se im Doppu weder uf d WTA Tour retourcho. Uf Ändi 2017 esch se ändgüutig zrogtrete

Einzu:

Doppu:

Mixed:



</doc>
<doc id="9618" url="https://als.wikipedia.org/wiki?curid=9618" title="Schauspieler">
Schauspieler

Schauspiler agiered i Bühne-Uffüehrige ond Filme; si send onder bestimmte Vorussetzige darstellendi Könstler. Schauspiler chönnt i erem Bruef kei entfremdets Produkt herstelle; si chönt in erere ureigene Arbeit nüd als sech selber abiete, ere Körper, eri Stemm, eres erlernte Chönne, ere angeeignete Fähigkeite, eri Persönlechkeit.

D Kunst vom Theater-Schauspeler bestoht darin, eini in vele Probe erarbeiteti Figur, wo met sinere Persönlechkeit ned identisch esch, über d Duur vonere womöglech mehrstöndige Uffüehrig gloubhaft zdarstelle, före Zuschauer ächt ("wahr") zerschine laa. De Zueschauer moss em Schauspiler abnee chönne, was er zeigt.

Vom Film- und Fernseh-Schauspiler wird gforderet, sini Darstelligskonst i meischt chorze Sequenze abzrüefe ond Bewegigsabläuf wie Emotione ponktgnau zsetze.

Schauspil-Konst werd abhängig vom Ziitgeischt beurteilt ond onderligt ständigem Wandu. I Stummfilmziite heds grossi Schouspelkonst gää, wo met em Ufkomme vom Tonföum obsolet worde esch. Theatralische Darstellige us de Metti vom vorige Jahrhondert, felmisch dokumentiert, erschiint höt lächerlech. Artifizielle schauspelerischi Leischtig vo de Peking-Oper oder fernöschtlechs Tanztheater blibe em Mettueuropäer letzlech onverständlech, wöu die Bedütigsvorrät för Mimik und Gestik fääle.




</doc>
<doc id="9619" url="https://als.wikipedia.org/wiki?curid=9619" title="Eminem">
Eminem

De Eminem (* 17. Oktober 1972 z St. Joseph, Missouri als Marshall Bruce Mathers III), au Slim Shady) esch e US-amerikanische Rapper, Grammy- ond Oscarpristräger. 

De Marshall Bruce Mathers III esch ide Outostadt Detroit ufgwachse. Er esch zwösche Afroamerikaner ufgwachse ond dementsprechend ou so erzoge worde. So hed er scho gli de Omgang metem Rappe gha. Im Eminem sine Vater hed d Famili scho verloh, woner afig 3 Monet aut gseh esch. De Rap hed de Eminem vo sim Onku Ronnie bibrocht öbercho. Met 15i hed de Eminem sini spöteri Frou Ann Scott (gnennt Kim) könneglehrt. 1988 heder denn sini erschte Raptext gschrebe ond esch i chline Clubs uftrete. Siit 1995 nennt er sech offiziell Eminem.

D Resonanz of sini Demos im 96i send eher greng gseh. Sis erschte Aubum "Infinite" esch zwar veröffentlecht worde, esch aber gfloppt. 1997 hed er ageblech ofere Toilette sis zwöite Ich " Slim Shady" könne glernt und 1997 s Aubom "Slim Shady EP" veröffentlecht. De Dr. Dre esch so ofe Eminem ufmerksam worde. So hendsi zäme s Aubom "The Slim Shady LP" ufgno. Die erscht Sengle "My Name Is" esch ide Bilboard Charts sofort of Rang 2 igstege, s Aubom sogar of Platz 1!

De Eminem esch emmer bekannter worde ond hed bes höt witeri Aube veröffentlecht, wo no erfougricher worde send. 2002 heder denn sis Lebe metem Föum 8 Mile veröffentlecht, det spöut er zwar ned sech seuber, aber es send klari Parallele zo sim Lebe erkönnbar. För de Föumsong "Lose Yourself" heds före Eminem 2003 de Oscar aus beschte Föumsong gäh.

Met sinere Ex-Frou Kim (er hedsi zwöimou ghürate, ond sech bedi mou weder la scheide), hed de Eminem e Tochter namens Hailie.

Im Eminem sini gröschte Hits send bes etz "The Real Slim Shady" (2000), "Stan" (2000, feat. Dido), "Without Me" (2002), "Lose Yourself" (2002) ond "Just Lose It" (2004)



</doc>
<doc id="9621" url="https://als.wikipedia.org/wiki?curid=9621" title="Sosigenes">
Sosigenes

Sosigenes (altgriechisch: Σωσιγένης) bezeichnet



</doc>
<doc id="9622" url="https://als.wikipedia.org/wiki?curid=9622" title="Sosigenes aus Alexandria">
Sosigenes aus Alexandria

Dr Sosigenes us Alexandria () isch e hellenistisch-ägyptische Astronom gsi, wo bi dr Kalenderreform underem Gaius Iulius Caesar (Julianischer Kalender), näbe andere wie wohrschinlich au Acoreus, als Beroter dätig gsi isch. Er het au im Caesar si Schrift "De Astris", us dere numme no Fragmenter iber Witterigszeiche bekannt sin, beiflusst het. Plinius dr Älder yberlieferet in sinere "Naturgschichte" d'Erchenntnis vum Sosigenes un Kidenas, dass dr Merkur niemols meh wie 22 Grad vu dr Sunne entfernt sto dät. (Buech II, 39) Sosigenes us Alexandria ghört also im 1. vorchristliche Johrhundert a, gnauers isch nit iber ihn bekannt.

"Hiwiis:" Dr Sosigenes us Alexandria isch nit z'verwexle mit em gliichnammige Sosigenes dr Peripatetiker, wo sich ebefalls mit astronomische Themen beschäftigt het.

Wohl beide z'Ehre isch dr Krater Sosigenes uffem Erdmo benennt worre.


</doc>
<doc id="9625" url="https://als.wikipedia.org/wiki?curid=9625" title="Wellensittich">
Wellensittich

Wällesittich si än Art vo chliine Papageie und wärde vil in Chäfig as Huusdier ghalte. Es si soziali Vögel und söte nit einzeln ghalte wärde. 

Es git Wällesittich in wiisser, gääler, blauer und griener Farb, aber au gschäcketi und söttigi mit eme Hübli. In dr Natur sinn aber alli grien.

Immer wider bringe Lüt Wällesittich s Schwätze bii, aber richtig schwätze lere si nie - si schwätze nämmlig numme nooch. Abber s ka mängisch passiere, dass e Wällesittich öbbis sait, wo me n em gar nie biibrocht het und denn schtuunt me. D Wüsseschaft vum Wällesittich (die sogenannte Melopsittacologie) lehrt aber, dass das "immer und usschliesslich" Wörter und Setz sinn, wo dr Vogel emol ghöört haigi.

Es wird in dr Wüsseschaft au diskutiert, öbs nid öbbe schäädlich sigi für e Wällesittich, wenn er Menschesprooch lehri. Bis jetz gits aber kaini aidütige Resultaat.

Dr Wellesittich ("Melopsittacus undulatus") het si Namme vum welleförmige Muster vum Gfiider un isch e Vogelart, wo zue dr Ornig vu dr Papegeie ("Psittaciformes") un zue dr Familie vu dr Eigetliche Papegeie ("Psittacidae") ghört. Si taxonomischi Stellig innerhalb vu dr Familie isch umstritte.

Dr "Wellesittich" chummt ursprünglich us Australie. In Florida isch er emol in grosser Zahl verwilderet, doch isch dr Bestand inzwische drastisch zruckgange. In Mitteleuropa findet mer menkmol Gfangeschaftsflüchtling, wo aber chum dr Winter iberläbe.

In sinere Urheimet, dr australische Grassteppe, ziege d Sittiche wie Nomade vu Wasserstell zue Wasserstell im Räge hinderher. Si läbe in Schwärme un ernähre sich am Bode. In dr Middagshitz un z Naacht ziege si sich uf hochi Baumkrone zruck.

Wellesittich bruete in usghöhlte, alde Baim. Während s Wibli s Gleeg vu öppe vier Eier iber ieblicherwiis 18 Däg bis zum Schlupfe bebruetet, wird's vum Männli versorgt. Jungi Wellesittiche sin Nesthocker un werre mit öppe vier bis fümf Wuche flügge.


</doc>
<doc id="9626" url="https://als.wikipedia.org/wiki?curid=9626" title="Hugh Grant">
Hugh Grant

De Hugh John Mungo Grant (* 9. September 1960 in London) esch e britische Schauspiler, wo vor allem dör sini Komödie bekannt word esch.

De Hugh Grant esch 1960 us Sohn vom Onternehmer James Grant ond sinere Frou Finvola, ere Lehreri, gebore worde. Nachem Abschloss ade Highschool hed er es Stipendium in Oxford öbercho ond hed Anglistik studiert. Sine Bruefswonsch esch damaus Konsthistoriker gseh. I de Theatergroppe vom College hed er erschti schauspelerische Erfahrige gsamlet ond sech entschlosse, nachem Exame professionelle Schouspiuonterrecht znä. Sini erschti Fernsehrolle hed de Grant 1985 becho.

Er hed e langjährigi Beziehig zom britische Model Liz Hurley gha, wo ou us Schauspeleri erfougrich gseh esch. Bes zo sim Kinoerfolg "Vier Hochzeiten und ein Todesfall" vo 1994 esch d Liz bekannter gseh aus de Hugh. Z' Hollywood escher 1995 id Schlagzile cho, da er met de Prostituerte Divine Brown in flagranti im Auto erwescht worde esch. Sini öffentlichi Entschoudigong i de Fernsehshow vom Jay Leno hed em Sympatiiponkt i de Öffentlechkeit brocht, er esch jedcoh einigi Johr vode Liinwand verschwonde. 1999 escher im Feum "Notthing Hill" weder uftoucht ond esch spöter witus erfougricher gseh aus vorher. 2006 hed er de Ehrepris bi de César-Verleihig öbercho, im wechtigschte französische Feumpriis, wo aujährlech vergee wird.




</doc>
<doc id="9627" url="https://als.wikipedia.org/wiki?curid=9627" title="Mackenheim">
Mackenheim

Mackene (IPA: ; frz. und dt. "Mackenheim") ìsch e frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . Si lit uf 175 Metter iber em Meer im Riäd – 14 Killemetter südeschtlig vu Schlettstadt un nit ganz 4 km vum Rhiin.

Mackene isch zem erschte Mol gnännt worre anne 1064, dr Ort isch aber scho im 8./9. Johrhundert entstande. Zwische nem 14. un em 18. Johrhundert isch s Dorf ufdeilt gsii: s Oberdorf het zum Gloschter St. Stefan z Stroßburg ghert, s Unterdorf zum Bischof vu Stroßburg. D alt Pfarrkich – hit numme no d Kapälle vum Gottsacker – isch romanisch (üs em 12. Johrhundert).

S Dorf het hit noch gnapp 700 Iiwohner; diä meischte schaffe üswärts. 
D groß landwirtschaftlig Flächi vu däm Dorf (iber doisert Hektar) wird numme no näbeberueflig bewirtschaftet. Eigini Induschtrii hets nit. E Wagstum vu dr Bevelkerung het nit kenne stattfinde, wel noch ere Flurbereinigung in dr 80er Johr kenni kummunale Boiplätz am Rand vum Ort hän kenne üsgwiise wäre. Vu däne fascht 700 Iiwohner sin hit ungfähr 50 Ditschi un ca. 50 Tirke un anderi Üsländer. Mackene het e Gsangverein, e Theaterverein (mit elsässische Uffiährunge) un e Sportverein. Dr Theaterverein macht alli Johr e Gaschtspiil z Wyhl un z Däninge uf dr andere Sitte vum Rhiin.

Dr elsassisch Dialekt vun Mackene ghert zem Oberrhinalemannisch.

Ebis ganz bsunders isch z Mackene si Riädminschter (Cathédrale du Ried). Im 19. Johrhundert het Mackene 1.000 Iiwohner gha, do drvu 150 Jude. D alt Kirch isch z glei gsii un het hegschtens fir 500 Iiwohner glängt. Do het dr Burgemeischter Göpfert versuecht, bi dr Beherde dr Boi vun ere neije Kirch z erreiche un isch no iber 20 Johr Kampf un Verhandlung aü erfolgrich gsii. Fir d neij Kirch het im Ort e Büürehof miäße abdrage wäre, zum Blatz schaffe, dr isch an ere andere Stell wider ufboije wore. Drno het mer zwische 1864 un 1866 d neij Kirch St. Sebastian ufboie. D alt Kirch isch jetz numme no Friidhofskapälle. D Genämmigung vu dr Beherde isch dra ghängt, ass glichzittig e Synagog fir d Jude am Ort het miäße boije wäre. So sin also beidi Boiwärk (Gebej) vum Architekt "Ringeisen" entworfe un boit wore. D Synagog isch anne 1867 fertig wore. Zum diä Boite zahle hän miäße viil Spände fliäße un d kommunal Stiir fir diä richere Büüre aghobe wäre. Aü hit unternimmt d Gmein no grossi Asträngunge zum d Kirch erhalte.

D Kirch isch im neogotische Stil ghalte un in viil Lit dunkt si fir eso e glei Dorf viil z groß. Mer nännt diä Kirch mit Rächt s Riädminschter. Im Innere isch si sparsam bemolt; si het ihre ürspringlig Charakter aü noch em 2. vatikanische Konzil bhalte un wird hit gschitzt.

Bsunders isch aü s Glitt vu dr 6 Kircheglocke, wu mer am Sunntig am Zwelfi ka here. Zum d Keschte vu dr Kirch kenne zahle wäre aü elimol wältligi Konzert drin verastaltet.

Vu dr Mackenemer Jude sin in dr 80er Johr diä letschte furtzoge. D Synagog isch inne nimmi sakral gnutzt un üsgstattet, si isch jetze e Kinderschuel (école maternelle). Sitter e baar Johr isch dr Judefriidhof üsserhalb vu Mackene ins Inträssi vu dr Effentligkeit un vu dr Wisseschaft gruckt un vu sinem mannshoche Bewugs frei gmacht un härgrichtet wore. Do sin sitter 1669 Grabstei erhalte, dr Friidhof isch aber scho lenger benutzt wore. Dä Blatz isch vu verschiidene elsässchische israelitische Gmeine gnutzt wore, aber aü vu dr alt-Briisacher Jude vu dr andere Sitte vum Rhiin.

Fir jedes, d Kirch un dr Judefriidhof gits e äxtra Verein, wu sich fir dr Erhalt iisetzt.


E Vortrag vum Burgemeischter (Maire) "Jean-Claude Spielmann" am 14. Mai 2006 im Riädminschter un e Vortrag vum "Günter Boll" am gliche Dag uf em Judefriidhof.



</doc>
<doc id="9632" url="https://als.wikipedia.org/wiki?curid=9632" title="24 (Fernsehserie)">
24 (Fernsehserie)

24 (Twenty-Four) isch e erfolgriichi US-amerikanischi Fernsehserie. Es git scho sächs Schtaffle mit em Actionheld Jack Bauer, gschpilt vom Kiefer Sutherland. Ihm sini Uufgab isch s Rette vo der Wält und s'Bschütze vo wichtige Persone und Ortschafte. Das ganze schpilt sich hauptsächlich z Losänschäles ab.

De Jack het näbed sim Prueff e Familie (gha). Sini Frau isch i de erschte Schtaffle vo sinere ehemalige Arbetskollegin Nina Myers verschosse worde. Er hät sich aber i de dritte Schtaffle chöne räche und hät d'Nina verschosse. Sini Tochter isch d'Kim Bauer, gschpilt vo de Elisha Cuthbert, wo ab und zue au i de feufte Schtaffle uuftaucht. Suscht hätt de Jack sini kompetänt Häckerkollegin Chloe hüüffig ume, wo ihm zur Syte schtaat.


</doc>
<doc id="9633" url="https://als.wikipedia.org/wiki?curid=9633" title="Bürgermeister">
Bürgermeister

En Bürgermeischter isch s Oberhaupt von ere Stadt oder Gmeind. Er wird je nach Land diräkt vo de Bürger oder vom Stadt-/Gmeindrat gwählt. 

I vilne Regione und Gmeinde isch in früherer Zyt für d Funktion vom Bürgermeischter der Begriff Schultes, oder Schultheiss verwendet worde. In menke Gegende vum Alemannische sait mer zun em au "Burgermeischter" oder "Vogt", z Frankriich "maire" und z Italie "sindaco".

In frühere Jahrhunderte het s Stedt gee, wo gliichzytig meh as ei Bürgermeischter gha händ. Si händ denn eine as dr "wortfüehrend Bürgermeischter" bestimmt. Als Bürgermeischter, wo vilfach au no s Richteramt bechleidet händ, sind jahrhundertelang usschliesslich Volljurischte gwählt worde.
I der Schwiz gits d Bezeichnig Bürgermeischter eso nümme. Bis zur Helvetische Revolution isch s in e baar Zunftstädt wie Basel, Züri, Sanggalle, Schaffuuse, Stei am Rhii und Chur dr höchst Poste gsi, währed anderi Stedt wie Bärn, Burgdorf, Friburg oder Luzern dr Titel Schultheiss bevorzugt hai. Under dr Helvetische Verfassig isch s Amt vom Bürgermeister ufghobe und 1803 mit dr Mediation vilerorts wider iigfüehrt worde. Vo dr Middi vom 19. Jahrhundert aa isch dr Titel ändgültig verschwunde. Hützutag isch die analogi Bezeichnig je nach Ort Stadtpräsident, Stadtammä, Ammä, Gmeindammä oder Gmeindspräsidänt. I nöd dütsche Spoochregione Syndic, Maire oder Sindaco.

I de meischte grössere, vor allem i chreisfreye Städt gits in Dütschland en Oberbürgermeischter oder e Oberbürgermeischterin und eine oder mehreri Biigordneti, wo dänn au emal d Amtsbezeichnig "Bürgermeischter" träged.

Öfters isch "Der Bürgermeischter" au d Bezeichnig für d Bhörde (Gemeindsverwaltig), wo am Bürgermeischter understaaht.

Der Bürgermeischter wird je nach Bundesland gröschteteils diräkt gwählt, i einige Bundesländer (Niederösterreich, Steiermark und Wien) vo de Mitgliider vom Gmeindrat. In Wien wird der Bürgermeischter, wo au no dr Landeshauptmann vom Bundesland Wien isch, nöd diräkt gwählt, sondern vom Gmeindrat (wo gliichzytig au dr Landtag isch).

Wenn der Bürgermeischter nöd diräkt gwählt wird, dänn schtellt meischtens aber nöd unbedingt d Mehrheitspartei de Bürgermeischter. Das isch aber vo de jewiilige Mehrheitsverhältnis abhängig.

Der Bürgermeischter isch s Organ, wo d Gmeindratsbeschlüss usfüert. Usserdem füehrt er Bundes- und Landeswiisige us. Die Gmeindsbedienschtete sind ihm underschtellt. Er vertritt d Gmeind au nach usse. In Bauaaglegeheite isch er die ersti Inschtanz. In Statutarstädt füehrt er ebeso d Agende vom Bezirkshauptmaa us.

I jedere Gmeind gits als Vertretig eine, zwei oder drüü Vizebürgermeischter, je nach Wahlergebnis und der Gmeindgrössi.



</doc>
<doc id="9635" url="https://als.wikipedia.org/wiki?curid=9635" title="Kattowitz">
Kattowitz

Kattowitz (polnesch: "Katowice") isch ä wichtigi Schdad z Schlesie, im süüdleche Pole und d Hauptschdad vu dr Schlesesche Woiwodschaft.
S 'Oberschlesischi Induschtriegebiät um Kattowitz tuet riichhaltigi Chohle - und Erzlagerschtättä
umfassä. D' Schtadt sälber isch eini vo dä wichtigschtä und florierendschtä Wirtschaftsschtandort vu Pole. Diä wirtschaftlichi Bedütig vo dä Bärgwärch und dä Schwärinduschtrii nimmt immer meh zgunschtä vu dä Elektroinduschtrii und dä Informationstechnik ab.

Kattowitz isch 70 Kilometer noordwestlech vo Krakau und hätt etwa 315.000 Iwohner aber dr gsamte Balligsruum i Oberschlesie hätt ä Bvölkrig vo 3 Millione.

D Schdad wird i 5 Schdadteile gledert, wu sich widerum i 22 Schdadviertl teile.

Kattowitz isch ä wichtige Iisebahn- und Schdrasechnotepunkt vo Süüdpole. Z Kattowitz fahre Schdrasebahne und Busse.


</doc>
<doc id="9637" url="https://als.wikipedia.org/wiki?curid=9637" title="Gemeindenummer">
Gemeindenummer

D Gmeindsnummere (au "Code-Nr.", "GEOSTAT-Nr." oder "BFS-Nr." gnännt) isch e vom schwiizerische Bundesamt für Schtatistik mit em Amtliche Gmeindsverzeichnis im Jahr 1986 vergäbeni Zahl, wo der eidüütige Bezeichnig vo territoriale Einheite im Iizugsberiich vo de Schwiiz dient. S Gliiche in Düütschland und Öschterriich nännt sich Gmeindsschlüssel.

I der Regel sind das die politische Gmeinde, es chan sich aber au um Gebiet under rein kantonaler Oberhoheit (v. a. Seen) oder um sogenannti Kommunanze (gmeinsami Hoheitsrächt vo mehrere Gmeinde) handle (lueg unde). 

Zu rein schtatistische Zweck sind au d Gmeinde vom Fürschtetum Liechteschtei, wie au einigi Ortschafte in Düütschland (Konschtanz südlich vom Seerhy und d Enklave Büsinge) und z Italie (d Enklave Campione) Nummere zueteilt worde. D Vergaab vo dernige Nummere begründet kein Bsitzaaspruch.

D Nummerevergaab erfolgt nach der Uufzehlig vo de Kantön im Artikel 1 vo der Bundesverfassig, innerhalb vo de Kantön nach Bezirk und wiiter alphabetisch nach Gmeindsname. Gmeinde von Kantön ohni Bezirk sind fortlaufend durenummeriert worde. D Gmeindsnummere bestaht us ere Zahl vo ein bis vier Ziffere.

Uusnahme von dere Regle düüted uf späteri Änderige (nach 1986) hii. 

D Gmeindsnummere wird nöd nur als Schlüssel für alli schtatistische Uuswertige verwendet, sondern au für viili wiiteri Aawendige, z. B. im Strassebau für d Bruggebezeichnige.

Es sind folgendi Kantonsnummere vergee worde:

D Kantön händ die nachfolgende Gmeindsnummereberiich zueteilt überchoo:

Kanton Züri

Kanton Bern

Zwüsched Bezirke und Kantön sind freyi Beriich glaa worde, wo e gwüssi Flexibilität für Änderige erlaubed. 

Gmäss Bundesamt für Schtatistik sind die unde uufglischtete Schpezialgebiet "Teil des BFS-Nummerierungssystems, obwohl es sich bei diesen Gebieten nicht um Gemeinden handelt. Die Nummern dieser Gebiete dienen dazu, zusammen mit den kantonalen Seeanteilen die vollständige, d. h. lückenlose Fläche der Schweiz in Statistiken, geographischen Informationssystemen u.dgl. zu erheben bzw. darzustellen."





</doc>
<doc id="9648" url="https://als.wikipedia.org/wiki?curid=9648" title="Poker">
Poker

Poker isch e Karteschpil, wu mit em 52er franzeesischim Blatt gschpilt wird. S kinne 2 bis 10 Schpiler mitschpile.

Bi me Pokerschpil wechselt sich s Tusche vun de Karte mit Wettrunde ab. D Onzahl vun dr Wettrunde hangt vun dr gschpilte Variante un de Onzohl vun dr jewyls verteilte Karta ab. E mänkmol werre au Karte uffig un/oder fir alli Schpiler gmeinsam usteilt. Gwinner isch derjenigi Schpiler, wu im Showdown di beschte Karte zeigt, oder wu als einzige nit usstygt. In däm Fall muess derjenige syni Karte nit vorzeige, mer brucht en Bluff also nit zuezgebe.

E Pokerschpil bschteht us mindeschtens zwo Wettrunde. Zwische de Wettrunde kinne d Karte (verdeckt) tuscht werde. E Wettrund wird durich de Schpiler links vum Geber agfange. Er konn entweder en Ynsatz (Geld, Jetons, ...) setze, wu abhängig vo dr Hechi vum veriibarte Limit isch, "warte" (au "schiebe" oder "checke" gnannt, d. h. ke Betrag setze) oder "passe" (d. h. us em Schpil usstyge). Di folgendi Schpiler hän d Wahl, de bote Betrag z "holte", z "erhechere" oder z "passe". Falls ei oder mehreri Schpiler de Ynsatz erhecheret hän, wird d Wettrund solong fortgsetzt, bis alli Schpiler de Betrag gholte hän oder us em Schpil usgstige sin.

Je noch veriibarte Limits kinne d Hechi un d Onzahl vun dr Erhechige je Wettrund bschränkt sy.

Es geht verschedeni Limit-Strukture, wo d Setzmüglechkeite ischränke.

Limit: Mer chan immer nur en bestimmte Betrag setzä, und um de glich Betrag erhöhe. Hüüfig wird esch de Betrag i spötere Wettrendi verdoppelt. Be Holdem send Wettrundi vo Turn und River s Doppelte vo Preflop und Flop.

Flat Limit: Isch s'gliche wie Limit, nur dass de Betrag, wo me cha setze und erhöhe i jedere Wettrundi glich bliebt. Werd sälte bruucht.

Limit und Flat Limit wird hüüfig met emene Cap g'spelt. Das heisst, es get es maximum a Erhöhige, wo inere Spielrundi erlaubt send. Be Holdem Variante sind das i de Regel vier: Bet, Raise, Re-Raise, Cap. Zum Teil werd die Regel ned agwändet, wenn d'Hand Heads-Up esch, das heist, wenn nur no zwöi Spiiler i de Hand beteiligt send.

Spread Limit: Es geht en vorschribni Minimal- und Maximalisätz. Wird hauptsächlech i private Spiil verwändet, sälte i Casinos.

Pot Limit: Es darf höchschtens soviel gsetzt wärde wie bereits im Pot isch, plus de Betrag wo me müesstie zahle zum "holte".

Half Pot Limit: Es darf höchschtens halb soviil gsetzt wärde wie bereits im Pot isch, plus de Betrag wo me müesstie zahle zum "holte".

No Limit: Es giit kei Beschränkige.

Unabhängig vo de Wettstrukture giit's no en Regel, vo fascht immer agwändet werd: Table Stakes. Das heisst, mer darf immer nur so viil setze, wie me vor sech het. So chame verhindere das öpper me setzt, als er tatsächlich het.

Noch dr letchte Wettrund fangt dr "Showdown" aa. Dr Schpiler, wu in dr letchte Wettrund de Iisatz agfange het oder zletcht erhecheret het, muess syne "Hand" (syne Kombination) vorzeige. Alli im Schpil verblibene Schpiler kinne jetz nochenander ihri Gwinnberechtigung nochwyse un ebefalls ihri Karte ufdecke. Dr Schpiler mit dr hegschte Hand gwinnt un kriegt de Pott. Im Fall vun glych hoche Kombinatione wird dr Pott unter de Gwinner ufteilt. Di hegscht Schpilkarte uf dr Hand entscheidet aber bi de meischt Variante mit, falls e glych hochi Kombination vorlit.

"(*) Di ongebe Wahrschynligkeit gilt fir di ongebe Hand, un gilt fir di erschte 5 Karte vun eme Schpiler, losst also de Tuschaschpekt dusse."
"(**) Wil Straight Flush bzw. Royal Flush extra gwertet werre, git s nur 5.108 statt 5.148 megligi Flushes."
"(***) Will dr hegscht Straight Flush extra als Royal Flush gwertet wird, git s nur 36 statt 40 megligi Straight Flushes."

Bi re Schdroß derf s As entweder als As oder als 1 gelte. D Kartekombination 5432A isch also au e Stroß, aber 432AK ols au 32AKQ sin ke Stroße.

Wenn eber ke gueti Kombination het, konn er durich syn Setzverhalte e guets Blatt vortejsche (bluffe), dass d Mitschpiler usstyge un er de Pott kriegt.

Vun wu d Bezeichnung Poker schtommt, isch nit sicher klärt, aber s het sich wahrschyns vum franz. Wort "poque", em Karteschpil, wo z New Orleans entwickelt worre isch, abgleitet. Im dytsche Sprochruum git s e Kartespoil, wu mit em Poker verwandt isch: "Pochen" oder "Poch". 





</doc>
<doc id="9677" url="https://als.wikipedia.org/wiki?curid=9677" title="Günther Oettinger">
Günther Oettinger

De Günther Hermann Oettinger (* 15. Oktober 1953 z Schduagert ischt e deitscher Bolitiker vo dr CDU. Er ischt seit 2017 Anfang 2017. Devor isch vo 2014 bis 2016 EU-Kommissar fir Haushalt ond Personal ond vo 2010 bis 2014 EU-Kommissar fir Energii gwea. Vo 2005 bis 2010 ischt er Minischterpräsident vo Bade-Wirtteberg gwea.

Noch am Abi hot er Jura ond Wirtschaft gschdudiert, dernoch isch er Schteierberater, Wirtschaftspriafer ond Anwald gwea. Wo er no gschdudiert hot, isch er en der Landsmannschaft Ulmia gwä.

Verheired isch e au, seit 1994 mit der Inken, an Soh' hand se au. Sit 'em 9. Dezember 2007 isch er vo ihr trännt.

Der Oettinger isch scho frih in d'CDU eitrete. 1977 hot er z' Ditzinga an Ortsverband von der Jonge Onion grendet un hot do richtig a'gfanga mit der Boladig.

Em April 2005 isch der Oettinger Minischderpräsident werra wella nochdem sei Vorgenger, der Deiffel-Erwin, ruggdrete isch.

En ra Mitgliederbefragung am 2. Dezember 2004 isch er zom CDU-Schpitzenkandidata von fir'd Landtagswahl 2006 gwählt worra. Sei Konkurrentin, d' bada-wirttembergische Kultusminischdere Annette Schavan, hot in ere parteiinterne Abschdimmong verlora.

Am 29. April 2005, acht Däg noch seiner Wahl zum Minischterpräsidenta, isch der Oettinger au Landesvorsitzender von der CDU Bada-Wirttaberg worra.

Ändi 2009 het dr Rot vu dr Europäische Union dr Oettinger uf Vorschlag vu dr Bundeskanzleri Angela Merkel as dytschs Mitglid vu dr Europäischen Kommission nominiert. Au wänn dr Oettinger dervor europabolitisch chuum aktiv gsi isch un syy Nominierig bi dr Kommission un im Europäische Barlemänt zerscht kritisiert woren isch, het em dr Kommissionsbresidänt José Manuel Durão Barroso s wichtig Ressort vum Energiikummissar zuegwise. Am 9. Februar 2010 isch d Kommission Barroso II dur s Europäisch Barlemänt ändgiltig bstetigt wore. Di offiziäll Amtsibernahm isch am 10. Februar 2010 gsi. 

Ab 2014 isch dr Oettinger EU-Kommisar fir Digitali Wirtschaft un Gsellschaft gwea un seit 2017 isch er EU-Kommissar fir Haushalt ond Personal.



</doc>
<doc id="9682" url="https://als.wikipedia.org/wiki?curid=9682" title="Völkerwanderung">
Völkerwanderung

Völkerwanderung schtoht für a Wanderbewegung, wo a große Zahl vo Menscha us oana Volksgruppa oder a ganze Volksgruppe in a andres Gebiet umsiedlan, normalerwiis, will sich eana Lebensbedingunga verschlechtert hond: Verändrunga im Klima, wo zu Dürrena oder Überschwemmunda füerend, politische Ereigniss, Seuchena oder Überbevölkarung künnen sölle Wanderbewegunga uslösa. Kond mehrere vo dena Ursacha zäm, kas dazua ku, dass große Menschagruppa abwandre. Scho 1885 hot E. G. Ravenstein die siebe Gsetz vo individueller Wanderung ("The Laws of Migration") formuliert. 

Der Begriff Völkerwanderung bezieht sich hüt meischtens uf die Wanderbewegunga vo da germanischa Völker zwüscha m 2. und m 6. Johrhundert. Im engera Sinn umfaßt’s dia Zit zwüscha 375 (wo d Hunnen in Oschtmitteleuropa igfalla sin) und 568 (wo d Langobarden noch Norditalien ku sin) bezeichnet. S’Ende vo da Völkerwandrung isch glichzittig s’End vo der "Spätantike" bzw. vo da römische Kaiserzit gsi, und der Afang vom europäischa Früemittelalter. 

Wieso sich dia germanischa Völker ufn Wäg gmacht hond, hot viile Gründ, wo zum Toal sicher o je noch Gegend unterschiedlich sind. Mitgschpillt hond sicher Landnot in Nordoschteuropa, wo d’Bevölkerung stark gwachsa isch, und dass sich’s Klima verschlächtert hot. Ganz gnau ka ma des hüt aber num säga. Oanzelne Schtämm hond agfanga sich bessere Bedingunga z’suacha (zum Toal sicher vertrieba vo da Hunnen) und hond dadurch andere vo eana Gebiete witerdrängt, was im Endeffekt a Neuverteilung vo da Schtämm in ganz Europa brocht hot.

Dabi isch aber wichtig, dass "Schtämm" oda "Völker" in der Migrationszit koa konschtante Einheita gsi sin. An Schtamm isch meh a Rechtsgemeinschaft gsi, wo sich in siner Größe und Zämmasetzung albot vaändrat hot, zum Toal also o polyethnisch gsi isch.

Wichtig an dera Schtell isch der Begriff Ethnogenese. D’Entstehung vo Völker, vo na ethnischa Identität hän, wird numma als biologische Kategori, sondern immer meh als an historischer Prozess gsehna. Es git koa so oafache Erklärung, wia ma früener globt hot, warum sich s‘weströmische Rich ufglöst hot und dia Germana döt neue Schtaata gründet hond im 5. und 6. Johrhundat. Dass echt d’Germana schuld gsi sin am Untergang vo Weschtrom, wird scho lang diskutiert, und gilt hüt als eher unwohrschinli. 

Vo da "Goten" hot ma lang globt, dass se us Skandinavien kummen, was jetzt aber ziemli umschtritta isch; noch Christi Geburt hond se uf jede Fall im Gebiet vom hütiga Polen an da Weichsel gwohnt und sind denn im 2. Johrhundert ans Schwarze Meer witerzoga. Damit hot d’erschte große Wanderung agfanga, wil se d‘Vandala und d‘Markomannen noch Süda und d Burgunder ge Weschta verdrängt hond. Und es isch mit an Grund gsi für die Markomannenkriege, wo s’Römische Riich d Germana fasch ned meh abdawehr hot. Epper um 290 hond sich dia Goten in Terwinge/Visigote (wo ned ident sind mit da schpöterra Weschtgote, wiil do no andre Völker a der Ethnogenese beteiligt gsi sin) und Greutunge/Oschtrogote (do gilt’s gliche für d Oschtogota) toalt. D “Oschtrogota“ hond am Schwarza Meer, döt wo hüt d Ukraine isch, eana Platz gfunda, d “Weschtgota“ sind uf da Balkanhalbinsel nördlich vo da Donau in Siibenbürge bliiba.

Epper glichzitig wia dia Goten sind dia Langobarden vo der Unterelbe ins hütige Tschechien und öschtliche Öschtriich gwandert.

Allbot wieder sind klenere Gruppana ins Römische Gebiet igfalla, aber däne sind entweder zruckgschlaga wora oder ma hot halt a neue Grenz zoga. Manchmol hond se o sog. „befreundete Bundesgenossen“ extra ins Grenzgebiet umgsiedlt, wo se an Pufferzona bildet hond.

In da zwoata Hälfte vom 4. Johrhundert sind d "Hunnen' " us da zentralasiatischa Schteppe ge Südrussland ku und hond Wälllena vo germanischa und sarmatischa Schtämm vor sich hertrieba in Richtung Süd- und Weschtöiropa. 375 hond d‘Hunna d‘Oschtrogota gschlaga und d‘Terwingen us eana Gebiet im hütiga Rumänien vertrieba. Des wird hüt als Afang vo da Völkerwandrung im engara Sinn gsänna.

Da gröschte Toal vo da gschlagana Oschtrogota (wo schpöter zu da Oschtgota wora sin) sind unter hunnische Herrschaft ku, aber uf de Krim hend sich köna d Krimgota halta. Dia Terwingen (wo schpöter zu da Weschtgota wora sin) sind über d’Donau ins römische Riich gfloha. Dia meischta Donaugota sind ins Römische Riich ku und Kaiser Valens hot eana in Thrakien Land zum Siedla gäa. Des isch aber ned bsundas guat versorgt gsi, drum hond dia neua Bewohner bald amol revoltiert. In da Schlacht vo Adrianopel hond se gegs Kaiser Valens 378 gwunna. Unter eanam Führa Alarich I. sind se übern Balkan und Peloponnes zoga und am Afang vom 5. Jahrhundert noch Italie ku. 410 hond d‘Weschtgoten denn Rom erobert und damit a ziemliche Endzitschtimmung bi da Römer usglöst. Vo döt weg sind se witer noch Südweschtgallien zoga und hond um 418 in da Gegend vo Toulouse eana Tolosanisches Riich gründet. Ab 507 hond d‘Franka, wo scho 486 unter Chlodwig I. d’Römer us Gallien ussegworfa khet hond und langsam aber sicher Gallien unter eana Hand brocht hond, d’Weschtgoten besiigt und uf d’iberische Halbinsl verdrängt. Mit m Sieg vo da Araber 711 isch denn s’Weschtgotariich endgültig zämgfalla.

Bis d’Hunna ku sin, hot’s eigentlich koa größare Verschiebunge in da Bevölkarung gä. S’Römische Rich hot sich aber mit da Johr immer meh zruckzoga und hot all meh mit sich säl und siina innapolitischa Schwierigkeita zum tua khet. Noch m Tod vo Kaiser Theodosius isch denn 395 s’Riich in zwoa Töla toalt wora: s‘wescht- und s'oschtrömische Riich. Wil se des (verwaltungstechnisch) scho öfter gmacht ghet hond, hond d’Lüt damols des ger ned als Riichsteilung gsänna ghet. Trotzdem hond sich vo döt awäg boade ehemalige Reichshälftena ganz andersch entwicklet.




</doc>
<doc id="9732" url="https://als.wikipedia.org/wiki?curid=9732" title="Debian">
Debian

Debian isch es freis Betribssystem wo vo freiwillige Lüt us dr ganze Wäut entwicklet wird; frei heisst i däm Zämehang nid nume dases nüt choschtet (das isch e schöne Nebeeffekt), sondern bedütet Freiheit: Me darf d Programm bruche wie oft, wie lang, oder wo me wott, me darfse verändere wieme wott (mues das aber au freigä) und so witer. Ds Projekt isch am 16. Ouguscht 1993 vom Ian Murdock gstartet worde, mittlerwile ungerstützts gäge 29000 Stück Software und über 1000 Lüt schaffe a dem Betribssystem. Ide meischte fäu wird aus Chärnäu Linux verwändet, aber es geit neuerdings au mit FreeBSD oder GNU Hurd, was auerdings no in Entwicklig isch.

Debian isch bsunders beliebt wäge sim hervorragende Paketverwautigssystem, es cha uf dr Konsole (apt-get/aptitude) und grafisch (synaptics) verwautet werde, mit ganz weni Ufwand chame sech gueti Software installiere wo e Debian Entwickler ufnä FTP-Server glade het, zudem bietet eim Debian regumässigi Sicherheitsupdates. Im Handbuech stoht zudem no das s apt-system chräft het wiene super-chue.

Zur Zit ungerstützt Debian die Architekture:

Fougendi Debian Entwickler si us dr Schwiz:

Fougendi Debian Betreuer si us dr Schwiz:



</doc>
<doc id="9733" url="https://als.wikipedia.org/wiki?curid=9733" title="Dithmarschen">
Dithmarschen

De Kreis Dithmarschen liit im Weschte vo Schleswig-Holstein. Des Gebiet vo däm Kreis bildet e künschtlichi Insle, begrenzt durch d Nordsee, d Elbe, d Eider un de Nord-Oschtsee-Kanal. Des Gebiet isch witgehend identisch mit dem vo de hischtorische Region Dithmarsche, selli isch im Mittelalter e unabhängigi Buurerepublik gsi.

Vo dr Nordsee usgehend, bschtoht Dithmarschen us Marschland, im Landinnere us Geest-Gebiete. Wichtigi Ort sin Heide (Holstein), Meldorf mit sinere Pfarrkirch, wo Dom gnannt wird, Brunsbüttel, Burg, Marne, Wesselburen un dr bekannti Ferieort Büsum.

D Verwaltig umfasst sit de Verwaltigsreform vo 1970 de Kreis Dithmarschen, siinerzit het me Norderdithmarschen un Süderdithmarschen zämmeglegt. Sither isch Heide Kreisstadt.

In de Vergangeheit hän si z' Dithmarsche vor allem vo dr Landwirtschaft glebt, un hän Chöhl abaut, in de letschte hundert Johr sin denn Ärdölförderig, Främdeverkehr un Windmiele derzue cho. Am Elbihafe z' Brunsbüttel isch e wichtiges Induschtriegebiet.

Boßeln isch in dene Marschgebiete üsserscht beliebt, in viele chleine Dörfer isch de Boßelverein de einzigi Schportverein. Selli Landschaft isch aber au zum Velofahre, Inline-Skate, Jogge, Nordic Walke un so witer günschtig; im Summer cha me do die Iiheimische un au die vo uuswärts seh. Am Meer gits verschiedeni chleineri Segel- un Schportboothäfe, allerdings het's vergliche mit de Oschtsee do chuum Segler, wil des Revier vil schwieriger zum segle isch. An e paar Blätz cha me au surfe. 

Dithmarschen Wiki


</doc>
<doc id="9735" url="https://als.wikipedia.org/wiki?curid=9735" title="Chardonnay">
Chardonnay

Dr Chardonnay isch e bekannti Wysswy-Truube mit eme hoche Qualitätspotenzial. Synonym sin Pinot Chardonnay, Beaunois, Morillon, Weißer Clevner und Feinburgunder.

E DNA-Analyse us em Johr 1998 het ergäh, dass dr Chardonnay s' Ergäbnis von ere natürlige Krüzig vo Pinot und Gouais Blanc isch. Wil die genetischen Unterschied zwüsche Pinot Blanc, Pinot Gris und Pinot Noir sehr glei sin, ligt e gnaui Spezifizierig vom Pinot-Typ nonig vor.

Dr Chardonnay isch in de letschte Johr uff dr ganze Wält und au im allemannische Ruum zuenähmend aapflanzt worde und erfreut sich ere grosse Beliebtheit. Es goht e paarne Lyt au scho ne bitzeli z'wyt und die rede denn vom ABC was fir "anything but Chardonnay" stoht (alles nur kein Chardonnay)!


</doc>
<doc id="9736" url="https://als.wikipedia.org/wiki?curid=9736" title="Nobling">
Nobling

Dr Nobling isch e Wysswy-Truube, wo us ere Chrüzig zwüsche Silvaner un Guetedel (Chasselas) anno 1940 am Wiibauinstitut z'Friburg züchtet worre isch. Z'erscht het er d'Zuchtnummere Fr.128-40 trage, bevor er 1971 als abaufähigi Sorte erlaubt worre isch.

D'Farb vum Wi isch hällgääl und dr Gschmack isch usszeichnet dur e fiini, fruchtigi Süüri und e liichte bis middlere Körper, wo an Mirabelle und Pfirsich söll erinnere.

In sehr guet Lage erreicht dr Nobling in normale Johre liicht Öchslegrade vu 90 bis 110 un demit Spot- un Usläsiqualitäte. In mindere Lage oder bi ere z'grosse Mengi chummt er degege grad in d'Kabinettqualität.

Er wird vor allem noch m Markgräflerland abaut. Au Sekt isch ab dr 1990er us dere Truube hergstellt worre. Säll isch aber mit dem Wegfall vu dr meischte Rebflächi middlerwil beditigslos worre.

Nobling bruucht fer e guete Wy gueti Lage. Leider isch er au in schlechtere Lage abaut worre un het dorum e schlechte Ruef kriegt. Er isch dorum schwer verkäuflich worre. Ufgrund vu dr guete Qualität vu dr Truube isch dr Nobling dorum verstärcht versektet worre.

E Noochdeil vu dr Noblingräbe sin ihri Ranke. Nobling het e starchi Rankebildig un mer bruucht ebba dreimol so lang zum Schniide wie fer Burgunder, ebba doppelt so lang wie bim Guetedel un eineihalbmol so lang wie bim Müller-Thurgau. 

Nobling isch im Winter eweng froschtempfindlicher wie anderi Rebsorte. So hän in dr Middi vu dr 1980er Johre d'Starchfröst dr Nobling-Räbe stärcher zuegsetzt wie andere Sorte.

E bsunderi Charakteristik vu dr Noblingräbe isch e starch uregelmässige Ustriib. Während anderi Sorte d'Schoss gliichmässig ustriibe düen, isch dr Nobling später un menki Auge sin scho witt ustriibe, anderi degege grad in dr Wulle. Des gliicht sich aber bis zue dr Blüeti us.

D'Noblingtruube isch eweng grösser wie sälli vum Müller-Thurgau.

In dr ledschte Johre isch d'Abauflächi vum Nobling starch zruckgange zue Gunschte vu besser verkäufliche Sorte wie Burgunder un Guetedel (Chasselas). 2001 het d'Abauflächi noch ca. 95 ha betrage un isch sither witter gschrumpft, so dass D'Sorte middlerwil fascht beditigslos worre isch. 2015 sin noch 54 ha in Bade erhobe worre, un chleini Stickli in dr Schwiz. 


</doc>
<doc id="9738" url="https://als.wikipedia.org/wiki?curid=9738" title="Silvaner">
Silvaner

Dr Silvaner isch e Wysswii-Truube.
Er isch numme mild süürlich, mängisch au fiinrassig mit eme erdige, dezände Duft und eme liichde bis kräfdige Körper.
Je nach dämm, wo die Rääbe gedeie, chaa me nen aber au als wuchdig, vollmundig safdig aadräffe.
Dufde duet er nach Heu, Karamell, Quidde un au Schdachelbeeri.

Es isch e üsserschd erdragsriichi Sorde mit middlerer Riifezidd. 
Allerdings schdellt er hochi Aaschprüch an d´Bodebeschaffeheit, denn er isch zimmlig empfindlich gege Froschd un het au nit gärn schdeinigi, drocheni Bööde.
Di Rääbe isch e Phenomen, denn sie liefered ghobeni Prädikatswii, Beere- und Trockebeereusläse un au eifachi Alldaagswii.

Us dere Rääbe uuse het me e mängi neui Sorde züchded, so d´Scheurääbe, de Bacchus, de Nobling, Optima oder au d´ Moriomuskatdruube.

Nütt genaues weis me nit: Öschdriich un au Rumänie isch als Herkunftsland aazneeh, Rumänie wäge der Namensverwandschaft mit Transsylvanie. S´isch aber änder unwarschinlich, wenn me bedänkt, daß die Rääbe die chalde rumänische Winder nit überschdande hädde.
Also stoht als Herkunft eher Öschdriich zur Debadde. Me vermueded, sie sigge emool uss Wildrääbe us em Donaugebied usglääse worde.

De Name het die Rääbsorde vermuedlich vom ladinische Word " Silva", was Wald bedüded.

Einzig weis me ganz genau, daß 1665 de Zischderzienserabt Alberich Degen us em fränkische Schdeigerwald die Rääbe nach Dütschland broocht het. De Siegeszug het sie us em Frankeland aadrädde, z´finde isch si hütt an der Nahe, in der Rhiipfalz un au in Rhiihesse un am Kaiserschduel.

Silvaner heißt die Rääbe im dütsche Ruum.
Friejer hänn d´Katholike die Rääbe "Franke" un d´ Evangele hänn sie
" Öschdriicher" gnennt.
Im schwizzer Wallis, wo sie au aabaut wird, nenne si si Johannisberger, un im Elsass nenne si si Sylvaner.

Am Aafang vom 19. Joohrhundert het sich de Silvaner pö a pö usbreidet. Er het Guetedel und Elbling verdrängt, wo als minderwerdige Sorde aagseeh worde sin. I dr Middi vo dämm Joohrhundert isch de Silvaner deno di wichdigschdi dütschi Rääbsorde gsi.
Aber es het e Ruckgang vom Aaabau zue Gunschde vom Müller- Thurgau stattgfunde, so dass me hütt numme no 5 % Silvanerrääbe findet, wo uff rund 5300 Hektar Aabauflächi schdönn.
Im Momänd seht es so uss, als würd die Traditionssorde e weng e Renessance erlääbe. S badischi Ihringe am Kaiserschduel het sich mit de Rääbe verbunde un in Rhiihesse wachse sie uff faschd 2500 Hektar. In de Pfalz baut me de Silvaner uf 900 Hektar aa, an der Nahe uff 300 Hektar un in Franke sin es middlerwiil au an die 1200 Hektar.

Dr Wii uss Rhiihesse un de Pfalz eignet sich ussgezeichnet zue Spargle. De kelderedi Wii us Franke isch gued zue Fisch un die herzhaftde Variande basse nadürlich eher zue defdigere, regionale Chuchene.


</doc>
<doc id="9741" url="https://als.wikipedia.org/wiki?curid=9741" title="Sebastian Bürgin">
Sebastian Bürgin

Dr Sebastian Bürgin (* 6. September 1986), besser bekannt unter sim Künschtlername Baschi esch en Schwizer Popsänger. Er esch bi MusicStar 2004 Kandidat gseh ond esch 6. worde.

Bes höt escher de erfougrichscht Kandidat, wo je bi MusicStar metgmacht hed. No emmer esch de Baschi met de Katy Winter zäme, woner bi MusicStar könneglehrt hed. Sini Aube hend bedi Goud ghout ir Schwiiz. 2006 esch de Baschi Kandidat vo de TV-Sändig Der Match gseh. Im Apröu 2007 esch sini eiget TV-Sändig "Baschi National" gstartet. Im Monet druf erschint das mettlerwiile drette Studioaubom "Fürs Volk".





</doc>
<doc id="9744" url="https://als.wikipedia.org/wiki?curid=9744" title="Notker Labeo">
Notker Labeo

Dr Notker Labeo oder Notker III. vu Sanggalle (* um 950; † 28. Juni 1022 z Sanggalle) isch dr wichtigscht Schriftsteller vum Altalemannische un – noch dr Meinig vum Stefan Sonderegger – vu dr althochditsche Literatür iberhaüpt.

Er isch vu sinene Schiäler au Notker Teutonicus gnannt wore. Hit wird des viilmool als Notker der Deutsche ibersetzt. Im Notker si Begriff "in diutiskun" het aber eifach „in dr Sproch vum Volk“ beditet, un kunt im riisige Gsamtwärk vum Notker Labeo grad emol 6 Mol vor. D Sproch vum Volk isch z Sangalle Altalemannisch gsii.

Dr Notker Labeo isch ungfähr anne 950 uf d Wält kumme. Er kunnt üs eme virnämme nordschwizerisch-thurgauische Gschlächt. In dr Gloschterschuel vu Sanggalle isch er Vorsteher gsii. Si umfangrichs literarischs Wärk isch guet erhalte un in dr Sanngallemer Stiftsbibliothek verwahrt. Iber biografischi Einzelheite weißt mer bsunders üs dr Bschriibige vu sinem Schiäler Ekkehart IV. Dämno het dr Notker, wu ner im Stärbe gläge isch, bichtet: Er heb as junge Mench emol e Wolf umbrocht. Des seig si schwärschti Sind, si heb-e no in sinene Draim verfolgt. Witer brichter dr Eckkehart, er heb uf sinem Stärbebett Armi riäfe lo un heb welle sähne, wiä mer si verkeschtigt. 

Im Zäntrum vu sinem Läbenswärk isch gstande, sinene Schiäler d geischtlige Text noch z bringe – un zwar in dr Volkssproch – un diä isch zu siinere Zit un in siinem Stammland Altalemannisch gsii. D religiees (un jedi) Literatür isch nämlig fascht üsschliäßlig Latiinisch gsii. Dr Notker het des im e Briäf an dr Bischof Hugo II. vu Sitte eso formuliärt (uf Latiinisch):

Dr Notker het aber nit numme theologischi Wärk ibersetzt, er het aü Wärk zu dr Philosphii, dr Dialäktik, dr Rethorik, dr Arithmetik, dr Müssik, dr Aschtronomie un poetischi Wärk ibersetzt oder verfasst. Bi däne Thematike ischs ke Wunder, ass dr Notker e Hüffe wisseschaftligi Begriff firs Altalemannisch nej schepft oder iifiährt.

In dr Artistoteles-Ibesetzig het dr Notker fir s latiinisch Wort "substantia" zum Biispiil je noch Zämmehang diä Werter brücht, wu do ufzellt sin:

Diä Ufzellig zeigt, wiä „differenziärt un wiä wennig schematisch“ (Sonderegger) dr Notker bin ere Ibersetzig vorgoht.

E Ibersetzig isch fir dr Notker Labeo ke Wort-fir-Wort-Ibertragig gsii. Er het s Dänke in dr Volkssproch kännt un vor Aüge gha un do ani het er dr Sinn vu dr latiinische Schrifte dransportiärt. Bi dr Ibersetzig vum Vaterunser (dr ganz Text lueg do) het er gschriibe:

Aber was heißt des? Er erklärt: 
Des bedittet noch em Stefan Sonderegger: Di Rich soll kumme, säll ewig, wu alli Gerächte druf hoffe, wu mir Dich aluege derfe un wu mir wiä Ängel wäre un wu mer Läbe ohni Dot hän.

Dr Meischter Notker bringt alliwiil dr latiinisch Text mit ufs Bapier, wänn er e Ibersetzig macht. Aber anstatt dr latiinisch Text im Alemannische nochzmache, macht ers viilmol umghert: er stellt dr latinisch Text um un duet-e vereifache un ermegligt eso eberem, wu alemannisch dänkt, lichter in dr latiinisch Text niizkumme.

Insgsamt kännt mer ellei dur s Notker Labeos Wärk fascht 8.000 verschiidini altalemannischi Werter.




</doc>
<doc id="9745" url="https://als.wikipedia.org/wiki?curid=9745" title="Fluch der Karibik">
Fluch der Karibik

De Pirateföum Fluch der Karibik us de Disney-Studios esch met öber 6 Millione Kinobsuecher in Dütschland de viertgröschti Publikomserfoug vom Johr 2003 in Dütschland gsi. De Föum basiert lose of de Handlig vode Attraktion "Pirates of the Caribbean" i de Disney-Freiziitpärk. För 2006 ond 2007 send zwöi Fortsetzige plant.

Es änglisches Scheff fent im Meer de Will Turner (Orlando Bloom) as 10-jährige Bueb triibe. D Elisabeth Swann (Keira Knightley), Tochter vom änglische Gouverneurs het gseh dass dä Bueb es Goldigs Medaillon ume Haus treit wo e Totechopf abböudet esch. Si nemmt ehm das Medaillon ab wöu si beförchtet dass dä Bueb e Pirat esch ond wot ehn so schötze.

Acht Johr spöter schaffet de Will Turner als Waffeschmed, ou för e Vater vo de Elisabeth. Ei Tag chont de Jack Sparrow (Johnny Depp) of die Insle wo die 2 läbe, of Port Royal. Det wot är sech es Scheff bsorge. Er cha d Elisabeth usem Wasser rette noch dem si Onmächtig dör nes Korsett d Feschtmuur is Meer gstörtzt esch. De Commodore Norrington (Jack Davenport) verhaftet ne aber chorz druf wöu är ne as Pirat ertappt het. I dere Nacht werd d Insle Port Royal vo de Piratemannschaft vo de Black Pearl ufgsuecht ond agreffe. Sie entfüere d Elisabeth. Ofem Scheff get si de Name Elisabeth Turner ah, wöu si meint d Pirate heige si entfüert wöu si d Tochter vom Couverneur esch. Die wei jedoch nome s Medaillon. 

De Will Turner befreit am nöchschte Tag de Jack Sparrow usem Gfängis, wöu de Jack versproche het dass är im Will höuft met sinne Piratekönntniss d Elisabeth z fende. Met eme Tüschigsmanöver chöi si d Interceptor, s schnöuschte Scheff vo de Britische Flotte kapere ond möche sech so ofe Wäg. 

Si möche sech ofe Wäg noch Tortuga, e beröchtigti Piratestadt, det wei si e Mannschaft för ehres Scheff fende. Ofem Wäg erfahrt de Will vom Jack dass de Vater vom Will e Pirat gseh esch ond onderem Kommando vom Jack of de Black Pearl dienet het. Noch ehre Meuterei, agfüehrt vo sim erschte Offizier Barbossa (Geoffrey Rush), esch de Jack of ere einsame Insle usgsetzt worde, met ned meh aus einere Pischtole met nor eim Schuss. Während d Mannschaft vo de Black Pearl e Cheschte met verfluechtem Aztekegold gstohle het, het de Jack met Höuf fo Rumschmoggler chönne vo de Insle flieh. D Besatzig vo de Black Pearl esch jedoch met eme Alte Fluech vo de Azteke beleit gseh, wo si zwor onstärblech gmacht, aber im Mondliecht zo Skeltette mutiere loht. 

Die Fluech cha nome broche wärde, wenn alli Medaillons wo ide True gseh se weder zroggleit wärde. Zuesätzlech möi die, wo es Gouldstöck gstohle hei, e Bluetpris zahle. Vo de Pirate vo de Black Pearl esch die Bluetpris scho zaut worde, met Usnahm vom Vater vom Will Turner, em Wiliam Turner Sr. Wöu dä aber nömme erreichbar esch bruche si s Bluet vomene Nochfahr vo ehm. Wöu d Elisabeth sech as Elisabeth Turner usgä het ond si s Medaillon bi sech treit, gloube d Pirate, dass si i ehre de Nochfahr vom William Turner Sr. gfonde hei. De Jack Weiss dass de Will de Sohn vom William Turner esch setzt alles dra, sini Black Pearl weder iizhole. 

Währenddesse het d Black Pearl d Isla de Muerta, wo d Schatzcheschte glageret esch, erreicht. Met de Elisabeth söu eze de fählend Bluetpris zaut wärde. Si schnide ehre d Hand uf ond merke chorz druf dass d Elisabeth schinbar kei Nachfahr vom William Turner Sr. esch. Sie chöi de Fluech ned uflöse. Mettlerwile hei ou de Will Turner ond de Jack Sparrow d Piratehöhle erreicht. Im Will glengts d Elisabeth z rette ond är cha met ehre flieh. De Jack aber werd vo de Pirate feschtgno, si näi ne met ofd Black Pearl ond näi so d Verfougig ofd Interceptor uf. 

Es chont zonere grosse Seeschlacht, d Interceptor werd zerstört ond ehri Besatzig, sowie de Will Turner ond d Elisabet Swann wärde gfange gno. Nochdem de Will Turner ide Pirate offebart het, dass är de Sohn vom William Turner Sr. esch, setzt de Barbossa de Jack, zäme met de Elisabeth of de Insle us wo de Jack vorär scho verbannt worde esch. D Elisabeth cha d Dauntless, es britisches Scheff wo de Commodore Norrington Kapitän esch, of sech ufmerksam z mache. D Elisabeth ond de Jack überrede de Commodore d Verfougig ofd Black Pearl ufznä. De Norrington weiss allerdengs ned dassd Besatzig vo de Black Pearl verfluecht esch ond ned cha stärbe. 

Bi de Isla de Muerta iitroffe, öberzügt de Jack Sparrow de Commodore, dass är zor Höhli ruedere wärdi ond d Pirate dezue öberredi usezcho, ond si so ine Hinterhalt lockt. I de Höhli acho, verzöut de Jack de Pirate aber vom Hinterhalt und gwönnt so de Barbosse för sine Plan, d Dauntless z kapere ond as zwöits scheff för sech z nä. De Jack säuber wörd de weder de Kapitän vo de Black Pearl wärde. D Pirate göi auso zo de Dauntless, ond wöu si onstärblech se göi si onbemerkt onder Wasser. Es get es Gfächt met de Soudate vo de britsche Marine. Underdesse befreit de Jack i de Höhli de Will ond foht e Fächtkampf met em Barbossa ah. De Jack het allerdengs vorhäne äbefaus es Medaillon us de True gstohle, ez se auso beidi onstärblech. Erst wo de Jack d Mönze met sim Bluet im Will zuerüehrt ond dä sini Mönze met sim Bluet id True keie loht cha de Jack met de einzige Chogle i sinere Pischtole woner för die Glägeheit ufgspart het, de Barbossa erschiesse. Wöu de fluech broche worde esch ond alli Pirate ez stärblech se, ergäi si sech of de Dauntless. 

Zorg im Hafe vo Port Royal söu de Jack Sparrow för sini Verbräche ghänkt wärde, doch de Will Turner ond d Elisabeth Swann ermögleche im Jack ide legschte Sekonde d Flocht of d Black Pearl. Während de Will Turner ond d Elisabeth enand ehri Liebi gestöi, seglet de Jack als Käpten vo de Black Pearl us em Hafe.

D Kritik esch positiv vo guet bes sehr guet usgfaue.

I 5 Kategorie (bescht Houptdartseller, beschts Make-Up, beschte Ton, beschte Tonschnett ond beschti Speziaueffekt) esch "Der Fluch der Karibik" före Oscar nominiert worde, jedoch leer usgange.
De Johnny Depp hed för sini Darstellig aus Jack Sparrow veli Nominierige öbercho, aber nor eini gwonne, ond zwar die vode Schauspielergilde met em Screen Actors Guild Award.




</doc>
<doc id="9746" url="https://als.wikipedia.org/wiki?curid=9746" title="Hinkender Bote">
Hinkender Bote

Hinkender Bote isch dr Titel vu verschiidene Volkskaländer, wu unter däm Nämme im alemannische Sprochrüüm witt verbreitet gsii sin un zum Deil hit no exischtiäre. Am Oberrhiin isch dä Kaländer im Dialäkt dr Hinkig Bott gnännt wore, in dr Schwiz dr Hinked Bott. 

Dr Kaländertyp Hinkig Bott/Hinked Bott isch in ere Zit entschtande un het si Bluescht gha, wus no ke Radio un kenni aktuälle Zittige gä het, wu e Normalstärblige sich het kenne leischte. Do het dä Käländer in dr eifache Lit bsunders uf em Land wichtigi Hilfstellige gä, het si mit Gschichte unterhalte un iber d regionale un d Wältereignis vum vergange Johr informiärt. Diä Informatione sin viilmol lehrhaft gsii, des heißt, mer het Zämmehäng verexpliziärt. Dä Kaländer isch fir viili glichzittig Nochschlagwärk un Läsebuech gsii; in mänk einem Hüüshalt vu Büürslit isch dr "Hinkig Bott" näbe dr Bibel fascht s einzig Buech gsii, was mer bsässe het. Dr Inhalt isch in ere eifache Art ufbreitet gsii, dänn d mehschte Läser hän wennig Vorbildig un wennig Iäbig im Läse gha. Um so wichtiger sin aü d Bilder gsii - scho s Titelblatt vum Kaländer isch in sällene bilderarme Zitte e Sensation gsii. 

Dr "Hinkig Bott" isch im Spotjohr üsgliiferet wore - d Nochrichte do drüs sin do dermit e baar Monet bis iber e Johr alt gsii. Wu aber d Zittige sich massehaft üsbreitet hän un aü wisseschaftlig besser informiärt hän, isch dr Kaländertyp vum "Hinkige Bott" in e Krise grote.

Viil Kaländer sin unter obrigkeitliger Ufsicht erschiine. Dr Bärner "Hinked Bott" het e „Kalenderprivileg“ bsässe; Kaländer ohni Privileg hän z Bärn nit derfe härgstellt oder iigfiährt wäre, friili sin änewäg "Unseren Ordnungen zuwider allerhand Bücher im Land den Unsrigen angetragen, und in grosser Anzahl verkauft werden, die vielerley bedenkliche Sache in sich halten; ja selbsten dergleichen den alljährlichen ausgebenden Calendern einzuverleiben man sich bemühet" - so beklage sich "Schultheiss und Räth der Stadt Bern" im "Hinked Bott" vu 1787 (zitiärt noch dr Teresa Eva Tschui, lueg unter Literatür).

Viilmol hän d politische Informatione im Kaländer e konservativi Üsrichtig gha. D Regente sin mit Wohlwelle portraitiärt wore, z Ditschland isch positiv iber d eigene koloniale Erfolg brichtet wore. Un so het zum Biispiil d Revolution vu 1848 im Allgmeine wennig Beachtig oder Ablähnig gfunde. Dr Lohrer "Hinkig Bott" het noch in dr 70er Johr vum 20. Johrhundert d Anti-AKW-Bewegig vor siinere Hüüsdiire vollständig ibergange. Diä Iischränkig uf s Konservativ het im 20. Johrhundert mit zum Ruckgang vu dr Uflage vu däne Kaländer gfiährt.

Dä Kaländertyp het in verschiidene Üsgabe exischtiärt. Uf em Titelbild isch fascht immer e Kriägsinvalid mit eme Stelzfueß, im Hintergrund sin meischtens Szene, wu d Wält bewegt hän - uf em Lohrer "Hinkige Bott", wu 1801 zum erschte mol rüskumme isch un hit no exischtiärt, isch zum Biispiil e Schlacht abbildet, e Dampfschiff, enni vu dr erschte Lokomotive, e Boschtritter, e Stadt, wu brännt, usw. Des symbolisiärt: Dä versehrt Bott drait Nochrichte üs dr Wält bis in diä hinterschte Derfer.

D Figür vum "Hinkige Bott" isch üs dr Wirkligkeit abgluegt: Noch em 30-jährige Griäg sin e Hüffe Invalide in d Derfer un in d Stedt nii ghumblet un hän gmärzlet un Gschichte verzellt. Dr Schnäck, wu uf em Bärner, uf em Lohrer un uf witere Hinkige abbildet isch, symbolisiärt d Langsamkeit vum Bott bzw. ass sini Nochrichte nit ganz frisch sin.

Zum Biispiil im Lohrer "Hinkige Bott" findsch anne 1912:
Dä Ufboi isch im Wesentlige bis hit erhalte bliibe. Sitter 2002 gits alli Johr e „Jahresthema“ mit mehrere Artikel, wiä zum Biispiil 2003 alte „Bergwerke“.
Dr „Lahrer Hinkender Bote“ erschiint ab dr Usgab 2011 im Silberburg Verlag. Seller hett de Kalender nämlig vom Kaufmann Verlag im Ogtober 2009 abkauft und wäge däm z Lohr a „Depandance“ uffgamcht – egschtra fiir dr Hinkige Bott; grindet wore isch er 200 Johr vorhär vum Buechbinder un Drucker Johann Heinrich Geiger un nach iiber 200 Johr isch'er immerno z Lohr. 

Dr Ufboi un Inhalt vum Bärner "Hinked Bott" isch ähnlig wiä dr Lohrer, bedi hän sich bis hit numme wennig gänderet. Im Bärner "Hinkede Bott" findet sich zum Biispiil 1986 zuedäm noch e 
Dr Bärner „Hinkende Bot“ erschiint siter 1814 im Stämpfli Verlag, sällemols het d Marie Albertine Stämpfli, d Wittfraü vum Buechdrucker Gottlieb Stämpfli, s Kaländerprivileg erworbe. D hittig Zellig verwiist ufs Johr 1727 – s eltscht Exemplar, wu erhalte isch, isch aber vu 1695. Johr, in Griäg usw, wu keine rüskumme isch, sin schiints nit mitzellt wore.

Dr Colmarer "Hinkig Bott" isch anne 1942 zum letschte Mol erschiine. Dr vollständig Titel isch: "Neuer und verbesserter vollkommener Staatskalender genannt der Hinkende Bote". Dr Ufboi un Inhalt vum Colmarer "Hinkige Bott" (Johrgang 1940 un 1941) isch ähnlig wiä bim Lohrer un bim Bärner. 

Zu dr erschte "Hinkige Bott" ghert dä vu Basel, er isch siter 1676 erschiine; ab 1677 isch z Colmar enne erschiine. Dr erscht "Hinked Bott" vu Bärn isch 1695 rüskumme, d Zellig fägt aber erscht 1727 a. Z Appezäll isch zitwiis e eltere Kaländer in „Hinkender Bote“ umbenännt wore. Un anne 1801 sin z Lohr un z Stroßburg neiji "Hinkigi Bott" ins Läbe gruefe wore. Dr Lohrer het am Afang dr Basler in dr Ufmachung kopiärt, Titel: „Verbesserter und Vollkommener Staats-Calender, Genannt der Hinckende Bott“. Ganz in dr Nächi vu Lohr un Stroßburg, z Raschtatt, het ebefalls e "Hinkige" exischtiärt.

Dr "Hinkig Bott" isch aü iber s alemannisch Gebiät nüs drait wore: Z Basel, z Vivis/Vevey un z Colmer sin franzesischi Parallelüsgabe erschiine; ditschsprochigi Üswanderer hän aü z Amerika Kaländer mit em Namme „Hinkender Bote“ grindet.Z Frankfurt am Main isch „Der wahre und ächte Hinkende Bote“ ebefalls erschiine.

Eine vu dr erfolgrichschte "Hinkige Bott" isch dr Lohrer gsii, er het 1810 e Uflag vu 20.000 erreicht, 1850 e halbi Million, um 1870 rum bis zu nere Million – d Verbreitig isch iberregional gsii. Zittewiis het dr Lohrer Hinkig „üswärtigi“ Lokalüsgabe gha, so z Lübeck un im Bayrische um 1865 rum. Z Züri isch in dr 1980er Johr no „Haffmans Hinkender Bote“ (e Literatür-Zitschrift) nej rüskumme, aber wider iigange. Dr „Lahrer Hinkender Bote“ un „Der Hinkende Bot“ vu Bärn wäre hit no rüsgä (Verlagsadräss lueg unter Weblink).

D Lohrer Üsgab vu 1804 het alemannischi Gedichter vum Johann Peter Hebel brocht, wu dertemol ganz nej rüskumme gsii sin - in spetere Zitte het mer aber numme unregelmäßig un ender sälte alemannischi Sache brocht. 1925 isch „Der Schwarzwälder im Breisgau“, e alemannisch Gedicht vum Johann Peter Hebel kumme, 1970 e 5-Ziiler vu nem. Im Kaländer fir 1912 oder fir 2000 bis 2006 isch zum Biispiil nyt.

Wäge sinere Läserschaft im ganze ditsche Sprochrüüm het dr Lohrer "Hinkig" aü ab un zue ebis in andere Dialäkt brocht, so finde sich Gschichte uf Plattditsch (1886), uf Bairisch (1888), uf Lothringisch (1893), uf Nassauisch (1901) im Kaländer.

D Dialäktwälle in dr 1970er Johr het dr Lohrer Hinkig Bott zu Reaktione veralasst. Fir 1975 findet sich e glei Gschichtli mit Namme „Muttersprache“ drin, uf Hochditsch, mit zwee Sätz uf Schwebisch "(Noi, i net. I be koi Chines, i ben doch e Schwob!)" Im e „Nochsatz vum Kaländermann“ wäre diä zwei Sätzli drno uf Hochditsch ibersetzt, wel „nicht alle Leser des Lahrer Hinkenden Boten Schwäbisch als Muttersprache mitbekommen haben“. Witter wird erkärt: „Der Johann Peter Hebel wird schon gewusst haben, warum er seine Gedichte in alemannischer Mundart geschrieben hat, seine Kalendergeschichten aber auf hochdeutsch.“

E Johr speter, im Kaländer fir 1976, het mer dr Karre rumgrisse: Dr H.W. schribt im Artikel "Vorstoß der Mundart:" „Dem Lahrer Hinkenden Boten geht es darum, den Respekt vor der Mundart schechthin, vor allen deutschen Mundarten, zu wecken und zu vertiefen.“ Un s wäre zwei Dialäktgedichter abdruckt, "Sibe Engel" vum Gerhard Jung (alemannisch) un "To Wiehnachten" vum Hinrich Kruse (plattditsch) – ohni Ibersetzung.

Fir 1977 gits wider nyt. Fir anne 78 isch dr Gschicht "Wenns Auto vorbeirennt …" in dr Käländer ufgnumme wore - dreispaltig: alemannisch, niiderditsch un hochditsch. Un drno kunnt gli no d Gschicht "Dar schallst di an gewöhnen" – in niiderditscher (Kruse) un alemannischer Fassung (Jung), ohni standardditschi Ibersetzung. Aü in mehrere witere Johrgäng sin no alemannisch Biiträg kumme.
Alles in allem het d Mundartwälle in dr 70er Johr aber nit drzue gfiährt, ass d alemannisch Gschicht/s alemannisch Gedicht zu nere feschte Iirichtung im Lohrer "Hinkige" wore isch.

Im Bärner "Brattig" (Kaländer) findsch drgege hit in jedere Üsgab e Dialäkt-Gschicht. Noch dr Teresa Eva Tschui isch aü friähjer „in Liäder, Gedichter un im Gspräch – e literarischi Form, wu viilmol verwändet wore isch – dr bärnditsch Dialäkt“ verwändert wore.

1925 hets 12 alemannischi Gedichter in 10 elässische Dialäktvariante (Ortschafte oder Gegende) – Titel vu däre Seriä: Elässische „Mundarten“. Vu drei Sitte mit em Zitel „Kurzweil“ sin 2 uf Dialäkt – Gschichtli, Sprichli, Witzli.

1940 hets fimpf alemannischi Gedichter un e ganz glei alemannisch Gschichtli.Im Johr druf hets numme ei Gedicht uf Elsässisch; Iberschrifte vu Gschichtli sin in beidene Hefter ab un zue Alemannisch, d Gschicht sälber hochditsch.

Dr schriftsprochlig Titel „Hinkender Bote“ isch im alemannische Gebiät, im Müül vum Volk, abgwandlet wore, wel:


Ähnligi Kaländer – meischtens unter andere Nämme – hets aü üsserhalb vu dr Alemannia gä – so dr „Rheinländische Hausfreund“ z Karlsrueh, wu dr Johann Peter Hebel bi dr Grindung 1808 dr Schriftleiter gsii isch. D Üsgab vu 1882 nännt sich zum Biispiil: "Aechter Hebel’s Rheinländischer Hausfreund (Seit der Gründung durch J. P. Hebel 77 Jahre) für das Jahr 1882".

Verschiidini Kaländer hän sich an e btimmte Personekreis gwändet. Dr Lohrer "Hinkig" het sich allgmein an dr „Bürger und Landmann“ grichtet, anderi sin iigschränkt gsii, Biispiil:

In dr Ditschschwiz hän um 1800 rum ca. 40 (!) Volkskaländer exischtiärt, des sin näbe dr "Hinkede Botte" Titel gsii wiä





</doc>
<doc id="9748" url="https://als.wikipedia.org/wiki?curid=9748" title="Christentum">
Christentum

S Christetum isch mit ca. 2 Milliarde Ahänger die grössti Religion uf dr Wält un eini vu dr fümf Wältreligione. Glegentlich wird mit em Begriff au d "Christenheit" – d Gsamtheit vu dr Ahänger vu sällere Religion – bezeichnet.

Die andere ganz grosse Wältreligione sin dr Islam mit öpe 1,2 Milliarde un dr Hinduismus mit öpe 800 Millione Glöibige.

Dr Begriff Christetum – abgleitet vom grichische χριστιανιμός /christianismós/ – chunt erstmols ime Brief vum syrische Bischof Ignatios vu Antiochie vor. D Ahänger vum Christetum nenne sich selber Christe, nooch em Begründer vo irere Religion, em Jesus Christus, wo vor zwöituusig Joor im Land Galiläa und Judäa gläbt het.

S Buech Apostelgschichte schribt, dass d Noochfolger vo Christus dr Namme «Christe» zerst vu dr Ugläubige vu dr syrische Stadt Antiochia (das isch hyt Antakya in dr Türkei) erhalde häbe, wo si nooch dr erste Verfolgige z Palästina ani gflohe seie.

S Christetum isch e monotheistischi, gstifteti un missionierendi Religion. Ihri Wurzle lige im Judetum, in Palästina, zue dr Zitt vu dr römische Herrschaft am Afang vum 1. Johrhundert. S Christetum got nooch eigener Darstellig zruck uf d Ahänger vum jüdische Wanderprediger Jesus von Nazaret. De Jesus wird vo de Christe als Christus ("dr Gesalbti"), also dr jüdischi Messias, verehrt, sowie als dr Mensch wordeni Sohn Gottes. Näbem Jesus isch dr Apostel Paulus dur si Missionierig vu Nicht-Jude dr ander Religionsstifter.

Dr Chern vu dr christliche Religion chunt nooch ihrem Selbstverständnis us ere Zuewendig vo Gott an dr Mensch. In sällere Zuewendig, wu sich dr Herrgott drbi offebart bzw. sich selber erschliesst, wird d Beziegig zwüsche Mensch dr Welt und em Gott chlärt. Wie alli Religione mit Exklusivitätsaspruch verstoht sich s Christetum selber entweder als dr "älleinig" Ort, wo sich dr Herrgott dr Mensche zuegwendet het oder zuemindest als dr Ort, wo er säll in "agmessenster, chlärtister un uüberholbarer" Wiis due het. Nooch dr ersten Position werre alli andere Religione als uzuelässigi un umöglichi Versuech vum Mensch angluegt, mit sine Astrengige un „Wercher“ im Gott, oder des, was er defür haldet, z gfalle un sich ihm z nächere; die ander siht sälli Versuech als uzueriichend chlärti a. Sälli Chlärig, wo in Gottes Offebarig gschiht, isch aber fer beidi vu sällene Positione e Gschenk (Gnade) Gottes, kei aktivs Due vum Mensch. 

Mehrheitlich herrscht im Christetum dr Glaube vor, dass dr Herrgott sich im Jesus Christus dr sündige Menschheit zuegwendet het. Dr Tod vo Jesus Christus am Chrüz wird debi als dienendi Erlösertat Gottes agsähe. Im Jesus sei somit d Schuld un d Sünde vu dr gsamte Menschheit ufghobe, wobi d Wirksamkeit vu sällere Sündevergäbig fer dr einzelne vu sällem sinere glaubende Anahm vum Gnadegschenk abhänge dät. Als Initialzündig vum christliche Glaube giltet d Erschliessig vu sällere Gwissheit an Ostere, im dritte Dag nooch dr Chüzigig vom Jesus, wo dr Herrgott am Jesus d Uferstehig bzw. Uferweckig als erstem vu allene Mensche gwirkt un demit d Botschaft vum Jesus vu Nazareth bestätigt ha soll (lueg au: Uferstehig vo Jesus Christus). Dur säller Oster- bzw. Uferstehigsglaube isch die christlich Gmeinschaft (d „Chilche“ entstande). 

E witters Chennzeiche vum Christetum isch es, z bechenne ass dr Jesus vu Nazareth als „Christus“, „Sohn Gottes“ etc. (Hoheitstitel) isch. Sällen Glaube het mer versuecht, zämme mit dr Erinnerig an dr Jesus vu Nazareth als em Initiator vu dr Gmeinschaft un em Glauben an dr Jesus Christus, als em Verchünder vu dr Botschaft Gottes, im historisch gewaxene und in mehrere Konsensbewegige festglegte nöitestamentliche Kanon authentisch festzhebe un z bewahre.

Im Zäntrum vu dr chrischtlige Religionsüsiäbung stoht s Gebätt. Do wird Gott agsproche – mer dankt em, bittet oder duet e lobe. S wichtigscht Gebätt in allene christliche Konfessione isch s Vatterunser – des isch e Gebätt, wu dr Jesus noch Matthäus 6, 9-13 in sinene Jinger esälber glehrt het.

In dr grischtlige Gottesdiänscht spiilt s gmeinsam Gebätt un s Bätte in Form vu Gsang e großi Roll. E bsunderi Form vum Gottesdiänscht isch d Heilig Mäss (in dr katholische un orthodoxe Kirch) un dr Gottesdiänscht mit Abendmahl (in dr proteschtantische un reformiarte Kirche). In allene Forme wird Brot un zum Deil Wii verzehrt, alli wäre uf s gmeinsam Obenässe vum Jesus mit sinene Jinger, de zwölf ängschte Ahänger, zruckgfiährt, wu noch em Obe, bevor e gfange gnumme wore isch, stattgfunde het. Noch em Matthäus 26, 26-30 het dr Jesus do gsait:

S Abendmahl – bi dr Katholike d Kummion – wird vu dr verschiidene Konfessione unterschiidlig interpretiärt; so hän aü dr Martin Luther, dr Zwingli un dr Calvin do unterschiidlichi Uffassunge gha. Bi dr Katholike isch offiziäll nit erwinscht, ass Glaibigi vu andere Konfessione an dr Kummion teilnämme.

D Sproch, wu im Gottesdiänscht un bi andere Glaübenshandlunge verwändet wird, isch nit immer d normal Volkssproch. So isch d Liturgiisproch in dr griächische Orthodoxii e elters Griächisch, wu siter mehrere Johrhunderte stoh bliibe isch un nit ohni witters verständlig isch. In dr slawische Orthodoxii spilt s Chilcheslawisch e ähnlichi Rolle.

In dr Katholische Kirch isch bis in d 60er Johr vum letschte Johrhundert Latiinisch d Liturgiisproch gsii, e Sproch, wu vu dr meischte Glaibige iberhaüpt nit verstande wore isch. Des isch scho im 16. Johrhundert vu dr Reformatore as Missstand agsähne wore un eine vu dr Grind fir d Reformation un Kirchspaltung gsii. Friili isch d Bredigt aü in dr latiinische Zit in dr Landessproch gsii. 

Im alemannische Sprochrüüm isch normalerwiis d Amtssproch oder Standardsprooch au d Liturgiisproch. Des bedittet, ass im Elsass s Franzesisch stark vorherrscht, in dr andere alemannische Landschafte üsserhalb vu dr Schwiz s Standardditsch, in dr Schwiz wird friili viilmol d Bredigt un eventuell anderi Deil vum Gottesdiänscht i dr Mundart ghalte. Im Elsass gits sälte elsässerditschi, standardditschi oder bilinguali (ditsch un franzesisch zämme) Gottesdiänscht.

S Christetum as dogmatischi Religion het sich scho immer schwer do mit Ideä, wo abgwiiche si vom offizielle Dogma. So hai sich im Verlauf vo dr Gschicht mit jeder grössere Usenandersetzig neui Deil vo de Chille, wo scho bestande hai, abgspaldet. 

S Verhältnis vo de verschiidnige Chille zuenander isch immer wider zimli schlächt gsi und het sich öfters in Komflikt und mängmol sogar Chrieg güsseret. Im zwanzigschte Johrhundert het sich underem Iidruck vo dr Verbreitig vom Atheismus än interkonfessionelli Bewegig entwicklet, wo as Ökumene dr Dialog zwüsche de Chille, aber au mit andere Religione will fördere.




</doc>
<doc id="9749" url="https://als.wikipedia.org/wiki?curid=9749" title="Christina Aguilera">
Christina Aguilera

D Christina Maria Aguilera (* 18. Dezember 1980 in Staten Island) esch e us-amerikanischi Sängeri. Bekannt esch si nebe erere musikalische Fähigkeite, vorauem dör eri unorthodoxi Chleidig worde. Si esch set em November 2005 metem Jordan Bratman verhüratet. 

D Christina Aguilera esch z Staten Island (New York) uf d Welt cho un z Wexford, Pennsylvania ufgwachse. Ere Vater, de Fausto Wagner Xavier Aguilera, esch Onderoffizier i de U.S. Army gseh ond stammt vo Ecuador. Eri Muetter, d Shelly Loraine Fidler esch Spanisch-Öbersetzeri ond Violonisitin us Pittsburgh, Pennsylvania.

D' Öutere hend sech scheide loh, aus d Christina sechsi oder sebe Johr aut gseh esch, nachher hed si met erere jöngere Schwöschter Rachel ond erere Muetter im Hushaut vode Grossmuetter in Pittsburgh glebt. D Grossmuetter esch die erscht Person, wo die gsangleche Fähigkeite vode Christina entdeckt hed. Nachher hed d Christina agfange, a Talentwettbewerb teilznäh. 

Während erere Ziit in Pittburgh hed si di amerikanisch Nationalhymne vor Speli vode Pittsburgh Steelers ond de Pittsburgh Pirates gsonge. Eri erscht grösseri Rolle ide Onderhautongsindustrie hed d Christina 1993 öberno, aus si bim Disney Channel de Mickey-Maus-Club moderiert hed. Det hed si onder anderem metde Britney Spears oder em Justin Timberlake zämegarbeitet. 1994 esch d Show aber igstöut worde ond d Christina hed agfange, Demos ufzneh, om e Schauplattevertrag zöbercho. Einigi vo dene Demos send im Zog vo erere spötere Erfoug under em Tetu "Just Be Free" gege ere eiget Welle veröffentlecht worde.

1998 hed d Christina för de Disney-Föum Mulan de Song "Reflection" gsonge. De Song hed ide amerikanische Singlecharts Platz 19 erreicht! Es esch ide Christina ere erscht Erfoug gseh. Si esch för "Reflection" sogar före Golden Globe nominiert worde. Ide glich Woche hed si e Vertrag bi RCA Records öbercho.

"Genie In A Bottle" esch 1999 de Christina ere erscht kommerzielle Erfoug gseh. De Song hedsi öberd Nacht weutwiit erfougrich gmacht ond esch sofort i aune Charts ade Spetze gseh. S Aubom "Christina Aguilera" esch z Amerika meh aus 8 Millione mou verchouft worde. Drü Sengles vo dem Aubom send z Amerika of Platz 1 gstege!

Im Johr 2000 hed de d Christina die spanisch Version vo erem Debütaubom veröffentlecht. Im gliche Johr esch s Wiehnachtsaubom "My Kind of Christmas" veröffentlecht worde. Trotz erem Rieseerfoug esch d Christina met erem Image vom onschoudige Blondchen onzfrede gseh. Si hed öffentlech bekondet, dass eres nöchschte Aubom meh Tüüfgang werd ha, musikalisch wie textlech.

2001 hed de d Christina met erne Kolleginne Mya, Pink ond Lil'Kim de Weuthiit "Lady Marmalade" veröffentlecht. Si hed för de Song en Grammy gwonne. Es Duett metem Ricky Martin esch gfougt.

Am 29. Oktober 2002 hed de d Christina met Verzögerig eres nöie Aubom "Stripped" veröffentlecht. Es esch abwechsligsricher gseh aus s Debütaubom ond d Christina hed bi de meischte Lieder metgschrebe. Trotzdem eschs Aubom weutwiit en Erfoug worde. Singles wi "Dirrty", "Beautiful" oder "The Voice Within" send in auenort en Erfoug gseh, aber z Amerika seuber send vorauem d Singles weniger erfougriicher gseh aus die aute. Mettlerwile esch si vorauem dör eri unorthodoxi Chleidig ufgfaue.

Ade MTV Video Music Awards, hed d Christina met de Madonna kösst, was zomne chline Skandal gfüehrt hed.

2004 hed d Christina en Wechsu zomne erwachsenere Image onderzoge. Endi 2004 hed d Christina met "Car Wash" (met de Missy Elliott, Tetusong zom Kinoföum Grosse Haie - Kleine Fische) ond "Tilt Ya Head Back" (metem Nelly) veröffentlecht. 

Am 11. Auguscht 2006 esch eres dritt Aubom "Back To Basics" weutwiit of dr Markt cho. S hed sech öpe 4 Millione Mau verchouft. Die uskopplete Singles send bes etz "Ain't No Other Man", "Hurt" ond "Candyman"(Endi März 07 in Europa).

Am 8. Juni esch eres viert Aubom "Bionic" usecho.








Gwunne

"Nominiert"

Gwunne

"Nominiert"

Gwunne

"Nominiert"

Gwunne

Nominiert




</doc>
<doc id="9750" url="https://als.wikipedia.org/wiki?curid=9750" title="Spanien">
Spanien

Spanie, wo ofiziel Königriich Spanie heisst, isch e Staat im Südweschte vo Europa, wo de gröschti Deil vo de Iberische Halbinslen iinimmt. D Hauptstadt vo Spanie isch Madrid. Wiiteri wichtigi Stedt sin Barcelona un Valencia.

Zu Spanie ghöre d Baleare, d Kanare un zwei Exklave uf nordafrikanischem Gebiet, Ceuta und Melilla. Spanie hät ungefähr 47 Millione Iiwohner. Politisch gseh isch es ä parlamentarischi Monarchii. S Staatsoberhaupt isch de König, hüt de Felipe VI. Regierigsschef isch de Ministerpräsident, das isch sid em 2. Juni 2018 de Pedro Sánchez.

S Wort „Spanie“ un di spanischi Bezeichnig „España“ chömme vum römische Namme "Hispania". Wiil sälle kei latiinische Ursprung hät, sin verschideni Theoriie zu siner Härchumft entstande, wo bis hütt umstritte sin.


D'Verwändig vum Namme für bolitischi Zwäck hät mit de westgotische Zit aagfange. Au übber d'Entstehig vum Wort "español" gitt's verschideni Aasetz. Eine devuu bout uff de Datsach uff, dass d'Ändig "-ol" für di frankoprovenzalische Dialäkt charakterisdisch, in de Sproche uff de Iberische Halbinsle degege sälte isch, si säi sällewäg friehstens im 9. Johrhundert vu de Pilger iigfiehrt wore, wu uff Santiago de Compostela greist sin.

Spanie nümmt de Großdeil vu de Iberische Halbinsle ii. Dezüe ghöre no zwei Inselgruppe, nämmli di Kanarische Insle im Atlantik un di Balearische Insle im Middelmeer, di beide nordafrikanische Stedt Ceuta un Melilla, d'Insle Alborán vor de nordafrikanische Chüste un e Reihe vu Insle vor de Chüste vu de Halbinsle sälber. Witeri chleineri Bsitzige sin unter anderem d"'Islas Chafarias", de "Peñón de Vélez de la Gomera" un "Peñón de Alhucemas", alli vor de afrikanische Chüste.

Noch de Flächi isch es s viertgröscht Land vu Europa (noch Russland, de Ukraine un Frankriich) un s zweitgröscht Land vu de Europäische Union.

Spanie wird im Weste vu Portugal un em Atlantik begränzt, im Norde vu de Pyrenäe, vu Frankriich, em Golf vu Biskaya un em Atlantik, im Oste un Südoste vum Middelmeer un im Süde vu de Stroß vu Gibraltar un em Atlantik.

S Chliima isch z Spanie je noch Region ganz underschidlech. De Grossdeil hät e mediterrani Brägig, säll bedrifft ganz bsunders d'Chüstezone un s Dal vum Guadalquivir z Andaluusie, wu mildi Temperature un riichi Niderschleg im ganze Johr ußer em Winter vorherrsche.

Je witer mer ins Inner vum Land goht, desto meh isch s mediterran-kontinental Chliima usbrägt. Es zeichnet sich durch chalti Temperature im Winter un heißi im Summer us. Niderschleg ghäie je noch Region verschide viil, im Allgemeine isch de Weste niderschlagsriicher wie de Oste. Galiizie un de Golf vu Biskaya hänn e ozeanischs Chliima, es ghäie viil Niderschleg übber s ganz Johr verdeilt un bsunders im Winter, d'Temperature sin vergliichswis chiehl.

In höchere Lage wie em Kantabrische Gebirg odder de Pyrenäe sin d'Temperature nidriger un d'Winter chalt. Sonigi Bärgregione sin meistens niderschlagsriich.

Ariidi odder semiariidi Chliimata finde sich im Oste vu Spanie, z. B. z Almería, am Cabo de Gata (200 mm pro Johr), Granada, Murcia, Alicante odder im Valle del Ebro, wu vor allem de Föhnwind d'Ursach vu de gringe Mängi an Niderschleg isch.

S Chliima vu de Kanarische Insle hät e subtropische Charakter. Do sin d'Temperature s ganz Johr duure hoch un Niderschleg ghäie numme wenig (uff de westlige Insle meh). Säll Chliima macht sich au an de südlige Chüste vum Land bemerchbar, wu d'Temperature s ganz Johr übber mild sin; Niderschleg ghäie do allerdings meh wie uff de Kanarische Insle.

Spanie isch mit ere durchschnittlige Höchi vu 660 Meter zimmlig hoch gläge, übberdroffe wird's in derre Hiisicht z Europa numme vu de Schwiz, vu Östriich, Andorra un Liechtestei.

Im Innere isch s Relief vu de Meseta Central markant, wu de Großdeil vum mittlere Landesdeil iinümmt un im Durchschnitt 660 Meter übber Meer litt. Im Südweste isch d'Sänki vum Guadalquivir un im Nordoste die vum vum Río Ebro.

Di wichtigste Gebirgszüg sin d'Pyrenäe, s Iberisch Gebirg, s Kantabrisch Gebirg, s Iberisch Scheidegebirg un di Betische Kordillere. De höchst Punkt isch de Teide mit 3718 Meter ü. M.

Spanie isch vo villne Völker bsuecht worde. Grieche, Phönizier, Römer, Westgote, Kelte, Suebe, Wandale und Araber sind es gsi. Spanie hät so vili Völker azoge, will es viel Metall und no witeri Bodeschätz geh hät.

D Maure sind im Johr 711 is damalige westgotische Riich iedronge und händ agfange, Land z'erobere. D'Westgote send bes i Norde ue zrogdrängt worde und vo det här hend sie die Reconquista (Zruggeroberig) gstartet. Die Reconquista het bes 1492 duuret, wo die letscht maurischi Stadt Granada gfalle esch. D Könige vo Altkastilie und Aragon händ sich zämä ta und all Araber vertribe. Vo de verblibne Araber esch e Teil zwunge worde, dä katholische Glaube azne, und e Teil esch versklavt worde. Zur gliche Zyt sind Jude vertribe worde. Au ä grosse Deil vo de bekehrte Jude, de Marranos, hai müesse uswandere. Zur glichigi Zyt hät de Kolumbus dr Kontinänt Amerika entdeckt.

De Christoph Kolumbus isch e Maa us Genua gsi. Damals si vili Seefahrer nach Indie mit em Schiff gfahre und händ Pfäffer und anderi Gwürz transportiert. Meistensch hät dä Wäg lang duret, will dä ganzi afrikanische Kontinent umfahre worde isch. De Kolumbus hät die Idee gha, i d Gegerichtig z fahre, da hegis kä Land, damit mehr schneller nach Indie chumt. Zerscht isch er nach Lissabon id Seefahrerschuel gange. Nach dere Usbildig isch er em damalige portugisische König, dä Vorschlag go unterbreite, doch dä hät in mehrmals ablitze lah. 1492 isch er dä glich Vorschlag a dä spanische Königin go mache. Au nach mehrigimal hät si endlich Ja gseit. So isch er am 3. August mit drei Schiff (La Pinta, La Niña und Santa Maria) vo Palos de la Frontera (Andaluusie) us gstartet. Nach 12 Wuche hät er am 12. Oktober 1492 endlich Land entdeckt. Spöter sind vili Konquistadore gfolget, wie de Francisco Pizarro, de Eroberer vom Inkarich, de Francisco Hernández de Córdoba, de Hernán Cortés, wo s Aztekeriich z Mexiko eroberet het, usw.

Im witere Verlauf isch Spanie über 300 Jahr d Wältmacht Nummere eis gsi. Erscht im 19. Jahrhundert sind d Kolonie z Südamerika abgfalle und sind all unabhängig worde.

Wäred dem Bürgerkrieg in Spanie (1936-1939) hät de Franco di Macht ergriffe. Dä drüjährige Bürgerkrieg isch für villi Familie ä riesigi Katastrophe gsi. Müettere händ sich müesse träne vo irne Chind. Vili sind nach Russland gschickt worde, damit si überlebet. Jugendlichi händ müesse is Militär und wänn eine hät nid welle is Militär, hät er is Gfängnis oder isch vo sinene Eltere erschosse worde. Die, wo hend is Gfängnis müesse, sind wiit wäg gsi. D Eltere hent sie nid chöne bsueche. Dä Franco isch e guete Fründ vom Salazar, em Diktator vo Portugal gsii und au vom Benito Mussolini, de Hitler hingäge hät er nit mööge. «Guernica», es Bild vom Pablo Ruiz Picasso, thematisiert de Bürgerchrieg uf e iidrücklichi Art.

De Franco hät au wie dä Hitler ä spezielli Begrüessig gha. In Spanie hät mehr ihn mit "El Caudillo" agsproche. 1972 hät di baskischi Untergrundorganisaton ETA imene Attentat sin bescht Fründ Blanco tötet. Drü Jahr spöter isch dä Franco gstorbe.

Erscht 1978 isch Spanie zu nere Demokratii worde. S Staatsoberhaupt isch de König Felipe VI., Sohn und Nochfolger vom Juan Carlos I.

Spanie isch s zweit meischtbsuechte Land in Europa, nach Frankrich. Dorum sind au d Iinahme vom Turismus für die einzelne Regione sehr wichtig.

Aber au dr Export vo Landwirtschaftsprodukt macht en grosse Teil vo dr Wirtschaft uss. Spanie bout bsunders Chorn, Gmües, Olive, Trüübel, Zuckerrüebe, Orange und Zitrone a. Es wärde Fisch us em Meer gholt, und d Veezucht het e grossi Tradizioon.

Die grosse Zwiig vo dr spanische Wirtschaft sind d Banke, s Bougwärb, s Transportgwärb, d Undernääme vo dr Telekommunikazioon und Versicherige.

D'Bevölcherig isch am 1. Jänner 2009 bi 46.745.807 Iiwohner gläge, d'Bevölcherigsdichti isch mit 91,13 Iiwohner pro Quadratkilometer nidriger wie in de meiste andere westeuropäische Länder. Dodebii isch d'Bevölcherig zimmlig uuregelmäßig übber s Land verdeilt, e große Deil läbbt in de Chüstegebiete, im Dal vum Guadalquivir un in de Metropolregion vu Madrid, während s Inner vu Spanie dünn bsidelt isch.

Es gitt 15 Metropolregione mit meh wie 500.000 Iiwohner, di gröschte sin de Reihe noch die um Madrid, Barcelona, Valencia un Sevilla mit meh wie-n-ere Million Iiwohner. E gmeinsami Verwaltig hät keini vu denne Regione.

Spanisch isch übberall Amtssproch un wird vu 99 Brozänt vu de Iiwohner beherrscht, dodevuu sin 89 % Müetersprochler. Dezüe chömme Sproche, wu vu de Verfassige odder Gsetz vu de autonome Regione e offiziälle Statùs züegsproche griegt hänn:

Z Aragón sin Katalanisch un Aragonesisch zwar keini Amtssproche, were abber vum Sprochgsetz vu 2009 als "lenguas propias originales e históricas" (eigeständigi, iiheimischi un hisdorischi Sproche) aaerkännt.

Näbe de gnännte Sproche schwätzt mer z Spanie e Reihe vu romanische Sproche odder Dialäkt ohni Statùs als Amtssproch.

Spanie hät am 9. April 2001 di Europäischi Charta vu de Regional- odder Minderheitesproch unterzeichnet.

Di katholischi Religion hät im Verlauf vu de spanische Gschicht allewiil e wichtigi Rolle gspilt un isch d'Religion mit de witeste Verbreitig. Eso chunnt's, dass in Stedt viilmol wichtigi religiösi Brüüch usgiebt were. Am meiste Uffmerchsamkeit verdiene do sälli Fest, wu an de Jesus erinnere, z. B. d'Semanas Santas z Granada, Málaga, Sevilla odder Valladolid, Ostere, Pfingste un Fronliichnam.

Di verschidene Völcher, wu z Spanie gläbbt hänn, di geografischi Lag zwüsche zwei Kontinänt mit sehr verschidene Draditione un Kultuure wie au d'Eroberig vu Deil vu Südamerika hänn dezüe biidrage, dass di spanischi Kultuur hütt als eini vu de riichtste un viilsitigste vu de westlige Wält bezeichnet wird. Viili verschideni Chünschtler sin z Spanie uff d'Wält chuu, unter'ne Chünschtler wie de Velázquez, de Goya odder de Picasso, abber au Schriftsteller wie de Cervantes, wu als Nationaldichter gältet, de Quevedo, de Galdós odder de Lorca. Au d'Architektuur isch viilfeltig, eso gitt's z Spanie übber 40 Bäu, wu zum UNESCO-Weltkultuurerbe ghöre.

An viile Volchsfest wird de Stierchampf odder de Stierlauf usgiebt. Di beriehmteste Arene sin "Las Ventas" z Madrid, "Monumental" z Pamplona, "La Maestranza" z Sevilla un d’"Plaza de toros" z Valencia. De Stierchampf isch für sini Aahänger e Chunscht, wu viil mit Eleganz un Ästethik z düe hät, während Kriitiker en als brutal aalüege.

Amtligi Site vu Spanie

Übber Spanie


</doc>
<doc id="9751" url="https://als.wikipedia.org/wiki?curid=9751" title="Grundschule">
Grundschule

D Grundschuel isch z Dütschland die ersti Schuel für d Chind. In de Regle wird e Chind mit sechs Johr iigschuelt. In de meischte Bundesländer goht d Grundschuel bis in die vierti Klass. Denn goht e Chind uf e höcheri Schuel, wie d Hauptschuel, d Realschuel oder s Gymnasium. In de Grundschuel lehre d Chinder unter anderem s Schriibe un s Läse, d Grundrechekund, d Uhrzit und ähnliches. 

In de Schwiiz heißt d Grundschuel "Primarschuel", in Öschtriich "Volksschuel".



</doc>
<doc id="9753" url="https://als.wikipedia.org/wiki?curid=9753" title="End-n-Abfall im Alemannischen">
End-n-Abfall im Alemannischen

Im Mittelalemannische het e Entwicklig iigsetzt, wu in dr meischte alemannische Dialäktspiilarte dr Konsonant n am Änd vum Wort abgfalle isch.

I de meischten alemannische Dialäkt het bi zwoo- oder mehrsilbige Werter iberal s End-n verlore. Wäge däm heißts ohni End-n

Eisilbigi Werter hän viilfach s Änd-n ebefalls verlore – des giltet in zuenämmendem Maß vu Norde noch Süde.

Biispiil „Wein“, „gewesen“ ,„von“
Anderi Biispiil:
D gnaü Abgränzig vum Nord- un vum Südtyp isch bi jedem Wort anderscht, lueg in dr Sprochatlante.

Konsonanterverbindig -rn

In dr Konsonanteverbindig -/rn/ isch s Änd-/n/ verbreitet erhalte:
In andere Dialäkt, bsunders däne vu dr alpiine Schwyz und z Voradelbärg, isch es aber au doo gschwunde, nochdäm s zeerscht zwischem /r/ und em /n/ e Sprossvokal gee het: 

Artikel

Dr männlig un sächlig Artikel im Akkusativ isch iberal n-los: 

Singular:"I han" kunnt mit un ohni Abfall vor: "i han, i haa". S /n/ isch doo analogisch wider iigfiert worde.

Plural:Durch dr Abfall vu -/t/ isch in mänke Dialäktspiilarte -/n/ in Endstellig kumme, so z. B. Oberhiinalemannisch "mir gän, mir wän, mir hän."

Des -n, wu im Laüf vu dr Sprochentwicklig abgfalle isch, taücht in viile alemannische Dialäktspiilarte as Hiatustilger wider uf, des heißt, mit däm -n wird verhinderet, ass zwee Vokal ufenander stoße:

E abgfalles -n ka im Inlüt (Inluut) wiider uftaüche:

n isch aü an Stelle Hiatustilger, wu kei Abfall bassiärt isch. Biispiil üs em Oberrhiinalemannische:
Diä erschte, nit-zämmezogene Forme wirke unbholfe (ubholfe).

Im Oschte vum Bärner Oberland, im mittleren un hindere Prättige un, eweng weeniger, uf Tavaas sin d Änd-n in greßerem Maß erhalte wiä im räschtlige Alemannisch.

Biispiil üs der alte Haslitiitsche Dialäktspiilart (Quälle: Ruth Bietenhard: "Oberländer Mundarten." Thun 1992):
Aü ohni Hiatus sin do -n erhalte. 

Biispill üs em Prättigauer Dialäkt vom Chlooschter (Quälle: "Prättigauer Dialekt." Küblis 2014):

Alemannischi Grammatik


</doc>
<doc id="9754" url="https://als.wikipedia.org/wiki?curid=9754" title="Penis">
Penis

De Penis (Membrum virile; männlichs Gliid) isch bim männliche Süüger s Organ zum uriniere und um Nochkome z züge. Er entsprecht anatomisch de wiibliche Klitoris. Zäme mit de Hode bildet er die primäre Gschlechtsmerkmol bim Maa.

S Wort "Penis" werd im alemannische Sprochruum nu gad bim Dokter brucht. Die allgemaini Bezaichnig isch "Schwanz" oder "Pfiife," und de stiif Penis wird im Volksmund oft "Latte" oder "Ständer" gnennt. Denebet gits no vill Usdrück, wo je noch Umfeld ener derb "(Seckel, Rieme)" oder humorvoll "(de chlii Fründ)" sind oder au nötigefalls rücksichtsvoll-vernidlichend "(Schnäbi, Gliid, Spitzli)". Im kultische Zämehang redt me vomene "Phallus". De Penis vomene Tier haisst "Ruete", dailwiis spricht mo au vumene Wadel oder wi bim Mänsch vum Seckel.

D Peniswurzle (Radix penis) isch mit Muskle und Bänder am undere Becki agmacht. De Schaft (Corpus penis) hanget vorenabe und endet mit de Aichle (Glans penis). Die seb werd vom Vorhütli (Praeputium) gschützt. Da isch a de Untersite vo de Aichle mitem Vorhutband (Frenulum praeputii) verbunde und cha zruggzoge werde, so ass d Aichle frailit. Die Aichle isch sehr emfindlich uf Berüerig und dient zur sexuelle Stimulation. A de Aichle befindet sich oft sogenannti Hornzipfeli, wo aber kai Erchrankig darstelled. Es isch wichtig, as e Maa täglich mit Wasser sini Aichle suber wäsche tuet, well sich sus Segma bildet, wo en sehr unagneeme Gruch verbraitet.

Im Penisschaft liget drai Schwellkörper, zwee ader Obersite (Corpora cavernosa) und an a de Untersite (Corpus spongiosum). Füled die sich mit Bluet, z. B. dur sexuelli Eregig, werd de Schwanz länger und herter und fot sich a uufrichte; s chunt zunere Erektion. Die ermöglicht erst de Gschlechtsvercheer. Zwüschet de Schwellkörper verlauft d Harnröhre (Urethra). Si fangt bi de Bloose a und endet am Spitz vo de Aichle. Unterhalb vode Blose lit d Vorsteherdrüese (Prostata), wo die baide Soomelaiter (Ductus deferens) i d Harnröhre mündet. Bim Absprütze (Ejakulation) werd de Soome (Sperma) dur d Harnröhre is Fraije gsprüzt.

De Schwanz variert vo Maa zu Maa stärcher as anderi Körpertail: Form, Längi, Farb, Dicki, de Erektionswinkel sind bi jedem Maa verschide. Vor alem aber d Längi werd oft as e Määs vo Männlichkait aglueget und isch e laids und doch immer wider beliebts Thema und so gits mittlerwiile mehriri wüsseschaftlichi Messige, aber irgedwie wöts denn mit dene Zale doch nöd stimme. Und wenn e Pariserfabrik wideremol e nöiji Norm oder Messig usegit, chunts regelmässig zumene globale Protest und die ainte rüefet: "»Z chlii!«" und die andere "»Z grooss!«".

Noch wüsseschaftliche medizinische Agoobe messt de schlaffi Schwanz bi de maiste Mane öber 20i zwüschet 7 und 11 cm und im stiife Zuestand 11 bis 17 cm. Doch stimmet die verschidnige medizinische Agoobe nöd völlig überii und die durchschnittlich Längi vom stiife Penis goht vo 12,9 cm (»Journal of Urology«, 1996) bis 14,9 cm (LifeStyles Condoms) und 15,2 cm (Kinsey). Die medizinisch korrekti Messig erfolgt miteme Linial, wo a de Obersite vom Schwanz ohni Druck am Buch agsetzt werd und denn messt mer so bis zum Spitz vode Aichle. D Längi vom schlaffe Schwanz sait nünt us öber d Längi vom stiife, au do gits grossi Unterschid, wie starch e Schwanz sich binere Erektion usdehnt.

De Mensch het im Vergliich zu sinene Vorfahre, de Primaate, en groose Schwanz. So messt de erigierti Penis vomene Schimpans 8 cm und e Gorilla bringt s grad uf 4 cm!

Vorhutverengig (Phimose) bidütet, as s Vorhütli nöd über d Aichle zoge werde cha, wa recht verbraitet isch. Us hygienische Gründ isch es sinnvoll, denn s Vorhütli z erwiitere lo; alefalls isch au e Beschniidig agroote.

En extrem chrumme Penis (Penisdeviation) cha de Gchlechtsvercher behindere. Die hütigi Medizin chan aber au do Abhilf schaffe.

Allgemain als Impotenz werd d Erektionsunfähigkait gnennt. Si isch aber nöd glichzsetze mit Orgasmusunfähigkait. Erektili Dysfunktion cha zum Bispil uftrete, wenn ann zvill velofahrt und de Sattel ständig uf d Schwanzwurzle druckt. Dem cha mit eme spezielle moderne Velosattel abgholfe werde. Au vill suuffe füert mit de Johre zu Impotenz.

En Penisbruch (Ruptur) vo de Schwellkörper cha dur allzuheftige Biwgige oder z starchs Abebüüge bide sexuelle Stimulation passiere und muess wegede starche Bluetige sofort medizinisch behandlet werde.

Priapismus isch e sehr schmerzhafti Duurerektion, wo mee als zwoo Stunde duuret und cha schlussendli zu Erektionsunfähigkait füehre. Priapismus cha vor alem dur Medikament und Droge wie Viagra oder Koks usglöst werde. Ab er er isch au bi Leukämi-Patiente verbraitet.

Well de Mensch nünt cha lo sii lo wies isch, sind Veränderige am natürliche Usseh vomene Penis dur de Mensch verbraitet. Si chönet scho ide ältischte Kulture beobachtet werde, wie zum Bispil d Beschnidig bi de alten Ägypter. D Ursach chönet religiöser Natur sii, oder ästhetisch, medizinisch oder psychologisch motiviert sii.

D Beschnidig isch am maiste verbraitet und het bide Jude und Muslim religiösi Bidütig. Bi de Beschnidig werd s Vorhütli eweg gschnitte, so as d Aichle frai sichtbar isch. Si werd zum Tail scho bi Chlichind, aber au erst bi junge Erwachsene vorgnoo. Bi de alte Grieche het Beschnidig als barbarisch golte und d Wettchämpfer wo blutt gspörtlet hend, hend sich s Vorhütli zämebunde, demit mer d Aichle nöd cha gsee.

D Harnröhrespaltig isch en brutale Iigriff wo vode australische Aborigines praktiziert werd, um d Vulva z imitiere.

Penisverlängerig isch voralem dur s Internet de Hit i moderne Kulture worde und entspringt enere übertribene Schwanzfixierthait. Die maiste Methode aber nützet nünt, usser as de Aabüüter riicher und de Aawender frustrierter werd und gwüssi Methode chönet gär schädlich würke.

I de Tierwelt chönet zwai Penistype unterschide werde, de "kavernösi" Penistyp und de "fibroelastisch" Penistyp. Bim kavernöse Penis isch wie bim Mensch vill Schwellkörpergweb ume (z. B. Ross). Bim fibroelastische Penis sind d Schwellkörper nu wenig entwicklet. Im nöd erigierte Zuestand isch d Ruete s-förmig boge (Flexura sigmoidea) und werd vom Bluet wo binere Erektion in Penis ine flüsst grad boge. Dur da werd d Ruete zwor länger aber kum dicker.

Vili Süüger hend im Gegesatz zum Mensch im Penis e Chnoche (Os penis; Baculum) oder e Chnorpelröhre, so d Primaate, d Röiber, d Insektefresser und d Fledertier.

Dr Schildchrottepenis bestoot us ere Ruete und ere Äichle, wo im Allgemäine dunkelgrau, purpuur oder schwerzlig isch. Vo dr Öffnig vom Urether an dr Basis vom Penis goot e Soomekanaal, wo s uf bäide Site von em e Soomegroot het, bis zur Äichle, im Geegesatz zu de Süüger, won e zuenige Soomeläiter in dr Form vom ene Röörli häi. Im schlappe Zuestand isch dr Penis in dr Kloake versteckt. Es het im Penis dinne en äinzelne Schwellkörper, s "corpus spongiosum", und wie bi de Süüger stoot dr Penis uf, wenn dä sich mit Flüssikäit füllt. Dr erekti Penis isch, je noch Schildchrotteart, bis öbbe halb solang wie dr Panzer.



</doc>
<doc id="9758" url="https://als.wikipedia.org/wiki?curid=9758" title="Häg-Ehrsberg">
Häg-Ehrsberg

Häg-Ehrschberg (hochdütsch "Häg-Ehrsberg") isch e chleini Gmei am Rand vom Wiisetal im Landkreis Lörrach in Bade-Württeberg. 

D' Gmei bstoht us mehrere chleine Ortsteil un isch in den 1970er Johr durch de Zsämmeschluss vo de Gmeie Häg und Ehrschberg entstande. Häg-Ehrschberg hätt Iiwohner (Stand: ). Durch e Teil vo de Gmei fließt de Angebach, wo bi Mambach (Ortsteil vo Zell) in d' Wiise fließt.

Häg-Ehrschberg litt in 540 bis 1192 Meter Höchi am Rand vom Wysedal im Naturapark Südschwarzwald.

D Gmeind gränzt im Norde an Fröhnd und an de Todtnauer Ortsdeil Herreschwand, im Oste an Todtmoos, im Süde an de Schopfener Ortsdeil Gerschbach und im Weste an Zell im Wysedal.

Ältste Ortsdeil isch Happach, wo scho im Johr 1113 erwähnt worre isch. Ehrschberg isch 1439 zum erschte Mol erwähnt worre. S Gebiet vo de hüttige Gemind hät über Johrhundert zum Damestift Säckinge und dodemit zu Vorderöstrych ghört. Noch de Züeordnig zum Großherzogtum Bade 1806 sin Ehrschberg und Häg 1811 selbständigi Kommune worre, wo 1975 zämme mit andere Dörfer d Gmeind Häg-Ehrschberg bildet hän.

Im Gmeindegebiet vo Häg-Ehrschberg isch au di abgangeni Burg Altestei gläge.

Ergebnis vo dr Landdagswahle sit 2006: 



</doc>
<doc id="9769" url="https://als.wikipedia.org/wiki?curid=9769" title="Perl">
Perl

Perl // isch a freie, plattform-oabhängige, interpretierte Programmierspraach.

Dr Larry Wall, en Linguischt hot se 1987 als Verbindung von dr C Programmierspraach, UNIX-Befehl on andere Eifliss entwickelt. Eigentlich hät die Spraach a Werkzeig for Syschdeem- ond Netzwerkadministratore sei solle, aber Perl hot au bei dr Entwicklung von Webaawendunge ond en dr Bioinformatik a groß Eisatzgebiet gfonde. For was Perl hauptsächlich guat sei soll, isch bestimmte Problemstellunge schnell z'leeset ond em Programmierer soviel Freiraim wie möglich z'lasset. Dr Omgang mit Text ond die viele freie Modul, wo for die Spraach verfiegbar sen, machet mitonder d'Stärke von derre Spraach aus.

Dr Name Perl kommt von ema Zitat aus'm Matthäus-Evangelium [13,46], wo dr Jesus s'Hemmelreich mit em Händler vergleicht, wo sei ganz Hab ond Guat verkaufe will, damit'r a wertvolle Perle kaufe kaa. Bevor dr Larry Wall sei Spraach no hot vreffentliche kenne, hend se dr Name von Pearl en Perl omgändert, weil's scho a Programmierspraach gä hot, wo Pearl ghoise hot. S'werret allgemein ond vom Larry Wall selber au die Backronyme "Practical Extraction and Report Language" ond "Pathologically Eclectic Rubbish Lister" akzeptiert. Wenn mr "Perl" sagt, moint mr drmit d'Spraach, on mit ema kloigschriebene "perl" s'Programm, wo die Spraach interpretiert.



</doc>
<doc id="9770" url="https://als.wikipedia.org/wiki?curid=9770" title="Satteins">
Satteins

Setaas (amtlich "Satteins") isch a klis Dörfle im Bezirk Fealkirch (Region Walgau) z Vorarlberg, Öschtriich.

Setaas lit im Walgau, uf 496 Meter Höhe am Fuaß vom Walserkamm. Settaas hätt a Fläche vu 12,71 km² und liegt uf 495 m Seehöhe. Vo dr Fläche siand im Johr 1996 39,2 % Landwirtschaftsfläch, 45,2 % Wald, 3,8 % Alpa, 6,5 % Sidlungsfläche und 5,4 % sunschtige Fläche gsi. Sattas hat koa wittere Iteilig vo Regiona.

Nochburdörfle siand Fraschtez, Gefis, Rankl, Übersaxa, Dünserbearg, Düns, Rös, Schlis und Nenzig.

D Habsburger honnd dia Orte in Vorarlberg wächselnd vo Tirol und Vorderösterrich us regiert. Vo 1805 bis 1814 hot der Ort zu Bayern, denn widr zu Österrich kört. Zum österrichischa Bundesland Vorarlbärg kört Sattaas sit dr Gründung 1861. Dr Ort isch 1945 bis 1955 an Teil vu da französischa Besatzungszone in Österrich gsi.

S Gemeindegebiet vo Sattaas isch infolge vo da geografischa und klimatischa Lag scho vor Christi Geburt bsiedelt gsi. A paar Funde dütand druf hi, dass dia Sidlig uf dr Vatlära us dr Urnafelderzit (1200-800 v. Chr.) stamma künnt.

A dr einstiga Römerstroß, dia durch Sattaas führt, stoht a römischas Landhus. Si isch im Johr 1920 entdeckt wora und isch im ersta Johrhundärt n. Christus baut und im dritta Johrhundärt durch d Alemanna zrstört wora.

Dr Nama Sattaas isch s erschmol ca. 843 im rätischa Urbar als "Sataginis" urkundlich rwähnt wora. Dia Bezeichnung isch uf an keltischa odr illyrischa Nama in dr Form vo "Satanines" zruckzfüera. Im Johr 1255 hat s denn "Satains" khoaßa.

Im spöta Mittlalter honnd d Bewohner vo Sattaas da "Rittr vo Schwarzahorn" kört, vo dena widr d Herren d "Grafa vo Montfort" in Feldkirch gsi sin. D Rittr vo Schwarzahorn honnd oberhal vom Dorf a Burg baut, dia im Appazellerkriag 1405 zrstört und numma meh ufbaut wora isch. An Teil vo da noch bestehanda Mura sind abgrissa und s Material für an Bau vo da Pfarrkircha (1821-1824) verwendat wora. Zur Zit isch noch d nördliche Wand vom ehemoliga Burgfrieda erhalta. D Pfarrkircha isch im Stil vum Spätklassizismus noch da Plän vo Alois Negrelli, am Planer vom Sueskanals, baut.

Kirchlich kört d Pfarre bis zum Johr 1808 am Bistum Chur und ab 1819 definitiv zu Brixen, noch am 1. Weltkriag zur Apostolischa Administratur Innsbruck und sit 1968 zur Diözese Feldkiarch.

D Pest hat oh vor Sattaas kan Halt gmacht. Si isch im Mitte vom 14. Jahrhundert usbrocha. An dia furchtbare Zit erinnert a Sebastianskapella, oh Pestkapella gnennt, wo im Johr 1349 baut wora isch. Dia Kapella isch durch an gotischa Flügelaltar und durch d Wandmolereia vo großam historischa Wert. S zwote mol, 1628 und 1630 sind ca. 200 Menscha a da Pest gstorba.

Im 19. Johrhundert hat sich Sattaas vorallam durch an Dorfbrand (28. Februar 1870) verändert. 52 Hüser sind domols abbrennt. Am meista hat sich s Sidligsbild durch an Zwota Weltkriag gwandelt. Zwüschat 1945 und 1991 hat sich d Wohnbevölkerung verdoppelt, d Ausdehnung vom Siedlungsgebiet eppa verdreifacht.

Im früahara Johrhundert honnd d Sattaas nur Bura glebt, und bis zum End vom letschta Johrhundert hat da Wiebau oh a große Rolle gspielt.

Das in Sattaas ka große Arbeitsplatzangebote git, sind viele Sattaaser zwunga, uswärts ge schaffa zgo. Bsundrigs viele, dia pendla müand, honnd im Fürstatum Liachtastoa an Arbeitsplatz.

In Sattaas sind oh a paar Einrichtunga vom Sprengels Jagdberg unterbrocht, wo eigentlich no me Gmoanda mitmachand, wia Schlis, Rös, Schnifis, Düns und Dünserbärg.

Afang vo da 70ger Johr isch in Sattaas d Hauptschual baut wora, dia vo ca. 400 Schüaler vo da Jagdberggmoanda und vo Göfis busacht würd.

Sit 1985 isch in Sattaas d'Abwasserreinigungsanlag vom Abwasserverband Walgau in Betrieb.

S Gemeindeamt isch sit am Bau vo dr Volkschual im Johr 1908 in dena Räum unterbrocht gsi. Im Oktober 1998 isch d Gemeindeverwaltung denn in a neu errichtats Gebäude izoga (ehemoligs Gasthus Schöfle).

I da Johr 1997/98 isch a Alters- und Pflegeheim baut wora, wo rund 35 ältere Mitmenscha ufne kann.

Dr Bürgermoaschter vo Setaas ischt dr Anton Metzler.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Setaas khört zum Bodeseealemannisch.



</doc>
<doc id="9773" url="https://als.wikipedia.org/wiki?curid=9773" title="Monemvasia">
Monemvasia

Monemvasia (Betonig uf "-vás") au Monemvassia, Monembasia, Malvasy, (grichisch: Μονεμβάσια) isch e grichischi Chleistadt, wo im Byzantinische Riich e bedütende Stützpunkt un e Festig gsi isch. Si lit uf eme Felse vor dr Chüste vu dr Präfektur (nómos) Lakonie im Südoste vu dr Halbinsle Peloponnes. D'Stadt het e grossi Bedütig in dr nöigrischische Gschichte: Si isch die ledst frei, byzantinisch Stadt gsi un die erst, wo d'Türke au wiider hän ufgäbe müesse.

Ihr Namme verdankt d'Stadt ihrer Lag: "moni embasia" = einziger Zuegang. Sie het bis zue dr grichische Uabhängigkeit 1821/30 wäge ihrer schwere Inähmbarkeit als s'Gibraltar vum Oste golte. D'Stadt isch au d'Nammensgäberi fer dr Malvasier, e Rotwi, wo vu dert us exportiert worre isch.

Monemvasia lit uf dr seewärtige Südost-Site vume Felse vu ca. 300 Meter Höchi un 1,8 km Längi. D'Asidlig bestot us zwei Deile: Dr ummurte middelalderliche Understadt am Abhang vum Felse und dr Zitadelle uf dr Höchi vum Felse, wo numme iber ei einzige, vilfach gwundene, steilen un guet gsicherte Wäg erreicht werre cha. D'Zitadelle isch sit dr 1920er Johre nimmi bewohnt.

583 isch die erst Asidlig uf Felse vu Monemvasia vor dr Chüste vu dr Halbinsle errichtet, als Schutz fer d'Bewohner vu dr umligende Sidlige vum Festland vor dr slawische un awarische Agriffe, wo mit em Zämmebruch vu dr byzantinische Herrschaft uf em Balkan nooch 565 igsetzt hän.

D'Stadt het in dr folgende Johrhunderte e Rückzugsgebit vu dr byzantinische Herrschaft in Südgricheland bildet und isch Usgangspunkt vu dr Rückeroberig vu dr Halbinsel Peloponnes gsi. D'Stadt isch au wichtig fer 

D'Festig isch lang uinähmbar gsi un het sowohl dr zahlriiche arabische Belagerige als au dr normannische Eroberigsversueche vu 1147 standghalde. Es wird berichtet, dass e Chornfeld in dr Zitadelle vorhande gsi sei, wo - zämme mit dr zahlriiche Zisterne - usgriicht häb, e Besatzig vu 30 Mann uf Dur z'ernähre; demit isch d'Zitadelle autark gsi un het chänne ubegrenzt verteidigt werre.

Nooch dr Eroberig un Plünderig vu Konstantinopel im 4. Chrüzzug anno 1204 isch Monemvasia e freii byzantinischi Stadt bliibe un het erst 1249 nooch dreijähriger Belagerig dur d'Franke, wo s'Festland kontrolliert hän, zue dr Kapitulation gnötigt werre chänne.

1263 hän d'Franke Monemvasia zämme mit Mystras ans Byzantinisch Riich zruckgä müesse. Nooch dr osmanische Eroberige vu Konstantinopel 1453, Misthra 1460 un Trapezunt 1461 isch Monemvasia s'ledst Territorium vum alde Imperium Romanum gsi. Uf sich allei gstellt isch aber d'Stadt nit yberläbensfähig gsi. Si het sich z'erst ime katalanischen Seeraiber understellt, wo bal wiider rusgworfe worre isch, no im Papst, wo aber militärisch nit zue eme usreichende Schutz in dr Lage gsi isch. So isch si schliessli 1464 under s'Protektorat vu Venedig chumme un het sich so bis 1540 gege d'Türke halde chänne.

No vu 1540 bis 1690 türkisch, isch dr Ort vu 1690 bis 1715 wiider an Venedig gfalle, nooch Verhandlige 1715 wiider an d'Türke. In dr zweite türkische Epoche het e Bevölcherigsschwund igsetzt, wo d Bevölcherig, wo in ihre Glanzzitte zwischen 10.000 un 25.000 lüt zellt het, uf wänigi Hundert reduziert het. 

Die letzt frei grichisch Stadt isch im Befreiigschrieg vu 1821 bis 1830 au die erst gsi, wo d'Türke wiider hän ufgä müesse. Anno 1822 het do die erst grichisch Nationalversammlig dagt. Trotzdem isch es dr Stadt nit glunge, sich z'erhole, si isch im Gegedeil nohzue völlig in dr Bedütigslosigkeit versunke un isch e sterbends Dorf worre, wo 1971 noch 32 Iwohner zellt het.

Uf em Ufer gegenyberem Felsen isch e moderns Dorf enstande, wo "Gefira" ("Bruck") gnennt wird, im Gegesatz zue dr alde Stadt, wo "Kastro" heisst.

Nooch 1980 het dr Wiiderufbau vu dr alde Stadt igesetzt, wo jetz e beliebti Wucheendresidenz vu wohlhabende Athener worre isch. Hüt werre die middelalderliche Baute nooch un nooch restauriert; viili vunene sin in Hotel umgwandlet worre.

Monemvasia isch dr Burtsort vum grichische Dichter Giannis Ritsos, wo uf em Friedhof vu Monemvasia vergrabe isch.



</doc>
<doc id="9786" url="https://als.wikipedia.org/wiki?curid=9786" title="Baklava">
Baklava

Baklava isch e Spiise us Blätterteig, wo meischtens e Füuig us Baumnüss, Pischtazie oder Mandle het.
S' Wort Baklava söll us em Armenische cho, wo "Bakh" faschtä bedüütet, und vo "Halva", was so vill wie "süess" bedüütet. Aso "süess faschtä".
Baklava chunt ursprünglich us Armenie, 'isch aber vo dä osmanische Janitschare verbreitet wordä. Baklava sind Honig-Nussschnitte, wo mer i nä Honig-Zuckerwassersauce ielajt und sie dänn no warm isst. Meischtens trinkt mer dezue no ä Tasse türkische Mokka. Baklava döfed normaalerwiis uf käm türkische Fäscht fäälä. Baklava, oder Baklava äänlichi Spiise händ sich über s Orient und de Balkan verbreitet, und jedes Land säjt si hegäd die ursprünglichi Variantä.

Us de Baklava isch dä hütt bekannti Öpfelschtrudel entschtandä.


</doc>
<doc id="9787" url="https://als.wikipedia.org/wiki?curid=9787" title="Bodenseealemannisch">
Bodenseealemannisch

Bodeseealemannisch oder Mittelalemannisch schwätzt mer im Oschtdeil vum niideralemannische Sprochruum.

Im Johr 15 v. Chr. hot de Kaiser Auguschtus d Unterwerfung vu de Kelte und Rhäter bfohle. Denn hond d Römer am Bodesee Kaschtelle in Bregenz, Arbon, Eschenz und Konschdanz aaglegt. Scho um 260 n. Chr. isch es nördliche Ufer vum Bodesee vu de Alemanne ignomme worre. Erscht am End vum 4. Johrhundert n. Chr. hond d Alemanne de Raum bis zu de Alpe ibbernomme.

D Nordgränz vum Bodeseealemannisch bildet s Schwebische, im Weschte stoßt es Bodeseealemannisch ufs Oberrheinalemannisch, im Süde uf es Hochalemannisch (Südalemannisch). Mit em Namme Bodeseealemannisch firs Niideralemannisch im Oschte sind ville it z fride. Aber seller Usdruck isch anno 1983 durch de Hugo Steger un de Karlheinz Jakob ind Sprochwisseschaft (Dialäktgeografi) igfiehrt und anerkannt worre und wird drum weiter verwendet. Am Schweizer Südufer vum Boddesee wird bis uff Usnahme hochalemannisch und it Bodeseealemannisch gschwätzt. Drum isch de Usdruck Boddeseealemannisch fir d boddeseeferne Alemanne vu Villingen oder Liechtenstein it so leicht zum verstande.

Es Bodeseegbiet hot in sinem Sprochraum immer Iflüss vu de fünf Länder, wo aan de See aagrenzet und wo d Verwaltungsleut her kummet: Bade, Wirtteberg (heut Bade-Wirtteberg), Bayern, Öschtreich, Schweiz.

S nideralemannisch Bodeseeumland und -vorland im Uhrzeigersinn vu Öhninge ibber d Höri uf Radolfzell, Reichenau, Konschdanz, Bodme-Ludwigshaffe, Sipplinge, Iberlinge, Meerschburg, Hange, Immeschdaad, Fridrichshaffe, uff de Insel Lindau bis Bregez. Selbscht im Hinterland vum Bodesee wird in Salem, bis zuem Berg Högschte, in Markdorf, Tettnang und im Oberschwäbische in Raveschburg Bodeseealemannisch gschwätzt. D meischte Mitglider vu de Narrevereinigung Hegau-Bodesee schwätzet Bodeseealemannisch.
Uff de Schwizer Seite ghert s Bodeseevorland it dezue - usser em Zipfel um St. Margrethe. Aber in onnige Gmeinde am Schweizer Ufer vum Untersee, bsunders Triboltinge, Ermatinge, Mannebach, Steckbore und Eschez wird bodeseealemannisch gschwätzt. Selle Gmeinde hond zum Einflussbreich vum Kloschter Reichenau oder zu dem vu de Firschbischöfe vu Konschdanz ghört und sind erscht 1798 zum Schwizer Kanton Thurgau kumme.

Uf de andere Sitte zellet Gegende im Schwarzwald oder z Voradelbärg dezue, wu sich it zum Bodesee zueghörig fielet.

Zum Bodeseealemannische dezue ghört de nideralemannisch Deil vum Allgai mit Sonthofe.

In Öschtreich schwätzet se es Bodeseealemannische vu Bregenz mit em ganze Voradelbärg bis nach Landeck. It dezue ghört es große und gleine Walserdal.

Dezue ghört es Land Liächtestei mit Vadoz.

Vum Bodesee gohts in em schmale Gebietsstreife ibber Stockach, Tuttlinge, Enge bis nach Donaueschinge, Villinge-Schwenninge, Triberg im Schwarzwald, Blumberg aan de Wutach an dem, was mer "Schwarzwaldschranke" nennt, weiter. Des isch en Bund vu Isoglosse, wo in Nord-Süd-Richtung verlaufet; do grenzet (Wescht/Oscht) "Stei/Stoa", "Matte/Wise", "si mähe/si mähet" und andere anenand.

De Obberlauf vom Fluss Wuètè, d Wuètèschlucht, isch e Sprochgränz nach em Süde. Ab Achdorf gòt disèll Isoglossè südöschtlich witer zimli gnau übber Füètzè bis zum Hochè Randè, wo si uff diè dütsch-schwizer Gränz drûfft. Uff èm Randè un öschtlich im Hegau schnörred mò schu meeheitlich Boddèseealemannisch. Diè Isoglossè isch it scharf ygränzt, sondern volauft in èm meereri Kilometer breitè Übbergangsband, so lyt Singè un au Ewedingè i sellèm Berych, wo s „ch“ un s „k“ scho mit em Rachelutt „chrätzt“ wörd, anderersits sait mò z Grimmelzofè schu "Sòapfè" statt "Seifè" un "Lòatèrè" aschtell vo "Leitèrè", woby s "ei" wiè im Boddèseealemannischè zuè "òa" wörd. Z Mulifingè uf de Baar gitts no èn lychtè schwôbischè Eischlag.

De Dichter Bruno Epple hot Werter im bodeseealemanniche Sprochgbrauch zsammegstellt, wo mer us em Mittelhochdeutsche ableite kaa. E paar Beispiel: lupfe (heben), hebbe (halten), lampe (hängen), jucke (hüpfen), schucke (stoßen), klepfe (knallen), keie (fallen), brinzle (urinieren).

Selbscht im Landkreis Konstanz gibt es Unterschied in de Ussproch. D „Kehlkopflinie“ goht vu Iznang nach Singen (Hohentwiel) bis Watterdingen. Südlich isch es Hochalemannisch, nördlich isch es Niederalemannisch. Für hochdeutsch "gesagt" kann es hosse gseit, gsaat, gsoot, gsoat, gseet.

De Dichter Hanspeter Wieland hot uffs ghackte Spreche uffmerksam gmacht. E kurze Betonung liggt uf de erste Wort-Silbe mit em Vokal: Reggl (Regel), Schnabbl (Schnabel). Wenns Wort mit -el uffhört, wird es e usglasse wie bei Nabl (Nabel). Konsonante werret kurz usgsproche, mer kaa sagge verdoppelt: Boddesee (Bodensee), Vatter (Vater).

Vu de andere alemannische Sprochbildunge hebbt sich es Bodeseealemannische bsunders durch d Verwendung vu de Endig "-et" statt "-e" bei Verbe in de 1. und 3. Person Plural ab. Z. B. "mähet" statt "mähe" (uf Hochdeutsch: "mähen"). Ibbergäng zu de Schwäbische Sproch gitts immer. In Friedrichshaffe, Lindau, oder em Weschte vum Allgäu wird selle Mundart aus historisch-politische Gründe efters Schwäbisch gnennt.

Innerhalb vum Bodeseealemannisch isch d Entrundig e uffellige Unterscheidig zwische Nord und Süd. Im Norde do hossts "Hiiser, sche(n)," im Süde - im greschte Deil vu Voradelbärg - hossts "Hüüser, schö(n)."


Uf Bodeseealemannisch gitts au Biecher ibber alltägliche Begebeheite, wo unter Literatur uffgfiert sind. E bodeseealemannische Gruppe vu de Muettersproch-Gsellschaft, d Seealemanne, mit um die 130 Mitglieder, trifft sich in Konschdanz. In de Volkshochschul Ibberlinge gitts en Kurs fir alemannische Vokable. Aan de Universidät Konschdanz wird au ibber d (See-)Alemannische Sproch gforscht (Eleonore Brandner). Aan de Universität Tübingen werret in de Wiso-Fakultät d Sproche und d Sprochgrenze in Südwestdeitschland erforscht und in Tondokumente im Arnold-Ruoff-Archiv gschpeichert.








</doc>
<doc id="9788" url="https://als.wikipedia.org/wiki?curid=9788" title="Mystras">
Mystras

Mistrás (noigr. (amtl.) Μυστράς; früener Μιζιθρᾶ, Mizithrá) isch e byzantinischi Ruinestadt auf dr grichische Halbinsle Peloponnes nordwestlich vu Sparta.

Nooch em 4. Chrüzzug (1202 bis 1204) isch Mystras vum Chrüzritter Gottfried I. von Villehardouin us em nordfranzösische Bar-sur-Aube zum Zentrum vu sinere Herrschaft in Achaia (dr middelalderlich Namme fer dr Peloponnes) worre. Im Gottfried si Suhn Wilhelm II. (reg. 1245 bis 1278) het die byzantinischi Region Laokonie wo bis dert noch freii gsi isch erobert un het Mystras, näbe dr Ruine vu Sparta gläge, zue eme Standort fer eini vu sine Burge gmacht. E andere Stützpunkt isch Monemvasia gsi, wo 1248 erobert worre isch; e witteri Burg het uf dr Halbinsle Tigani gstande. Dr Villehardouin isch vu byzantinische Truppe 1263 gfangegnumme worre un het sich numme dur d'Rusgab vu Mystras un Monemvasia chänne freichaufe, wo so wiider under grichisch-byzantinischi Herrschaft chumme sin. Die wiidergwunne Region isch als Despotat Morea byzantinischi Provinz worre und Mystras isch nooch Konstantinopel zum wichtigste kulturelle Zentrum vu dr Griche ufgstiige.
Dr berüehmt Philosoph Georgios Gemistos Plethon het die platonische un nöiplatonisch Philosophi ernöieret; er isch e füehrendi Persönlichkeit im kulturelle Läbe vu Mystras gsi un d'Medici in Florenz hän ihn hoch gschätzt. D'Statthalter (Titel: Despot, gr. fer "Herr" ohni negativi Bedütig, doher d'Bezeichnig "Despotat" fer s'Herrschaftsgebit) sin Aghörigi vum domolige byzantinische Kaiserhus vu dr Palaiologe gsi. Einer vu ihne isch dr Konstantin Drageses (nooch em Familienamme vu sinere serbische Mueder) gsi, wo als Konstantin XI. 1449 dr letzte byzantinisch Kaiser worre isch. Si Chrönig isch scho z'Mystras erfolgt, um d'Thronvakanz churz z'halde. Dr Konstantin het vu 1442-1444 die ganz Halbinsle Peloponnes zruckeroberet un au zittwiis Attika bis uf d'Akropolis vu Athen vu dr fränkische Herrschaft befreit.

Nooch sinere Chrönig zum Kaiser het dr Konstantin s'Despotat under sine Brüeder Demetrios un Thomas ufdeilt. Au nooch em Fall vu Konstantinopel am 29. Mai 1453, bi dem dr Konstantin gfalle isch, het dr türkisch Sultan Mehmed II. s'Despotat autonom glo, under Anerchennig vu dr türkische Oberhoheit. Die beide Despote hän isch aber laufend gstritte. Dorum hän d'Türke 1458 erst dr Nordweste mit Patras un Korinth, 1460 au dr Rest mit Mystras annektiert. Numme Monemvasia isch unabhängig bliibe.

Fer ihr Blüetezitt wird d'Iwohnerzahl vu Mystras uf öppe 20.000 bis 40.000 Lüt gschätzt.

Dur dr Peloponnes-Feldzug vum Francesco Morosini isch d'Stadt vu 1687 bis 1715 in venezianische Besitz chumme. 

Nooch 1715 isch d'Stadt wiider türkisch worre. Ab 1770 het e Niidergang igsetzt, wozue under anderem albanischi Truppe bitrage hän, wo uf Wunsch vu dr Türke un fer d'Underbindig vum Orlow-Ufstand in dr Peloponnes igfalle sin, un d'Stadt erheblich verwüestet hän. 

Im griechische Freiheitschampf isch d'Stadt ebefalls starch in Mitleideschaft zoge worre. Statt si wiiderufzbaue, het mer Sparta nöigründet. Letzteres lit wohl au dodra, wil dr nöi bayerisch Chönig vu dr Griche wie au d'Philhellene us Westeuropa, eher am antike Erbe vu dr Griche interessiert gsi isch, wäniger am byzantinische.

Mystras isch vu dr UNESCO in d'Liste vum Weltkulturerbe ufgnumme worre.

E Szene im 3. Akt vu Faust II vum Goethe spilt z'Mystras.




</doc>
<doc id="9793" url="https://als.wikipedia.org/wiki?curid=9793" title="Montenegro">
Montenegro

Montenegro isch ä Schdaad in Südoschdeuropa. Er grenzt an Serbie, Alboonie, Kroazie un Bosnie-Herzegowina.

Montenegro isch ä Republik. De Minischderpräsident isch de Milo Đukanović.

Montenegro isch sitter 1878 ä indernazional onerkannder selbschdändiger Schdaat gsi. Noch em Erschde Weltkrieg isch es mit Serbie zemme in Jugoslawie uffgonge. Im Zweite Wältchrieg isch s Land vo Idalie bsetzt worde. Noch em Zerfall vo Jugoslawie isch es als einzige ehemolig jugoslawisch Republik innere Union mit Serbie bliebe; selle Union het sitter 1992 "Bundesrepublik Jugoslawie", sitter 2003 "Serbie-Montenegro" gheiße. Am 21. Mei 2006 het Montenegro in eme Referendum fir d Ufflösung vun sellem Schdaatebund gschdimmt un het am 3. Juni 2006 d Unobhängigkeit erglärt.




</doc>
<doc id="9794" url="https://als.wikipedia.org/wiki?curid=9794" title="Brokeback Mountain">
Brokeback Mountain

Brokeback Mountain esch e Film vom taiwanische Regisseur ond Oscar-Priisträger Ang Lee usem Jahr 2005 ond basiert of de glichnamig Chorzgschecht vode US-amerikanische Schreftstelleri E. Annie Proulx. S' Drama öber d Liebi zwösche zwe Cowboys, wo vode Filmstudios Focus Features ond Paramount Pictures produziert worde esch, esch am 9. März 2005 z Düütschland ond z Öschtrich ide Kinos gstartet. Ide Schwiiz esch Brokeback Mountain bereits am 16. Februar id Kinos cho.

De Ennis del Mar bewerbt sech im Früehjahr 1963 im Auter vo 19 Jahr bi de Arbetsvermettlig für Farm- ond Ranchpersonau omne Stöu. Er landet us Hert imne Schafzochtbetreb in Wyoming, wo er d Bekanntschaft metem glichautrige Jack Twist macht. De Jack schafft bereits de zwöit Sommer am Brokeback Mountain. De donkuhaarig Ma schwärmt för aues, was met Rodeo ztue hed.

Dör die lang Ziit wosi nors zwöite metde Schafherdi am Brokeback Mountain send, chömed sech die zwe Manne langsam nöcher. Üs de Fröndschaft entweckled sech scho baud e Liebi. Aus die beide nach dere Saison weder hei gönd, verlüred sech die 2 Manne us de Ouge. Si wennds zwar ned zuegäh, doch ennerlech liebed si sech. Trotzdem hüratet de Jack ond de Ennis 2 attraktivi Froue ond bedi gröndet Familie. Doch nach vier Jahre treffed si sech weder ond d Liebi entflammt nöi. Werds es Happy End gäh?







</doc>
<doc id="9797" url="https://als.wikipedia.org/wiki?curid=9797" title="Serbien">
Serbien

Serbie isch ä Binnestaat in Südoschd-Europa mit dr Hauptstadt Belgrad ("Београд, Beograd").

Serbie lait im Zendrum vun de Balkanholbinsel. Es gränzt im Norde an Ungarn, im Oschde an Rumänie und Bulgarie, im Süde a d Republik Nordmazedonie, Alboonie un Montenegro, un im Weschde an Kroazie un Bosnie-Herzegowina. Sinni längschti Usdähnung isch vun Norde nach Süde 500 Kilometer un d längschdi Oschd-Weschd-Usdähnung 350 Kilometer.

Dä jetzig Präsidänt isch de Aleksandar Vučić. Sid 2017 isch d Ana Brnabić Prömierminischterin.

De sǜǜdligst Deil vù de Große Ungarische Diefebeni höört sǜǜdlig vù de Donau ùn de Save ùf, ìm Morava-Daal allerdings zieht si sich bìs witt ìn d'Balkanhalbinsle ine. Westlig vù sällem Daal lìt s Dinari-Gebirg, wùù durch s Gebiet vù Montenegro bìs an s Adriatisch Meer längt, östlig devùù s Balkangebirg ùn di Serbische Karpate, sìì sìn durchzoge vù chleinere Flùssdäler ùn Becke. De höchst Punkt vù Serbie isch ìm Mokra-Gebirg ùf 2755 Meter ǜber em Meerspiegel.

Di wichtigste Flǜss sìn d'Donau, d'Theiß, di (Großi) Morava, d'Save, d'Drina ùn de Temesch. D'Theiß mündet ùf serbischem Gebiet, nämlig zäh Kilometer sǜǜdlig vù Titel, ìn d'Donau; d'Save mündet bi Belgrad ùn d'Morava bi Smederevo.

S Chlima bewegt sich zwüsche me kontinentale ìn de Vojvodina ùn eme gmäßigt kontinentale z Mìttelserbie ùn ìm Kosovo. D'Nììderschlaagsmängi isch ideal fǜr d'Landwirtschaft.

Ùfgrund vù de Viilzahl an verschììdene Landschafte sìn Flora ùn Fauna vù Serbie bsunders viilfältig. Ìm Norde isch di Großi Ungarischi Diefebeni, wùù zùm gröschte Deil schù vù de Landwirtschaft erschlosse worre isch. Dört sìn nùme no wenig Wälder ǜǜbrig, si erstrecke sich hauptsächlig entlang de Flǜss ùn de Kanäl. Sälli chleine Waldflecke biete Hirsch, Reh, Wildsäu, Wölf, Füchs ùn am Füeß vù de Karpate au vereinzelt Bäre e Läbensruum; zùdèm sìn alli Arte vù Singvögel verdrätte.

Ìm mìttlere ùn sǜǜdlige Deil vù Serbie ùn ìn de Bärg sìn au Laubwälder (z. B. Eiche) ùn Nodelbäum z finde. D'Fauna ùn Flora vù Serbie sìn typisch fǜr d'Balkan-Halbinsle.


Serbie verfiegt ǜber fümf Nationalparks:

De Kosovochrieg ìm Johr 1999 hät sich au ùf d'Ùmwält katastrophal ussgwirkt. Ùs bombardierte industriälle Irichtige sìn Giftstoff massewiss ussdrätte ùn d'Bombe sälber hän schäädlige Graphit fräigsetzt. Zùdèm wird bim Ùfbrall Uran abgee, wùù au zù schwääre Ùmwältschäde fiehrt.

Serbie nìmmt mìt de Understǜtzig an mehrere Rehabilitatioonsbrogramm deil.

Belgrad isch e ursprünglich keltische Stadt. 

Serbie isch ìn de Zitt vù de alte Grieche vù de Thraker bewohnt gsìì, de erscht Staat, wùù jeemools ùf sinnem Gebiet entstande isch, isch s Römisch Riich. Ìnnerhalb doodevùù sìn verschììdeni Brovinze ìm hǜtige Serbie gründet worre: Moesia ìm Oste, Dalmatie zwüschem Oste ùn em mìttlere Deil, Pannonie zwüsche de Donau ùn de Save ùn Dakie ùm de Temes ùme.
D'Voorfahre vù de Serbe hän s Gebiet ìn de zweite Hälfti vùm 7. Johrhundert erobert ùn hän zämme mìt de Walache doo gläbt. D'Bulgare hän Serbie 986 bsetzt, wùù s Byzantinisch Riich abber s Fürschtedùùm Westbulgarie ùfglööst hät, isch Serbie under byzantinischi Herrschaft chùù.

De Stefan Nemanja hät di serbische Völcher vereinigt, indèm er 1190 s Fürschtedùùm Serbie gründet hät. Säll isch 1217 als "Chönigriich Serbie" vù Byzanz unabhängig worre ùn es isch e Blietezitt fǜr s Land gfolgt. D'Nemanjide hän Serbie vù 1166 bìs 1371 regiert.

Under em Stefan Dušan (1331-1355) hät Serbie sinni gröschti Ussdehnig erreicht ùn hät sich au vùm Ägäische Meer ǜber de westlig Deil vù Albanie ùn Griecheland erstreckt. Säll hät 1389 nooch de Schlacht ùf em Amselfäld e Änd ghaa: Serbie hät Deil vù sinnem Territoriùm verlore ùn isch ìn Gebiet zerfalle, wùù türkische Vasalle ghöört hän. 1402 isch de Staat vù de Serbische Despote entstande, wùù eme ständige Drùck vùm Chönigriich Ungarn ùn em Osmanische Riich ussgsetzt gsìì isch; nooch em Fall vùm Smederevo isch's under türkischi Herrschaft chùù.

1699 sìn di türkisch bsetzte Gebiet an Ungarn zrùckgange; wiil di serbische Deil nùme dǜnn bsììdelt gsìì sìn, hän vili Serbe voor de hooche Stüre vù de Türke mieße flüchte ùn sìn ùf Ungarn ussgwandert.

Am 14. Februar 1804 isch under de Fiehrig vùm Đorđe Petrović e Ùfstand gege d'Herrschaft vù de Janitschare ùn di religiösi Underdrùckig ussbroche. Sälle Ùfstand, wùù sich ìn ganz Šumadija (mìttlere Deil vùm hǜtige Serbie) ussbreitet hät, isch am Aafang au vù Rùssland durch Material ùn Soldate understǜtzt worre, wùù d'Chämpf ùfghöört ghaa hän, hän d'Rùsse sich abber drussghalte. 1813 isch Belgrad gfalle, de Ùfstand isch gscheitert. Sinni Aafiehrer sìn ùf Ööstriich gflüchtet.

Ìm Abrìl 1815 isch z Takovo e nöie, de sognännt "Zweit Serbisch Ùfstand", ussbroche. Ùf Dräng vù Rùssland hän d'Osmane d'Unabhängigkeit vù Serbie mieße aaerkänne ùn de Aafiehrer vùm Ùfstand, de Miloš Obrenović, hät s Land under em Titel "Oberknez" regiert.

1826 isch de rùssisch-türkisch Verdraag abgschlosse worre, wùù Serbie zù me-ne Fürschtedùùm gmacht hät, säll isch em Osmanische Riich allerdings allewiil no dributpflichtig gsìì. 1833 sìn sälli Gebiet annektiert worre, wùù während em erschte Ùfstand bsetzt, abber nìt an de Staat aagschlosse worre sìn. 1878 hät Serbie e vollständigi Unabhängigkeit, nùme ùs de Sandschak Kosovo ùn Novi Pazari hän si d'Türke nò nìt chönne verdribe.
Ìm Erschte Balkanchrieg (1913) hät Serbie bìs ùf d'Vojvodina sinni hǜtige Gränze erlangt.

Ìm Erschte Wältchrieg isch Serbie vù de Ööstriich-Ungarische Doppelmonarchi bsetzt worre ùn hät sich denooch au mìt de Hilf vù de Entente zù de Siger vùm Chrieg chönne zälle. Wäge dèm sìn s hǜtig Slowenie ùn nooch em Verdraag vù Trianon au de sǜǜdlig Deil vù Ungarn zù Serbie ǜbergange, s serbisch-kroatisch-slowenisch Chönigriich isch entstande. Sii nördlige Deil, d'Vojvodina, isch zù derre Zitt voor allem vù Ungare ùn Düttsche bewohnt gsìì; ìm Kosovo hän Albaner de Grooßdeil vù de Bevölcherig ussgmacht.

1929 hät s Chönigriich de Name Jugoslawie aagnùù. Ìm Zweite Wältchrieg isch de Staat wìder ùfglööst ùn Serbie vùm Drìtte Riich, Italie und Ungarn bsetzt worre. Di düttsche ùn ungarische Bsetzer hän nìt nùme di jüdischi Bevölcherig ìn Konzentratioonslager verschleppt ùn ùmbrocht, sundern sìn au mìt de serbische Bevölcherig grausam ùmgange, wùù gliichzittig e Opfer vù de kroatische Ustascha gsìì isch. Es wird aagnùù, dass zwüsche 1941 ùn 1945 rund 700.000 Serbe ùmbrocht worre sìn. Gege di düttsche Bsetzer hän sich ìn de Hauptsach d'Tschetniks under de Fiehrig vùm Draža Mihailović gwändet, churz spöter isch under em Marschall Josip Broz Tito e Partisanebewegig gege di düttsche Drùppe ussbroche. Au nooch em Chrieg hän d'Partisane di düttsche ùn ungarische Iiwohner dezimiert.

1945 hän sich di jugoslawische Territorie wìder vereinigt ùn Jugoslawie isch e Volchsdemokrati worre; die hät sich 1948 vù de stalinisdische Sowjètunion loosglööst. 1961 isch Jugoslawie under em Marschall Tito zù'me-ne westlig orientierte Land worre, wùù sich bìs zùm letschte Jugoslawiechrieg (1991) als vergliichswiss witt entwìckelts Land hät chönne bezeichne.

Infolg vù de Jugoslawiechrieg isch s Land zerfalle ùn sinni Mìtglììdstaate hän sich drännt: d Bundesrepublik Jugoslawie (wo us Serbie un Montenegro het bstande), Bosnie-Herzegowina, Mazedonie, Kroatie ùn Slowenie sìn zù unabhängige Staate worre.

Ähnlig wie Kroatie ùn Bosnie-Herzegowina hät d Bundesrepublik Jugoslawie de Chriegsverbrächer vùm Jugoslawiechrieg Unterschlupf gwäärt, sällewääg hät sich sii internationaals Bild ìm Lauf vù de 90er-Johr witter verschlächtert, was sich au ùf sinni Wirtschaft ussgwirkt hät. 

Wo 1989 d Autonomi vo der Provinz Kosovo abgschafft wore isch un d kulturele un politische Rächt vo der albanische Bevölcherig massiv ygschränkt wore sin, hen d Kosovo-Albaner unter der Füerig vum Ibrahim Rugova zerscht uf gwaltfreie Widerstand gsetzt. Ab 1996 allerdings hen bewaffneti Gruppe Aaschläg uf serbischi Sicherheitschräft, serbischi Zivilischte un albanischi Kollaborateur verüebt. Bis 1998 het d UÇK grössri Gegende vum Kosovo kontrolliert. Bi de Gegemassnahme vum serbische Militär isch e druf zu Übergriff uf d albanischi Zivilbevölcherig cho, was d internationali Gmeischaft dezue bewoge het en Waffestillstand duregsetzt, wo allerdings wege Provokatione durch d UÇK numme bis zum Januar 1999 ghalte het, was zue wytri Repressalie durch s serbischi Militär gfüert het. Noochem schytre vo Friidensverhandlige het d NATO druf am 24. März mit Luftaagriff uf Jugoslawie begonne. 

Druf hen serbischi Armeeeiheite, Polizeichräft un Paramilitärs demit aagfange d albanischi Bevölcherig ussem Kosovo z vertreibe, un bis April sin 850.000 Mensche, vorallem Kosovo-Albaner, uf der Flucht gsi. Allei 460.000 sin uf Albanie gflüchtet. Im Juni 1999 het Serbie schliessli zuegstimmt dass internationali Friidensdruppe im Kosovo stationiert were un het syn Militär un Sicherheitschräft zruggzoge. Druf hen zirka 200.000 Kosovo-Serbe s Kosovo uss Furcht vor Racheakt durch d Kosovo-Albaner verloo, oder sin durch Aagriff vo de Albaner vertribe wore. 

2000 isch s Regime vùm Slobodan Milošević gfalle ùn de Milošević isch verhaftet ùn an de International Grichtshoof ussglììfert worre. 2006 isch er ìn sinner Zelle gstorbe. 

Im Februar 2003 isch d Bundesrepublik Jugoslawie durch de Statt Serbie un Montenegro abglöst wore. Wo sich denoo d Monteneginer in ere Volchsabstimmig im Mai 2006 für d Unabhängigkeit ussgsproche hen, het s serbischi Parlament am 5. Juni 2006 ebefalls d Unabhängigkeit vo Serbie erklärt. Doodemit het sich d Bundesrepublik Jugoslawie entgültig ufglöst, un Serbie isch de Rechtsnoochfolger vo däm Staat wore. Am 17. Februar het d Regierig vum Kosovo eisytig d Unabhängigkeit erklärt. Serbie erkennt d Unabhängigkeit nit aa, üebt aber "de fakto" kei Verwaltigsmacht meh im Kosovo uss.

Serbie zällt öbbe 7.397.000 Iiwohner, d'Bevölcherigsdichti lìt bi durchschnìttlig 95 Persone broo Quadratkilometer. 52 Brozänt vù-n-ene wohne ìn Städt; di gröschte Städt sìn (in Chlammere d'Iiwohnerzahl): Belgrad (1.136.786), Novi Sad (215.600), Priština (200.000), Niš (173.400), Kragujevac (146.000) ùn Prizren (121.000). Serbisch isch ǜberall Amtssprooch, ìm Kosovo, wo sich im Februar 2008 für unabhängig erklärt het, züesätzlig Albanisch.

Serbe mache mìt 82,86 Brozänt de gröscht Deil vù de Bevölcherig uss, allerdings nùme ùf s Gsamt gseh; ìn einzelne Gebiet sìn si ìn de Minderheit. Zù de wichtigste Minderheite ghöre Ungare mìt 3,91 Brozänt, Bosnier mìt 1,82, Roma ùn Sinti mìt 1,44 ùn Jugoslawe (wùù ihri Nationalität nit genauer aagee hän) mìt 1,08 Brozänt (Date vù de Volchszällig ùs em Johr 2002, beìnhalte ganz Serbie ohni de Kosovo).

Serbie het ei audonome Provinz, d'Vojvodina. In de Verfassig isch de Kosovo als "Autonomi Provinz Kosovo und Metochien" di zweit autonomi Provinz, Serbie iebt dört aber "de fakto" kei Verwaltigsmacht uss.



</doc>
<doc id="9798" url="https://als.wikipedia.org/wiki?curid=9798" title="Kroatien">
Kroatien

Kroazie (kroat. "Hrvatska") isch ä Land, wo sich zum greßere Teil in Südoschdeuropa (Zentralkroazie, Kroatischs Küschdeland, Dalmazie un Ischdrie) un zum kleinere Teil in Oschdmitteleuropa bfindet. Dr Schdaad lait am Adriatische Meer un grenzt an Slowenie, Ungarn, Serbie, Bosnie-Herzegowina un Montenegro.

S Gebiet vum heudige Kroazie isch sit em 8. Johrhundert v. Chr. vun de Illyrer bsidelt worre. Ab em 7. Johrhundert hen d Grieche ogfonge dert zu sidle; uff sii geht zum Beischbil d Gründung vun Split zrick. Schbäder isch des Gebiet Teil vum Römische Riich un dann vum Byzandinische Riich worre.

Im Zweite Wältchrieg isch s Land vo Nazi-Dütschland und Italie bsetzt worde. 

Kroazie het 1991 zemme mit Slowenie d Unabhängigkeit vun Jugoslawie erklärt, worufs zum Krieg mit Serbie komme isch.

Sit em 1. Juli 2013 isch Kroatie Mitglid vo de Europäische Union.

Kroazie isch ä parlamentarische Republik mit eme Mehrpardeiesyschdem.



</doc>
<doc id="9799" url="https://als.wikipedia.org/wiki?curid=9799" title="Bosnien und Herzegowina">
Bosnien und Herzegowina

Bosnie-Herzegowina isch ä Schdaad in Südoschd-Europa uf em Balkan. Er grenzt an Kroazie, Montenegro un Serbie.

Bosnie-Herzegowina isch vo 1918 bis 1941 und ab 1945 ä Republik vun Jugoslawie gsi. Im Zweite Wältchrieg isch s Land vo Nazi-Dütschland und Italie bsetzt worde. Noch em Zerfall vun Jugoslawie 1991 isch es in Bosnie-Herzegowina zum Bürgerkrieg komme, wo erschd mit em Abkomme von Dayton 1995 het beendet werre kenne. Sitter sellem Abkomme beschdeht de Schdaad us zwei Entitäte, de Republik Srpska („Serbeschi Republik“) un de Föderazion Bosnie und Herzegowina („Bosniakisch-Kroateschi Föderazion“).



</doc>
<doc id="9822" url="https://als.wikipedia.org/wiki?curid=9822" title="Frédéric Auguste Bartholdi">
Frédéric Auguste Bartholdi

Dr Frédéric Auguste Bartholdi (* 2. Augscht 1834 z Còlmer; † 4. Oktob´r 1904 z Bàris) ésch e b´riehmt´r elsassischer Bildhöj´r gsin, de Kinschtl´r wo de b´riehmt Fréjhetsstatue, de „statue de la "Liberté éclairant le monde"“, g´macht het, wo Frànkrich de Vereinigte Staate g´schenkt het (1886 ém Gedenke àn d´Unàbhängigkeit - "centenaire de l´indépendance" 1776) un wo àm Hafeingàng vun New York steht, un öi de Leew vun Belfort ("Lion de Belfort"), geböjt züem Gedenke àn de hart Widerstànd vun de Stadt bim Siège, de Belajerung vun Belfort em ditsch-frànzeesch Kriej 1870.

Uf d Walt kumme ésch`r ze Còlmer àls Sohn vum Jean Charles Bartholdi, Prefectürrot, un vun dr Augusta Charlotte, geboreni Beysser. D Fàmili Bartholdi, ésch urspringli üss Ob´ritalie kumme un éww´r de Thurgau un Siedditschlànd én´s Elsass züeg´wàndert. Nooch`m Doot vum Vàt´r 1836 ésch sini Mued´r mét`m uf Bàriss gezéglet, wo schun e "Branche" vun de Fàmili g´lebt het. Mét nin Johr het`r sini Geburtsstàdt Colmar v´rlàsse, `r ésch`r àwwr émmr vrbunde gebliwwe un zuem Bispiil én de Ferie émmr widdr zerüekkumme. Ze Bàriss het`r d´„Ecole des Beaux-Arts“ b´suecht un vun`m domols bekannt Kinschtlr Ary Scheffer Molerei un Zeichne sowie bi àndri Skülptür un Architektür glert - selbsch én de Ferie én Còlmer Zeichne bi`m Martin Rossbach.

Sin erscht gross "Commande" (Ufftraa) ésch öi vun de Stadt Còlmer kumme (1853): e Statue vum (napoleonisch) General Rapp - "Inauguration": 1856. De meischte vun sini Werike sin àm End én Colmar un´s Fàmilje-Hüs, wo`r öi nooch siner international "Carrière" b´halte het, ésch jetz sin Museum. 1855, mét 21 Johr, het`r mét Frind e grossi Reis nooch Nahoscht, nooch Ägypte un de Jemen, g´macht wo ne stàrik inschpiriirt het. 
Sin monümental Kunschtsinn ésch - `s pàsst zue de Zitte - nàdiirli schun domols mét e g´wiss frànzeesch Nationalismus z´sàmme gànge (1870: "Maquette" (Entwurf) vun e Vercingetorix-Statue f´r de Stadt Clermont-Ferrand). Nooch de frànzeesch Néderlaa 1871 het`r àls e Bariss´r Elssass`r de V´rluscht vum Elsass àn Ditschlànd nit akzeptiire kenne („"Je lutterai pour la liberté, j'en appellerai aux peuples libres. Je tâcherai de glorifier la république là-bas (Amerika), en attendant que je la retrouve un jour chez nous"“ - „Ich wurd käempfe f´r d´Frejhet, ich wurd drum apelliire àn d´freiji Vellik´r. Ich wéll de Republik dert glorifiziire én Erwàrtung, se àm e scheene Daa do bi uns wéd´rzefinde“ - Mét de Republik ésch àww`r én Frànkrich schun vorher dur de Napoleon III. Schluss gsin...). Vili vun sini Werike sin d´rnooch én däm Kontext g´stànde - de Leew vun Belfort, `s Strosburj`r Denkmal un, schliessich öi, de Fréjhetsstatue. Sini Person ésch bis hit zue`m-e Symbol wore f´r`s "Attachement" vum Elsass àn Frànkrich.

Wil`r üss e richi Fàmili kumme ésch, het dr Bartholdi f´r sini Weriki oft ken Honorare g´numme - `r ésch "Bildhöir üss Leideschaft" gsin. Àm End vum 19. Johrhundert ésch´r wohl de b´riehmtescht Bildhöj´r ém gànze Europa un én Nordamerika gsin. 
1874 ésch`r àn de Freimaurerloge (Franc-maçon) "Alsace-Lorraine" ze Bàriss initiirt wore.
Bartholdi het efters, zuem Bispiil én Ägypte, `s Pseudonym "Amilcar Hasenfratz" b´nützt. 
Àm 4. Oktob´r 1904 ésch´r én Bàris àn de Tuberkulose g´storwe un ésch uff´m Friidhof Montparnasse begràwe.

Dr Bartholdi ésch de Erschaff´r vun 35 Denkmäl´r un Monumenti um de Walt. De bekannteschti sin :



</doc>
<doc id="9823" url="https://als.wikipedia.org/wiki?curid=9823" title="Geschichte des Elsass">
Geschichte des Elsass

S Elsass isch métm Buech vum Julius Cäsar "De bello gallíco - De gallisch Kriej" én de offizielli Gschichtsschribung ingeträte. De Grund (Vorwand) fr de reemisch Intervention tief én Gallie vun zellemols àm Rhin ésch öi noch de "erschti" Rhiniwwrquerung vun Suebe gsin, wo de keltisch Stämme én dem Gebiet bedroht han. Die hen sich vun de Reemer Hilf erhofft. Noochdäm de Cäsar de Helvetier, wo noochm Rhonetàl han welle üsswàndere, weddr éns (Schwizr) Mittellànd (zwésche Jura (Gebirge) un Alpe) zrickgebrocht het, gehtr widdrsch dur de Doubs-Region noochm Rhin, wil de Suebekünni Ariovist versuecht de keltisch Stämme vun de Region ze beherrsche. De Cäsar schlaat de Suebe un triebt se ewwer de Rhin én´s Lànd, wo er domols àls "Germanie" ansieht, was awwer genöi so keltisch bwohnt ésch wie uffm Weschtufer vum Rhin. Wie mr wisse, hens d Alemanne nit drbi gelon! D Alemanne, wu zum große Deil üs suebische Stämm kumme, hän ab em 5. Johrhundert s Elsass bsiidlet un sin d Vorfahre vume Grossdeil vu de hittige Bevelkerung.

Noochm Zàmmebruch vun dr reemisch Herrschaft ab circa 400 n.Chr. éschs Elsass zeerscht e Teil vum alemannisch Herzogtum gsin, wo 496 under fränkischi Herrschaft kumme isch. Noch dr Deilung vum Frankerich isch s Elsass zerscht ans Middelrich Lotharinge gfalle, im 10. Johrhundert no ans Ostfränkisch Rich, wo sich zum Ditsche Rich (Heilich Reemisch Rich) entwicklet het. De grossi Stäedt, zeerscht Strosburi, sin freii Richsstäedt gsin, Hawenau e Kaiserpfalz, wo im e Stäedtebund, de "Decapolis" odr "Decapole" z´sàmmegschlosse gsin sin. Ewwrs Mittelàltr bis züe Reformation, Bürekriej un Drissigjohrig Kriej hets Elsass fascht àlli Statione vun de ditschi Gschicht durichgemàcht.

Im 16. un 17. Johrhundert isch deno s Elsass in mehrere Etappe under franzeeschi Herrschaft kumme. (Frankrich het sich üssm Westfränkische Rich entwicklet). S Erreiche vum Rhin als nàdirlichi Grenz vun Gallie (un vun Frankrich, wo sich öi als Nochfolger vum reemische Gallie àng´sehn het) isch bis zum Napoleon s Zil vun d franzeeschi Üssepolitik gsin. 1681 isch Strossburi vun de Truppe vum "Sunnekünni", d Armee vum Marschal Turenne umstellt wore, un es so öi franzeesch worre. Milhüse degeje isch - vellig umschlosse vum siter 1648 frànzeesche Sundgöi - bis zum 04. Jänner 1798 e Deil vun de Schwizer Eidgnosseschaft gsin.

S Elsass isch 1871 nochem Ditsch-Franzesische Kriej an s nöi gründet Ditsche Kaiserrich abträtte wore. Bis 1910 isch s Elsass als Richsland Elsass-Lothringe e Land under Sonderstatus gsin, wo vun Praisse üs verwaltet worre isch. Donooch het s Elsass de Status vume vollwertig Deil vun Ditsche Rich bekomme, aber s Verhältnis vun d Elsässer züe de Praisse isch ambivalent bliibe.

Nooch em 1. Weltkriag isch s Elsass ohni Abstimmung widder Deil vun Frankrich worre - un, wil si jo im Kriej devor uf dr Gejesite gstande sin, isch jetz s Verhältnis vu de Franzose zue d Elsässer reserviert gsin.

Nooch der Eroberung vun Frankrich 1940 durch de ditsch Wehrmacht, isch s Elsass "de facto" an s Ditsche Rich (Gau "Südwest" àn Bade) anglideret worre, offiziel aber nit annektiert worde.

Noch dr Befreiung vu dr nationalsozialistische Hitler-Herrschaft isch s Elsass ohni Abstimmung widder under franzeeschi Herrschaft kumme un dr elsässer Dialekt als Dialekt vu dr ditsche Sproch vu dr franzeeschi Besatzer in öffentlichi Ugnade gfalle.

Ditsch isch verpönt gsi un s öffetlich Läbe het sich müesse witgehend uf Französisch abspile. Elsässisch isch als "nidriger Dialekt" vu ere Fremdsproch in Ugnade gfalle.

Restriktivi französischi Sprochgesetze hän usserdem verlangt, dass dr Sport- un Jugenddeil vu dr dytsche Usgabe vu dr elsässische Dageszitungen het müesse uf französisch druckt werre.

In die grosse Städt sin usserdem vili Inwanderer us ehemolige französische Kolonie zoge, wo keinerlei elsässische kulturelle Hindergrund hän.

In dr Johre nooch 1980 isch dr elsässisch Dialekt no endlich au vu dr Politik als Deil vu dr regionale Kultur aerkannt worde. So gits z Strosburi, z Milhüse oder au z Colmar inzwische au Strossenämme uf Elsässisch un sogar bi dr Tour de France-Etappe 2005 nooch Mülhouse het dr Moderator vu dr Veranstaltung bim Zilinlauf au emol kurz elsässisch gschwätzt.

Trotzdem het Frànkrich bis hüt no nit die europäisch Konvention yber dr Schutz vu Minderheitesproche underzeichnet, isch aber, was dr Status vu Französisch als internationali Arbetssproch agot, extrem empfindlich. Offiziell git s in Frankriich numme Franzose - trotz Bretone, Baske, Okzitanier, Korse, Elässer un Lothringer.
Offizielli französische Asicht isch, dass es in Frankriich keini nationale Minderheite git un deshalb au kei Notwendigkeit, sällene in irgend einere Form besundere Schutz zuekumme z lo.


</doc>
<doc id="9824" url="https://als.wikipedia.org/wiki?curid=9824" title="Elsässer Belchen">
Elsässer Belchen

De Elsasser Belche (frz.: Ballon d'Alsace) g´heert mét siner Heehe vun 1.247 m züem Teil vun de Sidvogese wo àlli heechschti Erhebunge vum Gebiri bisamme sin: d´Hochvogese.

De Elsasser Belche esch de Treffpunkt vun drei Regione: Haut Rhin (Elsass), Vosges (Lorraine), Territoire de Belfort un Haute-Saône (Franche-Comté). Nit wit vun-nem ésch de Quell vun de Mosel. Mitte-n-im Parc naturel régional des Ballons des Vosges, g´lege ésch de Elsasser Belche als "grand site national" - e Platz vun national´r Bedittung ingestuft.

Als siadlichscht Gipfel vum Massiv biet d´r Elsasser Belche e grandios Panorama, vum Schwàrzwald ém Oschte eww´r d´ Kett vun d´ Berner Alpe ém Süede bis àn de Mont Blanc wo m´r b´sundersch ém Winter bi klarem Wetter sehn kann.


D Belche én Bade, ém Elsass un én d´r Schwiz


</doc>
<doc id="9825" url="https://als.wikipedia.org/wiki?curid=9825" title="Albert Schweitzer">
Albert Schweitzer

De Albert Schweitzer (* 14. Januar 1875 ze Kayserschbari – bi Còlmer – ém Owerelsass, (domols Ditsches Riich); † 4. Septemb´r 1965 ze Lambaréné, Gabun -Äquatorialafrika) isch evangelisch´r Theologe un Pfàrrer, Organischt un Müsikforscher, Philosoph un Philantrop, Dokter un Humanischt sowij Träjer vum Nobelpris f´r Friide gwe.

Mét´m Ànfang vum Erschte Weltkriej sin de Albert und d Helene Schweitzer (beidi!) àls ditschi Burjer im-e frànzeesch Territorium verhaft un bis fascht ans End vum Kriej (wu Ditsche Riich 
in Weschtafrika schun verlore het g´het) interniert wore.
1917 ésch´s Ehepaar Schweitzer vun Afrika nooch Frànkrich iwwerfihrt un én Bordeaux, Garaison und St. Rémy de Provence interniert wore. 1918 sin se in´s Elsass durich en Gfàngeneüüstüsch zurickkehrt, wu öi offiziell (per Versailler Verträä) widder franzeesch wore ésch. Do het de Albert Schweitzer widder sini àlt Position àls Vikar ze St. Nicolai angetrete un noochher e Stell àls Assistenzarzt àm Spital vun Strosburi. 

In de evangelische Kirch isch sin Gedenktag am 4. September.


Theologischi Warik

Philosophischi Warik

Musikwisseschaftliji Warik

Autobiographischi Warik


Albert Schweitzer (Film)




</doc>
<doc id="9833" url="https://als.wikipedia.org/wiki?curid=9833" title="Karl Bohnenberger">
Karl Bohnenberger

Dr Karl Bohnenberger (* 26. Aügschte 1863 z Riedbach, † 29. Oktober 1951 z Dibinge) isch e schwebische Dialäktforscher gsii, wu sich arg ums Alemannisch verdiänt gmacht het.

Dr isch 1863 als Suhn vum Heinrich Bohnenberger († 1919) un dr Sophie geb. Berg (1837–1927) z Dibinge) uf d Wält kumme un het si Kindheit im Pfarrhüüs vu Flacht (Kreis Leonberg, Schwobeland) verläbt. Speter het er Theologii un Germanischtik gstüdiärt. Wiä si Vatter isch er Pfar wore, het aber ab 1888 e Stell as Bibliothekar an dr Uni Dibinge agnumme. Promoviert het er iber "„Die Ortsnamen des schwäbischen Albgebiets nach ihrer Bedeutung für die Besiedlungsgeschichte“". Ab 1891 het er e Lehrstuehl fir Germanischtik an dr Dibinger Uni gha. Noch sinre Habilitation 1892 isch er vu 1899 bis 1930 Professor fir Ditschi Sproch un Literatur gsi un 1920/21 aü Direktor vu dr Universitätsbibliothek.

Ab 1892 het er verschiidini Abhandlunge iber sprochgeografischi, linguischtischi un gschichtligi Problem vum Alemannische un sinene einzelne Spiilarte gschriibe. Si Wärk gipfelt in "„Die alemannische Mundart“", e Gsamtdarstellung vum Alemannische, ebis was es bishär un speter nur sälte gää het. Dä Forscher het allerdings nimmi erläbt, wiä si Haüptwärk 1953 erschiine isch, er isch sch anne 1951 gstorbe.

Dr Bohnebärger het s Alemannisch ohni wänn un aber as Stammesdialäkt betrachtet. Er hebt aü d Eiheit vum Alemannische viiri, des kunnt in sinere Bezeichnung "„Die alemannische Mundart“" zum Üsdruck (Singular!), wänn er aü, wiä fascht ke zweite, unändlig viil Dialäktschattiärunge ermittlet un ufzeichnet het.

In sinem Haüptwärk het er sich gritisch mit dr „Frogebogemethodi“ un ihrene Verfächter üsenandergesetzt - do dermit meint er unter anderem dr Friedrich Maurer, wu sich in sinere Darstellung stark uf dr Ditsch Sprochatlas gstitzt het, wu entstande isch, indäm Frogeboge verschickt wore un dur Laie üsgfillt wore sin. Er schribt zu däre Methodi:

Im Bohnebärger si Methodi isch gsii, mit dr Mänsche un ihrere Sproch z verwagse, indäm er s Land „hörend und sehend viele Jahrzehnte bis in seine hintersten Falten“ durchwanderet het. Des battet bsunders guet, so isch si Meinung gsii, wämmer esälber e Iiheimische isch. So sait er zum Maurer sinem Wärk ibers Gsamtalemannisch: „Dieser dankenswerte Überblick bedarf der Ergänzung durch das, was der Altheimische von seiner Kenntnis und Auffassung aus zu diesen Fragen beizutragen vermag.“ Dr Maurer isch, wiä dr Bohnebärger schribt, „ins alamannische Gebiet übergesiedelt“.

"Die alemannische Mundart" vum Bohnenberger isch aber stellewiis schwär zum Läse, well dr Autor uf eme hoche wisseschaftlige Niveau schribt, viil Fachüsdrick brücht un wennig Wortbiispiil bringt bzw. d Biispiil noch Duzede vu Sitte nit widerholt, wänn er wider ufs Broblem zruck kunnt. Änewäg isch "„Die alemannische Mundart“" Johrzehnti lang un all no e Standardwärk vu erschtem Rang.

D Ergäbnis vum Bohnenberger sin uf ere Kart zämmegfasst, wu alli wichtige Isoglosse im Alemannische iizeichnet sin. Drissig Johr noch em Erschiine vu däre Kart schribt dr Hugo Steger, dr Rüsgäber vum Südweschditsche Sprochatlas, si heb „einen hohen Stand an Genauigkeit und Detailliertheit“.

Diä zwo Methodene, d diräkt Erhebung, wu dr Bohnebärger un anderi vavorisiärt hän, un d Frogebogemethodi, sin drno in dr moderne alemannische Sprochatlante fruchtbar vereinigt wore.

Aü d Walser sin e Forschunggebiet vum Bohnenberger gsi. Är het d Walliser Dialäkt sälber erforscht un aü d Walserdialäkt z Italie.


Quälle fir d Personedate: Internationales Biographisches Archiv 43/1963 vom 14. Oktober 1963



</doc>
<doc id="9836" url="https://als.wikipedia.org/wiki?curid=9836" title="Caledonia-Landbesetzung">
Caledonia-Landbesetzung

D' Landbsetzig vo Caledonia isch e Usenandersetzig zwüsche irokesischi Uriiwohner vo Kanada un dr Provinzialregierig vo Ontario gsi. Vo Februar bis Mai 2006 hen irokesischi Bewohner vo (Six Nations) e Streife Land bi Caledonia i Ontario bsetzt. Dr Protescht het sich gäge e Huusbauprogramm grichtet, wo vo dr Firma Henco betrybe worre isch. D'Irokese hen d'Meinig verträte, dass ihne s'Land im 18te Johrhundert gstohle worre isch un hen sich gäge s'Projekt gwehrt. Nooch mehreri, zum Teil gwalttätige, Usenandersetzige zwüsche de Irokese, dr Polizei un Yheimischi sin d'Blokade Endi Mai grüümt worre un Verhandlige ufgnumme worre.

Caledonia leit im südlichi Ontario in dr Nähi vo Hamilton, über 80km vo Toronto eweg un 60km vo St. Catharines. Dr Konflikt wird oft mit dr Oka Krise vo 1990 un dr Ipperwash Krise vo 1995 vergliche, wo zu ähnlichi Konfrontatione gfüehrt hen. Im Gägesatz zum derdemols het's dismol aber kei Toti gää.

Ufem Höhipunkt vo dr Krise isch e wyser Pöbel uf d'irokesischi Barikade zuemarschiert un het müesse vo dr Polizei zrugghalte werre. E Bwohner vo Caledonia het de Irokese “gönn heim!” zuegruefe, woruf e irokesischi Bsetzerinn “mer sin deheim!” zrugggruefe het.

D'Wurzle vum Konflikt gönn uf d amerikanischi Revolution zrugg. D'irokesischi Langhuuskonfederation isch gspalte gsi; e Teil het d'Amerikaner unterstützt, e andrer Teil welle neutral blybe, e Teil unter dr Füehrig vum Mohawk Joseph Brant het d'Brite unterstützt. Am End vum Chrieg sin amerikanische Truppe i s'Stammland vo de Irokese ygfalle, während d'meischti Chrieger furt gsi sin. D'Soldate hen alli irokesischi Dörfer abbrännt un d'Vorrät vo de Irokese vernichtet. Als Dank für ihri Unterstützig hen d'Brite de Flüchtling e neui Heimet versproche. D'Irokese hen ganz bstimmti Aasprüch gstellt; so het's Klima un dr Bode geignet für s'Aapflanze vo Mais, Bohne un Chürbis solle sy. Usserdem sin gueti Jagdgründ notwendig gsi un jungi Bäum für s'Baue vo de irokesischi Langhüüser. D' "Grand River Region" isch für die Bedürfnis ideal gsi.

1784 hen d'Brite de Irokese schliesslich e 385.000 Hektar grosses Stück Land zuegsproche. S'het vo dr Mündig vum Grand River zum Eriesee greicht.

Dr Strytpunkt isch gsi, öb d'britischi Chrone de Irokese glychtzitig politischi Autonomi zuegsproche het, un dodemit au d'Autorität s'Land z'verpachte un z'verchaufe. Um syni politischi Autonomi z'bewiise, het dr Joseph Brant sofort aagfange mit riisigi Parzelle Land a britischi Siidler verpachte oder verchaufe. 1834 isch vo dr Regierig entschide worre, dass d'Verchäuf illegal gsi sin, s'aber glychzitig nümm möglich wär, d'Siidler wiider z'entferne uf Grund vum rasante Waggstum vo Städt wie Brantford. Als einzigi Lösig isch dr Verchauf nochträglich legalisiert worre un alles Land, wo verpachtet oder verchauft worre isch, vo de Irokese abträte worre. Mehreri Lüt innerhalb vo dr Konfederation hen des aber immer no nüt annerchannt.

Dr speziifischi Konflikt vo Caledonia goht uf s'Johr 1835 zrugg, wo d'Regierig d Irokese drum bette het e Stück Land für de Bau vonere Stross z'verchaufe. D'Konfederation het sich bereit erchlärt e Streife Land z'verpachte, aber nüt z'verchaufe. D'Regierig behauptet allerdings, dass s'Land 1841 vur Konfederation abträtte worre isch. S'relevanti Dokument isch allerdings numme vo säggs Häuptling unterzeichnet worre un nimmt usserdäm uf kei bstimmti Parzelle Land Bezug. Zweimol i däm Johr un no emol 1843 hen d'Irokese gäge de Verchauf proteschtiirt. 1845 isch s'Land trotz Protescht aa Dritti verchauft worre.

1924 isch usserdäm vo dr kanadischi Regierig e gwählter Stammesrot ygsetzt worre, um d'traditionel usgwählti Stammeshäuptling z'ersetzte. D'traditioneli Stammesfüehrer hen de gwählte Rot nie annerchannt un beidi verträte oft verschiidni Positione. Im Fall vo Caledonia verträte d'traditoneli Häuptling d'Position, dass s'Land gstohle worre isch, während dr gwählte Rot d'Aasicht vertritt, dass numme d Entschädigung, wo zahlt worre isch, nüt längt.

Dr Chonflikt um d'40 Hektar Land bi Caledonia isch nie ganz glösst worre; 1995 het d'Konfederation schliesslich d'Bundes – un Provinzregierig verchlagt.

Am 28te Februar 2006 het e erschti Demonschtration stattgfunde. D'Demonschtrante hen gäge de Bau vo fascht 200 Wohnunge ufem umstrittene Land proteschtiert un derno de Bauplatz bsetzt. D'Demonschtrante hen Zelt, e hölzerni Unterchumft un Barikade erichtet un d'Arbeiter am näggschte Morge nüt uf s'Glände glo. 

D'Medie hen de Protescht numme wenig Ufmerksamkeit gschänkt un sälbscht i dr Region hen wenigi Lüt devo gwüsst.

Am 5te Mai isch schliesslich vomene Provinzgericht e Rüümigsbefehl gäge d'Demonschtrante erlo worre. Sii hen solle bis zum näggschte Dunschtig alli Barikade ufruume un d'Arbeite nümm behindre. D'Irokese hen de Befehl allerdings ignoriert un Kopie devo öffentlich verbrännt. E Sprecher het gsait: “i bin nüt überrascht, i bin entüüscht, dass d'kanadischi Regierig üs wiider im Stich glo het. Säll isch e Sach vum Bund un het imene Provinzialgericht nüt z'sueche; die hen kei Gerichtsbarkeit; sii bruuche Gschichtsuntericht.”

Am 20te April isch d'Situation eskaliert, wo d'Ontario-Pronvinz-Polizei i de Morgestunde 16 vo de Bsetzer verhaftet het un versuecht het s'Glände z'ruume. Allerdings isch bald e grössri Gruppe vo über 1.000 Irokese vum Reservat Six Nations, wo draa gränzt het, cho un het d'bisher chlyni Gruppe vo Bsetzer verstärkt. D'Polizei het sich wiider zruggzoge un d'Bsetzer hen ihri Blokade uf d'Autobahn, wo in dr Nähi gläge isch, usgwytet. D'Demonschtrante hen Autoreife i Brand gsetzt, e Wage vo dr Müllabfuehr uf dr Stross parkt un sunschtigi Barikade erichtet.

De ganze Daag über sin wyteri, zum Teil maskierti, Indianer bi de Barikade ytroffe; e Sprecher het gsait “d'Polizei het i e Biinenescht gstoche, jetz chömme d'Biine use”.
Allen MacNaughton, e Mohawkhäuptling vum traditioneli Stammesrot, het sich für Verhandlige offe erchlärt: “Mer sin truurig un entüüscht vo dr Polizeiaktion... mer hen gmeint, dass e friidlichi Lösig zum Gryfe noch gsi isch. D'Protescht sin s'Resultat vo dr gringe Ufmerksamkeit un Reschpekt, wo de Besitzrecht vo de Ureiwohner zollt wird. D'Fruschtration isch legitim; d'Protescht sin d'Symptom, nüt dr Grund. Mer chontroliere d'Demonschtrante nüt. Mer üebe e Yfluss uf sii us aber des hängt do devo ab, ob mer sii überzüüge chönne, dass d'Uslöser vum Protescht beachtet werre. De Friide wider herzstelle isch jetz no wichtiger wie vorher".

Im wytere Verlauf vum Daag sin circa 300 Aawohner zu de Barikade marschiert un hen mit de Irokese Bschimpfige ustuuscht. D'Yheimischi hen sich sälber als Hauptgschädigti vo dr Bsetzig gsehne; ei Aawohner het zum Byspiil de Protescht als “Gsetzeslosigkeit vum Fynschte” bezeichnet.

Am näggschte Daag hen Mohawk vum Kahnawaken Reservat churzzitig de Verchehr i Montreal lahm gleit. Für circa e halbi Stund isch dr Verchehr uf einere vo de wichtigschti Brugge vo Montreal ufghalte worre, während e Grupp vo Mohawk d'irokesischi Fahne uf dr Brugg ghisst het. Die Aktion het Angscht usglöst, wyl bi dr Oka Krise vo 1990 d'glychi Brugg scho emol für über zwee Monet bsetzt worre isch. E Sprecher het aber erchlärt “niemer i derre Gmein wot e zweits 1990, des werre mer uf jede Fall vermyde.”

E andri Gruppe het us Solidarität zwee Daag lang d'Hauptysebahnverbindig zwüsche Toronto un Montreal blockiert. Dodedurch isch dr Ysebahnverchehr zwüsche de Städt total zum Erliige cho. 
Au i Vancouver het e Gruppe vo Indianer us Solidarität demonschtriert.

Am 24. April isch es zunere üble Usenandersetzig cho. E Pöbel vo circa 500 wysi Bwohner vo Caledonia isch zu de Barikade marschiert, het d'Bsetzer bschimpft un verlangt, dass sii heimgönn. Andri Demonschtrante hen sogar d'Usruefig vum Chriegsrächt verlangt un ei Person het gseit, “wenn die Lüt do scho kei Kanadier sin no sin sii ebe dreckigi Terrorischte”. E gwalttätigi Usernandersetzig isch durch d'Polizei vermiide worre, wo d'Aawohner vo de Barikade fernghalte het. Ei Demonschtrant isch vur Polizei verhaftet worre.
E Sprecher vo de Bsetzer het dezue gmeint: “wenn's um Indianer goht, no werre nüt numme d'Chämpfer verhaftet sundern jeder Indianer im Umkreis vonere Myle. Wenn des au nüt bringt, wird d'ganzi Gmein ygsperrt un dr Notstand usgruefe. Mer münn nüt emol öbis mache, s'längt scho wemmer uf üsri Gartestüehl sitze un grille. Mer sin immer verdächtig! Des, wo jetz passiert, erinnert üs a d'Lüt vo Chateaguay während dr Mohawk-Oka-Krise vo 1990. Do sin sii au am Rand vo Kahnawaken gsi, hen Unruhe gschtiftet, Stei nooch üs gschmisse un nooch dr kanadischi Armee gruefe, wo üs het solle zermalme.”
Am Obig hen sich d'Demonschtrante wiider verstreut un d'Sprecheri vo de Irokese het gmeint, dass de Pöbel nüt d'friidlichi Beziehige zwüsche de zwei Gmeine representiere tät: “Caledonia isch scho immer e gueter Noochber vo üs gsi, i cha sehne, dass es viil Fruschtration git, aber sii sin gueti Lüt, des cha mer nüt abschtryte.”

Am 25te April het d'Burgermeischteri vo Caledonia e Interview gä, wo sii gseit het, dass vor allem dr Ort vo dr Bsetzig wirtschaftlich betroffe sy, wyl d'Ywohner nüt regelmässig jede Monet Gäld erhalte. Dr Irokese hen de Vorwurf, dass sii alli Sozialhilfe erhalte täte, als Beleidigung ufgfasst un sii het de Vorwurf spöter zrugggnumme.

Als Zeiche vo guetem Wille hen d'Irokese am 16te Mai aagfange ihri Barikade abzrüüme. Im Gägezug het d'Regierig vo Ontario am 20te Mai wytri Arbet ufem umschtritteni Gländ verbotte. Dr Bauunternehmer het dr Regierig dodrufhi vorgworfe, Militanz z'unterstütze. Dr Unterhändler vur Regierig het dodruf gantwortet, dass d'Situation vo Caledonia einzigartig sy un kei Präzedenzfall sot sy.

Am Morge vum 22te Mai hen d'irokesischi Bsetzer schliesslich d'Blokade ufghobe, allerdings sin sii vo mehreri duzend Yheimischi dra ghinderet worre s'Glände z'verlo. De ganze Daag über het's wüeschti Schlägereie gä zwüsche de Irokese un wysi Yheimischi, wo d'Polizeisperre durchbroche hen. Während em Nomittag hen d'Irokese schliesslich e chörperlichi Barierre bildet, e Teil vomene Strommast über d'Stross gleit un miteme Presslufthammer e Teil vur Stross ufgrisse. Usserdem hen ubechannti Vandale d'Stromversorgig vo Caledonia lahm gleit. Am näggschte Daag isch d'Barikade entgültig gruumt worre.

Am 4te Juni isch's wiider zu Usenandersetzige un Prügeleie cho, usglösst durch e Polizeiauto wo sich us Verseh ufem Reservat verirrt gha het. Am Obig hen sich beidi Gruppe allerdings wiider verstreut.

Zwüsche dr Regierig vo Ontario un d'Bundesregierig wird momentan über de wyteri Status vum umstritteni Land verhandlet. Dr gwählti Stammesrot het debi d'traditioneli Stammeshäupting als Verhandligsbefugti vo dr ganzi Gmeine annerchannt; des isch s'erschti Mol syt 1924, dass d'Bundesregierig d'Autorität vum traditionele Stammesrot annerchannt het.




</doc>
<doc id="9837" url="https://als.wikipedia.org/wiki?curid=9837" title="Henri de La Tour d’Auvergne, vicomte de Turenne">
Henri de La Tour d’Auvergne, vicomte de Turenne

Henri de la Tour d'Auvergne-Bouillon, vicomte de Turenne, allsits bekannt unt´r´m Nàmme Turenne (* 11. Septemb´r 1611 z Sedan; † 27. Juli 1675 z Sasbach), franzeesch´r Armeefihr´r unt´r´m Louis XIII un Kardinal Richelieu un´m "Sunnekünni" Louis XIV (Ludwig de Vierzehnt), 1643 züem "maréchal de France" ernannt.

Uf d'Walt ko em Schloß vun Sedan en e (protestantisch!) Familli üss de hoh Aristokratie, trett´r unt´r´m Influß vun Jacques Bossuet un´m Druck vum Künnijstum züem Katholizismus eww´r un stiegt uff bis züe de heechschti Ehre.
Em Drissigjohrig Kriej het´r teilg´numme an d´Schlachte vun Friburi (1644) un Alerheim (1645).

1675 folgt´r sinem alt Gejespiel´r Montecuccoli eww´r d´ Rhin. Zwei Monet lang beluure sich de zwei Heerfihr´r met ihri Armee bis am 27. Juli Turenne, als´r gràd maant, de Gegner an de gued Stell ze han, um attackiire ze kenne, an de Schlacht vun Sasbach e Köjel kriejt vum e eeschtrichisch Füsiliir.

D´Stell wo´r g´schtorwe ésch, ésch noochher vum Bischof Rohan vun Strosburi köift un wie e diplomàtisch extrterritorial Gebiet b´hàndelt wore. M´r het e Monument druff beböjt, wo vor e paar Johr in e ditsch-frànzeesch Frédesmàhl umg´wàndelt wore ésch.



</doc>
<doc id="9839" url="https://als.wikipedia.org/wiki?curid=9839" title="André Weckmann">
André Weckmann

De André Weckmann (* 30. Novemb´r 1924 in Steiweri (Steinbourg) bi Zàwere ém Elsass; † 29. Juli 2012 z'Strosburi) ésch e frànzeescher Schriftsteller un wohl de wichtigscht elsassisch Dialekt-Poet ém 20. Johrhundert gsé. De André Weckmann hat in Strosburi glabt und hat én àlli dréi Sprooche - od'r genöi'r Üssdrucksforme vum Elsass: Elsässisch, Hochditsch un Franzeesch - gschriiwa.

Weckmann ésch uffgwàchse àls Sohn vun e Wirtsfàméli im „Verkehrsderfel“ Steiweri im Unterelsaß. Steiweri liejt zwésche Kanàl (Marne-Rhin), Stross (hitzedaas de Autoroute nooch Bàris) un Isebàhn ém Oschte vun Zawere - eini vun de aktivschti Vogesepassage.
1943 ésch´r wie àlli Elsasser én sinem Àlter vun de Ditsche Wehrmacht zwàngsrekrutiert wore (de "Malgré Nous"); e Johr spoter ésch´r vum Hitlerkriej desertiert. Nochher het´r sisch én de Forces françaises de l'intérieur "engagiert". Nooch´m Kriej het de Weckmann studiert un ésch Lehrer f´r Ditsch wore. Bis 1989 als Professeur d´études (Studienrat) am Lyzeum ze Strosburi.

De Weckmann ésch zitt´r 1970 én de (alternativ) elsassisch Kültürpolitik engagiert un ésch öi én d´Umweltbewegung, bispielswiis geje´s Atomkraftwerk Wyhl aktiv wore.









</doc>
<doc id="9840" url="https://als.wikipedia.org/wiki?curid=9840" title="Ill">
Ill

Ill isch dr Namme vu verschidene Flüss:
Ill isch de Name vo folgende Persone:
D Abchürzung ILL stoht fer:


</doc>
<doc id="9852" url="https://als.wikipedia.org/wiki?curid=9852" title="Fußball-Weltmeisterschaft">
Fußball-Weltmeisterschaft

D Fuessball-Weltmeischterschaft isch e Fuessballturnier, wo alli vier Johr stattfindet un vo de FIFA organisiert wird. Es ghört zu de wichtigschte Sportereignis uf de Welt. Die letschti WM isch in Brasilie uustrage worde, gwunne hät Dytschland.

Di erschti Fuessball-WM isch 1930 in Uruguay uustrage worde, un s domolige Gaschtgeberland hätt au gli de erschte Titel gwunne. Sither isch s Turnier (mit Uusnahm vo 1942 un 1946, wägen nem Zwote Weltkrieg) alli vier Johr ustrage worde. Rekordtitelträger isch Brasilie, wo fünf Mol gwunne hät, gfolgt vo Italie un Dütschland mit je vier Titel.

D Schwiiz isch eimol, 1954, Usrichter vonere WM gsi, Dütschland isch 2006 s zweite Mol dra gsi (s erscht Mol 1974).




</doc>
<doc id="9854" url="https://als.wikipedia.org/wiki?curid=9854" title="16. Juni">
16. Juni

Dr 16. Juni isch dr 167. Dag vum Gregorianische Kalender (dr 168. in Schaltjohr), dodermit blybe no 198 Däg bis zum Änd vum Johr.





</doc>
<doc id="9858" url="https://als.wikipedia.org/wiki?curid=9858" title="Fußball-Weltmeisterschaft 2006">
Fußball-Weltmeisterschaft 2006

Die 18i Männer-Fueßball-Weltmeischterschaft isch vom 9. Juni bis 9. Juli 2006 z Dütschland ustreit worde. S' Motto vo de WM isch gsi: "D' Welt z'Gascht bi Fründe". 

Di italienisch Fuessball-Nationalmannschaft het s Turnier gwunne dur e Siig im Elfmeterschieße gege Frankrych un isch dodermit zuem vierte Mol no 1934, 1938 un 1982 Fueßball-Wältmeischter wore. Dritter isch d Mannschaft vu Dytschland wore. Torschitzechenig isch dr dytsch Spiler Miroslav Klose wore mit fimf Träffer.

Zämegnoo het's zwölf Stätt geh, wo Ustragigsort vo Mätsch gsi sind:

Insgsamt hend 32 Manschafte am Turnier teil gno. Zeerscht isch d Gruppephase mit acht Vierergruppe gsi, denn sind die zwei Beschte vo jedere Gruppe is Achtelfinal cho, vo wo ab s' dänn im K-O-Syschtem witter gange isch. 

Die einzelne Gruppe vo de Vorrundi sind gsi:




</doc>
<doc id="9859" url="https://als.wikipedia.org/wiki?curid=9859" title="Philip Maloney">
Philip Maloney

"Die haarsträubenden Fälle des Philip Maloney" isch e Höörspiilserie vom Roger Graf, wo jede Sunntigmorge noch em Elfi uf Radio SRF 3 uusgstrahlt wird.

Agfange hets demit, das de Roger Graf vo DRS 3 (hüt Radio SRF 3) beuftragt worde isch, für s Sunntigmorgeprogramm chlini Sketchs z schribe, er het denn aber mehrteiligi Churzhöörschpiil gmacht, drunter ebe au de Philip Maloney. De isch bald zum Publikumsliebling worde und het denn de Sendeplatz am Sunntigmorge für sich elei i Aspruch gno. De ersti Fall vom Philip Maloney isch "Die kleine Schwester" gsi und am 8. Januar 1989 uusgstrahlt worde. Es git au scho mehreri Philip- Maloney- Büecher.

D Hauptperson isch logischerwiis de Philip Maloney, wo vom Michael Schacht gsproche wird. Er isch en Privatdedektiv mit finanzielle Problem. Er wohnt i sim Büro und schloft döt unterem Schriibtisch, wil er sich kei eigeni Wohnig cha leiste. Er trinkt (hauptsächlich Whiskey) und raucht. Sini Fäll laufed immer nochem gliiche Muster ab: Er isch grad im Büro am rauche, trinke oder sich vom Kater am erhole und wird debi vonere hübsche Frau oder vomene Maa im Aazug gstört. Alli brichted zersch vo ihrem Problem, und nochdem er denn gnueg blödi Sprüch drüber gmacht her, loot er sich denn gege en Voorschuss dezue bewege, dere Sach noo z go. Sini Kliente sind fascht immer Lüüt mit viel Geld, das hends au nötig, de Tagessatz bi ihm betreit 500 Franke plus Spesen. I praktisch jedem Fall stosst er denn uf e Liich, und det begegnet er denn am Polizist Hugetobler (Jodoc Seidel), sim Erzfind.





</doc>
<doc id="9862" url="https://als.wikipedia.org/wiki?curid=9862" title="Liste der chemischen Elemente nach dem Namen">
Liste der chemischen Elemente nach dem Namen

Liste vu dr chemische Elemente un dr nooch IUPAC zuelässige Atomnamme sortiert nooch em Namme mit Symbol un Ornigszahl. D'Atomnämme diene numme zue dr Bezeichnig vu Atome in chemische Verbindige un sotte au numme fer säller Zweck verwendet werre.

Actinium (Ac, 89)
Aluminium (Al, 13)
Americium (Am, 95)
Antimon (Sb, 51)
Argentum (Ag, 47) (Atomnamme zur Benutzig gmäss dr chemische Nomenklatur)
Argon (Ar, 18)
Arsen (As, 33)
Astat (At, 85)
Aurum (Au, 79) (Atomnamme zur Benutzig gmäss dr chemische Nomenklatur)
Azote (N, 7) (Atomnamme zur Benutzig gmäss dr chemische Nomenklatur)
Barium (Ba, 56)
Berkelium (Bk, 97)
Beryllium (Be, 4)
Bismut (Bi, 83)
Blei (Pb, 82)
Bohrium (Bh, 107)
Bor (B, 5)
Brom (Br, 35)

Cadmium (Cd, 48)
Calcium (Ca, 20)
Californium (Cf, 98)
Cäsium (Cs, 55)
Carbon (C, 6) (Atomnamme zur Benutzig gmäss dr chemische Nomenklatur)
Cer (Ce, 58)
Chlor (Cl, 17)
Chohlestoff (C, 6)
Chrom (Cr, 24)
Copernicium (Cn, 112)
Cuprum (Cu, 29) (Atomnamme zur Benutzig gmäss dr chemische Nomenklatur)
Curium (Cm, 96)
Darmstadtium (Ds, 110)
Dubnium (Db, 105)
Dysprosium (Dy, 66)
Einsteinium (Es, 99)
Erbium (Er, 68)
Europium (Eu, 63)
Fermium (Fm, 100)
Ferrum (Fe, 26) (Atomnamme zur Benutzig gmäss dr chemische Nomenklatur)
Fluor (F, 9)
Francium (Fr, 87)

Gadolinium (Gd, 64)
Gallium (Ga, 31)
Germanium (Ge, 32)
Gold (Au, 79)
Hafnium (Hf, 72)
Hassium (Hs, 108)
Helium (He, 2)
Holmium (Ho, 67)
Hydrargyrum (Hg, 80) (Atomnamme zur Benutzig gmäss dr chemische Nomenklatur)
Hydrogen (H, 1)
Iise (Fe, 26)
Indium (In, 49)
Iod (I, 53)
Iridium (Ir, 77)
Kalium (K, 19)
Kobalt (Co, 27)
Krypton (Kr, 36)
Kupfer (Cu, 29)
Lanthan (La, 57)
Lawrencium (Lr, 103)
Lithium (Li, 3)
Lutetium (Lu, 71)
Magnesium (Mg, 12)
Mangan (Mn, 25)
Meitnerium (Mt, 109)
Mendelevium (Md, 101)
Molybdän (Mo, 42)
Natrium (Na, 11)
Neodym (Nd, 60)
Neon (Ne, 10)
Neptunium (Np, 93)
Nickel (Ni, 28)
Niob (Nb, 41)
Nitrogen (N, 7) (Atomnamme zur Benutzig gmäss dr chemische Nomenklatur)
Nobelium (No, 102)
Osmium (Os, 76)
Oxygen (O, 8)
Palladium (Pd, 46)
Phosphor (P, 15)
Platin (Pt, 78)
Plumbum (Pb, 82) (Atomnamme zur Benutzig gmäss dr chemische Nomenklatur)
Plutonium (Pu, 94)
Polonium (Po, 84)
Praseodym (Pr, 59)
Promethium (Pm, 61)
Protactinium (Pa, 91)
Quecksilber (Hg, 80)
Radium (Ra, 88)
Radon (Rn, 86)
Rhenium (Re, 75)
Rhodium (Rh, 45)
Roentgenium (Rg, 111)
Rubidium (Rb, 37)
Ruthenium (Ru, 44)
Rutherfordium (Rf, 104)
Samarium (Sm, 62)
Scandium (Sc, 21)
Schwefel (S, 16)
Seaborgium (Sg, 106)
Selen (Se, 34)
Silber (Ag, 47)
Silicium (Si, 14)
Stibium (Sb, 51) (Atomnamme zur Benutzig gmäss dr chemische Nomenklatur)
Stickstoff (N, 7)
Strontium (Sr, 38)
Sulfur (S, 16) (Atomnamme zur Benutzig gmäss dr chemische Nomenklatur)
Surstoff (O, 8)

Tantal (Ta, 73)
Technetium (Tc, 43)
Tellur (Te, 52)
Terbium (Tb, 65)
Thallium (Tl, 81)
Theion (S, 16) (Atomnamme zur Benutzig gmäss dr chemische Nomenklatur)
Thorium (Th, 90)
Thulium (Tm, 69)
Titan (Ti, 22)

Ununhexium (Uuh, 116)
Ununoctium (Uuo, 118, noch uentdeckt)
Ununpentium (Uup, 115)
Ununquadium (Uuq, 114)
Ununseptium (Uus, 117, noch uentdeckt)
Ununtrium (Uut, 113)
Uran (U, 92)
Vanadium (V, 23)
Wasserstoff (H, 1)
Wismut (Bi, 83)
Wolfram (W, 74)
Xenon (Xe, 54)
Ytterbium (Yb, 70)
Yttrium (Y, 39)

Zink (Zn, 30)
Zinn (Sn, 50)
Zirkonium (Zr, 40)

D'Elemente len sich im Periodesystem aordne.



</doc>
<doc id="9863" url="https://als.wikipedia.org/wiki?curid=9863" title="Liste der chemischen Elemente nach Symbol">
Liste der chemischen Elemente nach Symbol

Di chemische Elemente un ihri Verbindige werre gängigerwiis als Formle mit Standardsymbol gschribe.
Sälli Symbol un d'Schribwiis vu dr Elementnämme werre vu dr IUPAC ("International Union of Pure and Applied Chemistry") festgleit un regelmässig überprüeft.

D'Elementsymbol werre im Folgende alphabetisch ufglistet.

Bispil fer d'Symbolschribwiis:

Uf derer Site werre bis uf wänige Usnahme wie Iise un Sürstoff numme die empfohlene Schribwiise vu dr IUPAC verwendet.




</doc>
<doc id="9869" url="https://als.wikipedia.org/wiki?curid=9869" title="Paul Adolf">
Paul Adolf

Dr Paul Adolf isch 1931 z Stroßburg uf d Wält kumme. Är isch in sinem Beruefsläbe Studiärat mit Fach Änglisch gsii, dr het aü d Volkshochschuel vu Owernah un Umgäbung grindet un gleitet.

Dä Linguischt, wu aü Elsässisch unterrichtet het, het d Sprochverwandschafte vum Änglische mit em Elsässische, Ditsche un Franzesische erforscht un het diä Verwandschafte gnutzt, zum in sinem Unterricht „Sprochbrucke“ härstelle.

Dr Paul Adolf het verschiidini wisseschaftligi Publikatione zu däm Thema rüsbrocht, so sini Dokterarbete 1975 un 1985 un:


Dr Paul Adolf isch e Inteläktuälle, wu elsässisch-alemannisch antwortet un nit ins Franzesisch oder Standardditsch verfallt, wämmer-e alemannisch aschwätzt. Er verdrittet d Meinung, ass e Mänsch hit-ze-dag mehrsprochig sii mueß un will do drbii behilflig sii. Zu dr Sproche, wus Wärt sin, ass mer si lehrt, zellt dr Adolf aü s Alemannisch un s Fränkisch im Elsass.

Am 6. Oktober 2007 het dr Paul Adolf z Zabere d Brezel d'Or (d Goldig Brätschele) fir sini lexikografische Arbete bikumme – des isch e Briis vum Institut des Arts et Traditions Populaires d Alsace (Inschtitüt vu dr Volkskunscht- un Dradition vum Elsass). 


</doc>
<doc id="9876" url="https://als.wikipedia.org/wiki?curid=9876" title="Liste der chemischen Elemente nach der Ordnungszahl">
Liste der chemischen Elemente nach der Ordnungszahl

E Liste vu dr chemische Elemente sortiert nooch dr Ornigszahl.



</doc>
<doc id="9877" url="https://als.wikipedia.org/wiki?curid=9877" title="Tux Racer">
Tux Racer

Tux Racer (alem. [], engl. []) isch e 3D-Computerspil, wo under dr GPL stot, wodurch es bsunders under freie Betribssystem wie Linux oder BSD bekannt worre isch. D'Hauptfigur isch s'Linux-Maskottli Tux, wo mer dur gschickts Stüre möglichst schnell dur e verschneiti Iislandschaft rutsche lo muess. Debi müen menkmol Hindernisse umschifft un Hering gsammlet werre.

S'Spil verwendet SDL, OpenGL, Tcl un isch under anderem under Windows, Linux un Mac nutzbar.

Tuxracer 0.61 isch die ledscht frei Variante vu Tuxracer un bis zum Ufchumme vu Planet Penguin Racer standardmässig as 3-D-Spil in vile Linux-Distributione debi gsi.

Tuxracer 1.x isch e kommerzielli Witterentwicklig vu Sunspire Studios gsi, wo aber inzwische igstellt worre isch.

Neji Spilebene sin dezue chumme un mit em Iisbär Boris, em Pinguinmaidli Neva un em Seehund Samuel au noch neji Figure, wo mer gegenenander aträtte lo cha.

D Sunspire Studios git's inzwische nümmi un ihri Domains, wie z. B. dr Internetuftritt www.tuxracer.com sin offebar verchauft worre. Lut archive.org, het es sit em 22. September 2002 keini nennenswerte Änderige meh an ihrem Internet-Uftritt gä. Dert isch dr Tux Racer 1.1.1 Linux Patch veröffetlicht worre . Es schint, dass dr Uftritt uveränderet bis anno 2004 witterexistiert het. Ihr Demoversion vu 1.1 cha mer immer no dert runderlade.

Roxor Games het e Arcade-Version vu Tuxracer 1.1 veröffetlicht un vertribt si immer no. D'Arcade-Version het numme e rächti un linki Stürig.

PlanetPenguin Racer isch e freii Witterentwicklig uf dr Basis vu dr Version 0.61 vu Tux Racer. Allerdings schint sich dert sitem September 2005 mit dr nöie Version 0.5 nimmi viil due z'ha und s'Projekt isch sit anno 2007 inaktiv.

Dr Vorteil vu quelloffener Software isch, dass wenn ebber s'Interessi am e Projekt verliert - oder au s'Geld fier d'Entwicklig fählt - s'Projekt nit ubedingt verschwindet.

Un so isch mit Extreme Tuxracer e Noochfolgeprojekt enstande, wo s'Spil uf dr Basis vum Code vu Planet Penguin Racer witterentwicklet. Am 2. Februar 2009 isch d'Beta-Version 0.5 vu Extreme Tux Racer veröffetlicht worre.



</doc>
<doc id="9882" url="https://als.wikipedia.org/wiki?curid=9882" title="Ununoctium">
Ununoctium

Ununoctium (vu lat. "unum" „eins“ (2x) un lat. "octo" „acht“, wege dr Ornigszahl 118) isch e chemischs Element. Es zellt zue dr Transactinoide un ghört zue dr Gruppe vu dr Edelgase; ob es tatsächlich bi Ruumtemperatur gasförmig isch, isch noch ubekannt aber wohrschinlich. Es wird au als Eka-Radon (vu sanskr. "eka" „eins“ un Radon, „eins under Radon“) mit em Symbol Eka-Ra bezeichnet.

D Enteckig anno 1999 vum Element Ununoctium im Ernest Orlando Lawrence Berkeley National Laboratory vu dr Universität vu Kalifornie in Berkeley isch, noochdem bekannt worre isch, dass e Mitarbeiter Zerfallsreihe manipuliert gha het un witteri Noochwisexperimente fehlgschlage sin, zruckzoge worre.

Wissenschaftler vermuete, dass Ununoctium in dr chemische Eigeschafte starch vu sällene vu dr andere Edelgase abwiicht. So dät es bispilswiis, wenn mer devu absiht, dass es sehr instabil isch un uf dr Erde nit vorchummt, uf dr Erde in Form vu Oxide un nit atomar ufträtte.

Ufgrund vum sognennte relativistische Effekt verhaldet sich Ununoctium möglicherwiis eher wie Copernicium (Element 112) als wie e Edelgas, säll isch aber Gegestand vu aktuelle wisseschaftliche Diskussione. Iber Ununoctium selber existiere im Moment iberhaupt keini aktuelle experimentelle Befund. 



</doc>
<doc id="9886" url="https://als.wikipedia.org/wiki?curid=9886" title="String">
String

Dr Begriff String (engl. Kette, Saite) bezeichnet


Fälschlicherwiis wird au menkmol die mit Strg bezeichnet Computertaste als "String-Taste" bezeichnet. Aber Strg stot fer dytsch "Steuerung". Uf englische Tastaturen findet sich d'Abchürzig Ctrl fer "Control".


</doc>
<doc id="9887" url="https://als.wikipedia.org/wiki?curid=9887" title="Tanga">
Tanga

Dr Begriff Tanga het mehreri Bedütige:



</doc>
<doc id="9888" url="https://als.wikipedia.org/wiki?curid=9888" title="Alemannischer Sprachraum (Gliederung)">
Alemannischer Sprachraum (Gliederung)

E Gliiderig vum alemannische Sprochrüüm isch vu verschiidene Sprochwisseschaftler versuecht wore. Bi däne Gliiderigsversuech ischs drum gange, weli Deil vum Alemannische wäge bsundere Eigeschafte nächer zämme ghere un gegeniber andere e erkännbari un abgränzbari Eiheit bilde. D Begrindige fir d Iiteilige hän alliwiil sprochligi Erschiinige as Grundlag, bi e Deil Autore kumme do drzue aü hischtorischi territoriali Abgränzige ins Spiil.

Wel d alemannische Dialäktspiilarte äng mit enander verwandt un aü iber schiinbari Innegränze ewäg viilfach mitenander verwobe sin, ka jedi Gliiderig agfochte wäre. Des isch aü gschäh; so het dr Ernst Ochs 1921 gege dr Vorschlag vum Karl Bohnenberger (1905) gstritte; dr Bohnebärger het zruck gää (1924); dr Friedrich Maurer het 1942 alli vorüsgangene Vorschleg gritisiärt.

Dr Nutze vu däne Gliiderige isch druf bschränkt, ass mer si in Diskussione iber d alemannische Dialäktspiilarte as grobi Oriäntiärigshilf verwändet.

Dr Karl Bohnenberger het anne 1905 e Gliiderig vum alemannische Sprochrüüm in Nord- un Südalemannisch vorgschlage. 

Dr Albert Bachmann het im Geografische Lexikon vu dr Schwiz im e umfangriche Artikel dr Dialäkt in dr Schwiz dargstellt un innerhalb vum Gsamtalemannische iigordnet. Dämno deilt sich s Alemannisch uf in

Anne 1921 het dr Ernst Ochs, dr erscht Rüsgäber vum Badische Werterbuech, dr Begriff Südalemannisch fir s glich Gebiät akzeptiärt. Dr Begriff Hochalemannisch meint bi ihm e Gebiät witer im Süde vu dr k/ch-Liniä, wus nimmi "druge," aber "trukche" heißt. Dämno wär Hochalemannisch numme s ditsch Gebiät um Waldshuet un witer noch Oschte bis um dr Kanton Schaffhüüse un d ganz Schwiz üsser ihrerem Nord-Wescht-Ecke. Innerhalb vu sinem Hochalemannische trännt dr Ochs an dr Isoglosse "trinkche/triiche" s Hegschtalemannisch ab.
Ans Südalemannisch schliäßt sich bim Ochs s Mittelalemannisch a – do ghert Voradelbärg drzue, s ditsch Bodeseevorland un vu do gohts im e Streife iber dr Schwarzwald in d Oberrhiinebini. Des Gebiät het grossi Ähnligkeit mit däm, was bim Bohnebärger Niideralemannisch isch, aber dr Nordweschte (= Mittel-Oscht-Elsass (Colmar), s Unterelsass un d e Deil vu dr Ortenau bilde e eigeni Eiheit – „Niideralemannisch“. In däm Gebiät isch "sage" zu "saje, sawe" usw. verschobe. Des Niideralemannisch isch zämme mit em Schwebische im Ernst Ochs si Nordalemannisch. Zämmegfasst:

Dr Ernst Ochs het sich bi sinem Vorschlag in dr Wortwahl an e Gliiderigsvorschlag vum Bairische aglähnt, wus aü e Süd-, e Mittel- un e Nordbairisch het.

Anne 1924 het dr Karl Bohnenberger im Ochs si Iideilungsvorschlag diskutiärt un in verschiidene Punkt verworfe. Er het si eigene Vorschlag vu 1905 nei begrindet un bi dr Iideilig vum Südalemannische Begriff vum Ochs ufgnumme. So kunnt er zu däre Gliiderig:
D Umgränzung un d Kännzeiche vu däne Unterbegriff im Sinn vum Bohnebärger sin in äxtra Artikel dargstellt: Hegschtalemannisch, Hochalemannisch, Niideralemannisch, Schwebisch.

Dr Leo Jutz het sich in sinere umfangriche Darstellig vum Alemannisch bi dr Gliderig im Wesentlige im Bohnebärger (1924) agschlosse.

Dr Friedrich Maurer, Profässer an dr Uni z Friiburg im Briisgaü, het anne 1942 in sinere umfangriche un mit viil Karte üsgstattete Darstellig vum Gsamtalemannische e neije Gliiderigsvorschlag gmacht:

Wel dr Maurer sich nit uf e einzelni Liniä as Gränze feschtlegt, isch zum Biispiil Donaueschinge oder s niideralemannisch Bodeseevorland nit glar zuegordnet.

Dr Bohnebärger het in sinere umfangriche Darstellig vu dr alemannische Mundart, wu 1953 vereffentligt wore isch, nommol si Iideilig vu 1924 begrindet.

Dr Hugo Steger, dr erscht Rüsgäber vum Südweschtditsche Sprochatlas, het anne 83 e wittere Gliiderigsvorschlag gmacht. Sini Bereich sin abgränzt wiä im Bohnebärger siini, är nännt si Schwebisch un Südalemannisch (= Hoch- un Hegschtalemannisch). S Niideralemannisch wird vum Steger un sinem Mitautor Karlheinz Jakob allerdings in e Weschtdeil – Oberrhiinalemannisch – un in e Oschtdeil – Bodeseealemannisch ufdeilt. Dr Begriff Niideralemannisch fallt bi ihm dur des ewäg. Abgränzt isch s Oberrhiinalemannisch un s Bodeseealemannisch dur d Isoglosse "Stei/Stoa," wu weschtlig vu Eschige verlaüft.

Dr Steger beriäft sich bi sinere Gliiderig uf dr Maurer: „Unter den konkurrierenden Namen für Mundartlandschaften (...) entschieden wir uns für Maurers Terminologie (...), die wir ausschließlich sprachlich-geographisch interpretieren.“ Des nimmit eim Wunder, wel d Begriff Südalemannisch un Schwebisch scho vum Bohnebärger siter 1905 verwändet wäre un wel im Steger si Oberrhiin- un Bodeseealemannisch gnaü im Niideralemannisch vum Bohnebärger entspräche.

De Peter Wiesinger, en Profässer für Dialäktology und Spraachgschicht z Wien, wo all tüütsche Tialäkt struktuurlinguistisch analisiert hät, täilt s alemanisch Spraachgibiet im Grundsatz glych uuf wie de Steger und de Jakob, es git aber zwee wichtig Underschiid:

D Gründ für em Wiesinger sys Voorgaa sind die: Zum Eerschte isch daas, was traditionell as „Nideralemannisch“ figuriert und en Ruum vom Elsis bis in Vooradelbäärg umfasst, gaar ekäi dialäktoloogischi Äinhäit, näi, es sind zwoo Tialäktgruppe, wo struktuurlinguistisch rächt wyt ewägg sind vonenand. Drum bruuchts au ekäin Name, wo die beede Gruppe zämenimt, und de Bigriff „Nideralemannisch“ wird derewääg frei für de weschtlich Täil im Elsis und im Badische. Und wils scho d Bigriff Hooch- und Hööchschtalemannisch git, drängts sich uuf, de nöie Läärstell um die Bodesee ume „Mittelalemannisch“ z säge. Asewääg gits di loogisch Gliderig „Nideralemannisch“, „Mittelalemannisch“, „Hoochalemannisch“ und „Hööchschtalemannisch“. Pruucht wird die zum Byspiil vo de Marburger Dialäktology.

Di ander Nöierig, die mit den Übergangsgibiet, isch e wichtigi dialäktoloogischi Realitäät. D Nordoschtschwyz zum Exämpel ghöört i vilem zum Hoochalemannisch und i vilem (öppe im Fall vo de Monophthongierig zu "Laatere" und "Bomm" statt "Läitere" und "Baum") zum Mittelalemannisch. Drum isch de Ruum bim Wiesinger schraffiert yzäichnet, isch aso es Übergangsgibiet vo de beeden Äinhäite Hoochalemannisch und Mittelalemannisch.

Gliiderige vu alemannische Teilbereich sin scho obe enthalte. Einzelni Autore hän sich aber aü üsschliäßlig uf d Gliiderig vu Teilbereich konzentriärt.

Dr E. Steiner nännt si Rüüm, wun er gliideret, Hochalemannisch, was ungfähr im Bohnebärger sinem Südalemannisch entspricht. Är goht vum e Südteil üs (Oberalemannisch), wu bis zun ere Liniä Bärn – Luzärn – Walesee goht. Dr Nordteil, wu bis an d k/ch-Liniä goht, also ins Elsass un ins Oberbadisch niiluegt, heißt er Mittelalemannisch. Des Mittel- un Oberalemannisch wird vum Steiner witer unterdeilt.

Dr Rudolf Hotzenköcherle, dr Rüsgäber vum Sprochatlas vu dr ditsche Schwiz, benutzt dr Begriff Südalemannisch in dr gliche Umgränzig wiä dr Bohnenberger. Er wändet sich aber gege e Abgränzig vum e Hegschtalemannische un schribt anstatt däm vun ere „höchstalemannischen Reliktstaffelung“ (1961). Mit däm Begriff kunnt zum Üsdruck, ass e Deil vu dr „Höchstalemannismen“, wu im alemannische Wallis am meischte verbreitet sin, an verschiidene Liniä (Staffle) meh oder wenniger wit ins hochalemannisch Gebiät nii verbreitet sin. Einzelheite lueg im Artikel Hegschtalemannisch.

Dr Hugo Steger (1983) nännt s Gsamtalemannisch „Westoberdeutsch“ – mit däre Benännig kummt Widerstand drgege zum Üsdruck, ass mer des Sprochgebiät noch eme Stamm nännt; as braktische Vordeil siiht dr Steger do, ass d kumpliziärt Iideilig
Des Broblem isch aber bishär scho eso glest gsii: 



</doc>
<doc id="9889" url="https://als.wikipedia.org/wiki?curid=9889" title="(1595) Tanga">
(1595) Tanga

(1595) Tanga isch e Asteroid vum Hauptgürtel, wo am 19. Juni 1930 vu dr südafrikanische Astronome Cyril V. Jackson un Harry Edwin Wood in Johannesburg entdeckt worre isch.

Dr Asteroid isch uf d'Hafestadt Tanga in Tansania daift.

Orbitsimulation (Java Applet)



</doc>
<doc id="9890" url="https://als.wikipedia.org/wiki?curid=9890" title="Liste der Asteroiden – Trojaner">
Liste der Asteroiden – Trojaner

Die Tabelle enthaldet e Uswahl vu Asteroide, wo als sognennti Trojaner sich in dr gliche Umlaufbahn wie e grosse Planet bewege oder sich uf Umlaufbahne in dr Region vu dr Gasriise vum Sunnesystem bewege. Die in dr erste Spalte ufgfüehrte Ziffere gäbe d'Reihefolge vu ihrer Entdeckig a, diene als Identifikationsnummere un gelte als Bestanddeil vum Namme. (Stand: Juni 2006)


</doc>
<doc id="9892" url="https://als.wikipedia.org/wiki?curid=9892" title="(5261) Eureka">
(5261) Eureka

Dr am 20. Juni 1990 vu David H. Levy un Henry E. Holt entdeckt 5261 Eureka isch dr erst bekannte Asteroid us dr Gruppe vu dr Mars-Trojaner. Als Trojaner bezeichnet mer Asteroide, wo sich koorbital uf dr Bahn vume Planet bewege.

Dr 2 km gross Eureka lauft uf em Lagrange-Punkt L vu dr Marsbahn um d'Sunne. Dr Perihel-Abstand betrait 1,4250 AU, dr Aphel-Abstand 1,6220 AU. D'Bahn wiist e Exzentrizität vu 0,06470 uf un isch mit 20,2816° starch gege d'Ekliptik gneigt. D. h. d'Bahn wiist au gegnyber dr Marsbahn dütlichi Underschiid uf.

Dr Namme leitet sich vu "Heureka" (grichisch: "ich hab's") ab, eme Usspruch, wo dr Archimedes gmacht ha soll, as er s'Prinzip vum Uftrib erchennt het.

Orbitsimulation (Java Applet)



</doc>
<doc id="9893" url="https://als.wikipedia.org/wiki?curid=9893" title="(588) Achilles">
(588) Achilles

Dr (588) Achilles isch e Asteroid us dr Gruppe vu dr Jupiter-Trojaner, er lauft also uf dr Bahn vum Jupiter um d'Sunne.

Achilles isch am 22. Februar 1906 vum Max Wolf als erster Trojaner entdeckt worre un isch nooch em grichische Held Achilles us dr Ilias benennt worre. Dr Namme vum Asteroid isch ursprünglich vum Johann Palisa, eme Fründ un Kolleg vum Max Wolf, vorgschlage worre. Dr Asteroid lauft im Jupiter uf dem sinere Bahn um 60° vorus (er befindet sich am L4-Punkt). Die voruslaufende Trojaner werre au als "Griche" bezeichnet und sin dorum (bis uf ei Usnahm) nooch dr grichische Helde us dr Ilias benennt. D'Bahn vum Achilles verlauft zwische 4,429 (Perihel) un 5,956 (Aphel) astronomische Eiheite un isch 10,3° gege d'Ekliptik gneigt. D'Bahnexzentrizität betrait 0,147. Si underschidet sich demit au dütlich vu dr Jupiterbahn.

Während dr Opposition erreicht dr Achilles e schinbari Helligkeit vu 16,6 mag. Er isch demit e usserst liechtschwachs Objekt am Nachthimmel.

Näbe siner gringe Grössi isch au im Achilles si gringi Albedo (Reflektionsvermöge) fer si gring Helligkeit verantwortlich. Er reflektiert numme 3,3 % vum uftreffende Liecht, isch also schwärzer as bispilswiis Asphalt. Si Oberflächi bestoht nooch Messige an dr Infrared Telescope Facility (IRTF) vu dr NASA wohrschins zue 20 bis 40 % us Pyroxen (verschideni Silikate). Fer die beobachtet Rotfärbig vum reflektierte Adeil dürft Iise verantwortlich si. Tholinandeile, also dur Ultraviolettliecht umgformti Methan- un Ethanbestanddeiler,
yber 10 % uf dr Oberflächi hän dur Spektralanalyse usgschlosse were chänne. Ebeso isch d'Oberflächi arm an Chlorit (maximal 1 %).



Orbitsimulation (Java Applet)


</doc>
<doc id="9896" url="https://als.wikipedia.org/wiki?curid=9896" title="Liste der Asteroiden">
Liste der Asteroiden

Die ufgfüehrte Site enthalde jewils e Deil vu dr Liste vu dr Asteroide:

Us em Durmesser un dr Albedo cha die Absolute Helligkeit wie folgt berechnet werre:




</doc>
<doc id="9897" url="https://als.wikipedia.org/wiki?curid=9897" title="Liste der Asteroiden – Hauptgürtel 1–100">
Liste der Asteroiden – Hauptgürtel 1–100

Die noochfolgend Tabelle enthaldet d'Asteroide 1-100. Die in dr erste Spalte ufgfüehrte Ziffere gäbe in dr Regel d'Reihefolge vu ihrer Entdeckig a, diene als Identifikationsnummere un gelte als Bestanddeil vum Namme



</doc>
<doc id="9898" url="https://als.wikipedia.org/wiki?curid=9898" title="(8) Flora">
(8) Flora

(8) Flora isch e Asteroid vum Asteroide-Hauptgürtel, wo am 18. Oktober 1847 vum John Russel Hind als achter Asteroid entdeckt worre isch. Daift worre isch der Himmelskörper uf die römisch Götti vu dr Blüeti un em Früehlig.

D'Flora beweggt sich ime Abstand vu 1,8570 (Perihel) bis 2,5460 (Aphel) astronomische Eiheite, in 3,2665 Johre uf ere exzentrische Bahn um d'Sunne. D'Bahn isch 5,8870° gege d'Ekliptik gneigt, d'Bahnexzentrizität betrait 0,1565.

D'Flora het e Durmesser vu 135 km. Si besitzt e relativ helli Oberflächi mit ere Albedo vu 0,243. Während dr Opposition erreicht d'Flora e Helligkeit vu 8,7 mag un isch demit ein vu dr hellste Asteroide am Nachthimmel.



</doc>
<doc id="9899" url="https://als.wikipedia.org/wiki?curid=9899" title="(100) Hekate">
(100) Hekate

D' (100) Hekate isch e Asteroid vum ussere Asteroiden-Hauptgürtel, wo am 11. Juli 1868 vum J. C. Watson entdeckt worre isch. Daift worre isch der Himmelskörper uf Hekate, dr Götti vu dr Zuuberchunst un vu dr Wägchrüzige us dr grichische Mythologi.

Hekate beweggt sich ime Abstand vu 2,5885 (Perihel) bis 3,6004 (Aphel) astronomischen Einheite in 5,444 Johre um d'Sunne. D'Bahn isch 6,4296° gege d'Ekliptik gneigt, d'Bahnexzentrizität betrait 0,1635.

Hekate het e Durmesser vu ebba 89 Kilometer. Si besitzt e helli silikathaltigi Oberflächi mit ere Albedo vu 0,192. 
In ebba 13 Stunde un 20 Minute rotiert si um ihr eigeni Ax.



</doc>
<doc id="9900" url="https://als.wikipedia.org/wiki?curid=9900" title="Astronomische Einheit">
Astronomische Einheit

Die Astronomisch Einheit (Kürzel AE, international AU für "Astronomical Unit") isch näbem Parsec di wichtigst Längeeinheit in dr Astronomi.

D'AE isch sit em End vum 20. Johrhundert definiert as 149.597.870.691 m un entspricht mit grosser Annächerig dr grosse Halbax vu dr Erdumlaufbahn (middlerer Abstand vu dr Erde vum Zentrum vu dr Sunne). Entfernige innerhalb vum Sunnesystem werre meistens in AE agäbe.

Dr modern Wert isch mit Radar- un andere Distanzmessige vu dr Erde un mit Ruumsonde bestimmt worre. Früeher isch d'AE us Messige vu dr Horizontalparallaxe vu dr Sunne (ca. 8,794″) un em Erdradius abgleitet worre.

Die Astronomisch Eiheit isch im Internationale Eiheitesystem sit 1978 nimmi zuelässig. Trotzdem giltet si in dr Astronomi als uverzichtbar un wird witterhi verwendet.

Die International Astrononisch Union (IAU) definiert d'AE as dr Radius vu ere chreisförmige Umlaufbahn, wo e hypothetischs masseloses Deilli ohni Störig dur dritti Chörper d'Sunne in 2 · π / k Däg umlauft. (Gaußsche Gravitationskonstante k = 0,017 202 098 95)

Demit ergibt sich: 1 AE := 149.597.870.691 ± 30 m

Ei Astronomischi Eiheit (1 AE) entspricht
Usdruckt in interstellare Längemasse betrait si



</doc>
<doc id="9902" url="https://als.wikipedia.org/wiki?curid=9902" title="Slawen">
Slawen

D Slawä si ethnisch und linguistisch e Deil vo de indoeuropäische Völker und läbe vor allem im östlige Middeleuropa und in Osteuropa. 

Die hütige slawische Völker hai sech us mehrere Stämm, wo zu eim Volk ghört händ, entwicklet. Si sind vorallem dur iri Spraach mitenand verbunde gsi. 

D Urheimet vo de Slawe isch nonig klärt. Si händ in dr erste Helfti vom erste Johrduusig im Biet vom hüttige Pole und dr Ukraine gläbt, mögligerwiis au im östlige Dütschland und westlige Russland. Si si in änge Kontakt mit de Gote und de iranisch schwätzende Alane, Sarmate und Skythe cho und hän sich mit dene vermischt.

D' Slawä sind i de Vergangehäjt nöd so es chriegerisches Volk gsii, händ aber gäge 500 n. Chr. d' Römer aafange plündere.

Im 6. Johrhundert sin d'Germane us de benochberte Gebiet abgwandert un wohrschints isch es säll gsi, was au bi de Slawe e Wanderig usglösd hät. Si sin in di uubewohnte Gebiet iigwandert, hauptsächlig in westligi un südligi Richtig. Sällemols sin si nò nit in di hüttige Völcher unterdeilt gsi. E witeri Wanderig isch uff d'Iiwanderig vu de Aware ins Karpatebecke gfolgt, wiil d'Position vu Byzanz durch si gschwächt wore isch un si uff de Balkan hänn chönne iiwandere. An derre Stell sin di dräi Stämm entstande: West-, Ost- un Südslawe.

Die slawischi Gsellschaft isch uf dr Sippe ("rod") ufbaut gsi. Mehreri vo dene hai e Stamm bildet, wo si Afüehrer in Wahle bestimmt het.
D' Slawe händ Stammeseltischte ("starosta") und kei Herrscher gha, und Bezeichnige für Könige und Kaiser si us andere Spraache übernoh worde: "Kral" vom Karl em Grosse, "Cejsar" vom Julius Cäsar oder "Knjež" vom germanische "kuning". D Slawe hai Volksversammlige ("wetsche") kennt, z Russland isch d Dorfversammlig ("mir") vo Bedütig gsi.

Nume wenig isch bekannt über dr ursprünglig Glaube vo de Slawe. Sie hai e Sunnegott gha, dr Dashbog, e Gwittergott, dr Perun, und e Füürgott, Swarog. Si hai an vili übernatürligi Gstalte glaubt, Vampir, Huusgeister wo bi de Russe "Domowoj" gheisse hän, Naturdemone und Feä. Wenigstens e Deil vo de Slawe hai en Ahnekult kennt, sie hai de Götter Opfer brocht, mänggisch au Menscheopfer. Priester het s nume bi de Elb- und Ostseeslawe ge.
Es hät mehreri Versüche ghä es Panslawistisches Land z gründe. Im Süde het sich noch em Erste Wältchrieg under dr Füehrig vo Serbie Jugoslawie bildet, wo aber noch em Fall vom Kommunismus in de 1990er Johr noch johrelange Bürgerchrieg uusenanderbroche isch. Au d Union vo Tschechie und Slowakie het dr Kommunismus nit lang überläbt und d Sowjetunion het sich 1991 ufglöst.
D' Slawä sind uursprünglich es heidnischs Volk gsii, sind sit em 6. Johrhundert z Pannonie, im 9. Johrhundert z Kroatie, Serbie, Bulgarie, dr Tschechei und Slowakie zum Chrischtetum konvertiärt. D Russe und Pole si vo Byzanz, respektiv vo Rom us im 10. Johrhundert christianisiert worde, d Wende erst im 11. und 12. Johrhundert. Die westlige Slawe ghöre ehnder zur römisch-katholische, die östlige und südlige in dr Mehrheit zu orthodoxe Chille. D Reformation het sich nume under gwüsse westslawische Völker wie de Sorbe, Masure, Tscheche und Slowake verbreitet. Under em Iifluss vo de Türke si Deil vo de Serbokroate, Bulgare und Mazedonier muslimisch worde.

Die hüttige slawische Spraache sind all zimli ähnlich zu änand. E wichtigi Rolle vor allem bi dr Ost- und Südslawe bildet debi s'im 9. Johrhundert in dr Gegend vu Thessalonike entstande Altchilcheslawisch (au Altbulgarisch), wo vo de Slaweapostel Kyrillos und Methodios bruucht worden isch, für zum die heilige Schrifte z übersetze. Im 12. Johrhundert het sich s Chilleslawisch afo verändere und sich de Volkssproche afo abasse. S Chilleslawisch isch währed Johrhunderte e Literatursproch gsi, wird aber hützudag nume no in dr Liturgii benutzt.

Hütt underscheidet mer zwüschä Ostslawische (Russisch, Wiisrussisch, Ukrainisch), Weschtslawischä (Polnisch, Tschechisch, Slowakisch, Kaschubisch, Sorbisch) und Südslawische Spraache (Slowenisch, Kroatisch, Serbisch, Makedonisch, Bulgarisch). D' Spraache sind all zimli äänlich, so das schriftlich öppä füfzg Prozänt chöned erchänned werdä. 

D Slawe bruuche hauptsächlig zwei Schriftsystem: die Völker wo vo Byzanz uus christianisiert worde si benutze kyrillischi, die andere latiinischi Buechstabe.

Byzantiinischi Historiker erwähne d'Slawe im 6. un 7. Johrhundert unter de Nämme "Sklabenoi" un "Antoi" zum erste Mol. De Iordanes nännt in siner "Getica" d'Nämme "Sclaveni, Venethi" un "Antes" für einzelni Gruppe. Ußerdem chömme d'Slawe als "Saqaliba" in arabische Quälle vor. D'Theorii, dass de Namme vu "slava" (Rüehm, Ehr) chunnt, wird wüsseschaftlig nümi unterstützt, sundern ehner als Ergäbnis vu nationale Bewegige un de Romantik im 18. un 19. Johrhundert aaglüegt.

Ei Dütig besait, dass d'Wortwurzle "slov-", wu mehreri Bedütige gha hät, in ihrer Übbersetzig als "Wort" de Ursprung vum Namme isch. Noch derre Dütig hänn d'Slawe dodemit wölle sage, dass sì e verständligi Sproch gschwätzt hätte, während si anderstsprochigi als "nyemec" (stumm) bezeichnet hänn. Sälle Namme hät sich am Aafang uff alli andere Völcher, spöter un bis hütt uff di Dütsche bezoge.

Di zweiti Mögligkeit isch, dass "slow-" au für "Moor" gstande isch un d'Ändig "-en" in Verbindig dodemit "zwüsche de Moor" dodrus gmacht hät. Derre Vermüetig noch bezieht sich des uff d'Uurheimet vu de Slawe.

Di obe gnännte Nämme "Antes" un "Venethi" hänn wohrschints kei slawische Ursprung un es isch nit bekannt, uff weli ethnischi Gruppe si sich bezoge hänn.


</doc>
<doc id="9903" url="https://als.wikipedia.org/wiki?curid=9903" title="Commonwealth Realm">
Commonwealth Realm

E Commonwealth Realm (englisch: "Chönigriich im Commonwealth") isch e souveräne Mitglidsstaat vum Commonwealth of Nations, wo dr Monarch vom Veräinigte Köönigriich, zur Zit isch daas d Elisabeth II., als Staatsoberhaupt aerchennt. In jedem vu dene Länder setzt de Monarch staatsrechtlichi Akte in ihrem Rächt as Chönigi vum jewilige Land und nit in ihrem Rächt as Chönigi vu Grossbritannie un Nordirland. Au an iire offizielle Titel in sälle Länder gseet mä daas – so lutet die offiziell Titulatur vu dr Elisabeth II. z Australie bispilswiis: "Elizabeth the Second, by the Grace of God, Queen of Australia and Her other Realms and Territories, Head of the Commonwealth".

Zuer Zitt sin die 16 Staate Commonwealth Realms:

D Elisabeth II. isch in ihrem Rächt als Chönigi vu Nöiseeland au s Staatsoberhaupt vu dr Cookinsle un vu Niue lut dere ihrer Verfassig. Änderige in dr Noochfolg müen aber in dr Cookinsle nomols ratifiziert werre.


</doc>
<doc id="9904" url="https://als.wikipedia.org/wiki?curid=9904" title="Balkan">
Balkan

Dr Begriff Balkan bezeichnet:


Lueg zue sällem Begriff au:



</doc>
<doc id="9927" url="https://als.wikipedia.org/wiki?curid=9927" title="Balkanhalbinsel">
Balkanhalbinsel

Dr Balkan oder d' Balkanhalbinsle (türk. "„Gebirge“", oft synonym mit "Südosteuropa" verwendet) isch e Region im Südoste vu Europa. D'Balkanhalbinsle isch die östlichst vu dr drei südeuropäische Halbinsle, wo im Middelmeer liged.

D'Bezeichnig „Balkanhalbinsel“ isch anno 1808 vum Berliner Geograph Johann August Zeune prägt worre. Dr Zeune het d'Vorstellig vu antike Geographe ibernumme, dass sich s'Balkangebirge iber dr gsamt südosteuropäisch Ruum vu dr slowenische Alpe bis zum Schwarze Meer erstrecke dät un e ähnlich prägendi Bedütig fer dr Gsamtruum häb wie dr Apennin fer die italienisch Halbinsle. Säll het sich aber als falsch rusgstellt. Noochdem d'Uhaltbarkeit vu sällere Anahm erchennt worre isch, sin d'Begriff "Balkanhalbinsle" oder "Hämus-Halbinsle" uf zunämmendi Kritik gstosse. 1893 het dr Geograph Theobald Fischer agregt, dr Begriff "Balkanhalbinsle" dur "Südosteuropäischi Halbinsle" z'ersetze. Si Vorschlag het sich aber numme deilwiis dursetze chänne.

Underem Begriff "Balkanländer" werre underschidlichi Länder zämmegfasst, wo d'Gmeinsamkeit dorin bestoht, dass ihri hütige Territorie johrhundertelang im östriichisch-russisch-türkische Spannigsfeld gläge sin. Die ständige Gebitsveränderige un Umsidlige bzw. Vertribige hän dr Staat in vile Gegende als Repräsentant vu wexelnde Fremdherrscher erschine lo, wo kei Loyalität het erwarte dürfe.

Dr Begriff "Balkan" wird in Westeuropa oft im Hiblick uf Konnotatione wie "Konfliktträchtigkeit", "Zersplitterig" ("Chleistaaterei"), "Emotionalität" un "Ruckständigkeit" abwertend gebruucht (Stichwort "Pulverfass vu Europa"). Dr Metternich het gmeint, dr Balkan dät scho am Rennwäg in "Wien-Landstrasse" afange. Em Bismarck wird dr Spruch noochgsait, dr Balkan sei "nit d'Chnoche vume einzige pommersche Grenadier wert".

Dr Bezug uf e Zersplitterig isch aber so nit richtig. In dr ledschte 2000 Johre isch dr Balkan südlich vu Donä und Save die meist Zit vu Rom bzw. Konstantinopel us beherrscht worre. Chleistaaterei git's erst sit dr ledschde 150 Johr.

Als wertneutraler Begriff bürgeret sich nit zueledscht deshalb immer meh dr (geographisch nit ganz deckigsgliich) Terminus "Südosteuropa" i. In dr Balkanländer isch d'Bezeichnig "Balkan" aber biswiile e durus positiv benutze Begriff: In Bulgarien isch bispilswiis "Balkan" Nammebestanddeil vu viile Undernämme un touristische Irichtige (wobi sich "Balkan" do uf s'Balkangebirge beziegt), un d'Bulgare pfläge e rächt positivs Verhältnis zue ihrer "Balkan-Identität". E Grund defyr dürft d'Datsach si, dass säll Gebirge iber Johrhunderte als Zuefluchtsort vu verschidene bulgarische Freiheitskämpfer dient het, wie z. B. d'Heiducke im Champf gege die osmanisch Herrschaft. Die nöi, politisch bedingt Wortschöpfig West-Balkan setzt sich us dr Noochfolgestaate vu Jugoslawie ohni Slowenie, aber um Albanie ergänzt, zämme.

Anderst isch d'Situation degege in Kroatie, Ungarn oder Slowenie: Als ehemoligi Aghörigi vu Östriich-Ungarn füehle sich vili Bürger vu sälle Staate mit traditionell katholischer Bevölcherigsmehheit em so gnennte middeleuropäische Kulturchreis verbunde un distanziere sich vum Balkanbegriff. Ähnlich verhaldet es sich au mit dr orthodoxe, aber au glichzittig romanische Rumäne un de Grieche.

D'Staate uffem Balkan wiise trotz alle Gegesätz doch zahlriichi Gmeinsamkeite uf:


Zue dr vile kulturelle Gmeinsamkeite lueg au:

D' Halbinsel mit öbbe 502.000 km² Flächi (inklusiv vorglgerter Insle) wird an drei Siite dur Meere (Schwarzes Meer, Marmarameer, Ägäischs Meer, Ionischs Meer un Adriatischs Meer) begrenzt.

Zue Chleiasie wird dr Balkan debi näbem Marmarameer dur die beide schmale Meerenge vu dr Dardanelle un z'Istanbul vum Bosporus abgrenzt. Z'Istanbul git's drüü Autobrucke iber dr Bosporus. E Stroosse- und en Iisebahntunnel, wo dr Bau dur d'Entdeckig vum alde Hafe vu Konstantinopel im Bauberiich verzögeret worden isch, isch sit 2013 und 2016 offe.

Nooch Norde, zum Innere vum europäische Subkontinent hi, existiert aber kei geographisch usprägti Grenzlinie vum Balkan. Meistens wird defür – aus us historische Gründe – die Save-Donä-Linie gnennt. Underschidlichi Uffassige git's hisichtlich vu dr Abgrenzig im usserste Nordweste un am Underlauf vu dr Donä. So wird glägetlich d'Kupa (alem. "Kulpa"), meistens aber d'Una (beidi Näbeflüss vu dr Save), als Nordwestgrenze betrachtet. Im erste Fall wird Zentralkroatie bzw. s'Gebiet vu dr ehemolige kroatische Militärgrenz zum Balkan grechnet, im zweite Fall nit. E anderi gängigi Definition siht d'Bucht vu Triest un s'Ljubljana-Dal als Nordwestbegrenzig vu dr Balkanhalbinsle, wo no iber d'Save un d'Donä no au bis ans Schwarz Meer verlauft . Glägetlich zellt mer zum Balkan-Begriff au d'Walachei, Ungarn un Moldawie dezue (wobi's zue Iberlappige zwischenem geographische un em historisch-politische Balkan-Begriff chummt). Usserdem wird glegetlich au d'Triest-Odessa-Linie verwendet, wo sich aber nit durgsetzt hat.

Parallel zue dr Südwestchüste vu dr gebirgige Halbinsle bilde die Dinarische Alpe e grossdeils verkarstete Wall. Dr Südoste un Oste durziege s'Rhodope- un s' Balkangebirge. Sowohl d'Westküste (Slowenie, Kroatie, Montenegro, Albanie) wie au d'Ostchüste vu dr Balkanhalbinsle sin starch zerrisse und in zahlriichi Insle un Halbinsle ufglöst. Zwische dr iberwigend chahle, numme dünn besidelte Gebirge lige zahlriichi fruchtbari un wirtschaftlich bedütsami Becke.

Folgendi Staate lige grösstedeils oder komplett uf dr Balkanhalbinsle: Albanie, Bosnie un Herzegowina, Bulgarie, Kroatie, Republik Makedonie, Montenegro, Rumänie, Serbie un Gricheland. Au dr europäische Deil vu dr Türkei, sowie – wemmer dr Karst als Nordwestgrenze anluegt – au Deile vu Slowenie un Italie (Provinz Triest) ghöre zum Balkan.

D'Balkanhalbinsle isch insbsunders bevölcheret vu Serbe, Bosniake, Bulgare, Griche, Kroate, Makedonier, Rumäne (Wlache), Albaner, Türgge un je nooch dr gnaue geographische Definition au vu Slowene un Ungarn. Usserdem bilde d'Roma in mehrere Balkanländer e grossi ethnischi Minderheit.

D'Türke stelle debi mit circa 20 Millione Lüt die mit Abstand grösst ethnischi Gruppe, wo sich allerdings hauptsächlich in Ostthrakie un dr Agglomeration Istanbul konzentriert. Usserdem het Bulgarie e bedütendi türkische Minderheit vu 10-20 Prozänt vu dr Bevölcherig.

Die nooch Oste hi offene Chüste un d'Durgängigkeit vum Norde mache dr Balkan sit jeher zu ere wichtige Bruck zwische Chleiasie un Europa, aber au immer wiider zum Schauplatz vu Konflikte, Chriege un ethnische Unruehe.

Dominiereds Zentrum isch sit dr antike Ziit Istanbul, s alte Konstantinopel, slawisch: Zarigrad, gsi, wo dr günstigst Ibergang zwische Chleiasie un Europa bestoht und dr Bosporus d s'Schwarz Meer iber s'Marmarameer mit em Middelmeer verbindet. S'christliche Konstantinopel isch die einzig christlich Metropole vu Weltbedütig im ganze Middelalder gsi un het als Hauptstadt vum Byzantinsche Riich d'Kultur nit nur vum Balkan noochhaltig bestimmt.

Noch dr osmanische Erobrig 1453 isch d'Stadt nit nur s'Zentrum vu dr orthodoxe Christe bliibe, sundern au als Hauptstadt vum Osmanische Riich e grosses islamischs Zentrum worre. Die kulturell Dominanz vu Konstantinopel/Istanbul het bis zum erste Weltchrieg aduurt.

In dr ledschde dausend Johre hän usserdem die folgende Staate un Riiche usserhalb vum eigetliche Balkan e bedütendi Rolle in dr Kultur un Gschichte vu sällere Region gspilt:


Im Winter wird es im Innere vum Balkans sehr chalt und im Summer druckend heiss. An dr Chüste herrscht durgehend agnehmes Middelmeerklima. Im Winter wird's dert chüehl und im Sommer heiss.

D'Balkanhalbinsel isch generell im Norde füchter und wird gege Süde no grad im Summer druchener.

D' Entstehig vu dr hütige balkanische Flora het sich während tertiärer, iiszittlicher un noochiiszittlicher Phase vollzoge. Hüt trätte keini alde Vertretter ussem Erdmiddelalder (wie z. B. in dr Flore vu Ostasie oder Argentinie) meh uf. Dr Basisbestand insbsunder vu dr Waldflora isch trotzdem sit dr Chriidezitt bekannt (z. B. Eiche ("Quercus"), Bueche ("Fagus"), Kastanie ("Castanea"), Erle ("Alnus"), Wiide ("Salix")). Die wärmeliebenderi tertiär Flora isch an tropische Elemente riicher gsi wie die hüttig, wo numme e chleini Zahl vu übrigbliibene Arte (Frauehoorfarn ("Adiantum capillus-veneris")), Gattige (Yams ("Dioscorea")) un Familie ("Gesneraceae") iberläbt het. Ussertropischi tertiäri Forme sin degege riichlich verträtte (z. B. Platanegwäxe ("Platanus"), Rosskastanie ("Aesculus hippocastanum"), Tollchrütt ("Scopolia"), "Sibiraea", "Thelygonum", Serbischi Fichte ("Picea omorika"), "Pinus peuce", "Forsythia europaea", Gmeine Flider ("Syringa vulgaris")). Dur die isoliert Stellig (die nächste Verwandte sin zuemeist in Ostasie oder em vordere Orient z'finde) un die underschidlich pfanzegeographisch Entstehig, sin alli alde endemische (d. h. nur dert vorchummende) Tertiäriberblibsel ökologisch sehr differenzierti Verträtter vu underschidliche vegetationsgeographische Eiheite. Sit em Tertiär isch d'Evolution vu dr mediterrane Gebirgsflora erfolgt, säll uabhängig vu Ilüss us dr Alpe.




</doc>
<doc id="9928" url="https://als.wikipedia.org/wiki?curid=9928" title="Schweizer Landeskoordinaten">
Schweizer Landeskoordinaten

S' schwyzer Landeskordinatesyschtem beruet uf'ere schiefachsige Zylinderprojektion. Da dr bi berüert de Zylinder d'Chugle genau bi de Stärnwarte z Bärn. Die (mittlerwile nömm exischtierendi) Sternwarte z Bern het genau en Kordinatewärt vo 600 000/200 000. Es ged also niene i de Schwyz en Ort, wo d'Nordkordinate grösser esch als d'Ostkordinate. De Nullpunkt vom Landeskordinatesystem liit z'Saint Emilion bi Bordeaux.
I ganz alte Charte chas sy, dass no Bern als Nullpunkt agäh isch, aber das isch ja ebe de Fundamentalpunkt.


</doc>
<doc id="9929" url="https://als.wikipedia.org/wiki?curid=9929" title="Balkangebirge">
Balkangebirge

S' Balkangebirge (churz de "Balkan") isch e tertiärs Faltegebirge in Südosteuropa, wo dr Hauptkamm im hütige Bulgarie lit. Im Weste bildet dr bis zue 2.169 m (Midžor) hoch Westbalkan (westlichi Stara Planina) die natürlich Grenze zwische Serbie un Bulgarie.

S'Balkangebirg isch ebba 600 km lang, verlauft in westöstlicher Richtig un isch nooch Süde hi steil abfallend. S'Gebirge mit abgrundete Bergforme wird vu vile Pässe durquert, vu dene dr Schipkapass dr bedütendst isch. Usserdem wird's vu mehrere Durbruchsdäler durschnitte, vu dene säll vum Iskâr am mächtigste isch. Höchster Gipfel isch dr Botew (2.376 m).

In de höchere Lage wird vorwigend Schofzucht un in dr Laubwälder Forstwirtschaft betribe. In dr fruchtbare Däler herrscht Aggerbau vor. Usserdem befinde sich in dr Region bedütendi Steichohlevorchumme.

In dr Antike sich s'Balkangebirge "Hämus" gnennt worre. D'Türke hän im Bergzug dr Namme "Balkan" gä, d'Bulgare un Serbe nenne ihn hüt "Stara Planina" („alds Gebirge“, bulgarisch/serbisch "Стара планина"), wobi im Bulgarische d'Bezeichnig "Balkan"/"Балкан" parallel in Gebruuch isch.

Dr türkisch Begriff "Balkan" bedütet eifach „Gebirge“. Zwischenem 14. un em 17. Johrhundert hän d'Türke s'Gebit schrittwiis under ihri Kontroll brocht un sin bis ugfähr bis zum End vum 19. Johrhundert dert die vorherrschend Macht gsi.



</doc>
<doc id="9931" url="https://als.wikipedia.org/wiki?curid=9931" title="(1) Ceres">
(1) Ceres

D' (1) Ceres isch mit eme Äquatordurmesser vu 975 km dr gröscht Himmelskörper un dr einzig Zwergplanet vum Asteroide-Hauptgürtel mit sine zahlriiche Objekte. D'Ceres isch am 1. Jänner 1801 vum Giuseppe Piazzi als erschter Chleiplanet entdeckt worre.

Bis 1850 isch d'Ceres as Planet zellt worre, deno as Planetoid/Asteroid. Mit dr am 24. August 2006 vu dr Internationale Astronomische Union verabschidete nöie Systematik vu dr Himmelskörper im Sunnesystem zellt d'Ceres zue dr nöie Kategori Zwergplanet.

Scho dr Johannes Kepler het in dr „Lucke“ zwische dr Umlaufbahne vum Mars un vum Jupiter e Planet vermuetet, und d'Herleitig vu dr Titius-Bode-Reihe um 1770 het derartigi Vermuetige bestätigt. Die vu dr Astronome Franz Xaver von Zach un Johann Hieronymus Schröter gründet „Himmelspolizey“ het sich ab 1800 doher ziilt uf d'Suech nooch em vermuetete Planet gmacht: Dr Beriich um d'Ekliptik isch in 24 Abschnitte deilt worre. Jeder vu sällene Abschnitte isch ere Sternwarte zuedeilt worre, wo ihn nooch em Planete het absueche solle. Im Piazzi, wo s'Objekt zuenächst fer e Komet ghalde het, isch si Entdeckig allerdings zuefällig glunge, während dr Überprüefig vum e Sternkatalog in dr Nöijohrsnacht 1801: er het nit zue dr „Himmelspolizey“ ghört. 

Noochdem dr Piazzi dr nöi Himmelskörper ufgrund vu ere Erkrankig bal wiider us dr Auge verlore het, het dr Carl Friedrich Gauß e völlig nöii Methode fer d'Bahnbestimmig entwicklet, wodur d'Ceres am 7. Dezember 1801 dur vu Zach het wiider ufgfunde werre chänne. Wie sich rusgstellte het, beweggt sich d'Ceres datsächlich zwischem Mars un em Jupiter, genau im vu dr Titius-Bode-Reihe vorhergsaite Abstand, um d'Sunne. D'Ceres isch doher, wie dr 1781 entdeckt Uranus, zue dr Planete grechnet werre, womit sich d'Azahl vu dr Planete im Sunnesystem zuenächst uf acht erhöht het. Erst wie d'Zahl vu dr zwische Mars un Jupiter gfundene Himmelskörper um 1850 rasch agstiige isch, hän sich fer sälli Objekte d'Bezeichnige „Chleini Planete“, „Chleiplanete“, „Planetoide“ oder „Asteroide“ durgsetzt, womit au d'Ceres ihr Status als Planet erst emol wiider verlore het.

Dr Piazzi het dr vu ihm entdeckt Himmelskörper zuenächst Ceres Ferdinandae daift, nooch dr Ceres, dr römische Götti vum Ackerbau un Patroni vu dr Insle Sizilie, un zue Ehre vum Chönig Ferdinand IV vu Neapel, wo 1798 vor dr Franzose nooch Palermo gflohe gsi isch. In Dytschland het dr Johann Elert Bode dr Namme Juno vorgschlage (wo no fer dr dritt Asteroid, (3) Juno, ufgriffe worre isch), fer churzi Zitt isch au dr Namme Hera in Gebruuch gsi (wo später an (103) Hera vergä worre isch). Von Zach het aber chlargstellt, dass 'dr „Herr Prof. Piazzi nunmehr sein eigenes Kind getauft hat, [...] wozu er als erster Entdecker offenbar das Recht hat“". Wil d'Ehrig vum Chönig Ferdinand in andere Natione aber uf Widerständ gstosse isch, isch säller Nammensdeil bal falle glo worre.

Anno 1803, also zwei Johr nooch dr Entdeckig vu dr Ceres, isch s'chemisch Element Cer entdeckt un nooch em Asteroid benennt worre.

D'Ceres beweggt sich in dr Middi vum Asteroidegürtel, ime middlere Abstand vu 2,77 AE, in 1.682 Däg um d'Sunne. D'Periheldistanz betrait 2,54 AE, d'Apheldistanz 2,99 AE. D'Umlaufbahn isch um 10,6° gege d'Ekliptik gneigt, d'Bahnexzentrizität betrait 0,080.

D'synodische Periode vu dr Ceres lit bi 467 Däg. Während dr Opposition isch si zwische 1,59 AE un 2,00 AE vu dr Erde entfernt un erreicht e schinbari Helligkeit vu bis zue 6,7. Ceres kann doher scho mit eme Fernglas oder eme chleine Teleskop ufgsuecht werre

D'Ceres isch dr einzig Zwergplanet im innere Sunnesystem. Fer d'Masse isch e Wert vu 9,35×10 kg publiziert worre. D'Ceres het demit circa 3,5 mol meh Masse wie dr schwerscht Asteroid im Hauptgürtel, d'(4) Vesta, un vereinigt ebba 30% vu dr Gsamtmasse vum Asteroidegürtel in sich.

Beobachtige mit em Hubble Weltruumteleskop hän zeigt, dass d'Ceres beinah chugelförmig isch, mit eme Äquatorradius vu 487 km un eme Polarradius vu 455 km (±5 km). D'Rotationsperiode betrait 9,075 Stunde, die middler Dichti wird mit 2,077±0,036 g/cm agnumme.

Ceres besitzt e dunkli chohlestoffriichi Oberflächi mit ere Albedo vu 0,09. Radarbeobachtige hän ergä, dass die gsamt Oberflächi gliichmässig vu pulverigem Regolith bedeckt z'si schint. Herusragendi oder isolierti Oberflächemerkmole sin erst anno 2001 nooch Beobachtige mit em Hubble Weltruumteleskop festgstellt worre: Es het sich e dunkle Fleck mit eme Durmesser vu ebba 250 km zeigt, wo zue Ehre vum Entdecker vu dr Ceres „Piazzi“ daift worre isch . Witteri Beobachtige mit Hubble anno 2003 un 2004 hän d' Erstellig vu ere Charte ermöglicht, wo näbe „Piazzi“ un eme uffällige, helle Fleck mit rund 400 km Durmesser zahlriichi chleineri Oberflächemerkmole zeigt, wo dr Ursprung noch ubekannt isch. 

D'Messige vum Hubble-Weltruumteleskop len au Ruckschlüss uf d'Zämmesetzig vu dr Ceres zue: Mer goht devu us, dass es sich um e differenzierte Asteroid mit eme steinige Chern sowie eme Mantel und ere Chruste us liichtere Mineralie un Wasseriis handelet. D'Differenzierig goht vermuetlich uf die bim radioaktive Zerfall vum Aluminium-Isotop Al freigsetzt Wärmi zruck, wodur sich scho in dr Früehzitt vum Sunnesystems e Mantel us flüssigem Wasser bildet ha dürfte. Die ussere zehe Kilometer sin allerdings nit ufgschmolze, sundern hän e festi Chruste us Iis bildet, während sich schwers Material (Silikate, Metalle) im Chern gsammlet hän. Insgsamt dürft d'Ceres zue 17 bis 27 Gwichtsprozent us Wasser bestoh . D'Süesswassermengi uf dr Ceres wird uf ebba s'fümffach vu dr uf dr Erde verfüegbare Süesswasservorrät gschätzt.

Trotzem planeteähnliche Ufbau isch us dr Ceres kei grössere Planet worre. D'Ceres isch witus chleiner wie dr Pluto. Vermuetlich het die starch Gravitation vum benoochberte Jupiter verhinderet, dass d'Ceres gnüegend Masse het asammle chänne um sich vume Planetesimal zue eme grosse Planet z'entwickle.

In dr folgende Tabelle isch d'Sichtbarkeit vu dr Ceres bis anno 2021 agä. Die schinbar Helligkeit un d'Entfernig zue dr Erde beziege sich debi uf dr Zitpunkt vu dr Opposition, wenn dr Asteroid dr Erde am nächste isch un demit au am hellste erschint.

D'Ruumsonde Dawn soll im August 2015 d'Ceres erreiche, in e Umlaufbahn ischwenke un dr Planetoid deno mehreri Munät lang erchunde. Mer erwartet sich vu sällere Mission witteri Informatione iber dr Ufbau un d'Entwicklig vu dr Ceres. D'Dawn wird vor ihrer Achumft bi dr Ceres scho dr Asteroid Vesta erforscht ha, so dass e Vergliich zwische dr isige Ceres un dr felsige Vesta möglich si wird.





</doc>
<doc id="9933" url="https://als.wikipedia.org/wiki?curid=9933" title="(7) Iris">
(7) Iris

D' (7) Iris isch e Asteroid im Hauptgürtel, wo am 13. August 1847 vum John Russel Hind as sibter Asteroid entdeckt worre isch. 
Daift worre isch dr Himmelskörper uf d'Iris, ere Götterboti us dr grichische Mythologi.

D'Iris beweggt sich ime Abstand vu 1,8378 (Perihel) bis 2,9359 (Aphel) astronomische Eiheite, in 3,6876 Johre uf ere exzentrische Bahn um d'Sunne. D'Bahn isch 5,5222° gege d'Ekliptik gneigt, d'Bahnexzentrizität betrait 0,23.

Mit eme Durmesser vu 209 km isch d'Iris ein vu dr grösste Asteroide vum Hauptgürtel. Ihri Rotationsperiode betrait 7 Stunde un 8 Minute. D'Iris besitzt e relativ helli silikatriichi Oberflächi mit ere Albedo vu 0,154. Während dr Opposition erreicht d'Iris e Helligkeit vu 8,1 mag un isch demit ein vu dr hellste Asteroide am Nachthimmel. Um si ufz'finde bruucht mer allerdings e Teleskop oder e liechtstarchs Fernglas.



</doc>
<doc id="9934" url="https://als.wikipedia.org/wiki?curid=9934" title="(6) Hebe">
(6) Hebe

D' (6) Hebe isch e Asteroid vum Asteroide-Hauptgürtel, wo am 1. Juli 1847 vum Amateurastronom Karl Ludwig Hencke als sexter Asteroid entdeckt worre isch. Daift worre isch dr Himmelskörper uf d'Hebe, dr griechische Götti vu dr Jugend.

Hebe beweggt sich ime Abstand vu 1,9373 (Perihel) bis 2,9133 (Aphel) astronomische Eiheite, in 3,777 Johre uf ere exzentrische Bahn um d'Sunne. D'Bahn isch 14,7674° gege d'Ekliptik gneigt, d'Bahnexzentrizität betrait 0,2012.

Mit eme Durmesser vu 195 km ghört d'Hebe zue dr grösste Asteroide vum Hauptgürtel. Si besitzt e relativ helli, silikatriichi Oberflächi mit ere Albedo vu 0,268. Während dr Opposition erreicht d'Hebe e Helligkeit vu 9,2 mag. Um si ufzfinde bruucht mer allerdings e Teleskop oder e liechtstarchs Fernglas



</doc>
<doc id="9939" url="https://als.wikipedia.org/wiki?curid=9939" title="(951) Gaspra">
(951) Gaspra

D' (951) Gaspra isch e Asteroid ussem Asteroide-Hauptgürtel, wo am 30. Juli 1916 vum ukrainische Astronom G. N. Neuimin (Григорий Николаевич Неуймин) entdeckt worre isch. Daift worre isch Gaspra nooch eme Urlaubsort auf dr Krim, wo dr russisch Schriftsteller Leo Tolstoi längeri Zitt gläbt het.

Gaspra beweggt sich ime Abstand vu 1,8256 (Perihel) bis 2,5939 (Aphel) astronomische Eiheite, in 3,285 Johre um d'Sunne. D'Bahn isch 4,1016° gege d'Ekliptik gneigt, d'Bahnexzentrizität betrait 0,1739.

Gaspra isch am 29. Oktober 1991 vu dr Ruumsonde Galileo (daift uf dr Galileo Galilei) bi eme Vorbiflueg-Manœuver (engl. near-fly by) us ere Entfernig vu 16.200 km vermesse un photographiert worre.

Demit isch d'Galileo-Mission die erst vu ihrer Art gsi, wo dur e sonigs Manœuver Informatione iber e Asteroid gsammlet het.

Es het sich zeigt, dass Gaspra e uregelmässig gformte Asteroid mit Abmessige vu 19 × 12 × 11 Kilometer isch. D'Oberflächi isch vu zahlriiche Ischlagskrater ybersait. Dur Messig vu dr Grössi un Verdeilig vu dr Krater wird s'Alder vu Gaspra uf 200 Millione Johre gschätzt. Säll isch, gmesse am 4,5 Milliarde Johr alde Sunnesystem, e grings Alder. Gaspra dürft doher e Bruchstuck vume grössere Ursprungskörper si, wo vor 200 Millione Johre bi ere Kollision usenander grisse worre isch.
D'Masse vu Gaspra isch zue 10 kg bestimmt worre. D' Rotationsperiode betrait 7 Stunde un 3 Minüte. Ufgrund vu sinere Oberflächebeschaffeheit wird dr Asteroid dr Spektralklasse S zuegordnet.

Orbitsimulation (Java Applet)



</doc>
<doc id="9940" url="https://als.wikipedia.org/wiki?curid=9940" title="Gaspra (Krim)">
Gaspra (Krim)

Gaspra (ukr. Гаспра, Haspra; russ. Гаспра, Gaspra; krimtat. Ğaspra [ˈɣaspra]) isch e Seebad uf dr ukrainische Halbinsle Krim in dr Region Jalta. Dr Komponist Dmitri Dmitrijewitsch Schostakowitsch het sich do 1937 ufghalte un debi si 5. Symphoni komponiert. Dr Leo Tolstoi het do vu 1901 bis 1902 gläbt. In Gaspra isch bsunders s Sanatorium "Jasnaja Poljana" vu Bedütig. 

Uf dr Ort isch dr Asteroid 951 Gaspra daift.

Gaspra isch erst i de Mitti vom 18. Jh. ggründet wore und het bis 1774 zum Osmanische Riich ghört und nochene zum Krimchanat. Ane 1783 isches zu Russland choo und sit 1991 ghörts zu de Ukraine. I de Nööchi vo Gaspra sind archäologischi Fund vo de Taurer gfunde wore.


</doc>
<doc id="9944" url="https://als.wikipedia.org/wiki?curid=9944" title="Gaspra">
Gaspra

Gaspra isch:



</doc>
<doc id="9948" url="https://als.wikipedia.org/wiki?curid=9948" title="Helvetische Religion">
Helvetische Religion

Under Helvetische Religioo werdet di religiöse Aasichte und Brüüch bischribe, wo bi de haidnische Helvetier verbraitet gsii sind. Do vo Helvetier sicher erst abem erste vorchristliche Joorhundert (Spoot-Latène D2) gredt werde cha, ghöret älteri Fund nöd dezue.

Di religiööse Aasichte vo de Helvetier sind grundsätzli die gliiche gsii, wie bi de andere gallische Stämem au, si hend au öppe die gliiche Gotthaite vereert, zum Tail aber underemen andere Name und d Kultbrüüch hend sich chuum underschide. D Zügnis öber di helvetischi Religioo sind spärlich. Direkti literarischi Zügnis us de Antiki betreffet nu di keltischi Religioo im allgimaine, so as d Archäologii die maiste Zügnis för di helvetischi Religioo im Speziifische bringt. Dezue ghööret römerzittlichi Inschrifte uf Objekt, wo a gwüssne Gotthaite gwidmet wore sind. Doch seget die i de Regle nünt öber de Kult und nu wenig öber s Wese vo de agruefne Gotthaite uus. Uusgrabni Hailigtümer, Temple und Deponierige vo Opfergoobe chönet nöd immer aidüütig erchlärt werde.

I de spoote Latènezitt hend d Kelte afange uf Hügle Viereggschanze baue, wo si regelmässig groossi Festesse för d Götter ghaa hend. Usem Piet vo de Helvetier sind bis hüt nu drai bikannt. Aini isch südlich vom Oppidum "Brenodor" glege.

Noch de römische Bsetzig sind die Viereggschanze dur de galloromanischi Viereggtempel ersetzt wore, miteme quadrootische Grundriss, im Gegesatz zu de römische Temple, wo e rechteggige Grundriss ghaa hend. Die grööst Aalaag mit mindestens sechs Viereggtemple isch bi "Petinesca" (hüt: Stude BE) usgrabe wore und s werd vermuetet, as do s helvetische Stammhailigtum glegen isch. E wichtigs Hailigtum mit merere Temple isch bi "Allmedinge" im Berner Oberland am Uusfluss vom Thunersee glege, wo d Kander i d Aare gflosse isch. Au i grössere Ortschafte sind Viereggtempel baut wore, so z "Aventicum", z "Brenodor" oder z "Lousanna".

D Helvetier hend mit Vorliebi a gwüssne Plätz gopferet, wie Flussmündige und Uusflüss us Seeje (LaTène/Port BE), Sümpf (Wauwiler Moos) und Insle, Quelle und Brüne, Päss und Berggipfel, Stai und Felse ("Pierre de Marriage" am Noieburgersee). Mengisch hends i de Römerzitt a denen Ort au e Viereggtempel baut, so uf de Insle Ufnau im Zörisee oder ufem Chasseron im Jura.

Di antike Autore hend sich em liebste öber di schreckliche Menscheopfer bi de Kelte uusgloo und di andere Opferbrüüch debii fast vergesse z nenne. D Archäologii het bistätigt, as au d Helvetier Mensche gopferet hend, wie Menschechnöche i Brüne und Gruebe zaiget. Vill hüüfiger sind aber Ross gopferet wore, denebet Hünd und Rinderschädel. A Sachopfer sind Münze (Pierre de Marriage) und Schmuck biliebt gsii, a gwüssne Ort au Waffe (Port BE) oder Isebarre (Börse z Züri). Die sind entweder ufeme Feld deponiert wore oder imene Sumpf oder Gwässer versenkt wore.

Verbraitet bi de Helvetier sind au Votivbieli gsii. Da sind chliini Nooaamige vo Bieli, entweder us Ise oder Bronze. Mengisch isch e gallische oder römische Göttername drufgstande. Asigi Votivbieli sind im gaze Piet gfunde wore, so ufem Chasseron, z Allmedinge, z Soledurn, z Vindonissa, z Bade oder z Züri.

Im spoote Latène isch z Yverdon e 70 cm höchi aichigi Statue ufgstellt wore. Äänlich Statue us Aicheholz sind au am Gemfersse gfunde wore: im Piet vo de Nantuate isch bim Iifluss vom Rotte in See e 125 cm höchi Statue gstande, wo Münze gopferet wore sind und bim Hafe vo de allobrogische Sidlig "Genava" (hüt: Gempf) sind amene draimeter höche Aichebild sogär meriri Mensche gopferet wore.

Im Lauf vo de Romanisierig hend d Helvetier afange au Götterbilder noch römischem Vorbild darzstele, debii hends zum Tail die Götter i de iihaimische Art dargstellt, wie s Bild vo de Bäregöttin Artio, hüüfig hend si aber nu römischi Vorbilder kopiert.

Mit de Zitt sind vo römische Legionäre au Fremdkult is Land choo, so isch z "Aventicum" de Kult vo de Magna Mater bizügt und bi "Aquae Helveticae" (hüt: Bade AG) d Isis un d de Mithras. S Christetum het erst ab de Mitti vom 4. Joorhundert aafange sichtbari Spuure hinderloo.

D Näme vo de helvetische Götter sind erst us de Römerzitt bikannt. D Helvetier hend noch römischem Vorbild a erne Gotthaite römischi Näme gee ("Interpretatio Romana") und mengisch denn de gallischi Name aneghenkt.





</doc>
<doc id="9949" url="https://als.wikipedia.org/wiki?curid=9949" title="(99) Dike">
(99) Dike

D' (99) Dike isch e Asteroid ussem Asteroiden-Hauptgürtel, wo am 28. Mai 1868 vum A. Borrelly in Marseille entdeckt worre isch. 
Daift worre isch dr Himmelskörper uf eini vu dr drei Hore us dr grichische Mythologi.

D'Dike beweggt sich ime Abstand vu 2,6646 (Perihel) bis 3,1879 (Aphel) astronomische Eiheite in 4,350 Johre um d'Sunne. D'Bahn isch 13,8563° gege d'Ekliptik gneigt, d'Bahnexzentrizität betrait 0,1964.

D'Dike het e Durmesser vu 72 Kilometer. Si besitzt e dunkli Chohlestoffhaltigi Oberflächi mit ere Albedo vu 0,058. 
In rund 10 Stunde un 21 Minute drillt si sich um die eige Ax.



</doc>
<doc id="9954" url="https://als.wikipedia.org/wiki?curid=9954" title="(98) Ianthe">
(98) Ianthe

D' (98) Ianthe isch e Asteroid vum Asteroide-Hauptgürtel, wo am 18. April 1868 vum Christian Heinrich Friedrich Peters entdeckt worre isch. Daift worre isch der Himmelskörper uf eini vu dr Okeanide gnennte Döchter vum Titan Okeanos.

D'Ianthe beweggt sich zwische 2,1775 (Perihel) astronomische Eiheite bis 3,1935 astronomische Einheite (Aphel) in 4,401 Johre um d'Sunne. D'Bahn isch 15,6139° gege d'Ekliptik gneigt, d'Bahnexzentrizität betrait 0,1892.

D'Ianthe besitzt e Durmesser vu 104 km. Si besitzt e dunkli chohlestoffhaltigi Oberflächi mit ere Albedo vu 0,047.

In 16 Stunde un 30 Minüte rotiert si um die eige Ax.



</doc>
<doc id="9956" url="https://als.wikipedia.org/wiki?curid=9956" title="(97) Klotho">
(97) Klotho

D' (97) Klotho isch e Asteroid vum Asteroide-Hauptgürtel, wo am 17. Februar 1868 vum Ernst Wilhelm Leberecht Tempel entdeckt worre isch. Daift worre isch dr Himmelskörper eini vu dr Parze, dr Schicksalsgöttinne us dr römische Mythologi.

Klotho beweggt sich zwische 1,9842 (Perihel) astronomische Eiheite bis 3,3547 astronomische Eiheite (Aphel) in 4,362 Johre um d'Sunne. D'Bahn isch 11,7801° gege d'Ekliptik gneigt, d'Bahnexzentrizität betrait 0,2567.

Klotho besitzt e Durchmesser vu 83 km. Si besitzt e helli, silikathaltigi Oberflächi mit ere Albedo vu 0,228. 
Si besitzt e ugwöhnlich langi Rotationsperiode vu 35 Stunde un 9 Minüte.



</doc>
<doc id="9957" url="https://als.wikipedia.org/wiki?curid=9957" title="(96) Aegle">
(96) Aegle

(96) Aegle isch e Asteroid im ussere Asteroide-Hauptgürtel, wo am 17. Februar 1868 vum Jérôme Eugène Coggia entdeckt worre isch. Daift worre isch der Himmelskörper uf eini vu dr Naiade gnennte Nymphe us dr grichische Mythologi.

D'Aegle bewegt sich zwische 2,6557 (Perihel) astronomische Eiheite bis 3,4627 astronomische Eiheite (Aphel) in 5,351 Johre um d'Sunne. D'Bahn isch 15,9379° gege d'Ekliptik gneigt, d'Bahnexzentrizität betrait 0,1319.

D'Aegle besitzt e Durchmesser vu 170 km. Sie besitzt e dunkli, chohlestoffhaltigi Oberflächi mit ere Albedo vu 0,052.



</doc>
<doc id="9958" url="https://als.wikipedia.org/wiki?curid=9958" title="Tiergehege Mundenhof">
Tiergehege Mundenhof

S' Dierghege Mundehof (yblicherwiis numme Mundehof gnennt) lit am westliche Stadtrand vu Friburg im Brisgau un isch e vilbesuechts Usflugszil.

Dr Mundehof isch e eigene Stadtbezirk vu Friburg mit dr Nummere 570 un isch am 1. Jänner 1978 nooch ere Volksabstimmig au politisch zue dr Stadt Friburg chumme. Obwohl er als Stadtguet scho dr Stadt Friburg ghört het, isch er bis dert uf Umchilchener Gmarkig gläge.

Dr Mundehof isch erstmols 864 erwähnt worre un sit anno 1968 e Dierghege. Hüt zeigt's vor allem Husdierrasse un Wilddierarte. Näbe eme Aquarium isch s'Freiglände in acht Beriiche underdeilt, wo die verschidene Dierarte nooch Erddeile gordnet beherbergt. S'git under anderem Pfaue, Gibbon- un Javaaffe, Brunbäre, Emus, Strausse, Alpakas, Yaks un Lamas. Usserdem bitet dr Park e witläufig verzwigts Wägnetz mit vile Ussichtspunkte vu dene mer d'Stadt Friburg un ihr Umland guet sähe cha. Näbe eme Gastronomibetrib git's au Spilplätz. 

Dr Itritt isch frei, dr Hof finanziert sich iber Spende un Parkgebühre fer d'Autos. Mit em ÖPNV isch dr Mundehofparklatz iber die sporadisch verchehrend Linie 19 vu dr Friburger Verchehrs AG z'erreiche oder vu Endhaldestelle vu dr Strossebahnlinie 3 im Stadtdeil Riselfeld in circa 1,5 km Entfernig.



</doc>
<doc id="9962" url="https://als.wikipedia.org/wiki?curid=9962" title="Munzingen (Freiburg)">
Munzingen (Freiburg)

Munzige isch e ländlich prägte Stadtdeil vu Friburg im Brisgau am östliche Rand vum Tuniberg, wo am 01. Juli 1973 zue Friburg igmeindet worre isch. D'Munziger Gmarkig mit ihre 677 ha isch dr westlichst Deil vum Friburger Stadtgebit, an dr nächste Stell isch si 3 km vum Rhi entfernt. Zum Stadtzentrum sins vu Munzige guet 12 km Luflinie. Dr Ort het zum 31.12.2006 2735 gmeldeti Iwohner gha.
Di erst urchundlich Erwähnig vu Munzige datiert uf's Johr 845. Nooch dr Reformation isch Munzige katholisch blibe.

Dr Ort isch yberregional als bedütends Wi- un Spargelabaugebit bekannt. Im zweijährige Rhythmus het früher rund um s'Schloss Munzige s' "Munziger Bildhauersymposium" stattgfunde, e europäischi Verastaltig, wo jungi Steimetz un Bildhauer ihr Chänne un ihri Wercher dr interessierte Öffetlichkeit hän präsentiere chänne. Inzwische findet säll z'Friburg statt.

Uf ca. 150 ha diefgründigem Lessbode vu dr Lag "Kapellenberg" werre vu dr Munziger Winzer, wo zum gröste Deil im Winzerverei Munzige aghöre, zue iber 60 % Spotburgunder, 25 % Müller-Thurgau un 10 % Wisser Burgunder abaut. Witteri Spezialitäte sin Gwürztraminer un Muskateller.

Ergebnis vu dr Ortschaftsrotswahl am 7. Juni 2009:

Z'Munzige schwätzt mer wie suscht numme weschtlich vum Tuniberg (so z'Niderrimschige), traditionell Oberrhialemannisch, wo zum Nideralemannisch zellt. Die andere Noochberorte werre degege zum Hochalemannisch Sprochruum grechnet.


Iwohnerzahle, Flächi und Ortsgschichte us www.freiburg.de


</doc>
<doc id="9966" url="https://als.wikipedia.org/wiki?curid=9966" title="Ill (Elsass)">
Ill (Elsass)

De Ill ésch de Fluss vum Elsass. Se fliesst pàrallel züe'm Rhin, wo nadiirli de Höiptgwäss'r vun de gànz Region ésch, bis unt'rhalb vun Strosburi un mindet in´ne bi Offedorf.

Die Ill het f'r de Ditschi e Längi vun ca. 208 km un f'r de Franzose vun 223 km. Se entspréngt ém Sundgöi nah vun de Schwizer Grenz ém Elsass'r Jura under em Glaserbärg, ze Winkel mét eme unterirdische Louf und ere neue Kwelle bi Ligsdorf. Se béjt bi Oltìnge nooch Norde un fliesst östli um Pfìrt erum. Kurz nooch ´m Stäedtele Altkirich speist se bi Illfert de Rhin-Rhone-Kànal uff e pààr Kilometer. Bi Milhüsa béjt se nooch Norde un geht nooch'm Waj durich's gànz Elsass fluessàbwarts vun Strosburi en de Rhin glich unt'rhalb vun de Stöiwerik vun Gambse.

Uff'm Wäj bwäss'rt se noochenand Altkirech, Milhüsa, Illzi, Anze, Colmer un Schlettstàdt. In Strosburi teilt sich s'Flessel in verschidenoi Arm, un fliesst um d´Altstadt un umschliesst s'touristisch bekannt Viertel "Klei-Frankrich" ("La Petite France"). 

De wichtigschti Züefless sind nàdiirli numme vun links, vum Vogese-Gebiri: de Larg, de Doller, de Thur, de Löich, de Fecht, de Giesse, d’Andlau, de Leberbach, d'Ehn, de Brisch un de Suffel. D´Ill kriejt àww'r öi züem Teil Wàss'r üss'm Grundwàss'r, wo greeschteteils vum Rhin regülért wurd un àbhängt un wo züem-e Teil owwerflächli (rachts) züefliesst - in de Giesse.

`S Regime vun d’Ill ésch "pluvio-ozéanisch", wo characterisért ésch vun hohi Wass'rständ ém Wint'r un Friehjohr un niiderichi ém Summ'r un Herbscht. Uff d'Heh vun Erstain ésch d'Ill éww'r e Zue- und Ableitungskanal mét´m Rhin v´rbunde womét m'r s'Débit, de Züefluss àm Ingàng no' Strosburi kontrolléere kann.

Nàmme vun Gmeinde, wo uff de Flussname bezug nämme:


</doc>
<doc id="10018" url="https://als.wikipedia.org/wiki?curid=10018" title="69 (Begriffsklärung)">
69 (Begriffsklärung)

D'Zahl 69 stot fer



</doc>
<doc id="10019" url="https://als.wikipedia.org/wiki?curid=10019" title="Neunundsechzig">
Neunundsechzig

Als Nünesechzg oder 69 wird e sexuelli Stellig bezeichnet, wo beidi Partner einender gliichzittig oral befridige. Debi lige d'Partner normalerwiis entweder beidi uf dr Site oder dr eunt uf em andere, wobi au akrobatischeri Positione abhängig vu dr sportliche Fähigkeite vu dr Partner möglich sin.

D'Etymologi vum Begriff ergit sich us em Schriftbild, wil d'Zahl 9 ussiht wie e Zahl 6, wo uffem Chopf stoht. Mit dr Kombination vu dr beide Zahle wird die entgegegsetzt Körperusrichtig vu dr Beteiligte symbolisiert. Im englische Sprochruum wird glägetlich dorum analog au s'Kürzel L7 (L-Seven) verwendet, au wenn d'Bezeichnig 69 au dert wittus hüffiger vorchummt.

D'Stellig cha sowohl zwische Ma un Frau als au zwische zwei Männer oder zwei Fraue durchgfüehrt werre. Die oral Stimulation vum Penis wird als Fellatio bezeichnet, während die oral Stimulation vu dr ussere wibliche Geschlechtsorgane/Vulva mit em Begriff Cunnilingus bezeichnet wird.

Bi dr Position 69 passiert glichzittig relativ vil, und das isch nid d Sach vo jedem.



</doc>
<doc id="10072" url="https://als.wikipedia.org/wiki?curid=10072" title="496">
496

S Johr 496 isch e Schaltjohr mit 366 Däg gsi.

S Johr 496 markiert e Zäsur in dr Geschicht vu dr Alemanne. D Alamanne verliere d Schlacht vu Zülpich gege d Franke underem Chlodwig I. un chumme in dr folgende Johre gänzlich under fränkischi Herrschaft. Si müen ihri nördliche Sidligsgebite rüme un dr Franke ybergä. Sälli verlorene Gebite sin im wesetliche s hütig nördlich Bade-Württeberg.

Dodemit het s alemannisch Sidligsgebit bis uf einigi Alpedäler si hütigi Usdähnig erreicht.

Dr Chlodwig, verhirotet mit dr Christin Clothilde, nimmt nooch em Siig iber d Alamanne dr christlich Glaube a, agäblich will er vor dr Schlacht dr Christegott um Bistand bäte hegi.

Es isch allerdings froglich, ob die Schlacht so stattgfunde het. Zülpich lit z Nordrhi-Westfale un demit witt weg vu alamannischem Gebiit. Mer nimmt eher a, dass do mehreri Schlachte us herrschaftliche Propagandagründe später zue einere zämmegfasst worre sin, um d Bedütig vum Chlodwig z betone.

Datsach isch, dass d Franke d Alamanne um 500 underworfe un zur Ufgab vu dr nördliche Sidligsgebiite zwunge hän un dr Chlodwig um sälli Zitt die katholisch (un nit wie d Gote die arianisch) Form vum Christetum agnumme het. Demit hän au die fränkische Eroberer dr Glaube vu dr underworfene Romane agnumme.

Dr Bericht iber d Annahm vum Christetum nooch ere Aruefig vor ere Schlacht erinnert starch an dr Konstantin dr Grosse wo s gliich vor dr Schlacht an dr Milvische Bruck gmacht häb: "in hoc signum vincas (Mit sällem Zeiche wirsch du siige)". Es klingt dorum arg nooch herrschaftlicher Legendebildig. Dr Chlodwig, fer sini romanische Undertane "de iure" Statthalder vum Kaiser in Konstantinopel. stellt sich mit dr Anahm vu dr katholisch-orthodoxe Staatsreligion in bewusste Gegesatz zum Gotekönig Theoderich dr Gross, wo domols - "de iure" ebefalls als kaiserlicher Statthalter, sowohl s Ostgoterich (Italie, Provence) regiert het wie au dur e dynastischi Hirot grosse Ifluss im Westgoterriich (Spanie) gha het. Dr Chlodwig nimmt statt desse d Religion vum Kaiser a und stellt sich mit dr Alähnig an dr Kaiser Konstantin ganz in die römisch Tradition.




</doc>
<doc id="10075" url="https://als.wikipedia.org/wiki?curid=10075" title="1. Jahrhundert v. Chr.">
1. Jahrhundert v. Chr.

Das 1. Jahrhundert v. Chr. hät am 1. Januar 100 v. Chr. aagfange und hät am 31. Dezember 1 v. Chr. uufghört.
Es isch d Epoche vo dr Antike.






</doc>
<doc id="10078" url="https://als.wikipedia.org/wiki?curid=10078" title="6. Jahrhundert">
6. Jahrhundert

S 6. Jahrhundert hät am 1. Januar 501 aagfange und hät am 31. Dezember 600 uufghört.
Es isch d Epoche vom Übergang zwüsched dr Schpaatantike und em Früehmittelalter.

Letschts Jahrhundert vo dr Schpaatantike und gliichzytig s erschte Jahrhundert vom Früehmittelalter.



Um 570 d Geburt vom Prophet Mohammed, wo dänn um 610 (gmäss muslimischer Tradition) de Erzengel Gabriel empfange hät und demit zum Begründer von ere neue Weltreligion worde isch und dere ihri militärischi Expansion ab ca. 632 s endgültige Endi vo dr Antike markiert.


</doc>
<doc id="10082" url="https://als.wikipedia.org/wiki?curid=10082" title="Wirtschaftswissenschaft">
Wirtschaftswissenschaft

Wirtschaftswüsseschaft ("Ökonomik") isch d Lehr vo dr Ökonomie (v. griech.: "Oikos" = Huushalt und "Nomos"= Gsetz). Sie underteilt sich i d'Bereich Betriebswirtschaftslehr, wo di wirtschaftlich Siite vomene Undernehme innerhalb vonere Volkswirtschaft undersuecht, und Volkswirtschaftslehr (früener Nationalökonomie), wo de gsamtwirtschaftliche Zämehäng und Prozess inere Gsellschaft undersuecht. Um wirtschaftstheoretischi Modell empirisch z'überprüefe und ökonomischi Phänomen quantitativ z'analysiere, werded ökonometrischi Methode iigsetzt.
Au werded d'Wirtschaftspädagogik, s'Wirtschaftsingenieurwese und d'Wirtschaftsgschicht im Rahmen vo dr Wirtschaftswüsseschaft berücksichtiget. Wiiteri Diszipline sind d'Wirtschaftsinformatik, d'Wirtschaftsgeographie, Verkehrswirtschaftslehr und d'Wirtschaftsethik. Wirtschaftlichi Aschpekt werded au in andere Sozialwüsseschaften undersuecht.

Die grosse Dänker vo dr Antike und vom Mittelalter gälted als Ahnherre vo dr Wirtschaftswüsseschaft. Als Geburtsstund vo dr Wirtschaftswüsseschaft i dr hüt verstandene Form als Forschigsdisziplin mit eigeständige Theoriegebilde gilt s Jahr 1758, wo dr französisch Arzt Francois Quesnay siis "Tableau économique" veröffentlicht hät. Dur d Beobachtige am Hoof vom Ludwig XV. aagregt hät der damals 64-jährige Glehrti i siim Werch d Abhängigkeite vo Geld- und Güeterströöm und demit de Iikommenschreislauf vomene Land beschribe.

D Methodenfrage und -positione i de Wirtschaftswüsseschaften sind dur vier Methodendebatte 'kennzeichnet:





</doc>
<doc id="10090" url="https://als.wikipedia.org/wiki?curid=10090" title="13. Jahrhundert">
13. Jahrhundert

S 13. Jahrhundert hät am 1. Januar 1201 aagfange und hät am 31. Dezember 1300 uufghört. 







</doc>
<doc id="10091" url="https://als.wikipedia.org/wiki?curid=10091" title="15. Jahrhundert">
15. Jahrhundert

S 15. Jahrhundert hät am 1. Januar 1401 aagfange und am 31. Dezember 1500 uufghört.

Es isch d Endphase vom Schpaatmittelalter, d Epoche vom Humanismus, dr Aafang vo dr Renaissance und dr Übergang zur Neuzyt.





</doc>
<doc id="10094" url="https://als.wikipedia.org/wiki?curid=10094" title="18. Jahrhundert">
18. Jahrhundert

S 18. Jahrhundert hät am 1. Januar 1701 aagfange und am 31. Dezember 1800 uufghört. Es zellt zur Epoche vo dr Neuzyt, gilt im Rahme vo dr europäische Gschicht als e Chrönung vo dr Uufklärig - mer redt au vo dr Zyt vo dr Spaatuufchlärig. Nachdem bereits sit dr Renaissance und vermehrt im 17. Jahrhundert Forscher und Denker wie de Galilei, Newton und Descartes Grundlage gschaffe händ, hät sich di neuzytlich Wüssenschaft wiiter entwicklet, hät dr Landwirtschaft und Warenproduktion (Manufaktur/ früehe Induschtrialismus) neui Impuls gääh, Ursprüng vo dr moderne Wirtschaftswüsseschaft sind erarbeitet worde - dur de Adam Smith z. B. In Begleitig vom Voltaire und Jean-Jacques Rousseau isch es au zum Uufblüehe vonere Philosophie vo dr Uufchlärig choo. Neui Projekt wie d Enzyklopädie (Denis Diderot u. a.) händ nebed rein sachliche Wüssenssammlige auch brisanti Inhalt unfasst, händ die spötere politische Revolutione vom Jahrhundert beiiflusst. In Düütschland isch es neuis Bewusstsii vom bürgerliche Mittelschtand z. B. i de Werch vom Gotthold Ephraim Lessing zum Uusdruck choo. Mit dr Uufklärung händ au d Vertreterinne vo dr Fraueemanzipation ihres Würkigsfeld erwiiteret (Mary Wollstonecraft u. a.).





</doc>
<doc id="10095" url="https://als.wikipedia.org/wiki?curid=10095" title="8. Jahrhundert">
8. Jahrhundert

S 8. Jahrhundert hät am 1. Januar 701 aagfange und am 31. Dezember 800 uufghört.
In Europa isch es d Epoche vom Früehmittelalter.






</doc>
<doc id="10096" url="https://als.wikipedia.org/wiki?curid=10096" title="9. Jahrhundert">
9. Jahrhundert

S 9. Jahrhundert hät am 1. Januar 801 aagfange und am 31. Dezember 900 uufghört.
In Europa isch es d Epoche vom Früehmittelalter.





</doc>
<doc id="10097" url="https://als.wikipedia.org/wiki?curid=10097" title="10. Jahrhundert">
10. Jahrhundert

S 10. Jahrhundert hät am 1. Januar 901 aagfange und am 31. Dezember 1000 uufghört.
Es isch no i dr Epoche vom Früehmittelalter gsi.





</doc>
<doc id="10098" url="https://als.wikipedia.org/wiki?curid=10098" title="Azimut">
Azimut

Das (au "der") Azimut (vo arabisch "as-sumut" - "die Wege", Plural vo "asamt": "der Weg") isch die uf Nordä bezogeni horizontali Richtig zumene Gschtirn oder zumene Punkt uf der Erdoberflächi.

Die gnaui Definition vo der Aschtronomie luutet: Winkel zwüsched der Meridianebeni und em Schnittpunkt vom Vertikalchreis vomene Gschtirn mit em Horizont. <br>
Es wird mängisch au vo Süüde her zellt - dänn hät z. B. en Schtern im Weschte statt 270° en Azimut vo 90°.

D'Geodäsie kännt usser em "aschtronomischen" Azimut (wo us Mässige hervorgaat) au das ellipsoidische Azimut. Das sind diä uf 0,01" gnau berechnete Richtige imene Vermässigsnetz uf em Erdellipsoid bzw. Referenzellipsoid. 

Astronomisches und ellipsoidisches Azimut differiered um d'Oscht-Wescht-Komponente vo der Lotabwiichig. Im Gauß-Krüger-Koordinatensystem werded Winkel aagää, wo sich uf Gitternord (Hoch- oder x-Achse) beziehnd.

I der Navigation (Nautik, Luftfahrt) nennt mer s'Azimut zwüsched Schtandpunkt und Zielpunkt de Soll-Kurs, im Gägesatz zum tatsächliche Kurs über Grund. 

I dr Kartografie verschtaht mer under Azimut de Winkel, im Uhrzeigersinn, zwüsched Geographisch-Nord (Nordpol) und ere beliebige Richtig (z. B. Marschrichtig, Kompasspeilig etc.) uf der Erdoberflächi.

Die astronomisch Navigation meint mit Azimut de Winkel vom gegissten Schtandort (kopplete Ort) zum grechnete Bildpunkt (Fuesspunkt) vomene Gschtirn.

Zur Berechnig vom Azimut vomene Gschtirn für en definierte Zytpunkt und en definierte Beobachtigsort verwendet mer zweckmässigerwiis s'nautische Dreieck.

Bi Windenergieaalage wird Azimut für alles benutzt, was mit der Windnachfüehrig vom Maschinenhuus z'tue hät. Der Azimutmotor isch de Nachfüehrmotor, s'Azimutgetriebe isch s'Planeteradgetriebe zum Nachfüehre vo dr Gondle.

I dr Schwiizer Armee wird s'Azimut benutzt um e gnaui Richtigsaagab z'mache. Norde bezieht sich debii uf s'Charte-Nord.

S'Azimut wird in Artilleriepromille aagee. Dr Vollchreis wird in 6400 Teil underteilt. Abchürzig: formula_1

Es isch d'Zahl 6400 gwählt worde, will das dr uufgrundeti Wert (wäge dr Teilbarkeit) vom Umfang vomene Chreis mit r=1000m (6283) isch. Wenn mer es Gschütz um 1 formula_1 dreyt, so entschpricht das i eim Kilometer Entfernig anere siitliche Verschiebig vomene Meter.


</doc>
<doc id="10099" url="https://als.wikipedia.org/wiki?curid=10099" title="Bettlach SO">
Bettlach SO

Bettle (dt. Bettlach) isch isch e Iiwohnergmeind im Bezirk Lääbere im Kanton Soledurn, Schwiiz. Si het öppe 5000 Iwohner und liggt zwüsche em Jura und dr Aare.

Blasonierig: I Siuber e rots Tatzechrüz mit spitzem Stamm.

Bettlä liggt am Jurasüdfuess. Im Süde gränzt s Gmeindsgebiet a d Aare, im Norden a Jura. Westlich vo Bettle liggt Gränche, östlich Seuze, im Süde (uf dr andere Site vor Aare) Löizige und im Norde (oberhaub vor markante Wandflue) nomou Gränche. D Gmeindsflächi umfasst 47,5 % langwirtschaftlichi Flächi, 38,5 % Waud, 11,9 % Sidligsflächi und 2,1 % suschtigi Flächi.

Bettle isch zum erschte Mou gnennt worde im Johr 1181 aus "Betelacho" (1279 "Bettelage," 1329 "Betlach").

Quälle: Bundesamt für Statistik 2005

De Uusländeraateil isch 2010 bi 16,8 % gläge.

36,1 % vo dr Iiwooner si im Johr 2000 evangelisch-reformiert gsii, 41,9 % römisch-katholisch.

Bi dr Nationalrootswaale 2011 het s das Ergebnis gää: BDP 6,6 %, CVP 18,7 %, EDU 0,6 %, EVP 1,1 %, FDP 17,4 %. GLP 4,6 %, GP 4,3 %, SP 15,9 %, SVP 28,7 %, Suschtigi 2,1 %.

Gmeindspresidäntin isch d Eva Ulm (Stand 2012).

Dür ihri namhafte Uhrefabike isch Bettle interregional berüemt worde.

D Arbetslosigkeit isch im Johr 2011 bi 2,2 % gläge.

Bi dr Voukszellig 2000 hei vo dr 4721 Iiwohner 88,3 % Dütsch aus Hauptsproch aagää, 1,7 % Französisch, 3,2 % Italienisch und 6,8 % angeri Sproche.

Dr hochalemannisch Dialäkt vo Bettle ghört zu de Dialäkt vo dr Region Soledurn, wo ähnlich si zum Bärndütsch.




</doc>
<doc id="10102" url="https://als.wikipedia.org/wiki?curid=10102" title="Liste der Mitglieder des Schweizerischen Bundesrates">
Liste der Mitglieder des Schweizerischen Bundesrates

Die Tabelle lischtet alli Mitglieder vom Schwiizerische Bundesrat sit 1848 auf.

D Kantön, wo di jetzige Bundesräät härchömed, wörid fett aazeigt. (Stand Dezember 2018)

Alt-Bundesröt, wo no läbid, wörid fett aazeigt.
Alt-Bundesräät, wo no läbid, wörid fett aazeigt.
Bis ane 1984 und vo 1989 bis 1993 sind kai Fraue im Bundesraat gsesse. Vo 2010 bis 2011 sind vier, vo de sibe Bundesröt, Fraue gsii.



</doc>
<doc id="10103" url="https://als.wikipedia.org/wiki?curid=10103" title="11. Jahrhundert">
11. Jahrhundert

S 11. Jahrhundert hät am 1. Januar 1001 aagfange und am 31. Dezember 1100 uufghört. Die erscht Jahrhunderthälfti isch d Übergangsphase vom Früehmiddelalter zum Hochmiddelalter in Europa gsii.





</doc>
<doc id="10104" url="https://als.wikipedia.org/wiki?curid=10104" title="12. Jahrhundert">
12. Jahrhundert

S 12. Jahrhundert hät am 1. Januar 1101 aagfange und am 31. Dezember 1200 am. Es isch d Epoche vom europäische Hochmittelalter gsii.






</doc>
<doc id="10106" url="https://als.wikipedia.org/wiki?curid=10106" title="14. Jahrhundert">
14. Jahrhundert

S 14. Jahrhundert hät am 1. Januar 1301 aagfange und am 31. Dezember 1400 uufghört. Es isch d Epoche vom Spaatmittelalter in Europa.








</doc>
<doc id="10107" url="https://als.wikipedia.org/wiki?curid=10107" title="16. Jahrhundert">
16. Jahrhundert

S 16. Jahrhundert hät am 1. Januar 1501 aagfange und am 31. Dezember 1600 uufghört.

Mit dr Reformation vom Luther im Jahr 1517 hät s Spaatmittelalter in Europa uufghört und es hät demit d Epoche vo der früehe Neuziit aagfange.






</doc>
<doc id="10108" url="https://als.wikipedia.org/wiki?curid=10108" title="17. Jahrhundert">
17. Jahrhundert

S 17. Jahrhundert hät am 1. Januar 1601 aagfange und am 31. Dezember 1700 uufghört. Es wird hüt dr Früehe Neuziit zuegrechnet, wo vom Ändi vom Mittelalter bis as 19. Jahrhundert gfüehrt wird. Di früehi Neuziit wiederum wird als erschti Phase vo dr Neuziit behandlet, wo bis i d Gegewart fortlauft.

Im düütsche Schprachruum hät sich i dr Kunscht und Literaturgschicht im 20. Jahrhundert e Perschpektive uf de Barock als Schtilideal vom 17. Jahrhundert etabliert. England und de Niderlande wird debii zuegschtande, die Phase chuum uusgeprägt z haa, da hebi d Uufklärig Mitti vom 17. Jahrhundert bereits aagfange. S Wort Barock hät im 17. Jahrhundert kei Bedüütig ghaa. Dr behaupteti Epocheverzug zwüsched de Niederlanden und England deet und em (noch barocke) Kontinent da, hät sich im 17. Jahrhundert noch viil weniger bhaupte laa. S europäische Kommunikationsnetz und dr intensivi Kulturuustuusch händ europawiit s Gefühl gschtattet, im gliiche Jahrhundert z lebe. D Orientierig am Gschmack vo dr (römische) Antike isch europawiit beschtimmend und isch dur d „Querelle des Anciens et des Modernes“ Endi vom 17. Jahrhundert durch erhalte 'blibe, wo dr Antike jetzt e eigeni Moderne gegenübergschtellt hät.

I dr Musig, dr Malerei und dr Architektur sind nationali Schtil geschaffe worde, wo jedoch nöd vo nationale Sonderwääg züüged, si sind gmeinsam uf em europäische Märt präsent worde: Ab Mitti vom 17. Jahrhundert bildet sich i dr Musig e Diskussion uus, wos dernaa de französisch, de italienisch und de „gmischti“ düütschi Schtil git sowie zuenehmend e Luscht a ussländische, „türkisch“ oder „polnisch“ aamuetende Kläng öppe in Tanzsätz und Ballett. I dr Architektur bestimmed französische und italienische Gschmack d Bauwiise. I dr Malerei gits uf em internationale Kunschtmärt nebed em französische und em italienische Schtil de niederländischi mit siine Landschafts- und Architekturbilder, wie au de beliäbte Buureszenen.

Mer dörf d Freud a dr Viilfalt vo de Natione, wo sich i dr zweite Hälfti vom 17. Jahrhundert entwicklet, nöd als Uusprägig vo Nationalismus gsee. D Aagebot lieged effektiv uf em europäische Märt nebenenand vor und erzüüged erwünschti Abwechslig. Italienischi Musiker bereised Endi vim 17. Jahrhundert Europa, französischi Tanzmeischter und Gartearchitekte macheds ihnen gliich, i de Wohnige vo riiche Londoner Bürger hanged Endi vom 17. Jahrhundert Bilder i de europäische Schtile nebedenand. I de Tanzsätz erfreut grad s Nebedenand vo verschiedene Tänz, wo mit Allemande, Courante etc. Endi vom 17. Jahrhundert schtandardisierti internationali Näme träged. E Europamode entwicklet sich im spaate 17. Jahrhundert, träit vom europäische Ideal vo dr französische galante Conduite, wo mit de 1640er sich uusbreitet, und im höfische Umgang s strengere Zeremoniell ablööst, wo jetzt meeh a Schpanische Hof zuegschribe wird.

D Mode vom Galante, wo i de 1680er zur gsamteuropäische wird, lauft am Endi is 18. Jahrhundert ine, wo si i de 1720er und 1730er uf nationali Gegemode stosst und em empfindsame Verhalte als neuem Ideal schliesslich wiicht.

Mer wahrt europäischi Perschpektive i rückblickende historische Darschtellige im Allgemeine präziser, wenn mer Schtilideal und Mode under de Begrifflichkeite vo dr Ziit erfasst.

D Reformation hät an 17. Jahrhundert e konfessionell 'gliiderti Landchkarte hinderlaa. De Luther hät früeh weltlichi Herrschaft für de Schutz vo dr neue Konfession gwunne. Für weltlichi Herrschafte isch wenig später im Bekenntnis zur neue Religion d Chance gläge, mit em Religionswechsel gegenüber em mehrheitlich katholische Riichverband uf Dischtanz z gaa. E Schwächig vom Kaisertum isch im düütschschprachige Ruum d Folg gsii. Di neu Religion selber hät sich unverzüglich i Lutheraner, Reformierti und insubortinati Gruppe schpaltet, wo sich gweigeret händ Bündniss vo dr neue Religion mit weltlicher Macht aazerkenne. Nord- und Mitteldüütschland sind mit der Reformation protestantisch worde, d Schwiiz und di hütige Niederlande sind reformiert worde, di Spanische Niederlande, s hütige Belgie, bliibed katholisch. England hät underem Heinrich VIII. d Reformation iigfüehrt, s Ziil isch da stärcher gsii als uf em Kontinent e Union vo weltlicher und chirchlicher Macht zhaa. Heinrich VIII. isch s Oberhaupt vo dere vo ihm begründete Anglikanische Chile worde. Skandinavie isch protestantisch worde. Pole isch katholisch 'blibe, hät aber im Verlauf grad a Gruppe vom Widerstand gege e Verbindig vo weltlicher Herrschaft mit dr neue protestantische Religion, wie de Socinianer politische Schutz gwährt. S hütige Rumänie hät dissidente protestantische Bewegige weitere Schutz gwährt.

D Uufteilig vo dr europäische Landcharte under de Konfessione hät im 16. Jahrhundert es neuis Allianzegflecht gschaffe. D Konflikt zwüsched de konfessionell orientierte Gebiet sind mit dr Wende is 17. Jahrhundert us mehrere Gründe eskaliert: Jedes Territorium vo Europa hät am Afang vom 17. Jahrhundert über e vom Schtaat legitimierti Religiösi Orientierig verfüegt und über konfessionelli Minderheite – wo i ussländische Schtaate Verbündeti ghaa händ. Grundsätzlich ungklärt isch der Status vo de konfessionelle Minderheite gsii. Sie händ sich zum Teil i gheime Zirkel orientiert, offen händs Widerschtand gege staatlichi Politik betribe, wo immer die d Mehrheitsreligion privilegiert hät. Zweitens händ sich im Riichsgebiet di sit em Mittelalter bestehende Konflikt zwüsched Kaiserhuus und Fürschtentümer aufglade, konfessionelli Blöck sind dämm em Kaiserhuus gegenüber gschtante, wo siinere Entmachtig mutmasslich nur imene Konfessionskampf hät begegne chönne. Böhme isch da is Zentrum vo de Usenandersetzige grate, wo sich sich dänn de Driissgjährig Chrieg entzünded hät. E dritti Konfliktsituation hät i de Niederlande mit em aaduurende Chrieg zwüsched Schpanische Niederlande und dr Republik bestande. Da sind Schpanie und Frankriich als katholischi Schtaate im Hintergrund, während di freie Niederlande e zuenehmendi Macht als führendi Wirtschaftsnation und Seemacht beansprucht händ.

Nach dr Unabhängigkeitserchlärig vo de siebe nördliche Provinze (Allianz vo Utrecht) vom 23. Januar 1579 fangt der Achzgjährig Chrieg gege di schpanische Habsburger aa. Er endet mit dr formelle Unabhängigkeit vo Schpanien im Weschtfälische Friede am 15. Mai 1648, wo für d Niederlande wie für d Schwiiz di letschtendlich Trennig vom mittelalterliche Römisch-Düütsche-Riich bedüütet.

Usenandersetzige um di Konfessionelli Orientierig vo de Territorie im Heilige Römische Riich und di vom Kaiserhuus betriebeni Gegereformation eskalierted 1618 im Uusbruch vom Driissgjährige Chrieg. Er hät in Mitteleuropa zuere militärische und wirtschaftliche Kataschtrophe gfüehrt. Dr düütschschprachigi Ruum isch in Brennpunkt vo europäische Interesse graate. Schwede hät im Driissgjährige Chrieg di proteschtantisch Liga understützt, Frankriich hät im Verlauf vom Chrieg eigeni Machtinteresse als katholischi Nation wahrgnaah. Söldnertruppe us ganz Europa händ uf Siite vo de verschiedene Heerfüehrer kämpft, wo erheblichi eigeni Macht gewunne händ.

D Chriegsfüehrig hät im Verlauf unkontrollierti Züüg agnaah: Schtädt sind belagert und 'plünderet worde – di belagernde Armeeä händ müesse us em Umland ernährt werde. Marodierendi Söldnertruppe händ sich müesse selber ernähre und händ das ungeniert mit Iisatz vo Gwalt gege d Landbevölkerig au gmacht.

Zentraleuropa hät im Verlauf vo driissg Jahre vo 1618 bis 1648 en Bevölkerigsrückgang und en Iibruch vo dr landwirtschaftliche Produktivität erlitte.

Dr Weschtfälisch Friede hät 1648 di militärische Usenandersetzige mit ere Bestätigung vo dr Kompromissformel beendet, wo bereits eis Jahrhundert vorher gfunde worde isch: Di einzelne Territorie erhalted d Macht, dass sie über d Religion im eigene Land beschtimme chönnd.

E eigeni Konfliktsituation vo religiös-schtaatlicher Dimension findt in Grossbritannien ab de 1640er ihre Uustrag. D Macht vo de regierende Stuarts insbesonderi uf em Gebiet vo dr Religion findt det nur 'teilti Anerchännig. Es entschtaht e Disvision (Underschidliche Aaschauigswiis) zwüsched Aahänger vom König (Royalists) und Aahänger vom Parlament (Roundheads). Beidi Strömige spreched (ab de 1680er gfolgt vo de Tories und Whigs) bis is 18. Jahrhundert es breits Schpektrum a Strömige im konfessionell politische Kampf aa: Di einte mit Parteigänger, wo (heimlich) d Rekatholisierig befürworted wie au mit Gruppe, wo explizit für e Schtärchig vo dr Anglikanische Chile i ihrne hohe Würde iitreted; di andere mit Aagebot vonere Schtärchig vo bürgerliche Recht, wo durs Parlament gschützt werde sölled. Si rekrutiered sich i de 1640er vor allem us em puritanische Lager. 1649 wird inere revolutionäre Erhebig vom Parlament de Karl I. hiigrichtet. Siin Sohn Karl II. begit sich i französische Schutz, während in England d Gwaltherrschaft vom Oliver Cromwell aabricht, wo 1660 endet, wo sich zeigt, dass s neue Regime nöd i dr Laag isch, e Kontinuität vo dr Herrschaft über em Cromwell siin Tod use herzschtelle. De Karl II. wird im Akt vo dr „Restauration“ is Land zruggholt und König gegenüber emene Parlament, wo er erheblich Macht iirüüme mues.

Di zweit Hälfti vom 17. Jahrhundert isch vom Aawachse vo dr französische Macht beschtimmt: Frankriich griift d Niederlande aa, diä sind uf dr andere Siite i e Usenandersetzig mit England um d Seeherrschaft involviert. Es glingt Frankriich im Verlauf vo de Usenandersetzige nöd, d Niederlande iizneeh, au d Tatsache, dass mer em Karl II. Schutz gwährt hät und demit über gueti Beziehige uf England verfüegt bliibt im Chräfteschpiil folgelos.

In Uusnutzig vo dr Deschtabilisierig, wo proteschtantischi Gruppe im Balkangebiet und em hütige Ungarn dr katholisch-habsburgische Macht bereited, riskiert s Osmanische Riich – heimlich vo Frankriich underschtützt – i de früehe 1680er en Aagriff uf Öschterriich, wo aber imene militärische Debakel endet. D Belagerig vo Wien schiiteret 1683, nachdem Truppe vo verschiedene Riichsterritorie Wien zur Hilf chömed. Namentlich Bayern, nach eme Bündniswechsel under em neue Kurfürscht sit 1679 in Allianz mit Wien (schtatt Frankriich), engagiert sich a dr „Befreiig“ vo Ungarn und vom Balkan i de Chriegszüüg vo de 1680er, wo bis Belgrad abe gönd und de Grundschtei für de späteri habsburgisch Vielvölkerschtaat leged.

E gschlosseni neui politischi Situation richtet sich i de 1680er ii: England erlebt 1688 e zweiti Revolution, der Nachfolger vom Karls II. wird, wil er e Rückfüehrig vo dr Nation in Katholizismus befürchte laat, abgsetzt und mit militärischer, vom Parlament organisierter Gwalt us em Land vertribe. Siin Rückzug verlauft über Irland uf Frankriich. D Regentschaft wird em Wilhelm III. (verhüüratet mit ere englische Erbin) zuegschproche, dem Regent, wo i de 1670er de Widerschtand vo de Niederlande gege Frankriich organisiert hät. Wo Frankriich 1689 d Pfalz aagriift, tritt de Wilhelm III. massgeblich für s Bündnis vo de ihm underschtehende Machtbereich vo de Niederlande und England mit em Riich ii. E europäischi Allianz gege Frankriich mit Duur bis 1698 isch d Folg. Im Schpanische Erbfolgchrieg wird sie 1701-1712 ihri zweiti Uuflaag gfinde.

E zweiti gsamteuropäischi Konfliktsituation bahnt sich Endi vom 17. Jahrhundert zwüsched Schwede und Russland aa, si wird mit em Grosse Nordische Chrieg 1700-1721 ihre Uustraag gfinde.

Die grosse und chliinere Konfliktszenarie vom 17. Jahrhundert möged auf de erschti Blick unübersichtlich erschiine. Einigi Übersichtlichkeit gwünned si i einige grundlegende Entwicklige:

En massive Uusgriff vo Europa uf d Welt hät mit dr Entdeckig vo Amerika 1492 iigsetzt. S 16. Jahrhundert hät di gwaltsami Inbsitznaahm vo Latiinamerika erlebt dur di Schpanische und Portugiesische Eroberer. S erschti Interesse hät dr Plünderig vo de Goldvorkomme 'gulte und hät Schpanie und Portugal kein langfrischtige Vorteil bscheert. D Priise für Gold sind mit em wachsende Aagebot gsunke. D Uusbüütig vo Latiinamerika hät ihri eigeni Entwertig mit sich braacht. Plantage sind in Latiinamerika iigrichtet worde, händ jedoch nöd die Chraft entwicklet, um die beide iberische Kolonialmächt vor em politische und wirtschaftliche Niedergang z schütze, wo si no im 17. Jahrhundert erlebt händ.

D Kolonialisierig vo Nordamerika passiert im 17. Jahrhundert under de Franzose, Niederländer und Engländer. D Interesse lieged da komplexer. Us England chömed vor allem religiös motivierti Gruppe, wo sich i dr Heimet nöd dr Schtaatsmacht underordne wänd. Di einzelne nordamerikanische Provinze händ sich zum Teil in utopistische chrischtliche Projekt gründet. In Nord- wie Südamerika sind d Europäer de iiheimische Bevölkerigsgruppe militärisch überlege. Di englischi Kolonialisierig erwiist sich in Nordamerika als bsunders effizient, wil sie als erschti e Infraschtruktur zwüsched de Gemeinde gschaffe hät und grösseri Menge a Siedler uf de Kontinent herschtellt. Franzose und Niederländer müend da im 18. Jahrhundert em Druck vo Grossbritannien wiiche. D Südschtaate erlebed im Verlauf vom schpaate 17. und 18. Jahrhundert e Machtaasammlig dur Grossplantage, wo vor allem vo Engländer betribe werded. En Machtfaktor wird Nordamerika erscht i dr zweite Hälfti vom 18. Jahrhunderts.

D Erschlüüssig vom asiatische Ruum gschieht im Wettstriit zwüsched Niederländer, Franzose und Engländer, wobii d Niederländer da im 17. Jahrhundert zerscht emaal di führendi Chraft werded.

S Osmanische Riich breitet sich im 17. Jahrhundert im Norden vorübergehend bis uf Ungarn uus, nach Süden erstreckts sich bis uf Ägypten, Arabie und Persie. Für em Europa siin Kontakt mit em Orient isch die Konschtellation vo gröschter Bedüütig. S Bild vo Arabie wo in Europa vorhande isch wird im Lauf vom 17. und 18. Jahrhundert dur türkischi Vermittlig 'prägt. Dr Machtiibruch, wo die Verluscht uf em Balkan em Osmanischen Reich in de 1680er bereited, öffnet de Kulturkontakte zwüsched Europa und dr Türkei im Lauf vom 18. Jahrhundert d Toor. En Kulturimport vo islamischer Kultur ufh Europa wird am Aafang vom 18. Jahrhundert a Bedüütig gewünne.

Persien isch zweite asiatische Machtblock, ohni jedoch im 17. Jahrhundert effizienter expandiere z chönne.

E Expansion glingt aber uf em indische Subkontinent em islamische Moghul-Imperium. Siin Zämebruch im 18. Jahrhundert wird zumene Machtvakuum füehre, wo englischi Truppen mit dr gröschte Effizienz uusnutze werded.

China öffnet sich im Lauf vom 17. Jahrhundert gegenüber Europa beträchtlich: Niederländischi Händler werded a dr Südküschte zu Grossiichäufer vo chinesischem Porzellan und chinesischer Siide, d Manufakture vo Shanghai schtelled i dr zweite Hälfti vom 17. Jahrhunderts eigeni Ware für de europäisch Märt her, Ware mit symmetrischere Muschter, wo in Europa uf meeh Gfallen stossed. Di zweit Hälfti vom 17. Jahrhundert schafft zuedem dr katholische Mission günschtig Bedingige, de Kaiser Kang Hsi erlaubt sowohl e Volksmission wie de Jesuite Privilegie: e jesuitischi Präsenz am Hof. Jesuitischi Mönch nehmed i dr Folg Mandarinspositione ii. Si rechtfertiged ihri Teilnaahm a chinesische Schtaatszeremonie im konfuzianische Ritual mit ere spezielle Interpretation vo chinesischer Kultur, nach dere China keis heidnisches Land isch, sondern es atheistisches, wo nach dr Sintflut vo Nachkommen vom Noah bsiedlet worde isch und effektiv di gsamti vorsintfluetlichi Kultur in grosse Züüge bewahrt und sich vom Patriarchentum zur zentralen Monarchie entwicklet hät – inzwüsched aber ebe die Religion verlore hät. Mer nehmi am Hof insbesonderi nöd a heidnische, sondern allefalls a weltliche gottlose Zeremonie teil. Rivalitäten under de missionierende Orden füehrted mit dr Wendi is 18. Jahrhundert in Riteschtriit, de Striit drüber, öb Jesuite sich derart bereitwillig dr chinesischen Kultur underordne dürfted oder nöd. S Ergebnis vo dr Usenandersetzig, wo am Endi in päpstlichi Entscheidige mündet, isch am Aafang vom 18. Jahrhundert s Endi vonere wiitere Mission bi Hoof.

Di Intellektuelle vo Europa gwünned im gliiche Schtriit, informiert vo Jesuite über China - s aageblich philosophisch g'ordnete wiise Schtaatswesen - de gröschti Reschpekt. E China-Mode chunnt im 17. Jahrhundert uuf und duuret bruchlos is 19. Jahrhundert bis in Jugendschtil ine. Chinesisches Design inschpiriert de galanti Schtil bi Innedekoratione mit liechte Ornament und exotische Motiv. D Erfahrig vo dr kulturelle Überlegenheit erlaubt d Aaeignig vom Fremde i dr Mode, wo dänn im früehe 18. Jahrhundert en Höhepunkt finde wird.

Japan verschlüüsst sich Aafang vom 17. Jahrhunderts gegeüber dr gsamte Welt. D Natione vo Europa händ i de politische Einigungsprozess ine intrigiert, wos 16. Jahrhundert mit Bürgerchriege überschattete hät. Aafang vom 17. Jahrhundert werded d Portugiese aus Japan vertribe, elei de Niederländer wird en Handelsschtützpunkt im Hafe von Nagasaki gschtattet, wo sie nöd verlaa dörfed. Er wird zum Umschlagspunkt für de europäisch Seehandel mit Japan.

Di politisch Stabilisierig gwährt Japan wachsende Wohlschtand, und füehrt im Lauf vom 17. Jahrhundert zunere monetäre Katastrophe: Japans Oberschicht chauft mit Silber in China Luxusprodukt, vor allem Siide und Ginseng. En Uusverchauf vo dr Währig isch d Folg. Riis wird zur zweite Währig im Land. Geldentwertige, d Iifüehrig vonere Währig lediglich vomene nominelle Wert staht am Endi vom 17. Jahrhundert, chönnd Japan jedoch nöd i d Position setze, im Ussland Güeter z erwerbe – e Laag, wo d Entscheidig für d Isolation schtabilisiert. Japan baut e wiitgehend autarki Wirtschaft uuf.

S 17. Jahrhundert bliibt under dene Prämisse, was de Handel vo Europa mit Asie betrifft, Handelsgsellschafte überlasse, wo Privatgelder i einzelni Undernehmige stecked. D Niederlande chönnd in Indonesie Fuess fasse, wo ab 1600 niederländisch wird.

Di grosse Natione vo Asie chönnd sich anere Usenandersetzig mit de europäische Natione im Lauf vom 17. Jahrhundert no widersetze. Noch verfüeged d Natione vo Europa nöd über e Militärmacht, wo damals e Usenandersetzig profitabel gmacht hetti. E Veränderig bringt det erscht dr Zämenbruch vom Moghul Imperium im Lauf vom früehe 18. Jahrhundert. D Natione vo Europa, wo über Münzprägeschtätte und Militärbasene a de Küschte vo Indie verfüeged, werded i dem Zämenbruch Macht gwünne.

Afrika hät sich bis is 19. Jahrhundert ine europäische Perschpektive entzoge. D Küschte isch dur di küschteorientierti Seefahrt halbwegs bekannt wie di geographische Umriss. Dr Norde und Weschte sind arabisch gsii. In Südafrika isch im Lauf vom 17. Jahrhundert e niederländischi Kolonie aufbaut worde, sie isch günschtig uf dr Handelsroute zu Indie gläge. S Innere vom Kontinent isch unbekannt blibe und hät no im früehe 18. Jahrhundert als wiitgehend unbesiedlet gulte.

Im Gflecht vo internationale Wirtschaftsbeziehige entwicklet sich im 17. Jahrhundert dr Sklavenhandel zum weltwiiten Gschäft. Erschti Sklaventransport händ Mitti vom voranggangene Jahrhundert stattgfunde. Sklave vo dr Weschtküschte erwiisen sich uf de weschtindische Plantage als besser iisetzbar als di iiheimischi Bevölkerig. Portugal hät über e eigeni Tradition im Iisatz vo schwarze Sklave verfüegt. S weltwiite Gschäft macht ab Aafang vom 17. Jahrhundert jedoch England mit eme Dreieckshandel, wo d Schiff maximal uusnutzt: Waar, wo a der Weschtküschte vo Afrika gegen Sklave iituuscht wird, füllt d Schiff i di eini Richtig, Sklave fülled sie auf em Weg nach Weschten über de Atlantik, Rohstoff us de Amerikas chömmed uf em Rückweg zur wiiteren Verarbeitig uf Europa. Öppe 1,7 Millione Sklave werded zwüsched 1600 und 1800 uf dem Handelsweg us Afrika gwaltsam uusgsiedlet. Dr Uufbau vo de Kolonien in Latiinamerika, de weschtinidische Insle und de Südschtaate vo Nordamerika hetti sich ohni de Sklavehandel nöd als aahaltends Gschäft für Europa bewerchschtellige laa.

Frankriich chan im Lauf vom 17. Jahrhundert als militärisch gschützte grosse Flächeschtaat Macht gwünne, Macht vo dr französische Chrone, wo d Gwünn us em Schtaat zieht und in Uufbau vonere Armee inveschtiert, wo under em Ludwig XIV. zur europäische Bedrohig wird.

Als wiit effizienter erwiist sich jedoch s Modell vo de Niederlande, wo über kei Rohstoff verfüeged und wo di landwirtschaftlich Produktion unbedüütend bliibt. Amschterdam gwünnt i de Niederlande Macht als dr wichtigschti europäisch Handelsplatz. Finanzielli Transfers beweged theoretisch grossi Menge a Edelmetall, wo di Zahlige drüber abgwicklet werded. Tatsächlich wird a dr Börse über es Wechselsyschtem bargeldlos ghandlet. Geld bliibt a de Orte, wome mitne handlet, als Gegegwicht. Gegenenand verrechnet werded effektiv Warelieferige. Je grösser di Warelieferige, wo inere Handelsschtadt i verschiedeni Richtige ablaufed, deschto grösser wird dene ihres Gwicht als Ort, wo di Handelsleischtige provisorisch gegeenand verrechnet werde chönnd. Geldüberwiisige finded nöd über grossi Dischtanze als Münzüberwiisunge statt, mer chan stattdesse am Ort, wo die Überweisung herägaat, amene Händler d Uuszahlig befehle, wo bi eim sälber am Ort, wo mer di Zahlig in Empfang nimmt, in Schuld staht – das isch verchürzt s Syschtem, wo im 17. Jahrhundert d Börse vo Amschterdam zum Finanzumschlagplatz macht. Im früehe 18. Jahrhundert übernimmt London als Metropole vom Welthandel die Position. D Niederlande decked ihri Position dur e Militärmacht, zur Sicherig vo ihrne weltwiite Handelsinteresse. Di Niederländisch Flotte wird im Verlauf vom 17. Jahrhundert di mächtigscht vo dr Welt. D Niederländer entscheided sich zum andere für e Politik vonere schtabile Währig. Dr Gulde bhaltet durs 17. und 18. Jahrhundert hindurch en schtabile Wert vo 9,6 g. Fiinsilber. Niederländischi Münze erobered de Levantehandel zwüsched Venedig und dr Türkei als schtabili Währig.

England füehrt nach Probleme, d Gold- und Silberwährig z schtabilisiere, am Endi vom 17. Jahrhundert e Relation zum Gold ii wo s Pfund sichere söll, und gwünnt demit mit dr Wendi zum 18. Jahrhundert Geldwährig ii wo ufem Weltmärt konkurrenzfähig isch.

D Schtaate vo Südeuropa verpassed im Lauf vom 17. Jahrhundert de Schtrukturwandel, wo d Niederlande und England duremached: Di wirtschaftlich potenti Nation füehrt Waare us aller Welt ii, veredlet si in Manufakture im Land und erzielt Mehrgwünn dur de europawiiti Absatz.

Mitteleuropa und Skandinavie gwünned i de chriegerische Usenandersetzige nöd die Position, wo sich druus e wirtschaftlichi Konsolidierig erziele liessi. Nachteilig isch für di düütsche Territorien i dr damalige Entwicklig zudem d Binnelaag. Lediglich Hamburg chan i dr zweite Hälfti vom 17. Jahrhundert vom Seehandel erheblich profitiere. Leipzig gwünnt i dr zweite Hälfti vom 17. Jahrhundert under de düütsche Schtädt Gwicht dur d Messe, wo en grössers Volume vom kontinentale Binnehandel drüber abgwicklet wird.

E Veränderig vo dr Laag wird sich erscht i dr zweite Hälfti vom 18. Jahrhundert und dänn im 19. Jahrhundert mit dr Induschtrialisierig ergeeh, d Wirtschaftsstandort mit fossile Energiereserve – Chohlevorkomme – interessant mache wird.

Mit em 16. Jahrhundert eroberet dr Druck im düütschschprachige Ruum de aktuelli Uustausch – d Reformation hät sich zum guete Teil mit dem neue Medium verbreitet. S 17. Jahrhundert schafft dr neuen Technologie wachsendi Märt in Politik, Theologie und Wüsseschafte.

Politik isch am Aafang vom 17. Jahrhundert uf s Engschti mit theologische Kontroverse verknüpft, gewünnt im 17. Jahrhundert jedoch mit dr Ziitig es eiges Medium. Die entwicklet sich vo dr Flugblattschrift zum i dr Regle drei Mal wöchentlich erschiinende Blatt. Ziitige breited sich Mitti vom 17. Jahrhundert in Weschteuropas Schtädt uus, d Drucker stelled mit dr Post iigehende Meldige kommentarlos zäme. D Perschpektive liit uf dr Ussepolitik, was die Blätter gegenüber dr landesinterne Zensur wiitgehend unproblematisch macht. D Qualität vo dr Brichterschtattig wachst i dr zweite Hälfti vom 17. Jahrhundert erheblich; das isch vor allem en Verdienscht vo de niederländische Ziitigsverleger, wo von Regente und us politisch interessierte Chreise mit Nachrichte versorgt werded, wo dänn vor dr Öffentlichkeit vo Europa Fakten schaffed.

Während dr lokali Buechmärt zum guete Teil mit theologischer Waar handlet, wo im Ziitalter vo konfessionelle Usenandersetzige erheblich Konjunktur hät, gwünnt dr internationali Buechmärt Bedüütig mit überregional absetzbarer Produktion uf Latiin und uf Französisch. Die sich verschärfende Zensurbestimmige in Frankreich sorged ab Mitti vom 17. Jahrhundert für e Verlagerig vom französischschprachige internationale Buechdruck in d Niederlande.

Im düütsche Schprachruum werded di Universitätsort Leipzig, Halle und Jena ab Mitti vom 17. Jahrhundert interessanteri Verlagsschtandort. Leipzig chan dur d Buechmesse debii e zentrali Schtellig im Handel iineeh, us dem sich di katholische Verlagsort jedoch zuenehmend zruggziehnd, will da im Tuusch ghandlet wird, dene ihri Waar chunnt us konfessionelle Gründ immer weniger in Fraag.

Es schmaals Märtsegment entwicklet sich im 17. Jahrhundert mit de belles lettres vornehmlich französischsprachiger Waar, wo Bürger und Adel mit Memoires, Hischtorie, Romane und Gedichte adressiert. Ab dr zweite Hälfti vom 17. Jahrhundert gwünnt das Märtsegment d Macht, international Mode z setze. Die galante Conduite verbreitet sich vor allem mit Romane und neue unterhaltsame Journale wie em Mercure Galant.

Endi vom 17. Jahrhundert gwünned drei Produktione vom Buechmärt Macht für neui Entwicklige: S alphabetisch sortierte Lexikon (wo sich in handliche Bändli bsunders em Ziitigsleser aadient), s wüsseschaftliche („literarische“) Journal, wo de gsamti Buechmärt beobachtet, us allne Wüsseschafte, zuenehmend aber au us de belles lettres brichtet (wo im 18. Jahrhundert d Literatur im neue Wortsinn druus werde wird). Bliibed Ziitige kommentarlosi Sammlige vo ussepolitische Nachrichte, so büüted rezensierendi Journal Endi vom 17. Jahrhundert di politisch Analyse, dert wo si neueschti Publikatione us dr aktuelle Gschicht berüehred. E interessanti Nischeschtellig nimmt uf em gliiche Märt in Düütschland d Literaturgschicht ii, wo de Studente zitierbari Überblick über d Wüsseschafte git. Us ihre wird im 19. Jahrhundert di modern Literaturgschicht werde, mit dr Literatur im neue Wortsinn Bildigsgegeschtand werde wird.

Entgege de glehrte Beschtrebige i dr Poesie, d Kultur vo dr Antike wider iizrichte, richtet sich mit em 17. Jahrhundert es eiges Schpektrum vo dene Gattige i. Mit em Aafang vom 17. Jahrhundert gwünnt d Opere als Gattig Konture. Dr Theorie naa übernimmt si vom Drama vo de Grieche dem sini Offeheit für d Musig. Tatsächlich bricht sie mit de Konventione vo dr griechische Tragödie, wil si de glücklich Schluss zur Regle macht, s Ende imene höfische Fescht. Pragmatiker rechtfertiged daas demit, dass mer weltliche Machthaber, de wichtigschte Uuftraggeber, chuum öppis anders zuemuete chönni. Zuedem gseeht mer d Poesie deet in gröschter Vollkommeheit, wo sie s Zämeschpiel mit dr Musig erlaubt. D Opere wird im Lauf vom 17. Jahrhundert zur wichtigschte poetische Produktion a de Höfe, wo über ebe die Opere gegeüber em zueglaane Publikum Pracht demonschtriered. Für Dichter wirds zuenehmend interessant für d Oper z schriibe. Ihri Text werded zu de Opere 'druckt und am Endi als Aadenke ufbewahrt, sie werded zudem ob ihrer Poesie für sich gnosse.

Am Hof hät nebe dr Opere d Komödie Ruum, wo wie d Opere im italienische und französische Schtil bestaht.

Opere und Komödie finded im Lauf vom 17. Jahrhundert zuenehmend es bürgerlichs Publikum dur d Arbet vo reisende Truppe, wo in schtädtische Sääl oder a grössere höfische Bühne gaschtiered. Riiche Schtädt wie Hamburg und London büüted dr Opere und dr Komödie Endi vom 17. Jahrhundert eigene Ruum imene kommerzielle Betrieb.

E eigeni Tradition findet s Drama vo de Haupt- und Schtaatsaktione und dr Komödie, wie dr Shakespeare si uf di städtische Bühne vo London zu Beginn vom 17. Jahrhundert vorgleit hät. Uf dem Kontinent entstaht det es Gschäft für Wandertruppe, wo sich uf schpektakuläri Effekt, Kampfszene und inszenierti Hiirichtige verstönd.

I de katholische Gebiet entwicklet sich, was Inszenierti Poesie betrifft, zuenehmend unabhängig schliesslich e Kultur vo inszenierter Musig, wo dr Opere nah staaht, am Endi vom Jahrhundert au i protestantische Gebiet in Form vo Oratorie und Kantate.

E Nischeproduktion entstaht uf em Gebiet vom Dramas mit gymnasiale Uffüehrige, wo Schüeler s Rollenschpiel lerned. Di meischte hüt als Barocktragödie und -Komödie klassifizierte Werch stammed us dere Nischeproduktion.

Epischi Poesie sött zwar nach dr aristotelische Poetik en höche Stellewert gnüüsse, uf em Gebiet vom heroische Epos isch d Produktion aber mit bschtellter und undertääniger Panegyrik in Misskredit grate. Leser händ bemänglet, dass si chuum lengeri Passagen i Vers händ chönne lese ohni müed z werde. Det hät dr Roman in Prosa Terrain gunne, wo eigentlich dr Poesie hett sölle zuechoo. Uf em Gebiet vo dr Epik hät s satirisch Versepos grösseri Chance ghaa, Leser z finde – als Satire uf s höch Epos –, wie als Option uf politischi und theologischi Kontroverse z rekurriere.

Chliineri Gattige vo dr Poesie händ rächt guet floriert, bsunders wil sich mit ihne zu allne Aaläss vo bürgerlichem und höfischem Lebe hät Gelt verdiene laa. Es isch im düütschschprachige Ruum im Lauf vom 17. Jahrhundert Mode worde, beliebigi bürgerlichi Fescht wie Beerdigunge, Jubiläe, Eheschlüüssige mit Uuftragswerch z schmücke, wo für Gelt verfasst in gringer Uuflaag 'druckt am Endi under d Gäscht gange sind. (Lueg Gnäuers im Kapitel Casualpoesie)

Au wenn mer s 17. und 18. Jahrhundert hüt als die beide Jahrhundert gseht, wo d Naturwüsseschaften uufchoo sind – si bliibed bis i di zweit Hälfti vom 18. Jahrhunderts ine vo gringem öffentliche Interesse. D Universitäte vo Europa büüted im 17. Jahrhundert s Studium i de vier Fakultäte Theologie, Jurisprudenz, Medizin und Philosophie. Letschters Feld bliibt em Grundschtudium mit Angebote vo dr Gschicht bis zur Poesie und zur Rhetorik vorbehalte.

D Naturwüsseschaften bliibed im 17. Jahrhundert Materie vo elitäre Gruppierige, finanziert vo einzelne Fürschte, wo Observatorie iirichted, wie au vo riiche Privatlüüt, wo d Experiment "curieux" finded. E ziilteri Forschung wird vo dr "Royal Society" betribe, vo dr massgeblichi Impuls uusgönd, Wüsse mit praktischer Nutzig z verbinde. Sie git Aaregige, Reisebricht zum sammle, si interessiert sich für Verbesserige bi dr Navigation und dr Kartographie. Ihri Forschig bliibt jedoch amene elitäre Glehrtenetz vorbehalte. D Universitäte vo England und Europa lönd vergliichbari Forschige chuum zue.

Trotzdem günned d Universitäte im 17. Jahrhundert a Bedüütig. Uf em Kontinent werdeds nach 1648 Ort, wo drüber Karriere vergää werded. De Nachwuchs us bürgerliche Familie schtudiert i de modische Universitäte vo Jena, Halle und Leipzig Ends vom Jahrhundert mit dr Uussicht, von deet us uf Positione in Schtadt und Schtaat oder Pfarreie z choo. Universitäte in andere Länder wie z. B. i dr Schwiiz oder z Öschterriich sind zum Teil zimli vil spöter ggründed worde.

Dr Lehrbetrieb isch z Düütschland bis uf wenig Uusnahme wiiter uf Latiinisch ghalte worde. Trotzdem zeiget sich mit em Uufstiig vo de Universitäte als Karrieregarante naadisnaa d Entwicklig vom spaate 18. und früehe 19. Jahrhundert, wo d Wüsseschafte zu zentrale schtaatliche und öffentliche Inschtitutione werded. Das wird düütlich, sobald mer uf s Pressewese lueget, wo di universitär Buechproduktion umgit: es schafft e Öffentlichkeit, wo im Lauf vom 18. Jahrhundert en rasante Uufstieg ninnt.

Au nach dr Verbesserig vo de Lebesverhältniss, wo nach 1648 iitritt, bliibt d Schterblichkeit in Europa – und aller Welt – enorm hööch. Das hät hauptsächlich mit dr fehlende Hygiene ztue, wo für e höchi Süüglingsschterblichkeit sorgt. D Berechnig, wo de Edmond Halley Endi vom 17. Jahrhundert ufgrund vo Date durefüehrt, wo mer us Breslau gschickt hät, zeiged, dass d Lebeserwartig alles i allem bi knapp über 17 Jaahr gläge isch. Wer di erschte Jahr überläbt hät, hät allerdings chönne hoffe, emaal e Familie z gründe und no s Heräwachse vo de Chind z erlebe.

Mer list oft, d Mensche seiged mit 40 Jahr alt gsii, wil d Lebeserwartig allgemein nidrig gläge isch. Alt isch mer ab 60 gsii. Es isch es anders Problem gsii, dass mer chuum gwüsst hät, welli Chrankheiten tödlich sind. Es hät zum Lebesgfühl vom 17. wie em 18. Jahrhundert ghört, dass mer es schwers Fieber, en Infekt unverzüglich als Aazeiche vonere womöglich tödliche Chranket aaglueget hät.

D Tuberkulose isch zwüsched 20 und 40 es erheblichs Problem gsii, wie au s Chindbett mit siine Infektione für d Frau, won es Chind uf d Wält bringt. Trotzdem sött mer nöd eifach mit de Schtatistike es speziells "barocks Lebesgefühl" vo schtändigem Schwanke zwüsched Lebe und Tod verbinde. S Lebesgefühl hät sich erscht gäge s Ändi vom 18. Jahrhundert gänderet, wo s mit de Medizin fürschi ggange isch.

Lueg Gnäuers zu Lebeserwartig und Schtatistike i de Veröffentlichung für d Royal Society (1696) vom Edmond Halley.





</doc>
<doc id="10110" url="https://als.wikipedia.org/wiki?curid=10110" title="Pippal-Baum">
Pippal-Baum

De Pippal-Baum ("Ficus religiosa"; Pappel-Fiige, Bodhibaum, Buddhabaum; Pali: asattha) ghört zu de Familie vode Muulbeergwächs (Moraceae). Sini Haimet isch Indie und Ostasie. De Baum wachst ganz schnell und bildet Luftwurzle und chan öppe 30 Meter höch werde. I starche Trochezite chaner all sini Blätter abwörfe.

De Pippal-Bomm macht im Februar roti Blüete und im Mai chlini Frücht vomene Durchmesser vo öppe aim bis anderthalb Santimeter. Die vielette Frücht chamer esse, würket aber liecht abfüehrend. D Blätter chönet 18 cm lang werde und laufet inen arttypische lange Spitz us. Si sind liecht giftig und werdet zu Medizin för Hutchrankete verarbaitet. Au d Rinde werd för medizinischi Zweck brucht, bsunders för d Behandlig vo Entzündige und Gschwür. 

De Pippal-Baum isch im Hinduismus, Jainismus und Buddhismus hailig und die tröchnete Blätter werdet mit Bilder vom Buddha oder hailige Objekt bemolt.

De Baum isch im Buddhismus hailig, well de nordindisch Königssoo Siddhattha Gotama unter aim vo dene Bömm im indische Ort Bodhgaya d Erlüüchtig erlangt het und so zum Buddha worden isch. Z Bodhgaya schtoht hüt e Nochkome vo dem Bomm und werd "Mahabodhi" ("Grossi Erlüchtig") gnennt. 

De indisch Kaiser Aschoka het um de alti Bomm e Staimuur errichte loo und het e Schösslig am König vo Sri Lanka gschickt, wo deseb zum Buddhismus übertrete isch. De Schösslig isch i de Kaiserstadt Anurādhapura ipflazt worde und werd hüt as "Sri Mahabodhi" verehrt und isch e beliebte Pilgerort vo Sri Lanka. 

De alti Bomm z Bodhgaya isch im Afang vom 7. Johrhundert em Hass vom König Sasānka zum Opfer gfale. De heten nöd nu lo umhaue loo sondern gadono bifohle, ass d Wurzle verbrennt werde sölet. Spöter isch den e Schösslig vom Sri Mahabodhi us Sri Lanka uf Bodhgaya brocht worde. Well weret de Mogule-Zit die ganzi Tempelaalaag vernochlässigt worden isch, isch de zwaiti Bomm abgserblet und im Joor 1867 heten e Sturm entwurzlet. Öb de hütig Bomm vo sebem abstammt oder öb e noie Schösslig us Sri Lanka gholt worden isch, waiss mer nüm.



</doc>
<doc id="10112" url="https://als.wikipedia.org/wiki?curid=10112" title="SC Freiburg">
SC Freiburg

De Sport-Club Friburg (kurz "Sport-Club", "SCF" oder "SC", offiziell "Sport-Club Freiburg e. V.") isch e Fueßballverein vu Friburg, wu 1912 entstande isch dur de Zämmeschluss vum "Sportverein 04" (grindet am 3. März 1904 als "Freiburger FV 04") un "Union Freiburg" (grindet am 30. Mai 1904 als "FC Schwalbe Freiburg"). D Herremannschaft vum Sport-Club spilt ab de Saison 2016/17 wider in de 1. Bundesliga. In de „Ewige Bundesligatabelle“ lit de Verein uf em 22. Platz. D Frauemannschaft spilt au in de 1. Bundesliga.

D Vereinsfarwe sin Rot un Wiss. S Woobe het uf de linke Sitte e Kopf vum e Griif un uf de rechte Helfti s Kirzel "SCF". Im Oktower 2014 het de Verein 8.200 Mitglider ghet.

De wichtigscht President in de Gschicht vum Sport-Club isch de Achim Stocker gsi, wu vu 1972 ab bis zue sim Dod am 1. November 2009 de Fierigsrige vum Verein aaghert het. Er isch defir bekannt gsi, dass er sich nie Spil vum Verein live aagluegt het zum sin Kraislauf nit z belaschte.

Im eltere Friburger Dialekt het mer zum Verein "„de Sport-Club“" gsait, sit dr Verein anne 1993 s erscht Mol in di 1. Bundesliga ufgstige isch un vil Fans dezuegwunne het, sage di meischte Friburger "„de SC“".

De Sport-Club isch entstande us zwee Fueßballverein: em "Freiburger FV 04" (grindet am 3. März 1904 im Huus "Zum Vater Jahn") un em "FC Schwalbe Freiburg" (grindet am 30. Mai im Stielinger). Anne 1905 het si de FC Schwalbe in "FC Mars" umgnennt. Vier Johr speter isch de "FC Union Freiburg" us em FC Mars uusgrindet wore un de Freiburger FV 04 het sich in "Sportverein 04" umgnennt.

De FFV het aafangs uf eme Platz an de Lorettostroß gspiilt, speter am Exerzierplatz. E Aadrag uf e eigene Platz het de Stadtrot im Johr 1907 abglehnt. 1908 het de Verein uf em Gartestadt-Bauglände an de Ginterschdalstroß gspilt, de FC Union Freiburg im Stielinger uf de Eschholzmatte bi de Herz-Jesu-Kilche.

Scho 1905 isch de Freiburger FV in de Verband vu de Sidditsche Fueßballverein ufgnumme un Meischter vu de B-Klasse-Owerrhii wore, e Erfolg, wun er au wider in de Johr 1906 un 1910 gschafft het. 1909 sin de FV 04 un de FC Mars in de Sidditsch Fueßballverband ufgnumme wore. 

Am 3. März 1912 hän sich Union Freiburg un de SV 04 zum "Sport-Club Freiburg" zämmegschlosse. De erscht Vorsitzer isch der Zahnarzt Dr. Rohrer wore.

In de erschte Johr vum Erschte Weltkrieg het s kei Spiil gää. Anne 1918 hän de Freiburger FC un de Sport-Club zämme d Friburger Kriegsmannschaft "KSG Freiburg" bildet, wu dur e 5:1 gege de SC Stuttgart Sidkreismeischter wore isch.

Am 13. Dezember 1919 het sich de Spot-Club de "Freiburger Turnerschaft von 1844" (friejer: "Freiburger TV 1844") aagschlosse. Gspilt hän si uf em Messplatz. Im Johr druf sin si Meischter vu de A-Klasse Gau Owerrhii wore un deno in d Kreisliga ufgstige.

1928 sin Fueßballer wider us de FT 1844 uusdrette. Si hän deno mit em "Polizeisportverein Freiburg" (PSV, grindet 1924) kooperiert un im Stadion vum PSV, em Wintererstadion, gspilt, wu am 1. März iigweit wore isch. Wu de PSV zwei Johr speter zahligsuufähig gsi isch, het de Sport-Club d Schulde vun em iwernumme un ab jetz s Wintererstadion ellei gnutzt.

No de Machtiwernahm vu de Nationalsozialischte 1933 isch de Verein glichgschalte wore un de NSDAP-Stadtrot Ludwig Sieder isch Endi Mai zum Erschte Vorsitzer gwählt wore. D Forderig vu de Stadt noch eme Zämmeschluss vum FFC un em SC het de Verein abglehnt. 1936 het d Stadt em Verein de Verdrag fir s Wintererstadion kindet, wel d Luftwaffe s Gländ brucht het, s Stadion isch deno ei Johr speter abgrisse wore. De Sport-Club het sich 1938 wider de FT 1844 aagschlosse un d Spiil uf em Messplatz uusdrait. 

De Sport-Club isch lang im Schatte vum Spitzeverein Friburger FC gstande. Vor de Iifierig vu de Gaulige het de Sport-Club iwerregional ke Roll gspilt. Zur Saison 1933/34 het si de Sport-Club fir di nei Gauliga Bade qualifiziert, isch awer as Tabelleletschte direkt wider abgstige. Vier Meischterschafte in de Bezirksklasse Owerbade vu 1934 bis 1937 hän de Sport-Club viermol in d Ufstigsrundi brocht, wu si de Ufstig awer allmol verbasst hän. Erscht im Zweete Weltkrieg hän d Friburger e baar Mol de Gump in di allmeh versplitteret Gauliga gschafft, ohni dass si awer greßere Erfolg ghet hän.

In de Zit vum Zweete Weltkrieg het s nimi vil Spiil gää, anne 1944 sin Spiil endgiltig iigstellt wore. Bim „Terror“, em Bumbeaagriff uf Friburg am 27. November 1944, sin d Gschäftsstellt un s Clubarchiv im „Ganterbräu“ abbrennt.

Noch em Krieg het s zerscht emol kei Spiil gää. Am 4. Februar 1946 het s Owerkommando vu de franzesische Besatzigszone schließlig d Gnehmigung gää, dass wider Sportverein hän derfe grindet were. Alli Verein hän de Name mieße ändere, Us em FFC isch "Fortuna Freiburg" wore, us em FT/SC Freiburg de "VfL Freiburg", wu sich fir d Zoneliga Sid qualifiziert het. Vu 1950 bis 1978 hän si in de drittklassige Amateurliga Sidbade gspilt. Anne 1950 het de Verein sich wider in FT/SC Freiburg umgnennt. Ab 1951 het de FT/SC uf eme neie Platz vu de Friburger Durnerschaft an de Schwarzwaldstroß gspilt, em hitige FT-Glände. 

Am 27. Juni 1952 sin d Fueßballer wider us de FT uusdrette un hän de hitig Verein Sport-Club Freiburg e. V. bildet. De erscht Vorsitzer isch de Hubert Pfaff wore. Am 6. März 1953 fange d Bauarwete newem Strandbad fir e nei Stadion aa, wu am 4. September 1955 iigweit wird. Zerscht heißt s „SC-Platz“, ab 1967 deno „Dreisamstadion“. 1965 un 1968 het de Sport-Club d Megligkeit ghet, in d Regionalliga Sid ufzstiige, sin awer in de Ufstigsrundi gschitteret.

De Ufstig vum Sport-Club un de Nidergang vum FFC hän mit ere Fehliischetzig aagfange, wu 1972 em FC-Vorstand unterlofe isch: De Leiter vu de Friburger Owerfinanzdirektion, de Achim Stocker, wu selwerscht emol bim Sport-Club in de 1. Mannschaft gspilt ghet het, het em FFC finanzielli Unterstitzig aabote, wel er gueti Beziehige zue potente Geldgewer ghet het. De Vorstand het des awer uusgschlage un de Stocker, wu scho sit 1970 3. Vorsitzer vum Sport-Club gsi isch, isch deno 1. Vorsitzer vum Verein wore. Bis zue sim Dod am 1. November 2009 isch er President vum Sport-Club gsi.

Im Johr 1974 isch de FC in d Amateurliga abgstige. Scho im erschte gmeinsame Johr isch de Sport-Club vor em große Nochber glandet, wu d Liga awer anne 1977 nufzues verlosse het. 1978 isch au de Sport-Club in di 2. Bundesliga ufgstige, wu er di ganz Zitt uf hecheri Tabelleplätz kumme isch wie de FFC. Dää isch 1982 abgstige, de Sport-Club isch im Mittelfeld vu de Zweitligatabelle bliwe un isch siterher de wichtigscht Fueßballverein z Friburg.

Im Jänner 2001 het de Sport-Club au no s traditionell Stadion vum FFC, s Meslistadion, kauft un het dert din d Friburger Fueßballschuel iigrichtet fir d Ferderig vum Noowuchs.

1991 isch de Volker Finke als Trainer verpflichtet wore, wu vum 1. SC Norderstedt kumme isch un vorher 1990 de TSV Havelse bis in di 2. Bundesliga gfiert ghet het. Mit em Stefan Beneking, em Jens Todt un em Thomas Vogel het er au no drei Spiler vu Havelse mitbrocht. Co-Trainer isch de Achim Sarstedt wore. Zue de erschte gsamtditsche Saison isch di 2. Bundesliga in d Stapfle Nord und Sid mit je zwelf Mannschafte ufdeilt wore. Ufgstige in d Bundesliga sin nur di Erschte vu de Tabelle. De Sport-Club het de Ufstig in de Ufstigsrundi awer knapp verbasst, statt dem isch de 1. FC Saarbrücken ufgstige. In de Saison 1992/93 sin d Friburger ab em sibte Spildag uf em erschte Blatz glege un sin deno zum erschte Mol in d Bundesliga ufgstige.

Di erscht Bundesligasaison isch vum Kampf gege de Abstig prägt gsi. De Sport-Club het awer di letschte drei Spil kenne gwinne un isch dodemit dur e besseri Dordifferenz doch no am punktgliche 1. FC Nürnberg verbiizoge.

Noch em knappe Klasseverbliib im erschte Johr isch in de Saison 1994/95 di groß Iwerraschig kumme. Am 2. Spildag het de Sport-Club mit 5:1 gege de FC Bayern München unter em Trainer Giovanni Trapattoni gwunne. Am End vun ere seli starke Saison isch de Sport-Club uf de dritt Platz kumme un het sich demit zum erschte Mol fir de UEFA-Pokal qualifiziert, wu d Friburger awer in de erschte Rundi gege Slavia Prag uusgschide sin. In de Spitzegruppe vu de Liga het sich de Sport-Club awer nit kenne hebe. Vor allem de Weggang vum Spilmacher Rodolfo Esteban Cardoso het nit kenne kumpensiert were. 1997 sin d Friburger wider in di 2. Bundesliga abgstige, sin awer glich no eim Johr wider retour kumme in d Bundesliga un hän sich 2001 wider fir de UEFA-Pokal qualifiziert. No Erfolg gege de slowakisch Vertreter Matador Púchov un de Schwizer FC St. Galle hän si im Dezember 2001 knapp gege de speter UEFA-Pokal-Siger Feyenoord Rotterdam verlore.

In de Liga sin d Fribuirger dewiilscht in di unter Tabellehelfti grutscht. Am End vu de Saison sin si abgstige. 2003 isch de Widerufstig glunge, 2005 sin si awer zum dritte Mol abgstige. In dere Saison hän si nume drei Sig un 18 Pinkt kenne hole un sin dodemit abgschlage uf em letschte Platz glandet. Des isch di schlechtscht Saisonbilanz vun eme Bundesligischte sit de Iifierig vu de Drei-Pinkt-Regle gsii. Im Johr 2006 het de Sport-Club zum erschte Mol de direkt Widerufstig nit gschafft.

D Saison 2006/07 in de 2. Bundesliga het aagfange mit ere schwache Hiirundi. No de 0:4-Niderlag gege de Karlsrueher SC am 16. Spildag het de SC nur 16 Pinkt gholt ghet un isch uf em Tabelleplatz 14 gstande. D Vereinsfierig het deno bekannt gää, dass mit em Trainer Finke zämme ne Trainerwechsel zum Saisonendi 2007 bschlosse wore isch. Dodevor het de Volker Finke awer no de Abstig solle verhindere.<ref name="BZ saison 06/07"></ref> 

Deno het s e Serie gää mit 13 Spiil ohni Niderlag (elf Siig, zwei Unentschide). De SC isch in de Zwischezitt uf de 4. Platz nufkletteret, dodemit isch de Ufstiig wider nooch gsii. Am End het s awer ganz knapp nit glängt, nume weg de schlechtere Dordifferenz isch de Sport-Club emend uf em 4. Platz bliwe.

Di stark Ruggrundi (mit 41 Pinkt di bescht, wu je ne Verein in de 2. Bundesliga ghet het) isch fir e Deil Fan de Aaloss gsii, di Initiativ „Wir sind Finke“ z grinde. Si het s Ziil ghet, e usserordeligi Mitgliderversammlig z initiiere, wu d Trainerfrog het solle dischpetiere were, ass de Finke doch no z Friburg hätt kenne ghebt were. Des Aalige isch awer fehl gschlage, wel ke 25 % vu de Vereinsmitglider de Aadrag unterstitzt hän, was es briicht hätt fir e usserordeligi Mitgliderversammlig.

Di 16-jehrig Amtszitt vum Trainer Volker Finke isch di bisher lengscht im ditsche Profifueßball. Mit ihm het au de Co-Trainer Achim Sarstedt no 16 Johr de Sport-Club verlosse un de Andreas Bornemann het als SC-Manager ufghert. Au e Deil langjehrigi Stammspiiler hän de Sport-Club verlosse, dodrunter de Aleksandre Iaschwili, de Boubacar Diarra, de Soumaila Coulibaly, de Ibrahim Tanko, de Sascha Riether un de Roda Antar. Unter em Finke het de Sport-Club sii bisher erfolgriichscht Zitt in de Vereinsgschicht ghet.

Neie Scheftrainer isch de Robin Dutt wore, neie Sportdirekter de Dirk Dufner. Au in de erschte Saison unter em neie Trainer het de Verein um de Ufstig mitgspilt, isch awer am End doch nume uf de fimft Platz kumme.

Im Johr 2008 het de Sport-Club e relativ guete Saisonstart ghet. In de erschte siwe Spiil het s fimf Siig bi nume eire Niderlag gää, am End vu de Hiirundi isch er uf Platz drei gstande. Noch ere Serie vu sechs Siig in Folg am Aafang vu de Ruggrundi het de Verein d Tabellespitz iwernumme. Mit eme 5:2-Uuswärtssiig bi de TuS Koblenz hän d Friburger am 31. Spiildag de viert Ufstiig perfekt gmacht. Glichzittig hän si au Zweitliga-Meischterschaft gwunne un sin dodemit au di erscht Mannschaft gsii, wu di nei iigfiert Meischterschale vu de 2. Bundesliga kriegt het.

In de Saison 2009/10 het sich de Sport-Club dur e 2:2 bim 1. FC Köln am 33. Spiildag vorzittig de Klasseerhalt gsicheret un isch in de Abschlusstabelle mit 35 Pinkt uf Rang 14 gstande. D Saison 2010/11 isch fir de Sport-Club relativ erfolgrich verloffe, am End isch er uf em niinte Platz gsii.

Scho vor em Saisonend het de Robin Dutt bekannt gää, ass er am Aafang vu de negschte Saison as Noofolger vum Jupp Heynckes Trainer bi Bayer 04 Leverkusen wird. As Noofolger sin de Marcus Sorg un de Christian Streich vorgstellt wore. Am 10. September 2011 het de Sport-Club unter em Trainer Sorg di hegscht Bundesliganiderlag vu de Vereinsgschicht kassiert: d Friburger hän uuswärts bim FC Bayern München mit 0:7 verlore. Wäg de problematische Situation in der Winterpaus (18. un dodemit letschte Platz) het de Sport-Club bekannt gää, ass fimf Spiiler grote wore sei de Verein z wechsle, wel de Trainer Sorg ohni si plani. Bedroffe sin de Maximilian Nicu, de Manuel Salz, de Felix Bastians, de Kishō Yano un de langjehrig Kapitän Heiko Butscher gsii. E weng speter het de Sport-Club bekannt gää, ass de Sorg mit sofortiger Wirkig vu allene Ämter entbunde sei. Zum erschte Mol in sire Bundesligazitt het sich de Sport-Club vun eme Cheftrainer drennt.

As Noofolger fir de Marcus Sorg isch de bisherig Co-Trainer Christian Streich vorgstellt wore. In de Winterpaus het sich de Spüort-Club vum Papiss Demba Cissé drennt, wu zue Newcastle United gwechlset isch. Unter em Streich het sich Firburg stark kenne verbessere un scho am 32. Spiildag het de Klasseerhalt dur e 0:0 gege Hannover 96 kenne gsicheret were. In de Ruggrundi 2012 hän d Friburger 27 Pinkt gholt ghet, hän ke Heimspiil verlore un sin 10 Spiil in Folg uubesiigt bliwe.

Au in de Saison 2012/13 het de Erfolg aaghebt, in de Winterpaus isch de Verein iwerraschend uf em 5. Platz gstande. In de Ruggrundi het sich de Sport-Club in de owere Tabellehelfti kenne hewe. Au im DFB-Pokal sin d Friburger erfolgriich gsii un sin zum erschte Mol in de Vereinsgschicht dur Uuwärtssiig gege Eintracht Braunschweig, de Karlsrueher SC un de 1. FSV Mainz 05 bis in s Pokal-Halbfinale kumme, wu si awer em VfB Stuttgart uuswärts mit 1:2 unterlege sin.

Am 22. April 2013 het sich de Sport-Club no fascht segs Johr vum Sportdirekter Dirk Dufner drennt, Noofolger sin de Jochen Saier un de Klemens Hartenbach vu de Friburger Fueßballschuel wore. Am 10. Mai het de Christian Streich si Verdrag, wu no bis 2014 gloffe isch, „langfrischtig“ verlängeret.

Am letschte Spiildag vu de Saison 2012/13 het de Verein si Heimspiil gege de FC Schalke 04 verlore un het dodemit as Fimftplatzierte knapp d Deilnahm an de Champions-League-Qualifikation verbasst. Wel de DFB-Pokalsiiger FC Bayern München as Meischter scho fir d UEFA Champions League qualifiziert gsii isch, het sich de Sport-Club direkt fir d Gruppephas vu de UEFA Europa League qualifiziert. No de erfolgriiche Saison sin e baar Spiiler vu andere Verein abgworwe wore: de Jan Rosenthal, de Johannes Flum, de Daniel Caligiuri, de Max Kruse un de Cédric Makiadi. Dur de Klasseerhalt isch de Sport-Club zum erschte Mol uf si fimfti Bundesligasaison in Folg kumme.

In de Saison 2013/14 het ma gmerkt, ass e Huffe Spiiler de Verein verlosse hän un ass de Sport-Club mit de Bundesliga, em Pokal un de UEFA Europa League dreifach belaschtet gsii isch. Ab em 4. Spiildag sin d Friburger nimi us de Abstiigszone nuskumme. Us de Europa Europa League sin si mit segs Pinkt uf Rang drei us em Wettbewerb uusgschide, im DFB-Pokal sin si awer bis in s Achtelfinale kumme, wu si gege Bayer 04 Leverkusen nusgheit sin. Am 32. Spiildag het sich de Sport-Club weg ere 1:3-Uuswärtsniderlag vum Hamburger SV bim FC Augschburg vorzitig de Klasseerhalt gsicheret.

D Hiirundi vu de Saison 2014/15 isch fir d Friburger wenig erfolgriich gloffe, in de Winterpaus sin si uf em letschte Tabelleplatz gstande. In der Ruggrundi hän si ne weng besser gspiilt, awer au ne Siig gege de FC Bayern München am vorletschte Spiildag het ene nit gnutzt: dur d Niderlag gege Hannover am letschte Spiildag isch de Sport-Club no uf de vorletscht Platz nabgrutscht un isch no segs Johr in de Bundesliga abgstige. Des het wider zue me Abgang vu Spiiler gfiert: de Roman Bürki, de Vladimír Darida, de Felix Klaus, de Admir Mehmedi, de Sascha Riether, de Oliver Sorg un de Jonathan Schmid sin zue Erschtligeverein gwechslet.

In de Saison 2015/16 het si de Sort-Club am 32. Spildag de Widerufstig in di 1. Bundesliga noch eme 1:2 Uuswärtssig gege de SC Paderborn 07 gsicheret. Am 33. Spildag isch d Mannschaft dur e 2:0-Sig gege de 1. FC Hoidna zum vierte Mol Maischter vu de 2. Fueßball-Bundesliga wore.

Erfolg in de Liga

Erfolg im Pokal

Internationali Erfolg


D Profimannschaft vum Sport-Club Friburg spilt in de 1. Bundesliga.

Bis zum Zweete Weltkrieg hän meischt altdienti Spiler s Training iwernumme.

Heimstadion vum Sport-Club isch sit 1954 s Schwarzwald-Stadion mit 24.000 Plätz, dodevu 12.000 Sitzplätz. Bis Juni 2004 het s Stadion de Name "Dreisamstadion" drait, vu dert aa bis im Dezember 2011 "badenova Stadion" noch em Energiversorger badenova, vu Jänner 2012 bis Mitti 2014 "Mage Solar Stadion", kurzi Zitt "Stadion an der Schwarzwaldstraße" un sitt em Spotjohr 2014 de jetzig Namme. S Stadion lit im eschtlige Stadtbezirk 310 Waldsee an de Schwarzwaldstroß. D Aalag isch erscht 1970 mit 480 Sitzplätz uusgstattet wore, voreb acht Johr speter – noch em Ufstiig in di 2. Bundesliga – de erscht groß Uusbau kumme isch. Wu de Volker Finke Trainer wore isch, het s Stadion e Kapazität vu rund 12.500 Zueschauer ghet. In de 1980er Johr sin menkmol grad 2000 Lit zue de Heimspiil in de 2. Liga kumme, Friburg het nit als Fueßballstadt gulte. In de Ära Finke het e bemerkenswerte Zueschauerboom iigsetzt un s Stadion isch iwer mehreri Spilzitte immer uusverkauft gsi, sogar no, wu d Kapazität uf di hitige 24.000 kumme isch.

Vor 1928 het de Sport-Club ke eige Stadion ghet. D Spiil sin im Lauf vu de Johr an verschidene Plätz in de Stadt uusdrait wore, an de Lorettostroß, am Exezierplatz, an de Ginterschdalstroß, uf de Eschholzmatte. Wu si sich anne 1919 de "Freiburger Turnerschaft von 1844" aagschlosose hän, hän si uf em Messplatz gspiilt.

Ab Merz 1928 hän d Fueßballer vum Sport-Club im neie Winterer-Stadion gspiilt (bis anne 1930 no zämme mit em "Polizeisportverein Freiburg", PSV). 1936 het d Stadt em Verein de Verdrag fir s Stadion kindet. Wu si de Sport-Club zwei Johr speter wider de FT 1844 aagschlosse ghet het, sin d Spiil wider uf em Messplatz uusdrait wore.

Ab 1951 het de FT/SC uf eme neie Platz vu de Friburger Durnerschaft an de Schwarzwaldstroß gspilt, em hitige FT-Glände un am 4. September 1955 isch an de Schwarzwaldstroß s nei Stadion iigweit wore, s hitig Schwarzwald-Stadion.

Wel s Schwarzwald-Stadion kuum no de Aaforderige an e modern Stadion entspricht, sin megligi Standort fir e nei Stadion gsuecht wore. In ere Machbarkeitsstudie sin insgsamt zeh Standort uf em Bann vu de Stadt uf ihri Eignig untersuecht wore. Am 25. Februar 2014 het de Friburger Gmeirot mit 35 Jo-Stimme vu 45 meglige Stimme fir e verdiefti Untersuechig vum Standort „Wolfswinkel“ un e Burgerentscheid gstimmt. Am 1. Februar 2015 hän d Burger vu Friburg schließlig mit 58,2 % fir de Stadionneibau im Wolfswinkel gstimmt.

D Amateur vu de zwoote Mannschaft un d Fraue spile im Meslistadion, wu am 1. Oktower 1922 iigweit wore un bis 2000 d Spiilstätt vum Friburger FC gsii isch.

Vor de Heimspil vum Sport-Club singe d Fan traditionell s Badnerlied, wie s au bi andere badische Fueßballverein gängig isch.

Bekannti Vereinslieder sin:





</doc>
<doc id="10114" url="https://als.wikipedia.org/wiki?curid=10114" title="Achim Stocker">
Achim Stocker

Dr Achim Stocker (* 27. Mai 1935 z'Konschtanz; † 1. November 2009 z'Friburg im Brisgau) isch e dytsche Fuessball-Funktionär gsi. Er isch vu 1972 bis zue sinem Dot Präsident vum derzittge Erstbundesligischt SC Friburg gsi. Er isch in de 60er-Johr Vorstandsvorsitzende gsi und später (ohni dass noch sinem Iverständnis gfroggt worre wär), gwählt worre. Ihm wird e grosse Adeil dra züegschribe, dass dr SC Friburg ins bezahlte Fuessballgschäft het chu chänne.

In sinere Amtszitt - sowie vum Trainer Volker Finke isch die erscht Herre-Fuessballmannschaft vum Verein 1993 zum erschte Mol in d'1. Bundesliga ufgstiige un het mit dr Deilnahm am UEFA-Cup 1995/1996 un 2001/2002 die gröschte Erfolg vu dr Vereisgschichte erreicht.

Dr Achim Stocker het d Spiil vo siner Mannschaft nie vor Ort im Stadion agluegt, wil si Herz die demit verbunde Ufregig nit vertrage het. In sinem aktive Beruefsläbe het er es bis zum Oberfinanzdirektor gschafft. Am 1. November 2009 isch er an dr Folge vu eme e baar Däg vocher erlittene Herzinfarkt verstorbe. 

Er isch uffem Bergäckerfridhof z'Friburg-Littewiler beerdigt worre.


</doc>
<doc id="10116" url="https://als.wikipedia.org/wiki?curid=10116" title="Ashoka">
Ashoka

Aschoka (skt. अशोक, "Aśoka Priyadarosi"; Pali: "Asoka Piyadassi"; agr. "Πιοδάσσης, Piodássēs") isch e König us de altindische Dynastii vo de Maurya gsii. Er het öppe vo 270–235 v. Chr. über de gröscht Tail vom hütige Indie regiert und gelt als aine vode wichtigste Herrscher vom alte Indie und und het entschaidend zu de Verbraitig vom Buddhismus bitrait.

Nochdem er vo sim Vatter Bindusara d Herrschaft öbernoo het, het er mit allne Mittel sis Riich uusgwiitet. Doch nochde bluetige Unterwerfig vo Kalinga im hütige Orissa isch er ine Krise ghait, well er gsee het, ass de Chrieg sovill Elend und Schmerze brocht het. Druf abe het er sich em Buddhismus zugwendet und het uf witeri Chriegszüüg verzichtet und de Friede und soziali Wohlfahrt i sim Rich gfördertet. Er het nöd nu Champf und Chrieg verbote, sondern au bluetigi Tieropfer und isch dezue för vegetarischi Ernährig iitrete. D Tate und Denkwiis vom Aschoka sind i vilne Felsinschrifte überlieferet, won über halb Indie vertailt sind.

De Aschoka het mit de benochburte Herrscher fridlichi Bezüchige ufbaut und buddhistischi Missionare i ali Welt gschickt, so is Perserriich vode Seleukide und uf Ägypte und Makedonie. D Insle Sri Lanka isch unter sinere Herrschaft buddhistisch worde. Im Joor 253 v. Chr. oder 250 v. Chr. het er e buddhistisches Konzil iberuefe.

De Bollywoodfilm "Asoka – Der Weg des Kriegers" (2001; mit Shah Rukh Khan und Kareena Kapoor) isch as Lebe vom Aschoka agleent.




</doc>
<doc id="10128" url="https://als.wikipedia.org/wiki?curid=10128" title="Karma">
Karma

Karma (Sanskrit: कर्मन , karman; Pali: kamma ""Tat, Würke"" zu Sanskrit: kri ""tue, mache"") isch e Begriff vom Hinduismus, Buddhismus und Jainismus und Bestandtail vode Widergeburtslehr. Jedi Tat, Handlig aber au jede Gedanke bewürkt Karma; gueti Tate bewürket guets Karma und schlechti Tate schlechts Karma. Karma selber bewürkt Widergeburt. Het öpper ehner guets Karma, werd er unter günstigere Umstend widergebore, als öpper wo ehner schlechts Karma het. Wer usem Kraislauf vode Widergeurte (Samsara) uustige will, muess drum versueche, all sis vorhandeni Karma zverbruche oder mittels bsundrige Methode (wie Yoga, Asketismus etc.) z verbrene und voralem kai nois Karma me z produziere.

Noch hinduistischem und buddhistischem Verständnis isch Karma en Art Naturgsetz vo Ursach und Würkig und het nüt mit Strof oder Belohnig dur e Gotthait z tue. Allerdings chan e Gotthait emene Mensch dur sini Gnad bestehends Karma vermindere.


</doc>
<doc id="10129" url="https://als.wikipedia.org/wiki?curid=10129" title="Jahrhundert">
Jahrhundert

Als Jahrhundert (abgkürzt Jh. oder Jhdt.) bezeichnet mer d Ziitschpanne vo einhundert Jahr. Zääh Jahrhundert bilded ein Jahrtuusig.

Aufgrund vo dr Definition, dass es keis „Jahr Null“ gää hät, umfasst es Jahrhundert immer die hundert Jahr, wo mit dem entschprechende volle Jahr "ended." S letschte Jahr vomene Jahrhundert bezeichnet mer als Säkularjahr.

Biispchiil: s 20. Jahrhundert umfasst d Jahr vo 1901 bis 2000.

Au bi dr Versammlig vo dr „Brandenburgia“, Gsellschaft für Heimatkund vo dr Provinz Brandeburg zu Berlin, ISCH uf di korrekt Zählig gachtet worde: "„Bevor d Vorträäg aagfange händ hät der Vorsitzendi, Geh. Regierigsrat Friedel, verschiedeni Jahrgäng vo dr Vossische und dr Schpeenersche Ziitung us de Jahre 1800 und 1801 vorgleit, um z zeige, dass dr Aafang vom 19. Jahrhundert im Jahr 1801 gfiiret worde isch, dass also, wil dr Jahrhundertaafang dasmal offiziell ufs Jahr 1900 feschtgsetzt worde isch, vom 19. Jahrhundert erscht 99 Jahr verstriche sind.“" (Dr Bär. Illuschtrierti Wucheschrift für Gschicht und moderns Lebe, 26. Jgg., Nr. 6, S. 108)

Vorsicht isch 'boten bi italienische Jahrhundertaagabe vom zweite Jahrtuusig: die beziehnd sich mängisch uf s Jahrhundert ohni Beachtig vom Jahrtuusigsaateil. S 15. Jahrhundert – d Jahr vo 1401 bis 1500 (Früehrenaissance) – wääred dänn also in Italien s „quattrocento“ (wörtlich: vierhundert).

Als Vorsilbe wird s Wort Jahrhundert verwendet, um es bsunders Ereignis z kennzeichne, wo wesentlich über s normale oder über die schtatistischen Mittelwert useraaget, zum Biispiil es Jahrhunderthochwasser oder en Jahrhundertsummer.


</doc>
<doc id="10130" url="https://als.wikipedia.org/wiki?curid=10130" title="Wiedergeburt">
Wiedergeburt

Widergeburt oder Reinkarnation oder au Seelewanderig isch d Bezaichnig für de Glaube, as e Lebewese (Mensch, Tier oder au e Pflanze) noch sim Tod in ere andere Form wider uf d Welt chunt. De Widergeburtsgedanke isch i vilne Kulture vorhande. Die monotheistische Religione verchündet dagege, dass de Mensch nume ais Lebe het.

I de drai Helgi-Lieder vo de Edda werd usdrücklich gsait, as de Helgi Hjörvardsson und d Svava widergebore saied und zwor as Helgi Hundingsbani und Sigrun und die sind no spöter as Helgi Haddingjaskati und Kara widergebore worde. So haissts am Schluss vom zwaite Helgilied: "Da isch de Glaube gsi in alte Zite, as d Mensche wider gebore (endrbornir) werdid, hüt aber sait mer dem Altwiibergschwätz. De Helgi und Sigrun, so werd gsait, saiet wider gebore worde. Er het denn Helgi, de Find vo de Haddinge ghaisse, si aber Kara, d Tochter vom Halfdan."

De Cäsar schribt im ""Gallische Chrieg"", as d Druide globet as d Seel selber nöd sterbi, sondern inen andere Körper wanderi. Und de Diodor vo Sizilie sait ganz ähnlich, as d Kelte globet, as d Seel unsterblich sai und nochere gwösse Azaal vo Joor inen andere Körper gäng. I de irische Heldesaag gelt de Held Cúchulainn as Widergeburt vom Gott Lugh. 

Die alte griechische Filosoofe hend öber d Widergeburt oder d Seelewanderig spekuliert, am dütlichste ide pythagoräische und orphische Lehre. Debi het mer d Seelewanderig as Stroof för schlechti Taate wie Mord oder Mainaid betrachtet. En anderi Asicht isch die gsii, as e guete Mensch ufgstigen isch, en schlechte aber gsunke. De Uufstiig isch vode Pflanze zu verschidnige Tier gsii, denn Frau, denn en Maa, wo schliessli im soziale Stand het chöne ufstiige bis zum Held oder gär Halbgott. Am Schluss isch d Seel uf d Insle vode Selige entrückt worde. I de Orphik sind Weg ufzaigt worde, wie mer sich vo alte Schulde rainige cha und au, wie mer sich i de Unterwelt richtig verhalte söll.

Am dütlichste usprägt worde isch de Gedanke vo de Widergeburt im Hinduismus und isch denn vom Buddhismus und Jainismus öbernoo worde, wobi d Art, wienen Mensch sis Lebe gfüert het, bestimmt, wie und als wa er widergebore werd.



</doc>
<doc id="10133" url="https://als.wikipedia.org/wiki?curid=10133" title="Erleuchtung">
Erleuchtung

Erlüüchtig isch en religöse-spirituelle Begriff vonere Erfaarig wo s Bewusstsii vomene Mensch inere ussergwönlich starche Art und Form erwiteret werd und zu bsundrige Iisichte füert, wo em "absolute Woore" nöch chunnt. De Erlüchteti erlangt doduur en anderi Sicht vode Welt und vode Mensche (und vom Göttliche) und dodur au bsundrigi Fähigkaite.

D Aasichte, wa genau Erlüüchtig isch, isch i de verschidene Kulture und Religione ähnlich, doch gits au gwüssi Unterschiid. Im Weste werd Erlüchtig traditionell durchwegs als "mystischi Erfaarig" betrachtet, andersits werd de Begriff dur die moderni westlichi Esoterik abgwertet, well denn halt jede und jedi erlüüchtet sii will (wenn au nur e bitzeli).


</doc>
<doc id="10134" url="https://als.wikipedia.org/wiki?curid=10134" title="Jahrtausend">
Jahrtausend

Als Jahrtuusig oder "Millennium" bezeichnet mer d Zitspanne vo eintuusig Jahr.

Nach dr allgemeine Zitrechnig hät s dritte Jahrtuusig mit em 1. Januar 2001 aagfange und wird mit em 31. Dezember 3000 ufhöre (Jahrtuusigwendi). Dr Grund lit det, dass nach dere Zitrechnig au s erschte Jahrtuusig mit em 1. Januar im Jahr 1 aagfange hät und mit em 31. Dezember im Jahr 1000 ufghört hät. "(Lueg au d Artikel "Jahr null" und "Zuupfahlproblem.")"

Richtet mer sich degege nach dr Astronomische Zitrechnig, so hät s dritte Jahrtuusig mit em 1. Januar 2000 aagfange und wird mit em 31. Dezember 2999 ufhöre. So isch s Jahr 2000 au zu recht (meischt unbewusst) als s „Millenniumsjahr“ gfiiret worde. Di Fiirlichkeite für das Millenniumsjahr händ – natürlich – i dr Silveschternacht vom 31. Dezember 1999 zum 1. Januar 2000 aagfange.
Mathematisch betrachtet isch di "richtig" Zählwiis abhängig vom gwählte Axiom, das heisst, bim Problem, dass d Zitrechnig willkürlich gwählt wird.

Im Zahlesyschtem ended di erschte Zähner mit dr Zahl 9, di zweite Zähner fönd mit dr Zahl 10 aa. Drum hät d Zahl 10 ja auch zwei Ziffere, nämlich a dr erschte Stelle "1" für en volle Zähner und a dr zweite Stell "0" für null Einer. Entsprechend gilt das au für d Tuusiger.

Für de Jahrtuusigwechsel im Kalender wird zwar korrekt argumentiert, dass es keis Jahr null gää hät, jedoch wird verchännt, dass es im Mittelalter mehreri Kalenderreforme gää hät, wo ganzi Mönet weggfalle sind. Mit dere Argumentation hett mer de Jahrtuusigwechsel also nöd am 31. Dezember fiire dörfe, sondern erscht einigi Mönet später.

Wil das aber sehr unverschtändlich gsii wäri, isch bi de Fiire zum Jahrtuusigwechsel der "phäno-"logisch Übergang 1999–2000 gfiiret worde. ("Millennium" isch z Dütschland zum Wort vom Jahr 1999 gwählt worde.)

Di gliich „Problematik“ gilt au für Jahrhundert und Jahrzehnt.

I de Theologii isch s "Millennium" s "1000-jährige Riich", wo am Endi vo allne Tääg z erwarte sig (Offebarig vom Johannes 20)


</doc>
<doc id="10135" url="https://als.wikipedia.org/wiki?curid=10135" title="Jahrzehnt">
Jahrzehnt

S Jahrzehnt, au Dekade oder Dezennium isch en Ziitruum von 10 Jahr.

I siinere schtrikte, mit Ordinalzahle versehene Bedüütig, wird s Jahrzehnt zur gschichtliche Ziitiiteilig verwendet, zum Biischpiil „s erschte Jahrzehnt vom zwänzgischte Jahrhundert“. Das hät natürlich erscht am 1. Januar 1901 aagfange und hät am 31. Dezember 1910 uufghört. "(Lueg au Jahr Null)."

Denebed gits di sogenannte „gebrüüchliche Dekade“, zum Biischpiil d "„20er Jahr vom 20. Jahrhundert“." Die sind aber nöd völlig identisch mit em "„dritte Jahrzehnt vom 20. Jahrhundert“," wil di erschteri, logischerwiis, s Jahr 1920 ii- und s Jahr 1930 uusschlüüsst, dr letschteri Begriff, genauso logisch, s Jahr 1920 uus- und degäge s Jahr 1930 mit iischlüüsst. Gwöhnlich werded di „usuelle Dekade“ au erscht ab de "zwänzger" Jahr ufwärts verwendet, vo „zehner“ Jahr z rede isch eher ungwöhnlich, „Nuller“ Jahre töönt komplett künschtlich. D Gschichtswüsseschaft verwendet drum vornehmlich di "eigentliche Jahrzehnt."

I dr Politik wird dr Begriff „Dekade“ oder „Jahrzehnt“ au benutzt, um sich e Ziitspanne zur Erreichig vo Ziel vorzgeeh. Biischpiil us dr Arbeit vo dr UNO:


</doc>
<doc id="10136" url="https://als.wikipedia.org/wiki?curid=10136" title="Monat">
Monat

En Monet (vo "Mond") isch e Ziiteinheit und en Teil vomene Jahr.

Je nach Definition isch en Monat vo underschiidliche Duur:

Dr Begriff „Monet“ wird sowohl zur Bezeichnig vo Ziitschpanne als au vo Ziitpünkt im Kalendersyschtem verwendet:

Ziitmass: Im Messwese wird dr Tag formelhaft beschribe als ei
Dr Monet isch kei SI-Einheit.

Ziitspanne: E Grundgrössi vo dr Kalenderrechnig.

Lunatione – bzw. dene ihre Mittelwert, dr Synodischi Monet – uf dr Grundlaag vo gliiche Erdmondphase händ die Grundbauschtei der erscht Kalender bildet, wo "Lunar- oder Mondkalender" gsii sind, und schpäter teilwiise zu "Lunisolarkalender" wiiterentwicklet worde. Senigi Kalender sind au hüt no i wiite Teile vo dr Welt gebrüüchlich, und biischpiilswiise dr jüdisch Kalender, dr islamisch Kalender und dr traditionell chinesisch Kalender bezeichned wiiterhii en Phasendurchlauf vom Mond als Monet.

Bekanntlich liit i dr Ziit vomene Sunnejahr e unganzzahligi Mengi vo Mondmönet, so dass mer bi dr Iifüehrig vomene "Solar- oder Sunnekalender" d Längi vo de Mönet entsprechend aapassen hät müesse. E settigi Bindui vo dr Jahrlängi a d Duur vomene Erdumlauf um d Sunne und di demit verbundene Trennig vo de Mönet vom Mondlauf sind zerscht im alte Ägypten im Jahr 238 v. Chr. erfolgt und isch vom Julius Caesar im Jahre 46 v.Chr. au für di römisch Republik übernaah worde (womit die Jahr eigentlich sinnvolli Epoche für d Ziitrechnig vom juliano-gregorianische Kalender wäred). 

Nebed em julianische Kalender und em ihn ablösende und hüt für di meischte Mensche alltäglichi gregorianisch Kalender sind au no einigi anderi Sunnekalender in Gebruuch, wo ein (Kalender-)Monet als en beschtimmte Teil vom Sunnejahr mit ere feschtgleite Aazahl vo Tääg definiert wird, biischpiilswiise dr griechisch-orthodoxi Kalender, dr koptisch Kalender, dr zoroastrisch Kalender, dr iranisch Kalender, dr Malayalam-Kalender wie au verschiedeni südasiatischi Kalender.

Ziitpunkt: E Grössi vo dr Ziitrechnig.
Wil dr Julianisch-Gregorianisch Kalender vo de Römer uf öis choo isch, sind au di hüt im allgemeine gebrüüchliche Monetsnäme vo latiinischem Urschprung, und di meischte devoo lönd sich uf de altrömisch Kalender, de Vorläufer vom julianische Kalender, zruggfüehre.
Au bi de wahrschiinlich meischte andere Völcher, wo de Julianisch-Gregorianisch Kalender benutzed sind di allgemein verwandte Monatsnäme vo de latiinische abgleitet. Dezue händ i etliche Schprache au nebeheer eigeni Monatsbezeichnige beschtande (di neuere Forme vo dr düütsche sind unde aagee) oder sind ziitwiise iigfüehrt worde, wi biischpiilswiise im französische Revolutionskalender. 

Hüt bezeichnet dr Begriff „Monet“ im gregorianische Kalender nur no feschtgleiti Jahresabschnitt, wo d Längi vo dere vomene Mondzyklus meh oder weniger schtarch abwiicht.

Di 12 Mönet sind:













"Lueg au:" 

S "Monet" als Periode vom Erdmond uf siim Umlauf um d Erde.

Di folgende aschtromomische Mönet beschriibed "Mittleri Wert", wo daher uf e Standardepoche (derziit üblicherwiis J2000.0) bezoge sind: 

I dr Aschtronomie wird allgemein d Ziitschpanne zwüsched zwei Wiederholige vomene Ereigniss, wo mit em Orbit vomene beliebige Mond um siin Planet zämenhanget, also jede vollschtändig Umlauf, als "Monet" bezeichnet. Insofern isch dr Uusdruck "Monet" also vo dr "Bahnperiode" synonym.




</doc>
<doc id="10137" url="https://als.wikipedia.org/wiki?curid=10137" title="0er v. Chr.">
0er v. Chr.




</doc>
<doc id="10156" url="https://als.wikipedia.org/wiki?curid=10156" title="Nix (Mond)">
Nix (Mond)

D Nix isch e Mond im Pluto-Charon-Zwergplanetesystem. 

D US-Weltruumbehörde NASA (National Aeronautics and Space Administration) het am 31. Oktober 2005 bekannt gä, dass im Mai 2005 gmachti Ufnahme vum Hubble Weltruumteleskop zwei Objekte zeige, bi dene es sich um Mönd im Pluto-Charon-Doppelzwergplanetesystem handele dät. Bestätigt worre isch d Entdeckig no im Februar 2006.

Dr Durmesser vu dr Hydra wird uf 40 bis 140 km gschätzt. Dr Wert isch so ungnau, wil er vum Reflexionswert (Albedo) vu dr Oberflächi abgleitet wird, wo nit bekannt isch. Generell giltet, je dunkler d Oberflächi, also je nidriger d Albedo, desto grösser isch dr Durmesser. 

Dr Radius vu dr Umlaufbahn betrait öbbe 50.000 km. D Umlaufzit lit mit chnapp 25 Däg numme 2,7% vu dr 4:1-Resonanz zum Charon äweg.

Dr Mond isch uf d Nyx, dr Götti vu dr Naacht in dr grichische Mythologi, daift worre. D Nyx isch au d Mueder vum Charon, wo dr Namenspatron vu dr zweitgröschte Komponente im Mehfachssystem isch. Wil dr Namme "Nyx" scho an dr Asteroid (3908) Nyx vergäbbe isch, het mer fer dr Plutomond e eweng abwichendi Schribwiis gwählt.<br>
Säll isch eweng ugwöhnlich, wil zahlriichi anderi Planetemönd au gliichnammige Asteroide hän. Bis zue sinere Daifi, offziell am 23. Juni 2006, het dr Mond die vorläufig Bezeichnig S/2005 P2 gha.<br>
E witteri Bezeichnig isch "Pluto II".


</doc>
<doc id="10166" url="https://als.wikipedia.org/wiki?curid=10166" title="Volker Finke">
Volker Finke

Dr Volker Finke (* 24. März 1948 in Nienburg/Weser) isch e dytsche Fuessballtrainer un ehemolige Kicker. Vu 1991 bis 2007 isch er dr Trainer vum 2. Bundesligist SC Friburg gsi - die bisher längscht Zit, wo ebber Trainer vum gliche Verein im bezahlte dytsche Fuessball gsi isch. 

Bis 1990 isch dr Finke Studierot am Nienburger Gymnasium Albert-Schweitzer-Schule fer Sport un Sozialkunde gsi. 

Si ersti Station as Spiler isch bis anno 1969 dr TSV Havelse gsi. Denooch isch er zum Hannoversche SC gwexlet, wo er bis anno 1975 blibe isch.

Anno 1975 isch dr Finke zum TSV Stelinge gwexlet un het si Laufbahn als Spilertrainer agfange. Er het dr Verei zue fimf Ufstige gefüehrt, denooch isch as Trainer wiider zrugg zum TSV Havelse gange, wo er dr Ufstiig in die 2. Fuessball-Bundesliga gschafft het demit un isch dert bis anno 1990 bliibe. In dr Saison 1990/91 het er no dr SC Norderstedt trainiert.
Am 1. Juli 1991 isch no dr Volker Finke zum SC Friburg gwexlet. Dert het er anno 1993, 1998 un 2003 dr Ufstig vu dr 2. Bundesliga in die 1. Bundesliga sowie d'Qualifikation fir dr UEFA-Cup anno 1995 un 2001 erreicht. Mit 16 Johre, wo er ununderbroche dr selb Verei trainiert het, isch er alleiniger Rekordhalter im dytsche Profifuessball. Usserdem isch er dr einzig Trainer im dytsche Profifuessball, wo mit eim Verei dreimol uf- un wiider abgstiige un trotzdem nit entlasse worre isch.

Traditionell sin d'Verträg vum Volker Finke mit em Sportclub immer nur fir ei Saison un per Handschlag verlängeret worre. Dr Volker Finke het massgäblich zum Usbau vu dr Infrastruktur vum SC Friburg un dem sinere Professionalisierig sowie zum Ufbau vu dr Friburger Fuessballschuel bitrage. Er het lieber in e solidi Infrastruktur investiert wie in dyri Spiler, was ihm vor allem in schlecht gloffene Spilzitte vu viile SC-Fans akridet worre isch.

Er haldet si Privatläbe us em Rampeliecht vu dr Öffetlichkeit fern un git relativ selte Interviews.

Nooch dr Uflösig vum Vertrag zum End vu dr Spielzitt 2007, wo im Dezember 2006 nooch ere miserable Vorrundi verkündet worre isch, isch viil Urueh in dr Verein kumme un d'Vereinsfüehrig het debi kei gueti Figur gmacht. 

Vo 2009 bis 2010 isch dr Volker Finke Trainer bi dr Urawa Red Diamonds in dr japanische Fuesballliga gsi.

Vo Mai 2013 bis Oktober 2015 isch dr Finke Trainer vo dr kamerunische Fueßballnationalmannschaft gsi.

Vom 1. Februar 2011 bis zum 10. März 2012 isch dr Finke Sportdirektor bim 1. FC Köln gsii, übergangswiis au Trainer noch em Ruggdritt vom Frank Schaefer am 27. April 2011 bis zum End vo dr Saison 2010/2011 au 

Bi dr Fuessballeuropameischterschaft 2008 isch dr Volker Finke bi einige Spil Ko-Kommentator fier s'Schwizer Fernsähe gsi.



</doc>
<doc id="10167" url="https://als.wikipedia.org/wiki?curid=10167" title="Tobias Willi">
Tobias Willi

Dr Tobias Willi (* 14. Dezember 1979 z Friburg im Brisgau) isch e dytsche Fuessballspiler, wo z Pfaffewiler im Brisgau ufgwaxe isch.

Er isch scho in dr C-Jugend vum VfR Pfaffewiler zum SC Friburg gange, wo er no als eigene Noochwuxspieler anno 1998 dr Sprung in dr Profikader gschafft het un in junge Johre zum Stammspiler bim SC in dr erste Bundesliga worre isch. Nooch em Abstiig vum SC Freiburg us dr erste Liga anno 2002 un ere längere Verletzig het er si Stammplatz an dr Sascha Riether verlore un isch numme nu Uswexelspiler worre. Dr Verei het ihm dr Wexel nohglegt, so dass er Afang 2005 zum SV Austria Salzburg gange isch. Zue dr Saison 2005/2006 isch er no zum MSV Duisburg in die 1. Bundesliga gewexlet un mit em Verei in die 2. Liga abgstiige.

Dr Tobias Willi isch – wohl nit zledscht, wil er us dr Friburger Gegend chummt – ein vu dr beliebtiste SC-Spiler bi dr SC-Fans gsi.


</doc>
<doc id="10169" url="https://als.wikipedia.org/wiki?curid=10169" title="Hubble-Weltraumteleskop">
Hubble-Weltraumteleskop

S' Hubble-Weltruumteleskop (oder "Hubble Space Telescope", HST) isch e Weltruumteleskop fer sichtbares Liecht, Ultraviolett- un Infrarotstrahlig, wo d'Erde in öbbe 589 Kilometer Höchi innerhalb vu 96 Minüte eimol umchreist. S'HST isch am 24. April 1990 vum Space Shuttle Discovery uf dr Mission STS-31 im Ramme vu ere Zämmenarbit vu dr NASA un dr ESA usgsetzt worre.
Es isch uf dr Astronom Edwin Hubble daift.

Dr Betriib vum e Teleskop im atmosphärlose Weltruum het grossi Vordeili, wil d'Filterwirkig vu ere Lufthülle uf bestimmti Wellelänge im elektromagnetische Spektrum, zum Bispil im Ultraviolett un im Infrarot, entfallt. Es trätte au keini Störige dur Luftbewegige uf (Szintillation), wo bi erdbundene Teleskope numme mit grossem Ufwand usgliche oder rusgrechnet werre chönne.

D'Bildqualität vum Hubble-Weltruumteleskop isch in dr erste Betribsjohre dur e Herstelligsfähler vum Hauptspiegel begrenzt gsi, wo - glücklicherwiis mathematisch exakt - falsch gschliffe worre isch.

Mer het dorum dr Fähler deilwiis rusrechne chänne. Anno 1993 het mer no im HST e "Brille" verpasst, s'sognennt "Corrective Optics Space Telescope Axial Replacement" (COSTAR) un dr Fähler demit korrigiert.
Sitdem sin mit Hilf vum HST Bilder gmacht worre, wo oft e starchi Wirchig uf d'Öffetlichkeit hän, un wo zue Ergäbnisse mit grosser wisseschaftlicher Bedütig gfüehrt hän.

D'Zuechumft vum Hubble-Teleskop isch ugwiss. Fer 2006 oder 2007 wär e Reparturflueg vume Space Shuttle notwendig, wo aber sit em Absturz vu dr Ruumfähri Columbia voerst abgsait isch. Space Shuttles müen sither im Fall vu ere verumöglichte Ruckchehr an dr Internationale Weltruumstation alege chänne, was aber ufgrund vu dr starch underschidlich gneigte Bahne bi eme Wartigsflueg zum HST nit möglich wär. D'Alternative wär e ubmannti Mission. Findet sälli au nit statt, müesst mer s'Teleskop irgendwenn um 2010 in dr Erdatmosphäre verglüehe lo.

In sällem Zämmehang isch dr am 25. Juni 2006 vermeldet Usfall vu dr Hauptkamera vum Teleskop z'sähe. D'NASA dementiert zwar jedwede Zämmehang mit dr fählende Wartig un behauptet, si hätt e Vilzahl vu Optione, doch hört sich säll ehe a wie s'Pfiffe im Wald.

D'Umlaufbahn vum Hubble-Weltruumteleskop um d'Erde isch numme wänig gege dr Äquator gneigt un demit vu Middeleuropa us nit z'beobachte. Die aktuell Position erlüteret d'NASA uf ere eigens defür igrichtete Internetsite.

S'Weltruumteleskop, wo 2013 d'Noochfolg vum Hubble-Weltruumteleskop aträtte sott, isch s' „James Webb Space Telescope“. Es isch e Gmeinschaftsprojekt vu dr NASA, dr ESA un dr kanadische Weltruumagentur



</doc>
<doc id="10170" url="https://als.wikipedia.org/wiki?curid=10170" title="Jahr Null">
Jahr Null

S Jahr Null gits in dr Chrischtliche Ära, also eusere gegewärtige Zitrechnig, nöd.

Di römische Zahle händ keis Symbol für d Null, di sogenannte arabische Ziffere dägege scho. Letschteri sind gege Endi vom 5. Jahrhundert z Indie entwicklet worde und so öppe zur Zit vom Dionysius Exiguus, wo im Jahr 525 de Aafang vo dr chrischtliche Ära für s Jahr 754 nach dr Gründig vo Rom usgrechnet hät, em vermeintliche Jahr vo dr Geburt vom Jesus. Es isch aber fascht föif Jahrhundert 'gange "– bis zum Gerbert vo Aurillac)", bis mer z Europa vom „Konzept vo dr Ziffere Null“ überhaupt Kenntnis gnaa hät – und erscht i dr Renaissance händ di arabische Ziffere z Europa allgemeini Anerchennig, Verbreitig und Verwendig gfunde.

Drum gits in dr Zitrechnig vo de Hischtoriker keis Jahr Null. Das hät zur Folg, dass zwüsched em 1. Juni 500 v. Chr. und em 1. Juni 500 n. Chr. überraschenderwiis nur 999 Jahr liged. Das arithmetisch bedenkliche Ergebniss hät d Aschtronome vom 18. Jahrhundert zunere eigene, modifizierte Zitrechnig verfüehrt.

Mit em Cassini isch sich di moderni Wüsseschaft hüt demit einig, dass e korrekti Chronologii eigentlich es Jahr Null bruucht. I de antike Chronike sind aber traditionell d Herrscherjahr, z. B. vo de Caesare 'zellt worde, unter Verwendung vo Ordinalzahle. So begründed d Jahr vo dr chrischtliche Ära, d Jahr "nach" Chrischtus – logisch richtig ohni Jahr Null – ebe au di „chrischtlichi Chronik“, d Jahr "vor" Chrischtus d „Chronik vo dr vorchrichstliche Zit“. Beidi zäme ergänd aber kei "Chronologii," sondern zwei 'trennti Zytrechnige.

Zwei verschiideni Jahr "Null" sind bisher definiert und vorgschlage worde. Momentan wird aber nur s „julianische Schaltjahr Null“ tatsächlich aagwendet.

D Aschtronome rechned sit 1740 mit eme "Schaltjahr Null" (= 1 v. Chr.), dem sini Definition wird gmeinhin em Jacques Cassini zuegordnet; doch dörfti scho einigi Jahrzehnt früehner siin Kolleg "Philippe de la Hire" in siine aschtronomische Tafle mit eme Jahr Null grechnet haa. Jetzt hät mer e Chronologii ghaa, wo au ihre Name verdient, mit eme logisch zwingende Jahr Null. Dennoch isch die aschtronomisch Chronologii „kalendarisch unkorrekt“. Erschtens definiert si s Jahr Null als "Schaltjahr", zweitens rechnet si für d Zit vor em 15. Oktober 1582 in Julianische Jahre, aber nach em 4. Oktober 1582 i Gregorianische Date. Dur daas chunnt en "aschtronomische Kalenderirrtum" z’schtand, wo für di ferni Vergangeheit en ganze Monet erreiche chan, und immerhin plus/minus ei Tag für di jüngschti Vergangeheit und di nööch Zuekunft.

Die traditionelli gschichtlichi Zitrechnig entschpricht em römische Kalender vo dr chrischtliche Zitrechnig, benutzt aber s arabische Zahlesyschtem ohni s Jahr Null. Di traditionelli aschtronomischi Chronologii bsitzt ds Jahr Null. Dem Jahr 1 v. Chr. entspricht s Jahr 753 sit dr Gründig vo Rom.

Die Tabelle obe git de theoretische, richtig aagwendeti Julianische Kalender wider. De Caesar hät sin neue Kalender am 1. Januar DCC.IX a.u.c. (709 = 45 v. Chr. ) iigfüehrt. Daas Jahr isch au grad es Schaltjahr gsii. S Jahr "vorher" wird als "Verworres Jahr" bezeichnet (wils 445 Tag ghaa hät). Nach em Caesar sim Tod isch aber 36 Jahr lang en falsche, missverstandene Schaltmodus aagwendet worde. S Jahr 709 a.u.c. isch "sofort wider als erschts Jahr" verstande worde und im „vierte“ Jahr 712 hät mer wider es Schaltjahr iigleit, also scho nach drüü Jahr. So sind di römische Jahr 715, 718, 721 etc. bis iischlüüsslich 745 a.u.c. (IX v. Chr.) alli tatsächlich Schaltjahr. 36/3 = 12, aber 36/4 = 9.

S Jahr 745 wäär au bi richtig aagwändete Schaltregle e römischs Schaltjahr gsii. Di eigentliche Schaltjahr 749 a.u.c. (= V v. Chr.), 753 a.u.c. (= I v. Chr.) und 757 a.u.c. (= IV n. Chr.) sind aber uusgfalle – sind also Gmeinjahr gsii – um de Kalender z korrigiere.

Witerhii sött no beachtet werde, dass, obwohl s Neujahr vom Caesar eidütig uf de 1. Januar feschtgleit worde isch, Datumsaagabe wie „pridie Kal. Ian.“ mit dr Jahreszahl nochher unterschiidlig interpretiert werde chönd, will d Römer ab em 14. Dezember rückwärts zellt händ (XIX ante Kal. Ian.). Dr 30. Dezember isch der dritti [<nowiki></nowiki>sic]-Tag vor de Kalende, während der 31. Dezember dr Vortag (pridie Kal. Ian.) vo de Kalende vom neue Jahr denooch isch.

E umstritteni Feschtlegig hät di International Organization for Standardization mit ihrer Norm ISO 8601 gschaffe: 1988, übernaah 1992 vo dr EN 28 601. Die weltwit gültig, aber – mindeschtens i dem Teil – au weltwit ignorierti Norm offizialisiert en „proleptische (rückwirkend gültige) gregorianische Kalender“, wo si es "Schaltjahr Null" zuegordnet händ. Daas Jahr Null fangt aa am 3. Januar 1 "vor" und endet am 2. Januar 1 "nach" Chrischtus. Dr "tatsächlich" gregorianisch Kalender verschtaat sich aber, im Gegesatz zum Julianische, als "usdrücklich nöd proleptisch".
Au d ISO 8601 i dr Version us em Jahr 2000 gseeht es Jahr Null und Jahresaagabe mit negativem Vorzeiche vor.






</doc>
<doc id="10171" url="https://als.wikipedia.org/wiki?curid=10171" title="Zeitgeschichte">
Zeitgeschichte

Als Zitgschicht wird de Abschnitt vo dr neueschte Gschicht bezeichnet, wo d Uswürkige i d Gegewart no spürbar sind.
Im engere Sinn zellt mer diejenig Gschicht zur Zitgschicht, wo hüt no lebendi Zitzüüge drüber brichte chönd. Es handlet sich also nöd um e abgeschlosseni Epoche, sondern um es Kontinuum, wo sich die ganz Zit verändered.

Mänggisch verschtaht mer hüte under Zitgschicht aber no d Epoche sit em Endi vom Erschte Weltchrieg bzw. sit dr Oktoberrevolution in Russland ab 1917. Für e Zäsur im Jahr 1917 spreched mehreri Gründ: 



Immer mee wird aber sit em Aafang vom 21. Jahrhundert under Zitgschicht d Epoche sit em Endi vom Zweite Weltchrieg begriffe, wil di lebende Zitzüüge us dr Zit vor em Zweite Weltchrieg gschtorbe sind bzw. immer weniger werded.





</doc>
<doc id="10173" url="https://als.wikipedia.org/wiki?curid=10173" title="42 (Antwort)">
42 (Antwort)

42 isch die ultimativ Antwort uf d Frog noochem Läbe, noochem Universum un em ganze Rescht. Es handlet sich um s populärscht Zitat us dr fimfdeilige Science-Fiction-Serie „The Hitchhiker’s Guide to the Galaxy“ (ditsch „Per Anhalter durch die Galaxis“ oder churz „Anhalter“), wo au verfilmt worre isch, vum Douglas Adams.

Im dritte Deil vum Roman rächnet dr Supercomputer "Deep Thought" nooch siibenehalb Millione Johr Rechezitt us, ass "42" d Antwort uf d Frog nooch eifach allem isch. Nit ohni d Noochfahre vu sine Konstrukteure druf hizwiise, dass die nixsagend Antwort villicht dorum so nixsagend sei, wil si kei präzisi Frog gstellt häbe.




</doc>
<doc id="10178" url="https://als.wikipedia.org/wiki?curid=10178" title="Stunde">
Stunde

D Schtund, vo althochdt.: "schtunta" (Schtaa, Uufenthalt), isch de vierezwängischt Teil vomene Taag.

Si isch e Einheit vo dr Ziit. S Einheitezeiche isch "h" (latiinisch "hora"). Als gsetzlichi Masseinheit dörf si nebed dr SI-Einheit Sekunde verwendet werde. Ufgrund vo dr nöddezimale Underteilig isch bi wüsseschaftliche Berechnige zerscht e Umrechnig i Sekunde erforderlich.

1 h = 60 min = 3600 s

D Iiteilig vom Tag in zweimal zwölf, also vierezwänzg, Schtunde gaat zrugg uf d Babylonier, wo s Sexagesimalsyschtem verwendet händ.
Wil hütigi Atomuhre d Ziit sehr gnau messe chönnd und d Rotationsgschwindigkeit vo dr Erde variiert, sind d Schtund neu definiert worde über e Sekunde, wo d Atomziit mit dr aschtronomischer Universalziit verbindet.

Als volli Schtund bezeichnet mer de Aafang vo dr Minute Eins, also biischpiilswiis 08:00:00; es wird au "Schlag acht" gnännt. Dr Begriff chunnt daher, dass (im obige Biischpiil) "di achti Schtund voll" wird. Zur „volle Schtund“ fanged zahlriichi regelmässigi Vorgäng wie öppe dr Schtundeschlag vo Uhre.

S Wort Schtund wird au verwendet für:



</doc>
<doc id="10179" url="https://als.wikipedia.org/wiki?curid=10179" title="Minute">
Minute

E Minute isch e Ziiteinheit, wo nöd zum SI ghört. Si schtammt vom babylonische Sexagesimalsyschtem her, wo d Brüche als 60schtel und 3600schtel entwicklet worde sind.

D 60schtel sind später im Latiinische als "pars minuta prima" (v. "minuere" = verchliinere, vermindere) bezeichnet worde, d 3600schtel (= 1 60schtel vomene 60schtels) als "pars minuta secunda", wo denn d "Sekunde" druus worde isch.
Fir d Minute wird s Einheitezeiche min brucht; früener sind au „Min“ und „Min.“ brucht wore. Vor allem im Schport werded Ziite (gnauer: Ziitschpanne) (fälschlicherwiise) au "1 h 32′47″" abgchürzt (1 Schtund und 32 Minute und 47 Sekunde). Für Ziitpünkt wäre au Schriibwiise wie die brucht: 102015. 

E Ziitminute isch dr 60schti Teil vonere Schtund. Ei Minute zellt wiederum 60 Sekunde.

Als gsetzlichi Masseinheit dörf si nebed em SI-Syschtem verwendet werde.



</doc>
<doc id="10181" url="https://als.wikipedia.org/wiki?curid=10181" title="Sekunde">
Sekunde

D Sekunde (verchürzt vo lat. "pars minuta secunda" „em veminderete Part (nomaal) verminderet folgend“ = "sequi") isch d Basiseinheit vo dr Ziit im internationale Einheitesyschtem (SI).

Im SI-Einheitesyschtem isch d Sekunde dur es atomars Ziitnormal – di sogenannti Atomsekunde – definiert, wil daas e erheblich grösseri Gnauigkeit und langfrischtigi Konschtanz gwährleischtet als aschtronomischi Ziitnormale.

E Sekunde isch definitionsgmäss s 9'192'631'770-fachi vo dr Periode vonere Mikrowelle, wo mit eme uusgwählte Niveauübergang im Caesiumatom i d Resonanz isch. Andersch gseit: s 9'192'631'770-fachi vo dr Periodeduur vo em Übergang zwüsched de beide Hyperfiinschtruktur<nowiki></nowiki>niveaus vom Grundzueschtand vo Atome vom Nuklid Cs entschprechende Schtrahlig. D Messig erfolgt mit ere so genannte Atomuhr.

Bis 1967 hät d Sekunde uf aschtronomische Messige berueht:

1938 händ de Adolf Scheibe und de Udo Adelsberger a dr 
Physikalisch-Technische Riichsaaschtalt de Nachwiis vo ihrer 1934 gmachte und nach Uusrüümig vo eigene Bedenken 1935 veröffentlichte, umwälzende Entdeckig erbracht, d Erdrotationsgschwindigkeit seig nöd konschtant. D aschtronomisch Tageslängi isch wege dr Verlangsamig vo dr Erdrotation (Geziiteriibig) und einige unregelmässige Änderige dur Magmaschtröm zwüsched Erdmantel und Erdchern als Grundlag vom Ziitnormal schlechter g'eignet als di vo ihne damals entwickelte Quarzuhre. Dur d Verlangsamiig vo dr Erdrotation verschiebt sich dr Sunnetag gegenüber em Ziittag. Zur Kompensation sind Schaltsekunde iigfüehrt wirde, um alli Uhre mit em zwar nur um Sekundenbruchteil, aber länger werdende Sunnetag z synchronisiere.

D Ziit zwüsched zwei menschliche Herzschlääg liit in Rueh meischtens cirka bi einere Sekunde. Für wiiteri Grössebiischpiil lueg bi Grösseordnig (Ziit).

Uusgehend vo dr Sekunde chönd dur Vorsilbe chliineri Einheite 'bildet werde, lueg bi Lischte vo de Vorsilbe für Masseinheite.

Vo dr Sekunde sind di gesetzliche, nöd zum SI ghörende Einheite Minute, Schtund und Tag abgleitet. Es gilt:





</doc>
<doc id="10184" url="https://als.wikipedia.org/wiki?curid=10184" title="Sekunde (Begriffsklärung)">
Sekunde (Begriffsklärung)

S Wort Sekunde (verchürzt vo latiinisch "pars minuta secunda" „em veminderete Part (nomaal verminderet) folgend“, daher s Zeiche „″“) bezeichnet



</doc>
<doc id="10185" url="https://als.wikipedia.org/wiki?curid=10185" title="Kalenderdatum">
Kalenderdatum

S Kalenderdatum, meischtens churz Datum gnännt, isch d Benennig vomene Tag im jewiilige Kalenderjahr im Rahme vomene Kalender.

S Kalenderdatum wird bi öis nach dr ISO 8601 in Form vomene "Datumsformat" schriftlich fixiert.

D Bezeichnig isch abgleitet us Briefschlussformle wie "datum die nativitatis S. Ioannis A.D. MCCCL" – „'geeh am Tag vo dr Geburt vom Johannes em Täufer im Jahr des Herrn 1350“ (vo latiin "dare" „geben“; Partizip Perfekt Passiv: "datum" „Gegebenes“).

Im Mittelalter händ alli Tage vom Jahr en Name ghaa und d Jahr sind in relativem Bezug zumene grosse Ereignis benännt worde ("An Johanni, drei Jahre nach dr „Grosse Manntränke“"). Demit gits keni einheitliche Datumsaagabe vor dr Iifüehrig vom Gregorianische Kalender.



</doc>
<doc id="10189" url="https://als.wikipedia.org/wiki?curid=10189" title="Schnupftabak">
Schnupftabak

Schnupftabak isch e Mischig vo fürschidnige Tabak vome dür d Nase inezieht. Di bekanntischte Schnupftabakhärsteller si McChrystal's us Grossbritannie u Pöschl Tabak us Bayre. Bim Schnupfe wärde sehr oft uf gwüssi Rituau gachtet, so seit me eigentlech immer vor em schnupfe es Sprüchli, u schnupft eigentlech o nid elei. Gwüssi Lüt haue sech gägesitig nach em Schnupfe no eis ufe Gring, söll d Wirkig vürgrössere.

Di beide hüfigste Arte wie me schnupft, si Hüüfe oder Lines.

Bi de Hüüfe kippt me sech eifach 2 gliichgrossi Mängene uf di linggi Hang. Tuet de Tuume u de chliini Finger usestrecke u när mache aui Schnupfer, Finger a Finger e schööne Chreis u sait eine es Sprüchli u när wird s id Nase zoge.

Lines macht me eher, weme irgendwo dinne isch, in ere Bar oder so u gad e schööni Tischlängi zur Vürfüegig het u när macht me sech eifach zwei gliichlängi Lines, bastlet sech aus enere Banknote oder süsch emne Papier es Röhrli u zieht. Det giz eher weniger nones Sprüchli.

Schnupftabak enthaltet wie jedes Tabakprodukt Nikotin. Bsunders die Lüt, wo ned all zu hüüfig schnupfed, bechömed en Nikotinflash. Das heisst, es wird eim für paar Minute chli trümmlig und ähnlichs. Das nennt sich denn e (Schnupf-) Schybe. Wie ide Iileitig erwähnt, chan d Würkig dur en Schlag uf d Stirn verstärcht werde. I de Schwyz wird hauptsächlich weg dr Schybe gschnupft, in Dütschland eher wegem Sruch.
Das funktioniert so, dass mer bi öpperem mit de Finger am Haarahsatz ahdockt und denn mitem Handballe uf d Stirn abeprallt. Debii sets ned klatsche, sondern en Schlag gäh. De wo gschlage wird, sött de Chopf locker ha und sich ned wehre, wils susch weh mache chan.

Wie alli Nikotinhaltige Gnussmittel isch au de Schnupftabak gsundheitsschädlech. jedoch um einiges weniger als grauchte Tabak, da bim Schnupftabak di schädleche verbrennigsprodukt fählet. Trotzdem chas bi längerem Konsum nebet de neurologische Wirkig auzunere schädigung vo de Naseschliimhut cho, die sich nöd regeneriere chan. Es chan den Naseblüete, andurendi Verchältig oder ähnleche Ischränkige wie e Reduziereig vom Gruchssinn ufträtte. I dem Fall mues de Schnupftabak Konsum igschränkt oder ganz unterlah werde. 


</doc>
<doc id="10191" url="https://als.wikipedia.org/wiki?curid=10191" title="Pantera">
Pantera

Pantera isch e Groove-Metal-Band us Fort Worth in Texas gsi. Gründet hei si sech irgendwenn am Afang vo de 1980er.
Si hei sech im Jahr 2003 ufglöst u de Dimebag Darrell u si Brüeder de Vinnie Paul hei nächhär d Band Damageplan iz Läbe grüeft.
Am 8. Dezämber 2004 isch de Dimebag Darrell amene Konzärt vo Damageplan vom Nathan Gale erschosse worde.


</doc>
<doc id="10192" url="https://als.wikipedia.org/wiki?curid=10192" title="Montréal">
Montréal

Montréal isch mit knapp vier Millione Iwohner die zwäitgröschti Stadt vo Kanada. Si het dr Name nach em Mont Royal, em "königliche Bärg," emene Hügu ir Mitti vo dr Stadt. 

Früecher emou isch Montréal die gröscht Stadt vo Kanada gsi. Mit dr Schiffbarmachig vom Sankt Lorenz Strom bis zu de grosse See het sie aber starch a Bedütig verlore, will d Schiff jetzt direkt witer is Landesinnere chöi fahre u nümme d Waare z Montreal müesse umlade. Dezue chunt, das wäge de Unabhängikeitsbesträbige vo Quebec villi kanadischi Ungernäme ihre Houptsitz uf Toronto verlagered hei.

Die offiziell Sproch isch wie in ganz Québec Französchisch, aber praktisch gseh isch d Stadt zwöisprochig. Es gitt sogar en richtigi Trennigslinie: Östlich vom Boulevard St. Laurent dominiert Französisch, westlich dervo Englisch. Versuecht me aus Usländer, mit de Lüt Französisch zredä u het en Akzent oder versteit de örtlich Dialekt, s Québequois, schlächt, wärde si eim meischtens automatisch abiete, englisch zrede. Trotzdem isch es aber ratsam, es Gspröch immer uf französisch azfange, wüus doch es paar Lüt ir Stadt gitt, wo Englischsprecher nid so chöi lide.

Die wichtigste regelmässige Verastautige z Montreal si "La francopholie" (e Wuche lang Gratiskonzert im Stadtzentrum), de "Grand Prix du Canada" (Formel 1), s "Jazz Festival" (Gratiskonzert) sowie s "Festival juste pour rire" (Humorfestival).





</doc>
<doc id="10193" url="https://als.wikipedia.org/wiki?curid=10193" title="Christopher Paolini">
Christopher Paolini

Dr Christopher Paolini (* 17. November 1983 z Süd-Kalifornie) isch e amerikanische Autor.

Dr Christopher Paolini isch im Paradise Valley, Montana, mit sine Eutere, sinere jüngere Schwöschter Angela, dr Katz Otis und dr Hündin Annie uufgwachse. Dr Paolini isch deheim vo sine Eutere ungerrichtet worde, är het nie e öffentlichi Schuu bsuecht. D Geschicht vom Eragon het aus Troum vomne 15-Jährige Teen aagfange. Sini Liebi für Fantasy heine dazue bewoge, säuber e Geschicht z schribe. Är het auerdings nie dra dänkt, die z veröffentleche; die Geschicht isch sis Hobby gsi. Aui Charaktere im Eragon stamme us sire Fantasii, usser dr Chrüterhäx Angela, die basiert uf sire Schwöschter Angela. Woner nach zwöi Jahr ds Buech sine Eutere zum läse gää het, si die beidruckt gsi vo dr Qualität vo däm Buech und hei beschlosse, ds Buech im chline Eigeverlag z drucke. Im nächschte Jahr si Paolinis dür di ganzi USA zoge, um ds Buech bekannt z mache. Totau 135 mau het dr Paolini ds Buch i Schuele, Bibliotheke und Buechläde vorgschteut. Im Summer 2002 het dr Carl Hiaasen ds Buch entdeckt und si Verleger, dr Alfred A. Knopf, druuf uufmerksam gmacht. Dä het d Rächt a Eragon uufkouft. Dä Band 3 isch im Herbscht 2008 erschine, dä viert und letscht Band 2011.




</doc>
<doc id="10194" url="https://als.wikipedia.org/wiki?curid=10194" title="Fernrohr">
Fernrohr

E Fernrohr isch e optischs afokals Linsesystem, wo mer entfernti Gegestände drmit under eme grössere Sehwinkel wie mit em blosse Aug un dorum schinbar nächer gsiht.

Wie jedes Grät, mit dem s'Aug direkt beobachte soll, erzügt s'Fernrohr paralleli Liechtstrahle, wo vum entspannte Aug uf dr Netzhutt gsammlet werre. Wil Fernrohre fer d'Beobachtig vu entfernte Objekte bestimmt sin, sin au die ifallende Strahle zueinander parallel (oder fast parallel). E Fernrohr wandelet also ifallendi Parallelstrahle in usfallendi Parallelstrahle, veränderet also höchstens dr Winkel un d'Dichti vu sälle Strahle. D'Veränderig vum Winkel bewirkt d'Vergrösserig. Die grösser Dichti vu dr Strahle vergrösseret d'Helligkeit vum Bild.

 

Astronomischi Teleskope sin meistens nit afokal, sundern numme dann, wenn si fer d'Betrachtig vu dr Objekte mit em Aug mit eme Okular usgstattet sin. Allgmein het mer in dr Astronomi früeher bevorzugt Linsefernrohre bnenutzt, au als Refraktore bezeichnet, während in nöierer Zitt alli grössere Teleskope Spiegelteleskope, also Reflektore, sin.

Fer terrestrischi Beobachtige (z. B. Militär, Ornithologi un Jagd) verwendet mer

Linsefernrohre un Spiegelteleskope chänne visuell oder au photographisch gnutzt werre.

Wäge ihrer grosse Brennwitti un wäge ihrem Gwicht werre grossi Linsefernrohre un Spiegelteleskope vu Montierige ghalde un beweggt.

D'Funktionswiis wird do am Bispil vum Kepler'sche Fernrohr erchlärt:<br>
S'Objektiv (1) erzügt vu eme witt entfernte Objekt (4) e reells, umchehrts Zwischebild (5). 
Säll wird dur s'Okular (2), wo wie e Lupe wirkt, betrachtet. 

Im Aug (3) erschint doher e vergrösserts, virtuells Bild (6) in grosser Entfernig (paralleli gstrichelti Strahle). 

Will säll Bild umchehrt isch, wird es bi terrestrische Fernrohre mit Hilf vu Umchehrprisme oder ere Zwischelinse zwische Objektiv un Okular ufgrichtet.

D'Vergrösserig vume Fernrohr isch dur s'Verhältnis vu dr Brennwitte vum Objektiv un em Okular gä. Säll heisst, e Fernrohr mit uswexelbare Okulare, wie es in dr Astronomi yblich isch, het kei festi Vergrösserig; je chürzer d'Brennwitti vum verwendete Okular isch, desto stärcher isch die resultierend Vergrösserig.
Wäge verschidener Faktore (lueg unde) isch e ybertribe starchi Vergrösserig sinnlos.

D'Grössi vu dr Ustrittspupille ergit sich us em Objektivdurmesser deilt dur d'Vergrösserig.

Wege dr Bügig vum Liecht isch s'Uflösigsvermöge vum Fernrohr dur dr Durmesser vum Objektiv begrenzt. D'Vergrösserig, wo s'Uflösigsvermöge vum Fernrohr dere vum menschliche Aug optimal apasst, wird als "nützlichi Vergrösserig" bezeichnet. Sälli isch zahlenmässig öbbe so gross, wie d'Apertur (Öffnig) vum Fernrohrobjektiv in Millimeter. Bi ere stärchere Vergrösserig erschine Sterne nit als Punkte, wie si au in sehr grosse Fernrohre bi stärchster Vergrösserig si müesste, sundern als Schibli, wo vo konzentrische Chreise (Bügigsringe) umgä sind.

Näbe vermidbare Fertigigsfählern het jedes optisch System systembedingt Abbildigsfähler.
Vum Bode ufstigendi, erwärmti Luft aber au ungnüegend temperiertp Sternwarte-Kupple verursache störendi Schliere.

Vor allem im Winter un bi bestimmte Wetterlage isch dütlich e Szintillation gnennts Funkle vu dr Sterne z'sähe. Säll wird dur in sich rotierendi Konvektionszelle hervorgruefe, wo dur dr Wärmeustusch zwische chältere un wärmere Luftschichte entstehn. Oft erschine d'Sterne un d'Planete in chleine Fernrohre als "wabberndi Flecke"; bi photographische Ufnahme werre si uscharf. Meistens besseret sich d'Lage mit fortschritender Nacht, wenn dr konvektiv Ustusch in dr Luft noochlosst.

Astronome nenne säller fer si wichtig Faktor "Seeing". D'Position vume Stern cha dur e schlechts Seeing um 1" bis 3" schwanke. E guets Fernrohr mit eme Uflösigsvermöge vu 1", wo öbbe 150 mm Apertur ha muess, wird also mit sinere Qualität selte voll usgnutzt. Bi dr Beobachtig vu flächehafte Objekte, wie Näbel oder Komete, isch s'Seeing wäniger vu Bedütig.

Im Weltall isch s'Seeing ideal. Erst dort isch die dur Bügig bedingte Leistigsgrenze vu astronomischer Geräte erreichbar, was mit em Hubble-Weltruumteleskop usgnutzt wird. Bi nöie grosse erdbundene Teleskope wird s'Seeing dur Adaptivi Optik verbesseret.

D'Montierig, wo s'Fernrohr demit ghalde un beweggt wird, begrenzt ebefalls e sehr starchi Vergrösserig. Jedi zue starch Schwingig in dr Montierig macht sich als Zittere vum Beobachtigsobjekt im Gichtsfeld vum Okulars bemerkbar. D'Montierig sott also möglichst stiif un schwingigsarm si. Bi oft numme mit dr Hand gehaldene Feldstecher, werre meistens numme Okulare fest ibaut, wo geringeri Vergrösserige zuelen. Bi sälle Instrumente wird e grösserer Wert uf d'Liechtstärchi glegt. E fests Stativ isch aber do vume Vordeil.

S'Blickfeld wird bi dr Benutzig vume Fernrohrs einersits merklich igschränkt, anderersits dütlicher darbotte. Es isch umso grösser, je nächer s'Aug zum Okular ruckt - was fer Brilleträger e Noochdeil darstellt. Doher sott mer bi längerer Beobachtigsziut d'Brille abnämme (im Dunkle wirft säll wiider e anders Problem uf, wemmer starch churzsichtig isch) oder zuemindist ein gummibewehrts Okular chaufe.

In dr Astronomi stört s'restliche, öbbe ringförmig Gsichtsfeld um dr Iblick in s'Okular. Es cha dur e Augemuschle us weichem Gummi abdeckt werre, wo glichzittig im Aug d'Entspannig erlichteret.
Wohrs Gsichtsfeld nennt mer s'mit eme Fernrohr datsächlich yberschaubar Himmelsfeld. Bi ybliche Fernrohre isch es chleiner wie 1 Grad, bi astronomische öbbe Mogrössi (halbs Grad). Feldstecher hän 5 - 10°, Ussichtsfernrohre einigi Grad.
S'wohre Gsichtsfeld hängt hauptsächlich vu dr Vergrösserig vum Teleskops ab, doch au vu dr Bauart vum Okular (v. a. vu d Blende, dr augesitige Linse un dr Längi vum ganze Linsesystem).

Schinbares Gsichtsfeld heisst jener Ruumberiich, wo mer "im Okular" yberblickt. Zweilinsigi Okulare hän 25 - 50°, düreri Wittwinkelokulare bis iber 70°. Het e Okular z. B. 50° schinbars Gsichtsfeld, no hätt e Fernrohr mit 50-facher Vergrösserig e wohrs vu gnau 1 Grad. S'schinbare Gsichtsfeld vumes Okulars cha jeder liicht mit eme Winkelmesser oder eme Kompass bestimme: Mer blickt dur s'Okular, haldet s'zweit Auge uf un merkt sich, wo d'Ränder vum Gsichtschreis lige. Säll sott aber im Freie - oder zuemindist ime "sehr grosse" Ruum - gschähe.

S'wohr Gsichtsfeld folgt us em obige dur Division dur d'Vergrösserig. Mer cha aber au d'Sunne (numme mit Filter, sust Erblindig oder schwersti Augeschäde!) oder dr Mo benutze. Dere ihri "Schibe" sind mit rund ½° fast glichgross, variiere aber eweng mit dr Johreszitt (d. h. dr Erdentfering vu dr Sunne) un dr Mobahn, was bi Sunnefinsternisse vu Bedütig isch, ob e zentrali Finsternis numme ringförmig oder total isch.

Sunne 31,5' bis 32,6' (0,525 - 0,544°), Mo öbbe 29' bis 33'.

Am gnauste wird e Messig middels Sterne: mir sueche e äquatornoche Stern (z. B. im Süde in öbbe 40° Höchi; gnauer 90° minus Breiti) un messe, wie lang er dur s'Gsichtsfeld brucht. Die (dezimale) Minute sin dur 4 z'deile. Durt dr Stern-Durgang also 2,4 Minute, het s'Teleskop e'Gsichtsfeld vu Ø = 0,60°. Chennt mer säller Wert, len sich Entfernige schätze: Wenn z. B. e stehendi Person vu 1,70 m unseri 0,60° grad usfüllt, isch si 1,70 / sin(Ø) = 162 m vu uns entfernt. Jäger, Seeleute un Militär verwende defür au Fernrohre oder Feldstecher mit Skale - doch git's nützlichi Fustregle. Wer doher s'gschildert Verfahre perfektioniere will, chönnt's zuenächst ame Feldstecher erprobe. Besseri Geräte gäbe d'Grad (bzw. d'Meter uf 1000 m Distanz) a.



</doc>
<doc id="10198" url="https://als.wikipedia.org/wiki?curid=10198" title="Leuthari II.">
Leuthari II.

De Leuthari II. isch en alamannische Herzog gsi.

Nach dr Chronik vom Fredegar hät de Leuthari II. im Jahr 643 de Otto, de Erzieher vom fränkische König Sigibert III. töte laa und hät so em Grimoald em Ältere (643-661/62) s Amt vom Huusmeier am auschtrasische Hof ermöglicht z erlange. Ob dr Leuthari II. gliichziitig mit em Herzog Gunzo regiert hät und wie wiit sich d Grenze vo siim Herzogtum erstreckte händ entzieht sich euisere hütige Kenntnis.





</doc>
<doc id="10200" url="https://als.wikipedia.org/wiki?curid=10200" title="Zeitskala">
Zeitskala

Dr Begriff Ziitskala hät sowohl e streng quantitativi wie au e eher qualitativi Bedüütig.

Im Bereich vo de Naturwüsseschafte und dr Technik bedüütet „Ziitskala“ en scharf definierte, regelmässige Verlauf vo dr Ziitachse, wo druff gmesseni oder berechneti Ziitpünkt chönd bezoge werde. Senigi Skale bilded en gnaue Massstab vo dr Ziitmessig und händ

sind hingege dänn vorzzieh, wenn dr gnaui „Massstab“ weniger wichtig isch als d Ufenandfolg vo de betrachtete Phänomen. Derigi Ziitskale lischted Ereignis oder Abschnitt, wo zumene beschtimmte Ziitpunkt schtattgfunde händ, in ihrer Reihefolg uuf, di gnaui Ziitduur zwüsched ihne isch aber weniger wichtig als di gegesiitigi Zueordnig vo verschiedene Ereignisreihe.

„Ziit“ wird deet als e Art Dischtanz zwüsched zwei oder meeh Ereignis verschtande, d "Ziitskala" isch e syschtematischi Folg vo dene Ereigniss und sicheret ihre Zämehang. Je nach Zweck vonere "Ziitskala," bedient sie sich ere aagmessene Ziitschpanne zwüsched de Ereignisse, zum die veraaschauliche. So würdi zum Biischpiil e Darschtellung vo Erdzeitalter i dr Masseinheit Sekunde em Zweck vo dr Veraaschaulichung nöd dienlich sii.

I dr Gschichtswüsseschaft chann mängisch ohni strängs Ziitmass gschaffet werde, wenn z. B. schtatt de Jahr d Ufenandfolg vo Dynaschtie de Ziitrahmen beschtimmt.

Sie wird meistens nach Jahrmillione 'gliederet, i dr jüngere Erdgschicht (öppe betreffs de Iisziite) au nach Jahrtuusige.

Zu de Jahrtuusige exischtiert i dr Wikipedia e Artikelserie vom 10. Jahrtuusig v. Chr. bis zum 3. Jahrtuusig.

Zu de Jahrhunderte exischtiert i dr Wikipedia e Artikelserie vom 40. Jahrhundert v. Chr. bis zum 21. Jahrhundert.

Zu de Jahre exischtiert i dr Wikipedia e Artikelserie

Zu de Historische Jahrestääg exischtiert i dr Wikipedia e Artikelserie


</doc>
<doc id="10201" url="https://als.wikipedia.org/wiki?curid=10201" title="Uhrzeit">
Uhrzeit

D Uhrziit isch e Ziitaagaab für de Ziitpunkt vomene Tag dur Aagaab vo Schtunde, Minute und Sekunde.

D Uhrziit - in Abhängigkeit vo dr Ortslaag (lueg bi: Ziitzone) - wird vo Mitternacht, em Aafang vom Tag, gmesse.
Dr Tag isch gwöhnlich in 24 Schtunden (Uusnahm lueg bi: Schaltsekunde), d Schtunde in 60 Minute und d Minute in 60 Sekunde underteilt.

Zur Ziit vo dr französische Revolution isch en erfolglose Versuech undernah worde, de Tag in 10 Schtunde mit je 100 Minute und 100 Sekunde iizteile.

Im wüsseschaftlich-technische Bereich wird d Zitmässig mängisch als Flüüsskommazahl aageeh. 8 Uhr am morge entschpricht dänn 0,333... Tääg. In einzelne Betriebssyschteme wird gar s Kalenderdatum us dr Uhrziit generiert, indem vomene definierte Ziitpunkt d Millisekunde zellt werded.

In viilne Bereiche wird d Uhrziit, wenn sie uf Mitternacht fallt, entweder als 24:00 Uhr oder 00:00 Uhr aageeh. 24:00 Uhr bezieht sich auf de Vortag, 00:00 Uhr auf de folgendi Tag. Chunnt z. B. en Zug um 24:00 Uhr am 12. Januar aa und fahrt am 13. Januar um 00:00 Uhr ab, so hät er chuum ei Minute ghalte, wil zwüsched de Ziitpünkt weniger als ei Minute liit.

D Schriibwiis vo Uhrziite reglet für Düütschland d DIN 5008. Sie gliederet d Teil von Uhrziite mit Doppelpünkt. Schtunde, Minute und ggf. Sekunde sind debii zweischtellig aazgeeg. Wenn mer nur d Schtund aagit, dörf mer das au eischtellig tue. D Bezeichnig „Uhr“ isch stets durch es Leerzeiche abztrenne. Biischpiil:

Je nach Region sind underschiidlichi Uussprache gängig. So wird 05:45 Uhr im Nordweschte vom düütschschprachige Ruum und i dr Schwiiz gwöhnlich als "viertel vor sechs" bezeichnet und 05:15 Uhr als "viertel nach fünf", während in Öschterriich, Teile vo Bayern, Sachsen, Thüringen, Sachsen-Anhalt, Mecklenburg-Vorpommern, Brandenburg und Teile vo Baden-Württemberg "dreiviertel sechs" beziehigswiise "viertel sechs" üblich isch.

Traditionell wird die Uhrziit in Bezuug uf de Sunneschtand gmesse.
Dr höchschti Schtand vo dr Sunne (Mittag) isch eidüütig feschtgleit, und dient als Referenzmass.

Wil dr Ziitpunkt vom Mittag (bzw. Mitternacht) an Orte, wo nöd uf em gliiche Längegrad lieged, underschiedlich isch, bsitzt jede Längegrad siini eigeni wahri Ortsziit. Die wahri Ortsziit isch uusreichend, solang kei Reisen mit Uhre zwüsched Orte vo underschiedlicher Ortsziit duregfüehrt werded. Mit em Uufchoo vo dr Iisebahn isch d Notwendigkeit entschtande, Ziite zwüsched verschiedene Orte z synchronisiere.
Das hät zur Iifüehrig vo Ziitzone gfüehrt.

E wiiteri Komplikation isch d Taatsach, dass d Bahn vo dr Erde um d Sunne kei Chreis- sondern e Ellipsebahn isch und d Erdachse zu dere geneigt isch. Daher isch dr ziitlichi Abschtand zwüsched ufenanderfolgende Sünnehöchschtschtänd (Mittag) vo Tag zu Tag nöd konschtant.
D lokali Sunneziit füehrt also zu Tage vo underschiidlicher Längi.
Um gliich langi Tääg z erreiche, wird e so genannti mittleri Ortsziit definiert, wo hüt fascht überall gebrüüchlich isch.
Bi der mittlere Ortsziit isch also dr Höchschtschtand vo dr Sunne nöd immer zur gliiche Uhrziit. D Differenz zwüsched dr mittlere Ortsziit und tatsächliche Ortsziit nennt mer Ziitgliichig.




</doc>
<doc id="10205" url="https://als.wikipedia.org/wiki?curid=10205" title="Citroën 2CV">
Citroën 2CV

De Döschwo (Citroën 2CV, ma siit o deuche, Änta) isch as usserordentlich popülärsch Outo gsi. Trotzdäm wüsse vüu Jungi bereits nümme was a Döschwo überhaupt isch. Uf de anderi Sita va de Skala git's aber o no unwarschinlich füu Liebhaber wa a Szene büude u de Döschwo o zwenzg Jahr nach em verordnete Tod am Läbe erhaute. Zu där igschworeni Gsäuschaft köre o diversi Autogarage wa uf dä Tüp, nämlich uf d'Änta iigschwore si.

As spartanisches Outo mit era unglublichi Züuvorgaab: 'Entwärfet as Outo mit Platz für zwü Bure i Stüfle ume na Zentner Häppere (Kartoffeln) oder ima Fässli Wii. As muess mindeschtens 60 km/h schnell sii und debi nid meh aus drü Liter Benzin uf 100 km verbruche. Usserdem soll es o schlächtischti Fäudwääge chene bewältige u so ifach z'bediene sii, dass sogar a ungüebti Fahreri problemlos mit ihm zcherchunnt. As muess dezue usgsproche guet gfäderet si, a so, dass a Chorb vou Eier a Fahrt uber houprigi Fäudwäge unbeschadet überstiit. U schliesslich muess das nüen Outo wäsentlich billiger sii aus üsi 'Traction', uf ds Uusgseh chunts aber überhaupt nid a.' so het de Pierre Jules Boulanger zu sim Chefkonstruktör gsiit.

Aber dass das Outeli a so erfougriich würti si, dass es fasch unveränderet vo 1948 bis 1990 buut chunt, und alli Versueche va Zitroen a Nachfouger z'installiere überläbt, das hetti sich de Boulanger o nie chenne erdeiche. Immerhin si im Luuf va de Zyt 3.872.583 'Limusine' u 1.246.306 'Chaschteänte' verchufft cho. U dezue no füu sogenannti Derivat wie d'Dyane, de Ami 6 u 8, de Mehari, fur nume di wichtigschte ufzzölle.



</doc>
<doc id="10206" url="https://als.wikipedia.org/wiki?curid=10206" title="Plagiat">
Plagiat

E Plagiat (vu lat. "plagium", "Menscheraub" abgleitet) isch d'Vorlag vu fremdem geistige Eigetum bzw. vume fremdem Werch als eiges Werch oder als Deil vume eigene Werch. Es isch under bestimmte Vorussetzige strofbar un verpflichtet no dr Plagiator zum Schadeersatz.

Dr Begriff Plagiat goht zrugg uf ein vu dr äldiste bekannte Plagiatsfäll us em ersten Johrhundert nooch Christus z'Rom. Noochdem e gwisse Fidentinus Gedichte vum Martial als die eigene usgä het. het dr Martial d'Veröffetlichig vume Gedicht mit dr Frilossig vume Sklav, oder dr Raub vu Chinder un dere ihr Aeignig dur e andere als "Menscheraub".

Säll Bispil macht dütlich, dass im Underschid z. B. zue dr Kopie d'Aeignig vume Werch au in andere Kulture un Zittalder witgehend gächtet gsi isch. 

Allerdings isch es z. B. im Barock in dr Musik durus üblich gsi, nit nur beliebti Deiler vu früehere eigene, sundern au vu fremde Kompositione mit dr Technik vu dr so gnennte Parodi in nöii Werche izarbeite ohni doruf usdrücklich hizwise. Obwohl us hütiger Sicht problematisch cha mer allerdings devu usgo, dass die "Zitierte" - zuemindist, wenn es sich um bekannteri Komponiste mit gsichertem Status ghandelet het - sich durus gschmeichlet gfüehlt hän, dass ihri Wercher offebar so beliebt gsi sin. 

Näbe dr Jagd nooch Geld oder Aerchennig chönne au politischi Gründ d'Motivation zum Plagiat lifere. So si e Deil vu dr Berichte iber agäblichi Massevernichtigswaffe vum Irak, wo dr Imarsch vu dr USA hän rechtfertige solle, wörtlich (mit alle Rechtschribfähler) us ere öbbe 10 Johr alde Diplomarbet entnumme gsi.

S'Plagiat isch nit z'verwexle mit em Zitat, wo (zuemindist im wisseschaftliche Beriich) dur Quelleagabe uf dr Urheber verwiist un in aller Regel vu numme begrenztem Umfang isch. Zue dr Abgrenzig sait s'dytsch Urheberrächt:
Im juristische Sinn isch fer e Plagiat - im Gegesatz zum Dibstahl - weder Vorsatz noch Verschulde erforderlich.

In dr Wisseschaft wird – anderst wie in dr Literatur – scho d'Parapharsierig vume Textes oder die nit chennzeichnet Ibernahm vu ere Argumentation ohni Quelleagab als Plagiat verstande. Mer underschidet zwische "Totalplagiat", bi dem e komplette Text ibernumme wird, un "Deilplagiat", sowie zwischenem "Verbalplagiat", wo Formulierige exakt ibernimmt, und em schwiriger ufzdeckende "Ideenplagiat", bi dem lediglich Gedanke ibernumme werre ohni dere ihr Urheber z'zitiere.
Usserdem git's Sunderforme wie s' "Autoplagiat", bi dem eigeni Arbete mehfach verwertet werre. Oft werre Plagiate dodemit z'rechtfertige versuecht, dass mer zugit, dr zgrundligend Text zwar "irgendwenn" gläse, d'Quelle no aber vergesse z'ha. 

Vum Plagiat isch d'Fälschig z'underschide, wil d'Fälschig kei getreui Kopi vume Werch under Verheimlichig vu dr echte Autoreschaft darstellt, sundern im Gegesatz zu ere eigene Leistig d'Autoreschaft vume andere understellt. Au "Noochzieger", sognennti Me-too-Produkte, sind keini Plagiate.

Besunders schwirig wird d'Abgrenzig, ob es sich datsächlich um e Plagiat handelet oder gar e Urheberrechtsverletzig vorlit, wenn z. B. bi erfolgriiche Wercher vu belletristische Bestsellerautore vu Dritte plötzlich d'Urheberschaft uf gwissi Grundidee un -theme, nit aber uf dere ihr fiktiv-literarischi Umsetzig, beasprucht un mit früeher vu dr d'Vorwürf erhebende verfasste sachliterarische Wercher begründet wird. Dr gsund Menscheverstand legt eigetlich noh, dass es sich nit um e Plagiat handelet, wil d'Zilsetzig vu dr Büecher ganz verschide isch. Zuedem het in sonige Fäll dr Romanautor s'Werch vum andere nit im eigetliche Sinn verwendet, sundern numme dert gusserti Idee un Theme as Inspiration fer si fiktivi Gschicht gnutzt. Trotzdem werre - wohl im Hiblick uf d'Millionesumme um die's oft goht - derartigi Vorwürf regelmässig vor Grichte erörteret.

Anno 2002 het e Artikelserie vum dytsche Nochrichtemagazin Spiegel. wo vu ere witt verbreitete "Plagiat-Kultur" an dytsche Hochschuele berichtet worre isch, einigs Ufsähe erregt. D'Autori Debora Weber-Wulff, Professori fer Medieinformatik z'Berlin, stellt vor allem rus, wie gring s'Urechtsbewusstsi bi dytsche Studente un Dozente usprägt isch. Was hierzueland bestefalls als Kavaliersdelikt agsähe werre duet, cha in amerikanische Hochschuele zuer Exmatrikulation füehre. D'Weber-Wulff het au e Aleitig zuer Ufdeckig vu Plagiate verfasst. 

Verdachtsmomenter fer s´Vorlige vume Plagiat sin bispilswiis gäbe, wenn dr Stil vume Text uneiheitlich isch oder ugwöhnlichi Begriffe verwendet werre. Näbe dr stichprobeartige Iberprüefig vu Textpassage in Suechmaschine git's au d'Möglichkeit, spezielli Prüefprogramme zuer Ufdeckig vu Plagiate z'nutze. Während eifachs Copy & Paste vu Website middlerwili rächt eifach ufzdecke isch, falle Ibernahme us entlägene Quelle hüffig nit sofort uf. Dezue zelle Plagiate us Diplom- oder Magisterarbete, fer die meist kei Veröffetlichigspflicht bestoht, oder Ibersetzige us fremdsprochige Quelle. 

Plagiate werre aber nit nur vu Studierende begange, au Dozenten bediene sich glägetlich us Arbete, wo si betreut hän. Wil dr ursprünglich Autor oft ime Abhängigkeitsverhältnis stoht, isch Widerstand degege selte. E besunders perfidi Methode vum Plagiat isch es, im Rahmen vum Peer review e zuer Veröffetlichig vorgsäheni Arbit abzlähne oder wenigstens dere Annahm z'verzögere, d'Ergebnisse no aber fer eigeni Arbeite z'nutze. 

In dr Universität Bielefeld wird sit e paar Johre campuswitt, obligatorisch un kontinuierlich d'Plagiariatsnoochwiis-Software "Turnitin" (alem. "reich es i") igsetzt, wo au in dr USA, Kanada un Grossbritannie sehr verbreitet ich. Uf em dytschsprochige Märkt fer sonigi Produkte konkurriere 

Bi dr Ahndig vu entdeckte plagiierte Arbete git's je nooch (Hoch-)Schuel und Schweri vum Vergehen grossi Underschide. In dr USA existiere relativ hüffig sognennti "Honor Boards", dere ihri Mitglider selber Studierendi sin. Sälle us dr Gruppe vu ugfähr Gliichaltrige zämmengstellte Entschidigsgremie oblit's, die konkrete Bewertig un Bestrofig bis hi zue ere mögliche Exmatrikulation vorznämme. Dr Vordeil, nit Aghörigi vu dr Dozenteschaft demit z'befasse, lit in dr grössere Nächi vu dr Gliichaldrige zue dr Läbenswelt un demit dr realistischere Ischätzig vu dr Motivlag un dr Ruckfallgfahr vu dr "Delinquente".

Sit 2006 isch in dr Frankfurter Messe weltwitt die einzig Stelle agsidlet, wo sich mit em Thema Produktfälschige beschäftigt. Während dr Messe git's e Informationsstand. Do sin au die zuständige Behörde wie Zoll un Patentamt mit Asprechpartner verträtte un halde Formulare bereit. Usserdem werre beschlagnahmti Plagiate usgstellt. Winzigi Hologramme gelte als unimitierbars Erchennigsmerkmol un doher bester Schutz. Dr Zoll het geheimi Herstellerinformatione vu sonige Details in Datebanke, um Original un Fälschig sicher underschide z'chönne. 

Uf dr Konsumgüetermess "Ambiente" isch anno 2006 zum 30. Mal dr Plagiarius-Pris verlihe worre. D'Laudatio het dr Graf Faber-Castell ghalde, Chef vum bekannte Schrebgrätehersteller. Ihm si Ururgrossvadder het sich scho 1875 veralosst gsähe, dr Erloss vume Markeschutzgsetze voraztriibe. In dr ledschte zwei Johre sind ällei 2 Millione Fälschige vu Produkte vu sällem renommierte Undernähme in China sichergstellt worre. Sonihi Funde sin aber numme d'Spitz vum Isberg un zeige s'Usmass vum Problem. In dr chinesische Kulturtraditition giltet es als ehrehaft, z. B. Bildwerche vu Meister z'kopiere (es zeigt jo e Wertschätzig). Im hüttige China werre vili westlichi Produkte ohni Lizenzerwerb industriell noochbaut. 

D'Kathy Acker het e Chunstform "Plagiarismus" begründet. D'Awendung vu sällere Chunstform un d'Verwendig vu Textpassage vum Bestsellerautor Harold Robbins het zue eme Prozess gfüehrt, wo schliessli igstellt worre isch.

Dr Autor Dan Brown un si Verlag Random House sin wägenem Bestseller "Sakrileg" un em gliichnammige Film erfolglos vume französische Schriftsteller verklagt worre.

Lut Grichtsentschiid ubegründeteti Plagiatsvorwürfe gegeniber dr amerikanische Schriftstelleri Nella Larsen hän dezue gfüehrt, dass sälli sich gänzlich vum Schribe abgwendet het.

In dr Musik git's immer wiider Plagiate, indem Autore d'Stücker vu anderere Autore als eigeni usgäbe. Einigi verändere au eigeni Kompositione liicht un gäbe sälli als Original us. Selbstplagiate werre aber in dr Regel toleriert, wenn au nit Grad als Noochwiis vu besunderer schöpferischer Dätigkeit agsähne.





</doc>
<doc id="10208" url="https://als.wikipedia.org/wiki?curid=10208" title="Teleskop">
Teleskop

Unter eme Teleskop verstoht mer hüt Instrument, wo elektromagnetischi Welle sammle un bündle chänne, zum witt entfernti Objekte vergrösseret betrachte z'chänne. Je nooch em Frequenzspektrum beziegigswiis em Wellelängeberiich vu dr elektromagnetische Strahlig underscheidet mer debi zwische

Früeher isch s'Wort Teleskop gliichbedütend mit Fernrohr gsi. 

Vu dr Weltruumteleskope abgsähe, sin Teleskope uf d'Wellelängene vum Astronomische Fenster agwiise, also sälli Wellelänge, wo d'Erdatmosphäri durdringe chänne. E möglichst hoche un druchene Standort (Wasserdampf stört) isch debi vu Vordeil.

Um e Teleskop uf e astronomischs Objekt richte z'chänne, wird es uf ere Montierig abrocht. Säll trifft uf alli Arte vu Teleskope zue, Usnahme sind bispilswiis feststehendi Grossteleskope wie s Arecibo Observatorium oder Weltruumteleskope. Usserdem git's e riichhaltigs Teleskopzuebehör (lueg unte), anfange vu Filter bis hi zue unterschidlichste Okulare.

Dr Begriff Teleskop wird au hüffig noch witter verallgmeineret uf Instrumenter, wo zuer Himmelsbeobachtig igsetzt werre:
Witterhi wird dr Begriff Teleskop au fer entsprechend ufbauti optischi Baugruppe verwendet, wo nit dr Betrachtig vu ferne Gegeständ diene:
E Teleskop cha z. B. zuer Strahlufwittig (Vergrössere vum Strahldurmessers) vu Laser verwendet werre um dr Strahl iber grösseri Entfernunge ibertrage z'chänne oder dem si Leistigsflussdichti z'verringere.

S' Wort "Teleskop" setzt sich zämme us dr grichische Wörter "tele" (fern) un "skopein" (betrachte).

Bi dr Sunnebeobachtig dur e Teleskop muess zwingend e geeignete Sunnefilter verwendet werren.
Geeigneti Sunnefilter sin Objektivsunnefilter, d. h. Sunnefilter, wo s'Liecht vor em Teleskop filtere, um e Iberhitzig vum Instrument z'verhindere.
Die bi billige Komplettagebote mitgliferte Okularsunnefilter sind absolut ugeignet, wil si sich nooch am Fokus vum Teleskop befinde un dodur sehr heiss werre un somit zerspringe chänne. Wenn säll passiert, ischs Aug 
dr vollen, bündelte Sunneistrahlig ugschützt usgsetzt, was mit sehr hocher Wohrschinlichkeit zue schwere Augeschäde (Netzhüttverbrennige. Erblindig) füehrt.

Die zuer Zitt grösste optische Teleskope mit Hauptspiegeldurmesser iber 8 m sin

Im Bau befindlich:

Grösseri Teleskope wie OWL sind in Planig.

Historisch bedütend isch under anderem.






</doc>
<doc id="10214" url="https://als.wikipedia.org/wiki?curid=10214" title="Richard Golz">
Richard Golz

Dr Richard Golz (* 5. Juni 1968 z' Berlin) isch e ehmoliger dytscher Fuessballtorwart.

Dr Richard Golz (Spitznamme "Richi") het bi Wacker 04 Berlin mit em Kicke agfange. Yber dr SC Tegel isch er no 17-jähriger zum Hamburger SV chumme, fer der er 1987 in dr Fuessball-Bundesliga debütiert het. Si Abitur het er wie viili anderi HSV-Noochwuxspiler am Gymnasium Heidberg in Hamburg Langenhorn gmacht.
Zue sine sportliche Erfolge zelle drei erreichti Uefa-Cup Deilnahme mit em Hamburger SV un eini mit em SC Friburg. Zuedem isch er U21-Nationalspiler gsi. 

Vu 1987-1998 het dr Richard Golz 273 Bundesligaspile mit em HSV bestritte un isch oft e verlässlichi Grössi vum Verei gsi, grad im Champf gege dr Abstig. Zuedem het er u. a. dr gstande Torwart Ulrich Stein (Saison 1994/1995) us em Tor verdrängt. Nooch einige kapitale Fähler (z. B. im Duell gege dr Stadtrivale St. Pauli) isch dr Richard Golz in dr Saison 1997/1998 dur Hans-Jörg Butt us em Tor verdrängt worre. Dr Richard Golz isch anno 1998 zum SC Friburg gwexlet. Do her er 2001 ernöit e UEFA-Cup-Deilnahm erreicht aber au in dr UEFA-Cup-Spilzitt dr Bundesliga-Abstiig 2002 erläbt, dr sofortig Wiiderufstig anno 2003 un wiider e Abstiig 2005. In dr Saison 2005/2006 isch er numme no Ersatztorwart fer dr Alexander Walke gsi un het sex Zweitligaspile bestritte. 

Dr SC Friburg un dr Richard Golz hän sich zue dr nöie Saison nit iber d'Laufzitt vu eme nöie Vertrag einige chänne, so dass dr Richard Golz d'Option us sinem alde Vertrag wohrgnumme het, wo ihm nooch em End vu sinere Spilerkarriere e Eijohresvertrag im SC-Marketing izgo ermöglicht.

Mit 453 Spile isch er in dr Saison 2005/06 vu dr aktive Profispiler nooch em Oliver Kahn dr Spiler mit dr meiste Isätze in dr 1. dytsche Bundesliga gsi.





</doc>
<doc id="10215" url="https://als.wikipedia.org/wiki?curid=10215" title="Vaterunser">
Vaterunser

S Vatterunser oder (i de refermierte Schwiz) s Unservatter isch e Gebätt, wu noch dr chrischtlige Iberliiferung dr Jesus vu Nazareth in sinene Jinger (ängschte Ahänger) esälber glehrt het. In dr theologische Fachsproch heißts aü Paternoster. S wird as s wichtigscht Gebätt vum Christetum agsähne.

Des Gebätt isch vu dr Evangelischte Matthäus (6, 9–13) un Lukas (11, 2–4) iberliiferet. Noch em Matthäus het dr Jesus des Gebätt im Zämmehang mit dr Bärgbredigt glehrt; er het empfohle:

S Vatterunser, wu mer aü "s Gebätt vum Herr" nännt, het dr Wortlüt, wu folgt:

In dr evangelische Kirch hets scho immer e Zuesatz gä: „Dann dér gheere s'Rich, un d'Kràft, un d Herrligkeit én Ewigkeit. Amen.“ In dr katholische Kirch isch dä Zuesatz erscht 1970 iigfiährt wore.

D Wortstellung im Namme "Vatterunser" kunnt üs em latiinische "Pater noster". Aü im griächische Ürtäxt isch diä Stellung: Πάτερ ημών /Pater emon/.
D altalemannische Ibersetzunge vum Paternoschter hän diä Wortfolg scho biibhalte, aü in neijhochditsche Fassunge vu däm Gebätt isch si biibhalte wore, nume in dr Liturgi vu dr reformierte Kilche isch dodrüs e "Unser Vater" wore.

Au uff Schwäbisch gibds a Vateronser:

So ohfähr wird en dr Gegad von Ulm en d Richtong Bodasee gschwätzt.
A anders Vadderonser, mehr fir Schtuargerder geits vom Pfarrer Rudolf Paul en seim Matthäus-Evangeliom, onda stods.




</doc>
<doc id="10217" url="https://als.wikipedia.org/wiki?curid=10217" title="Micheline Calmy-Rey">
Micheline Calmy-Rey

D Micheline Calmy-Rey (* 8. Juli 1945 z Sion im Wallis) isch e Schwizer Politikerin (SP). Si isch vo 2003 bis 2011 Mitglid vom Bundesrat, Vorsteherin vom Eidgnössische Departement für uuswärtigi Aaglegeheite (EDA), em schwyzerische Usseministerium und 2007 und 2011 Bundespräsidentin vo dr Schwiz gsi.

D Micheline Calmy-Rey isch Bürgerin vo Chermignon. 1968 hät si am Institut universitaire de Hautes Etudes Internationales in Genf s Lizentiat gmacht. Si isch verhüraatet, Mueter vo zwei Chinde und hät während 20 Jahre es KMU gfüehrt, wo im Buechvertriib tätig isch.

1979 isch d Micheline Calmy-Rey i di Sozialdemokratische Partei vo Genf iiträte, wo si während zwei Amtsperiode präsidiert hät. Als Vertreterin im Grosse Rat hät si sich vor allem de öffentliche Finanze gwidmet. Es isch drum nahe ligend, dass si 1998 s Finanzdepartement übernaah hät, nachdem si 1997 i d Genfer Regierung gwählt worde isch. Innert vier Jahre hät si ihres Departement nachhaltig umstrukturiert. Derzue hät si di erfolgriich Sanierung vo dr Genfer Kantonalbank iigleitet, wo z viil Kreditrisike iigange worde sind.

Am 4. Dezember 2002 isch d Micheline Calmy-Rey in Bundesrat gwählt worde, wo si s Eidgenössisch Departement für usswärtigi Aaglegeheiten (EDA) übernah hät. Deet setzt si sich engagiert für e aktivi Ussepolitik ii, wo bi ihre Fridensförderig, Völcherrecht, Mänscherecht und Armuetsbekämpfig im Zentrum stönd.

Am 7. Dezember 2005 isch si zur Vizepräsidenti vom Bundesrat für s Jahr 2006 geählt worde. Ei Jahr druf isch si, turnusgmäss, vo dr Vereinigte Bundesversammlig zur Bundespräsidenti für s Jahr 2007 gwählt worde. Si isch dadrmit na dr Ruth Dreifuss di zwot Bundespräsidenti vo dr Schwiiz gsi. D Wahl vo dr Micheline Calmy-Rey isch s schlechteschti Ergebnis bin ere Bundespräsidentewahl sit 1939 gsi, wo dr Marcel Pilet-Golaz uf 142 Stimme cho isch.

Am 1. November 2010 isch si für zwei Monet Vizepräsidenti worde, wel dr bisherig Vizepräsident Moritz Leuenberger als Bundesrat zrucktrette gsi isch. Am 8. Dezember 2010 isch si zum zweite Mal zur Bundespräsidenti gwählt worde. Si het e schlecht Resultat erzilt, was aber erwartet worden isch un als "Denkzettel" un als "chliimüetigi Abrechnig" dütet worden isch, anderi hän s Resultat nüt wölle überbewertet gseh.

Am 7. September 2011 het d Calmy-Rey aagchündet, dass si am 14. Dezember 2011 nümmi zur Widerwahl als Bundesröti wett aaträtte und uf Ändi Jahr zruckträtte tuet.

Sit em 1. Mai 2012 isch si Gaschtprofessorin am Europainstitut vo de Universität Gämf.



</doc>
<doc id="10220" url="https://als.wikipedia.org/wiki?curid=10220" title="Ausländer">
Ausländer

Als Ussländer bezeichnet mer beschtimmti Persone und Personegruppe, wo sich nach de Eigeschafte vo dr Schtaatsaaghörigkeit, dr ethnische Zueghörigkeit, dr geographische Herkunft oder dr familiäre Abschtammig vo andere Iiwohner vomene Land, wo us dene ihrer Perspektive d Betrachtig erfolgt, underscheided.

D Definitione vo "Ussländer", wo im allgemeine Spraachgebruuch und i schpezifische Sachbereiche (z. B. nationals und internationals Recht, Bevölkerigsschtatistik) verwendet werde, sind nöd vollschtändig deckigsgliich und zum Teil au inkonsischtent. Au i Fachspraache handlets sich debii überwiegend um Kontextdefinitione (Gebruuchsdefinitione). Bsunders bi statistische Grössene isch daher di genaui Aagab vo dr jewiils verwendete Wortbedüütig unerlässlich.

In viile Schprache vo dr Welt hät das Wort "Ussländer" e negativi Konnotation, so z. B. Gaijin im Japanische oder Gweilo im Kantonesische.

Dr Begriff (Intention/Extension) vom Wort Ussländer erschlüüsst sich us dr Perschpektive vomene "Inland". Derunder hät mer regelmässig en Schtaat z verschtah. (Für einigi nöd-eigeschtaatlichi Territorie oder Schtaate in Entstehig gilt einigs, vo däm wo unde nooch chunnt, analog.)
"E Person isch Ussländer, wenn sie d Schtaatsaaghörigkeit vomene andere Schtaat bsitzt." Nach dem Verschtändnis isch e Person (us Sicht vom Inland) gnau dänn "kein" Ussländer, wenn sie "kei" Schtaatsbürgerschaft vomene andere Schtaates bsitzt. Hät öpper sowohl d "Staatsaaghörigkeit" vom Inland wie au di vo (mindeschtens) eim andere Schtaat, so isch er gliichzeitig Ussländer und Schtaatsbürger vom Inland. Die Definition isch legalistisch und wird allgemein i de Beziehige zwüsched Schtaate verwendet. Sone Person gilt im Allgmeine als Doppelbürger.

In beschtimmte Rechtsbereich (z. B. Ussländerrecht), gilt als Ussländer, wer d Schtaatsaaghörigkeit vomene ussländische Schtaat bsitzt, "nöd" aber die vom Inland. Es beschtaht dänn biischpiilswiise e Vertretigverpflichtung vom ussländische Schtaat, so in Fäll vo dr Abschiebig. Schtaatelose sind degäge rechtlich kei Ussländer (chönd z. B. nöd in ihre Heimatschtaat abgschobe werde, werded nöd diplomatisch vertrete). Si sind aber im Ussländerrecht de Ussländer gliichgschtellt. Ob Staatelosi umgangssprachlich als Ussländer bezeichnet werded, hangt massgeblich vo ihrer Ethnie ab (s.u.).

E Person, wo sowohl d Schtaatsaaghörigkeit vom Inland, wie au mindestens die vo eim wiitere Schtaat bsitzt, chann, mues aber nöd, für schtatistischi Zweck als Ussländer zellt werde.

"E Person isch Ussländer, wenn sie ere Ethnie aaghört, wo em Inland historisch nöd chan zuegordnet werde." Die Iiordnig bestaht unabhängig vo dr Schtaatsaaghörigkeit. Biischpiilswiis werded i Düütschland ethnischi Türken hüüfig als Ussländer bezeichnet, au wenn si di düütsch Schtaatsaaghörigkeit, nöd aber die vo dr Türkei bsitzed. Degäge werded in Düütschland d Sorbe nöd als Ussländer betrachtet, wil sich ihre Siedligsruum historisch in Düütschland befindet. Ethnisch Düütschi ohni düütschi Schtaatsaaghörigkeit werded in Düütschland meischtens nöd als Ussländer aaglueget.

D Definition, wo uf ethnischi Merkmaal abzielt, isch i dr Umgangsspraach verbreitet, widerspricht aber im Einzelfall u.U. dr Definition nach dr Schtaatsaaghörigkeit. Die Zueordnig vonere Person zunere beschtimmte Ethnie isch usserdem nöd immer eidüütig, wobii Fremd- und Eigezueordnig usenandfalle chönd. Einigi Schtaat weigered sich us politische Gründe, beschtimmti Ethnie als die aazerchenne, oder sie erkläred Personen entgegen dere Selbschtwahrnehmig zu Mitglieder vonere "andere" Ethnie. Es derigs, nöd zueverlässig eidüütigs Merchmaal, isch daher nur iigschränkt als Grundlaag vonere Definition geignet.

Mit zuenehmender Assimilation, wo meischtens über Generatione gaht, chann sich di ethnischi Zueghörigkeit vo Personegruppe ändere (Biischpiil: die düütsche Nachfahre vo dene Pole, wo am Aafang vom 20. Jahrhundert is Ruhrgebiet iigwandertet sind und wo nur no dene ihre Familiename a d Herkunft erinnered). E Person chann sich au "mehrere" Ethnie zueghörig fühle und sich gliichziitig als Ussländer und 'Inländer' (l.u.) betrachte. I dr Fremdwahrnehmig dominiert aber meischtens (ggf. ungrechtfertigt) "eini" vo de Ethnie, wil psychologisch und sachlich oftmals e eidüütigi Zueordnig gwünscht isch.

"E Person isch Ussländer, wenn sie nöd im Inland gebore worde isch." In aller Regel wird daas Kriterium nöd stringent aagwendet, so dass es nur iigschränkt sinnvoll und logisch inkonsequent isch. In Düütschland würded suscht Mensche vo düütscher Ethnizität, wo nöd im ehemalige Düütsche Riich oder siine Nachfolgeschtaate gebore worde isch, als Ussländer gelte. (lueg dezue: Mischkriterie)

In Amerika z. B. gilt, wer uf amerikanischem Bode (das gilt au für Transportmittel under amerikanischer Flagge) gebore wird, hät automatisch s Aarecht uf di amerikanisch Schtaatsbürgerschaft. Die gilt zuesätzlich zu der Schtaatsbürgerschaft vo de Eltere.

"E Person isch Ussländer, wenn si en (direkte) Abkömmling vo Ussländer isch." Abstammig im Sinn vo dr familiäre Herkunft isch e Kriterium, wo em Grunde naa abgleitet isch, denn d Eigeschaft "isch Ussländer" muess für d Eltere bereits feschtgstellt sii. I dr Umchehrig findet sich daas Prinzip als "Ius Sanguinis" (Recht vom Bluet): es Chind hät en automatische Rechtsaaschpruch auf d Schtaatsbürgerschaft vo siine Eltere. Je nach Schtaat chann der Aaschpruch nach mehrere Jahre verfalle und muess nöd zwingend gnutzt werde.
S düütsche Ufenthaltsgsetz vermischt d Kriterie Schtaatsaaghörigkeit und ethnischi Zueghörigkeit. Ussländer sind nach "AufenthG" settigi Persone, wo weder di düütsch Schtaatsaaghörigkeit händ, no Vertriebeni vo düütscher Volchszueghörigkeit sind. Schpaatussiidler gelted dernaa nöd als Ussländer. Die Definition findet nur für Düütschland Aawendig.

Als Antonym zum Wort Ussländer wird umgangsschpraachlich hüüfig 'Inländer' verwendet. Obwohl em Spraachgebruuch i dr Semantik Definitionsmacht zuechunnt, isch e dernigi Verwendig i mehrerlei Hinsicht problematisch:

1. Sie kollidiert mit andere, übliche Verwendige: Inländer hät e dominanti Definition als "Person, wo (ziitwiis) de Wohnort im Inland hät". Die Bedüütig isch em staatliche Meldewese, em Finanzwese vo de öffentliche Huushalt, dr Bevölcherigsschtatistik wie au dr ökonomische Technik vo dr Volchswirtschaftliche Gsamtrechnig (VGR) zuegordnet. Da schpieled weder d Ethnie, no die geographischi Herkunft oder d Schtaatsaaghörigkeit unbedingt e Rolle. I dr VGR werded zuedem (u.U.) au d Persone erfasst, wo illegal imene Land lebet.

2. Si verletzt d Forderig, di logischi Umchehrig vo de jewiilige Definitione vo Ussländer z enthalte. Suscht wär e Person logisch zwingend 'Inländer', wenn sie (a)...nö d Schtaatsbürgerschaft vomene ussländische Schtaat bsitzt. Das isch aber falsch, denn sie chann schtaatelos sii. (b)...enere Ethnii aaghört, wo em Inland historisch zuegordnet wird. Das isch aber falsch, denn die Ethnii chann ja au in andere Länder präsent sii. (c)...im Inland gebore worde isch. Das isch aber falsch, wil der Umschtand weder d Ethnii, d Schtaatsbürgerschaft no de Uufenthaltsort zwingend determiniert.

Es bestaht gmeinhin kei perfekte Bedüütigsgegesatz zwüsched 'Inländer' und Ussländer (kei Komplementarität vom Antonyme). Quelle und Rezipient(e) vomene Diskurs sötted sich dr Eigeschaft vom Wort 'Inländer' immer bewusst sii, je nach Kontext chann e Erlüüterig notwendig werde zum Eidüütigkeit herschtelle. E perfekti Komplementarität zu "isch Ussländer" hät degäge d Spraachform "isch kein Ussländer" (vergliichbar zum Gegesatz "rot"--"nöd rot").

Im düütsche Spraachgebruuch wird oft s Wort Migrant (Churzform vo Immigrant) als Synonym für Ussländer bruucht. Au da muess je nach Definition vo de beide Wörter zwüsched schtrikter und partieller Synonymie underschiide werde. Hüüfig wird au vo "Iiwanderer" oder "Zuewanderer" gredt. In jüngschter Zit wird au vermehrt vo Persone "mit Migrationshindergrund" gredt. D Wort Migrant, Zuewanderer und Iiwanderer sind aber underenand ebefalls kei "strikti" Synonym. So underscheidet mer z. B. Siedler vo Iiwanderer dur das, dass erschteri i dr neue Heimet e eigeni Gsellschaftsordnig und Herrschaftsaaschprüch duresetzed. Beidi Gruppe bezeichnet mer aber als Migrante.

De Uusdrück gmeinsam isch, dass sie e duurhafti Verlegig vom Wohnsitz beinhalted, wobii "duurhaft" undefiniert bliibt. Ussländischi Schtudente und 'Gaschtarbeiter' sind (umgangsschpraachlich) zerscht emal kei Migrante, sie chönnd aber wenn s Endi vo ihrem Uufenthalt nid absehbar isch, faktisch zu Iiwanderer werde. Di zahlemässig Erfassig vo dr Migration hangt daher au devoo ab, welli Iiordnige im Einzelfall Aawendig finded.

S "Gsetz über de Uufenthalt, d Erwerbstätigkeit und d Integration vo Ussländer im Bundesgebiet" (Uufenthaltsgsetz - AufenthG) definiert im § 2 Abs. 1 en Ussländer als e Person, wo nöd Düütsche im Sinn vom Artikel 116 Abs. 1 vom Grundgsetz isch. S AufenthG hät zum 1. Januar 2005 s Ussländergsetz ersetzt, wo bis dahii gültig gsi isch.

Ufenthaltsrecht wie au suschtigi Recht und Pflichte vo Ussländer sind i dr Ussländergsetzgebig (Ussländerrecht) greglet. Mit dr Iibürgerig (Naturalisation) erhaltet en Ussländer di volle Bürgerrecht vo siim Uufnahmeland, z. B. s Wahlrecht, und wird demit vo Rechts wege Schtaatsbürger. Je nach Uufnahmeland muess defür u.U. d Schtaatsaaghörigkeit vom ussländische Schtaat ufgeeh werde. Einigi Schtaate (drunder au Düütschland und d USA) entziehnd ihre Bürger automatisch ihri Schtaatsaaghörigkeit, wenn die vomene andere Schtaat aagnoo wird.

Ussländer, wo gege d Gsetz vo ihrem Gaschtland verstossed, chönnd under Umstände uusgwiese werde.

Di düütsch Bundesregierig hät en 'Ussländerbeauuftraite' iigsetzt, wo für Integrationsbelang vo Ussländer i dr Bundesrepublik Düütschland zueständig isch.

Im Schwiizer Landesrecht isch der Umgang mit de Ussländer detailiert definiert. D Schwiiz nimmt international e Sonderrolle ii. Vor allem, wenn mer si in Europa betrachtet, isch si keis Mitgliid vo de Europäische Union. Drum isch dr Umgang mit de andere EU-Schtaate über "bilaterali Verträäg" greglet. Die enthaltet au dr freii Personeverkehr mit dr EU: alli EU-BürgerInne, wo en Arbeitsvertrag händ, dörfe in d Schwiiz choo und au d Familie nochezie. D Schwiiz het hüüt zämme mit Luxeburg dr höchschti Ussländerbeschtand in ganz Europa. 25 Prozent vo allne IiwohnerInne händ en ussländische Pass. 1880 sinds no 7,4 Prozent gsii, 1969, wo d Schwarzebach-Volksinitiative iigreicht worde isch, no 15,8 Prozent. De höchi hüütig Beschtand ligt vor, obwohl d Iibürgerig mittlerwiile schtark erliechteret worde isch.




</doc>
<doc id="10222" url="https://als.wikipedia.org/wiki?curid=10222" title="Ständerat">
Ständerat

Dr Schtänderat (franz. "Conseil des États", ital. "Consiglio degli Stati", rätoroman. "Cussegl dals Stadis" oder "Cussegl dals Chantuns") isch di chlii Chammere vom Schwiizer Parlament. Dr Name chunnt vom "Schtand", dr alte Bezeichnig für d Schwiizer Kantön.

Wills im Schtänderat meeh altdienti Politiker git als im Nationalrat, wird er i dr Umgangsschpraach au mit em urschprünglich Bärndütsche Wort "Stöckli" benännt.

D Wortprotokoll (Protokoll) vom Schtänderat werded im Amtliche Bulletin vo dr Bundesversammlig und uf ere Website no am gliiche Tag veröffentlicht ("lueg de entsprechendi Weblink").

Dr Schtänderat bestaht us 46 Mitglieder, je zwei für jede Kanton und je eis für jede vo de früener Halbkanton gnännte Kantön (Basel-Landschaft, Basel-Schtadt, Nidwalde, Obwalde, Appezäll Usserrhode und Appezäll Innerrhode). Dr Kanton Züri hät mit 1,2 Millione Iiwohner also im Schtänderat s gliiche Gwicht wie de Uri mit 35'000 Iiwohner. D Mitgliider vom Schtänderat werded als "Schtänderätinne" und "Schtänderät" bezeichnet.

I de Debatte sind Hochdüütsch und Französisch gebrüüchlich, Italienisch wird chuum benutzt. Es git kei Simultanübersetzig, das heisst, dass alli Abgordnete i ihrer Mueterschpraach reded und dass jedes Schtänderatsmitgliid Düütsch und Französisch mindeschtens passiv beherrsche mues.

Jede Kanton bestimmt de Wahlmodus und s Datum für d Wahl vo siine Schtänderät in eigener Kompetenz. D Amtsduur beträit jedoch in allne Kantön vier Jahr.

So isch im Kanton Bern bis 1979 s Kantonsparlament, dr Grossi Rat, für d Wahl zueschtändig gsii. Mit dr Zit hät sich allerdings e Vereinheitlichung vom Wahlverfahre ergeeh. Mit Uusnahm vom Kanton Jura, wo siini Schtänderät mittels Proporzwahl beschtimme laat, werded d Schtänderät hüt in allne Kantön mittels Majorzwahl dur s Volch gwählt. Dr Schtänderat vom Kanton Appezäll Innerrhode wird a dr Landsgmeind gwählt; im Kanton Neueburg chönnd sich au Ussländer a de Schtänderatswahle beteilige.

Wiiter underschiedlich isch dr Zitpunkt vo dr Wahl. I de meischte Kantön findet die hüt jedoch am gliiche Tag schtatt wie d Nationalratswahl. Uusnahme bilded d Kantön Zug und Graubünde, wo ihri Verträter eis Jahr vor de Nationalratswahlen wähled, und Appezäll Innerrhode; deet findet d Wahl im April vor de Nationalratswahlen schtatt.

E vorzitigi Uuflösig vom Schtänderat isch nur im Fall vonere vom Volch beschlossene Totalrevision vo dr Bundesverfassig möglich. Di vorzitigi Abwahl vo eim vo siine Mitgliider isch nöd vorgseh. Nur bim vorzitige Rücktritt vomene Schtänderat oder eme Todesfall findet für de Rescht vo dr Amtsperiode e Ersatzwahl schtatt.

Ufgrund vom Wahlverfahre underscheidet sich d Schtärchi vo de Parteie vo derjenige im Nationalrat – mit ere grosse Mehrheit vom Freisinn und de Chrischtlichdemokrate.

Zahle für 2003 ("in Chlammere 1999"):

D Sitzige vom Schtänderat leitet dr Schtänderatspräsident wo uf eis Jahr gwählt isch.
D Schtänderätinnen und Schtänderäte stimmed ohni Inschtruktione vo ihrne Kantön oder Kantonsregierige – daas biischpiilswiise im Gegesatz zum düütsche Bundesrat – und sind i dr Uusüebig vo ihrem Mandat somit völlig frei. Entsprechend isch di altheerbrachti Formulierig «Vertretig vo de Kantön» irrefüehrend und entschpricht weder em Recht no de Tatsache.

Di beide Chammere Schtänderat und Nationalrat sind politisch völlig gliichwertig – en Beschluss isch nur gültig, wenn er vo beidne Chammere i dr gliiche Fassig verabschiidet worde isch. Alli Gschäfte werded nachenand vo beidne Räte behandlet. Di Ratsvorsitzende leged gmeinsam fescht, welche Rat es Gschäft zerscht behandlet («Erschtrat»). 

Chönnd sich National- und Schtänderat nach dr erschte Behandlig nöd uf en gmeinsame Text einige, so findet es Differenzbereinigungsverfahre schtatt, wobii s Gschäft zwüsched beidne Räte hii und her pendlet. Nach drei erfolglose Durchgäng wird d Einigungskonferenz iiberuefe. Wird dr Vorschlag vo dr Einigungskonferenz vo einere vo de Parlamentschammere abglehnt, isch das Gschäft gscheiteret. Wiitere Erlüüterigen zum Prozedere: lueg bi Gsetzgebigsverfahre (Schwiiz).

Schtänderat und Nationalrat zäme bilded di Vereinigti Bundesversammlig, wo für Wahle und bi einige andere bsundere Aaläss zämetritt.

"Lueg" Lischte vo de Mitgliider vom Schwiizer Schtänderat.



</doc>
<doc id="10225" url="https://als.wikipedia.org/wiki?curid=10225" title="Bundesrat (Schweiz)">
Bundesrat (Schweiz)

Dr Bundesrat (franz. "Conseil fédéral", ital. "Consiglio federale", ) isch d Regierig vo de Schwiizerische Eidgenosseschaft.

Dr Bundesrat isch die Bhörde im Land, wo di ganz Bundesverwaltig läited und, so wiit nöd d Kantön für en Sach zueständig sind, d Bundesgsetz und d Bundesverornige usfüert; däm seit me d Exekutive.

Er isch zuegliich s Schtaatsoberhaupt vo dr Schwiiz. D Personalunion vo Regierig und Schtaatsoberhaupt isch tipisch für alti Republike (e prominänts anders Biischpiil sind d USA); s Sischtem mit de Trännig vo dene beede Funkzione gaat uf d Monarchii zrugg. Im internationale Vergliich isch die Reglig aber d Uusnahm. Ganz ungwöhnlich isch degäge, dass es Kollektiv s Schtaatsoberhaupt isch, das gaat uf di napoleonisch Diräktorialverfassig zrugg.

Dr Bundesrat hät sibe Mitgliider, wo jedes für sich au wider Bundesrat oder Bundesrätin gheisst. Si werded vo de Vereinigte Bundesversammlig amig uf vier Jahr use gwählt. Wänns us schprachliche Gründ nötig isch, zwüsched de Bhörde und em einzelne Mitgliid z underscheide, seit mer em erschte au "Gsamtbundesrat".

Nochdäm im Jahr 2017 d Doris Leuthard Bundespräsidenti und de Alain Berset Vizepräsident gsi sind, isch ane 2018 de Alain Berset as Presidänt nochegrutscht und de Ueli Maurer Vize worde. Die Folgeregelig passiert nöd automaisch, sondern wird vo de Vereinigte Bundesversammlig per Wahl no bstätigt. För s 2019 sind drum de Ueli Maurer as Bundespräsident und d Simonetta Sommaruga as Vizepräsidenti gwählt worde.

Dr Bundesrat wird vom Bundeskanzler oder de Bundeskanzleri understützt. Dä leitet d Bundeskanzlei, wo als Staabsstell vom Bundesrat dienet.

Di Vereinigt Bundesversammlig wählt us de sibe Bundesröt de Bundespräsident und de Vizepräsident vom Bundesrat für e Amtsduur vo eim Jahr. Gmäss de Tradition werded die Positione de Reihe naa allne Mitgliider vom Bundesrat überträit. Es neus Bundesratsmitgliid wird gwöndli erscht denn, wenns under em Präsidium vo allne amtseltere Kollege gwürkt hät, zum Vizepräsident und nachane zum Bundespräsident gwählt. De Bundespräsident hät als «erschte under Gliiche» (primus inter pares) kei wiiteri Rächt, sondern erfüllt Repräsentationsuufgabe und leitet d Bundesratssitzige. Und Schtaatsoberhaupt isch de Bundespräsident erscht rächt nöd, au wänn er international oft eso wahrgnoo wird.

Wil es Misstrauesvotum i de Verfassig vo de Schwiiz nöd vorgseh isch, chönd Bundesröt währed de Legislaturperiode nöd us em Amt furttaa werde. Au e Nödwiderwahl vom ene amtierende Bundesrat chunt chuum vor; das isch sit 1848 erscht viermal passiert, zletscht am 12. Dezämber 2007, wo de Bundesrat Christoph Blocher nöd widergwählt worde isch. Wil me Bundesröt also de facto nöd chan absetze und si de Termin vo ihrem Rücktritt sälber chönd feschtlegge, händ si e vil schtercheri Stellig als d Minischter i andere Länder; das cha me zum Teil dademit erchläre, dass en Bundesrat eben au Teil vom Schtaatsoberhaupt isch. Vo daa chunts au, dass Bundesröt rächt lang im Amt bliibed (öppe zäh Jahr im Durchschnitt). Am lengschte im Amt plibe sind im 20. Jahrhundert de Giuseppe Motta vo 1911 bis 1940 und de Philipp Etter vo 1934 bis 1959.

Es sind bis zum hütige Tag nu drei amtierendi Bundesröt nüme wiidergwählt worde, nämli de Bundesrat Ochsenbein, de Christoph Blocher und d Bundesrötin Ruth Metzler. I de Gschicht vo de Bundesratswahle häts scho vil Überraschige ggää; Kandidate, wo Favorite gsi sind, händ zwenig Stimme überchoo, umgchehrt sind anderi, wo d Partei nöd vorgschlage hät, gwählt worde. I de jüngere Gschicht z rede ggää händ d Abwahl vo de Ruth Metzler (CVP), d Wahl vom Christoph Blocher (SVP) und sini Abwahl nach vier Jahr, d Wahl vo de Eveline Widmer-Schlumpf, früehner (SVP), nachane (BDP), de Rücktitt vom Samuel Schmid (BDP) und sini Nachfolg und d Uswahl zwüsched em Christoph Blocher und em Ueli Maurer, wo de Maurer nu mit einere Stimm Vorsprung gägenüber em Hansjörg Walter Bundesrat worde isch.

Die sibe Bundesröt regiered eigetli zäme über alli Gschäft, aber tatsächlich stönd si je eim Departement vor; das isch s Departemäntalprinzip. Dademit sinds vergliichbar mit Minister in andere Länder. Wichtigi Underschiid ligged da drin, dass en Bundesrat gliichziitig no Teil vom Schtaatsoberhaupt isch, und dass es ekein richtige Regierigschef mit Wiisigsbefugnis oder wenigschtens Richtliniekompetänz git. De Bundespräsident hät im Vergliich zu sine Bundesratskollege au im üsserschte Fall nu de Stichentscheid bin ere suscht unentschidene Abstimmig im Gsamtbundesrat. Nach de Bundesratswahl verteiled d Bundesröt d Departemänt sälber under enand, es git uusdrücklich keis Mitwürkigsrecht vom Parlamänt.

Sid dr Gründig vom Bundesstaat ane 1848 händ d Nääme vo de Departemänt es baar Mol gänderet.

D Lischte vo de aktuelle Departemänt mit de gägewärtig zueschtändige Bundesröt:


Drüber use sind aber all Bundesröt au für alli Gschäft vo de andere Departemänt mit zueschtändig und händ dur das starchi Mitspraach- und Iiflussmöglichkeite. D Bschlüss vom Bundesrat werded dur s Kollegium mit Mehrheitsentscheid troffe und müend nachane vom zueschtändige Departemäntsvorschteher vor Parlament und Öffentlichkeit au dänn verträtte werde, wänn dä die Entscheid vom Kollegium eigetli ablehnt: das entspricht em Kollegialitätsprinzip. Dä Grundsatz basiert allerdings nu uf ungschribener Tradition und isch nöd gsetzlich greglet. Sit langem lueget mers uusnahmswiis als zuelässig a, dass en Bundesrat öffetli e Meinig üsseret, wo vo dere vom Gsamtbundesrat abwiicht, wänn er sich uf sis Gwüsse berüeft und s Gschäft im Übrige nöd vo ihm bearbeitet wird. Es isch i letschter Ziit aber immer hüüffiger vorchoo, dass einzelni Bundesröt probiert händ, Entscheid vom Kollegium meh oder weniger offe z desavouiere. So werded dr Sinn und s guete Funkzioniere vom Kollegialitätsprinzip au immer wider i de Medie und in politische Gremie diskutiert.





</doc>
<doc id="10245" url="https://als.wikipedia.org/wiki?curid=10245" title="Wikiquote">
Wikiquote

Wikiquote [] isch es freis Online-Projekt wo wie d Wikipedia uf dr Wikimedia-Software basiert. S Ziel vo Wikiquote isch es, uf Wiki-Basis es freis Kompendium vo Zitaate in jeder Schpraach z schaffe, also e freii Zitaatesammlig. Au Sprichwörter werde im Wikiquote gsammlet.

S "Alemannisch Wikiquote" isch am 24. März 2007 gründet wore un im April 2008 noch eme vo de Alemannische Gmeinschaft mit dr Alemannische Wikipedia, em Wiktionary, em Wikibooks un em Wikisource verschmulze wore. Hite isch s Alemannisch Wikiquote as e eigene Namenruum innerhalb vo dr Alemannische Wikipedia.

Di düütschschprachigi Version vo Wikiquote isch am 18. Juli 2004 gschtartet worde. D Artikel über Zitaate büüted (sowiit bekannt) e Quelleaagaab und werded wenns gaat i di düütschi Schpraach übersetzt. Für zuesätzlichi Informatione sorged Links in d Wikipedia.


Wiederholt isch bemänglet worde, dass Wikiquote sich a viele Schtelle dr Urheberrechtsverletzig schuldig machi, wil im düütsche Ableger unzähligi unfreii Zitaat vo Urheber, wo no keini 70 Jahr tot sind, enthalte sind, ohni dass die urheberrechtlich gschützte Zitaate imene Kontext stöhnd, wo dene ihri Wiedergaab als Beleg rechtfertige würded. "Nähers lueg" Zitaatesammlung

Aufgrund vo urheberrächtliche Problem isch s französische Wikiquote mit Würkig zum 29. März 2006 vo dr Wikimedia Foundation bis uf wiiters gschlosse worde.



</doc>
<doc id="10246" url="https://als.wikipedia.org/wiki?curid=10246" title="Kommunalwahl">
Kommunalwahl

D Kommunalwahl isch d Handlig zur Erfüllig vom Verfassigsuuftrag nach Art. 28 Abs. 1 Satz 2 vom Grundgsetz, nach dem d Landchreise und Gmeinde e Vertretig vom Volch haa müend. D Wahle zu de Kommunalvertretige erfolgt wie di übrige Wahle nach de Grundsätz vo dr allgemeine, freie, gheime, gliiche und unmittelbare Wahl. D Reglige zur Wahl vo de Kommunalvertretige erfolgt durs Landesgsetz. Drum isch au es underschiidlichs Bild vo dr wiitere Uusgschtaltig vo de Wahle z finde:
D Kommunalwahle ermögliched wege dr begrenzte Materie vom Kommunalrecht au Wählergruppe, wo nöd de Schtatus vonere Partei erlanged, a de Wahle teilzneeh (sog. Rathuusparteie). Parteie und Wählergruppe, wo weder i dr betreffende Vertretigskörperschaft no im Bundestag oder emene Landtag vertrete sind, müend i dr Regle Unterschtützigsunterschrifte vorwiisen chönne, um zur Wahl zueglaa z werde.



</doc>
<doc id="10248" url="https://als.wikipedia.org/wiki?curid=10248" title="R">
R

S R bzw. r isch dr 18. Buechschtabe vom latiinische Alphabet und i de meischte Schprache en Konsonant. Dr Buechschtabe R hät i dütsche Texte e durchschnittlichi Hüfigkeit vo 7 Prozent. Er isch demit dr föifthüfigschti Buechschtabe i dütsche Texte.

Im Dütsche wird R hüt meischtens als "Zäpfli-r" [] (uvalere Vibrant) oder als [] uusgsproche. Urschprünglich isch dr Buechschtabe als „grollte“ Zungespitzluut [] usgschproche worde. I Bayern, Öschterriich und dr weschtliche Dütschschwiiz isch die Usschpraaach no immer dominant, wie au in Oscht- und Südeuropa. D Änderig vo dr Usschpraach isch under em Iifluss vom Französische erfolgt. Mer ninnt aa, dass s uvulare R im 17./18. Jahrhundert über s Französische Iigang gfunde hät i d Schpraach vo de Gebildete i Dütschland.

No am Aafang vom 20. Jahrhundert hät s Zungespitze-R i de meischte Teil vo Dütschland vorgherrscht. No hüt überwiegt s vilerorts i dr Schpraach vo dr ältischte Generation vo ländliche Schprecher, während jüngeri Schprecher s Zäpfli-R verwendet. Daas gilt u. a. für witi Teil vo Norddütschland, Hesse und Weschtfale.

Zu dene Gebiet, wo au i dr Schpraach vo dr ältischte Generation vo ländliche Schprecher numme als Zäpfli-R vorchunnt, ghöred di gröschte Teil vo Sachse, Thüringe, Bade-Württeberg, s Rhyland und der Grossruum Berlin.

Es retroflexes ("amerikanischs") [] findt sich schtellewiis i dütsche Dialekte, wird aber praktisch überall i dr Schpraach vo dr jüngere Generation hüt durs uvulare R ersetzt. Bischpilhaft seiged da s weschtliche Mittelhesse, Teil vom Siegerland und s Wittgensteiner Land und dr Oberharz, und dr schlesischi Dialekt, wo dur d Vertriibig nach em Zweite Weltchrieg verlorengange isch, gnännt.

Di meischte Schpraache kenned di uvulari Variante vom R nöd. Folgendi europäischi Schpraache kenned s uvulare R entweder als eini vo mehrere mögliche Realisatione vom Phonem /r/ oder als di einzig möglich Uusspraachwiis:
Französisch, Dütsch, Niederländisch, Luxemburgisch, Dänisch un Schwedisch.
Im Englische isch es bis vor einige Jahrzehnte im Dialekt vo Northumberland vorchoo; die Uusschpraach isch als "Northumbrian burr" bezeichnet worde.
D iberische Sproche (Spanisch, Portugiisisch, Katalanisch usw.) un s'Albanische kennt zwei R-Phonem // un //. // isch en einfach grollte alveolare Vibrant mit eim Zungeschlag, /r/ als mehrfach grollte alveolare Vibrant.

Als Lut ghört s R mit em L i d Klass vo de Liquide.

Im proto-semitische Alphabet hät dr Buechschtabe s Profil vomene menschliche Chopf dargschtellt. Im phönizische Alphabet isch dr Chopf schtarch schtilisiert worde. Dr Buechschtabe hät de Name Resch (Chopf) überchoo und isch für de Lutwert [] gschtande.

I s griechische Alphabet isch das Resch under m Name Rho übernaah worde. Mit dr Zit isch das Rho abgrundet worde und mit em Wechsel vo dr Schriibrichtig hät au de Buechschtabe d Orientierig gwechslet. Mängisch isch s Rho au mit eme churze Aasatz under dr Rundig gschrieben worde, die Modifikation isch aber nöd i s griechische Alphabet ufgnaah worde.

I s etruschkisch Alphabet isch ds Rho als R übernaah worde. Au d Etrusker händ de Buechschtabe zum Teil mit, zum Teil ohni Aasatz gschribe. Wo d Römer s etruschkische Alphabet übernaah händ, händ si d Version mit Aasatz verwendet, um s vom P underscheide z chönne. Dr Aasatz isch mit dr Zit gwachse und bis zur römische Antike bis zur Grundlinie vom Buechschtabe verlängeret worde. Au isch dr Buechschtabe wie im Griechische dreiht worde, um ihn a d Schriibrichtig vo links nach rechts aazpasse.




</doc>
<doc id="10268" url="https://als.wikipedia.org/wiki?curid=10268" title="O">
O

O bzw. o isch dr 15. Buechschtabe vom latiinische Alphabet und en Vokal. Dr Buechschtabe O hät i düütsche Texte e durchschnittlichi Hüüfigkeit vo 2,51%. Er isch demit dr 15.-hüüfigschti Buechschtabe i düütsche Texte.

Im proto-semitische Alphabet isch dr Buechschtabe s Symbol für es Aug gsi. Mit dr Zit hät sich d Pupille in en Schtrich gänderet, um später ganz z verschwinde, bereits im phönizische Alphabet isch us em Auge-Symbol en Chreis worde. Bi de Phönizier hät dr Buechschtabe de Name 'Ayin (Aug) überchoo. Dr Luutwert vom Buechschtabe bi de Phönizier isch dr stimmhafti pharyngali Frikativ (IPA: []. Im Düütsche wird dr Luutwert nöd verwendet, er erinneret echli as Gurgle.

D Grieche händ der Luutwert ebefalls nöd verwendet und händ s 'Ayin aschtell devoo als Buechschtabe für de Vokal // übernaah. Urschprünglich häts im Griechische nur es Symbol für O geeh, wo direkt vom 'Ayin abgletet gsii isch, daas Symbol isch sowohl für [] als au für [] (langes //) gschtande. I dr Ionische Variante vo dr griechische Schrift isch später für [] en neue Buechschtabe iigfüehrt worde, wo e Modifikation vom urschprüngliche O gsii isch. S urschprünglichi O hät de Name Omikron (chiises O) überchoo und hät siini Schtellig im Alphabet bhalte, dr lang O-Luut hät de Name Omega (grosses O) überchoo und isch am Endi vom griechische Alphabet iigfüegt worde.

D Etrusker händ nur de urschprünglich Buechschtabe für O übernoo, ebenso d Römer. I beide Alphabet hät er siis Uusgseeh und de Luutwert [] biibhalte.












</doc>
<doc id="10269" url="https://als.wikipedia.org/wiki?curid=10269" title="J">
J

J bzw. j (buechschtabiert "Jod") isch dr zehnti Buechschtabe vom latiinische Alphabet und en Konsonant. Dr Buechschtabe J hät i düütsche Texte e durchschnittlichi Hüüfigkeit vo 0,27%. Er isch demit dr 23.-hüüfigschti Buechschtabe i düütsche Texte.

Vor allem bi serifelose Schrifte wird mängisch es grosses J aschtell vomene grosse I verwendet. Dr Grund defür isch, dass bi derartige Buechschtabe s grosse I und s chliine L oft schwer z'underscheide sind.

Lang isch s I nöd vom J underschide worde.

Im phönizische Alphabet isch s Zeiche Yodh zur Widergaab vom Halbvokal [] verwendet worde, wo sowohl als palatale Approximant wie au als unsilbischs [] beschribe werde chann.

Wo d Grieche us em phönizische s griechische Alphabet entwicklet händ, händs s Zeiche Iota zur Schriibig vom Vokal [] übernaah.

D Etrusker händ s griechische Zeiche übernaah, händs dänn aber nöd nur zur Schriibig vom Vokal [] verwändet, sondern au zur Schriibig vom gliichluutende Halbvokal [], gnauso wie si s Zeiche V sowohl für de Vokal [] als au für de gliichluutendi Halbvokal [] verwendet händ. D Römer händ di etruskischi Verwendig unveränderet übernaah.

I dr Schpaatantike hät sich us em Halbvokal [j] e stimmhafti Affrikate [] entwicklet. Us dere händ sich di verschiedene Luut vo de moderne romanische Schpraache entwicklet. So entspricht s latiinische [j] (z. B. in "justus" 'richtig') i modernem Italienisch amene [] ("giusto" [ˈdʒusto]), i modernem Schpanisch meischtens amene [] ("justo" [ˈxusto]) und i modernem Französisch amene [] ("juste" []).

Obwohl sich die erhebliche Luutunderschiid scho im früehe Mittelalter vollschtändig uusbildet händ, hät mer no bis i di früehi Neuzit beid Luut mit em gliiche Zeiche gschribe, wo emal wie es J hät chönne uusgsee (als Majuskel), emal wie es I (als Minuskel). Di konsequenti Underscheidig vo de Buechschtabe J und I söll zerscht im 16. Jahrhundert vom französische Philosoph Pierre de la Ramée vorgschlage worde sii.

Bi dr Verschriftig vo dr düütsche Schpraach gege s Endi vom erschte Jahrtuusig n. Chr. isch de Buechstabe I zweifach verwendet worde: Einersiits als Vokalbuechschtabe für d Widergaab vo [i], anderersiits als Konsonantenbuechschtabe für d Widergaabe vom gliichluutende Halbvokal [j]. Mer hät also di urschprünglichi latiinischi Doppelverwendig übernaah, obwohl s I i siinere Verwendig als Vokalbuechschtabe i de damalige romanische Schpraache mittlerwiile en andere Luut bezeichnet hät, nämlich es [dʒ].

Wil dr Halbvokal [j] i dr düütsche Schpraach beschtah blibe isch, isch dr Bedarf vonere Underscheidiig vom Konsonantebuechschtabe J vom Vokalbuechschtabe I weniger dringend als i andere Schpraache. Die Underscheidig isch daher erscht i di düütschi Schrift übernaah worde, wo si sich i andere Schpraache scho etabliert hät. Bis hüt gits i gwüsse Gegende no älteri Schriiber, wo aschtell vom Grossbuechschtabe I am Wortaafang es J verwended (z. B. "Jda", "Jtalien"). In Öschterriich wird "J" nöd immer als "jott", sondern au als "jeh" uusgschproche.












"Lueg au:" Abchürzig, Akronym, aafangend mit em Buechschtabe J oder j



</doc>
<doc id="10270" url="https://als.wikipedia.org/wiki?curid=10270" title="K">
K

K bzw. k isch dr elfti Buechschtabe vom latiinische Alphabets und en Konsonant. Dr Buechschtabe K hät i düütsche Texte e durchschnittlichi Hüüfigkeit vo 1,21%. Er isch demit dr 19.-hüüfigschti Buechschtabe i düütsche Texte.

S "K" ghört zu de Verschlussluute.

Im proto-semitische Alphabet schtellt dr Buechschtabe e Handflächi dar. Im phönizische Alphabet isch dr Buechschtabe scho schtarch stilisiert worde. Er hät de Name Kaph (Handflächi) ghaa und isch für de Luutwert [] gschtande. S phönizische Zeiche Yodh isch zum Teil wie es gschpieglets Kaph gschribe worde, dörf allerdings nöd mit dem verwechslet werde.

I s griechische Alphabet isch s Kaph als Kappa übernaah worde und hät ebefalls de Luutwert [k] ghaa. Am Aafang hät d Öffnig vom K no nach links zeiget, nachdem d Grieche d Schreibrichtig uf von-links-nach-rechts gwechslet händ, isch dr Buechschtabe gschpieglet worde.

D Etrusker händ s Kappa i dr ungschpieglete Variante übernaah. Di Etruskischi Schpraach hät keni schtimmhafte Verschlussluut kännt. D Etrusker händ stattdesse drei Buechschtabe verwendet, um /k/ widerzgeeh. S K isch verwendet worde, um [k] vor em [] widerzgeeh. Denäbe händ d Etrusker das us em Gamma adaptierte C verwendet, um [k] vor [] und [] widerzgeeh und s früehgriechischi Q, um [k] vor [] widerzgeeh. S K hät also im etruskische Alphabet siin Luutwert beibhalte, isch aber nur i schpezielle Situatione verwendet worde.

D Römer händ s K für de Luutwert [] i ihr Alphabet übernaah und händs später analog zu de Grieche gschpieglet, wo sich d Schriibrichtig gänderet hät. Schpätischtens sit dr Entwicklig vom klassische Latiin hät dr Buechschtabe jedoch es Schattedaasii gfrischtet - dr Luut [k] isch vor allem dur de Buechschtabe C widergeeh worde. I romanische Schprache isch das hüt no so, K wird deet nur i Fremdwörter verwendet. Wil sich mit dr Zit dr Luutwert vom C vo [k] nach [] verschobe hät, verwended aber anderi Schpraache vor allem s K, um de Luut [k] z schriibe.





















</doc>
<doc id="10271" url="https://als.wikipedia.org/wiki?curid=10271" title="Radio SRF 3">
Radio SRF 3

Radio SRF 3 isch es Programm vom Schwiizer Radio. Es hät bis em 15. Dezember 2012 "DRS 3" ghaisse.

DRS 3 gits sit 1983, nöd zletscht als Reaktion, dass es jetz au i de Schwiiz privati Lokalradio git und dass es en Radiosänder bruucht, wo Musig schpilt, wo eme junge Publikum gfallt. DRS 3 isch em Publikum als «erschte amtlich bewilligte Schtörsender» vorgschtellt worde.

Hüt isch Radio SRF 3 s bedüütendschti Pop-Radio vo dr düütschschpraachige Schwiiz. De Tag über häts de Charakter vomene Begleitprogramm mit Nachrichte, Wetter, Verchehr, Presseschaue und Veraaschtaltigstipps. Am Aabig ab 20 Uhr laufed schpezielli Sendige, wie d Music-Specials (Blues Special, Country Special, Rock Special, Worldmusic Special, Blackmusic Special oder Swiss Music Special), d Musigsendig "Sounds!" oder d Interviewsendig "Focus" und d Hindergrundsendig "Input". Zuedem isch Radio SRF 3 dr wichtigschti Live-Sender vo dr Schwiiz, wo zahlriichi Live-Konzert uufzeichnet und sendet (z. B. i dr Sendig "Uf de Gass"). Radio SRF 3 isch denäbed eine vo de wichtigschte Förderer vo (junger) Schwiizer Musig, z. B. mit dr Verleihig vo dr monatliche Kür vomene unbekannte Musigacts zum "Swiss Top"-Kandidat im Rahme vo dr Sendung "Swiss Music Special", wodruus Endi vom Jahr dr "Swiss Top"-Sieger erkoore wird, dem winkt e bsunderi Förderig.

Dr Sender richtet sich a es Zielpublikum vo 25 bis 45 Jahre. Täglich schalted über 1 Mio. Lüüt Radio SRF 3 ii. Z empfange isch das Programm europawiit über Satellit und i dr gsamte Düütschschwiiz über UKW.

Im Programm vo Radio SRF 3 wird s Hochdüütschi immer meh in Hindergrund drängt, während dr Gebruuch vom Schwiizertüütsch zuenimmt. Nachrichte und Verchehrsmeldige werded als einzigs Programmelement no uf Hochdüütsch verlese. Aber sogar s 15 Minute-Informationsmagazin "Info3", wo jede Werchtig am Mittag em 12 und em Nomittag em 5 uusgschtrahlt wird, wird inzwüsche konsequent im Dialäkt präsentiert. Das gilt au für journalistischi Inhalt, öppe Korreschpondentebiiträg - allerdings griift Radio SRF 3 ab und zue au uf Korreschpondente vo dr ARD zrugg, die reded dänn natürlich hochdüütsch.

E chliini täglichi Satire-Sendig und s sunntäglichi Hörschpiil Philip Maloney werded au uf hochdüütsch uusgschtrahlt.



</doc>
<doc id="10274" url="https://als.wikipedia.org/wiki?curid=10274" title="Haming">
Haming

De Haming (lat. "Amingus"; 539-554) wird im Zämehang mit em Butilin als Herzog vo de Franke bezeichnet.

Er wird erwähnt as Verwalter vom alemannische Herzogdum im 6. Johrhundert. Er het z Iburninga (hüt: Iberlinge) am Boodesee gwohnt.

Im Joor 539 isch er vom Merowingerkönig Theudebert in Italie zruggloo woren. Im Chrieg zwüschet de Ostgote und em Narses, wo vom oströmische Kaiser de Uftrag gha het, Italie zruggerobere, het er sich gwaigeret em Narses z helfe. 


</doc>
<doc id="10278" url="https://als.wikipedia.org/wiki?curid=10278" title="Fernglas">
Fernglas

E Fernglas oder Feldstecher, gnauer Prismefernglas, isch e optischs Grät, womit mer entfernti Gegeständ vergrösseret beobachte cha. E Fernglas isch in Bau- un Wirkigswiis e Abart vum Linsefernrohr.

Ferngläser sin meistens binokular, d. h. mer cha mit beide Auge gliichzittig durluege, un si hän
Prisme, wo dur Totalreflexion oder Spiegelschichte defür sorge, 
dass s'betrachtet Bild sitterichtig isch un ufrecht stoht. Normali astronomischi Fernrohre zeige degege s'Bild spiegelverchehrt un uffem Chopf. D'Leistig wird dur zwei Zahle agä, z. B. 7x50, d. h. 7-fachi Vergrössrig un 50 mm Objektiv-Durmesser. Dr Quotient us Objektivdurmesser un Vergrösserig bestimmt d'Helligkeit vum Bild (je grösser, desto heller); lueg Ustrittspupille. Meistens isch au s'Sehfeld agäbe, entweder in Grad oder als Abschnitt uf 1.000 m Entfernig. S'Sehfeld hängt näbe dr Vergrösserig au vu dr Bauwiis vu dr Okulare ab.

S'rechts dargstellt Glas isch e Porroprismeglas (nooch em Ignazio Porro). Mer erchennt es am versetzte Ghüsi, wo s' Porroprisma dr Liechtwäg umchehrt. Als zweiti Alternative werre Gläser au als Dachkantprismegläser baut. S' Dachkantprisma erlaubt e schlanki, lineari Bauwiis. Allerdings erforderet e Dachkantprisma höcheri Fertigigspräzision. So sin bi vergliichbare Prise d'Porroprismegläser oft besser.

Nöierdings werre au Gläser mit Hohlspiegle in dr Form vume Schiefspiegler hergstellt. 

E Opernglas isch e handlichs Fernglas mit nidriger Vergrösserig (2-3 fach), wo zum Bispil vu Theaterbsuecher verwendet wird. D'Optik isch vum Typ vum Galileifernrohr.

Bi Ferngläser mit hoche Vergrösserige werre zuenämmend elektronischi Stabilisatore igsetzt, wo bi dr Beobachtig s'sust störend Händzittere bi dr Frihandbeobachtig vermide oder Vibratione an Bord vu Schiffe u. ä. underdrucke. Canon isch bi sällere au us Camcorder bekannte Technologi Vorriter mit em Image Stabilizer (IS)-System. Bi Nikon nennt sich sälli Bildstabilisierig StabilEyes. Zeiss verwendet e ufwändigi Konstruktion, wo mit Kardangelenk un ere Wirbelstrombremse rein mechanisch d'Bildstabilisierig erreicht. Fuji verwendet Stellmotore un Beschlünigigssensore.

Analog zue eiäugige Fernrohre werre au Ferngläser mit variabler Vergrösserig („Zoom-Ferngläser“) anbote. Die besunder Schwirigkeit bi zweiäugige Ferngläser bestoht debi in dr Synchronisation vu dr Vergrösserig uf beide Site. Sälli erfolgt iber e mechanischi Chopplig, meistens iber e bigsame Metallstrife, wo in ere Schine entlang vu dr Okularbruck (wo au die synchron Fokussierig iber dr Middeltrib ermöglicht) stauchigssicher gfüehrt wird. D'Instellig vu dr Vergrösserig erfolgt zuemeist iber e Hebel näbe eim vu dr Okulare, wo iber die erwähnt Chopplig sowie e Art Schneggegetriibe Linsegruppe in beide Okulare verschiebt. 

Gegenyber Ferngläser mit fester Vergrösserig besitze Zoom-Ferngläser meh Linse un demit, besonders bi priswertere Modelle, au höcheri Liechtverluste sowie stärcheri störendi Farbsüme. Ferner isch s'Sähfeld ufgrund vu dr längere Bauwiis vum Okular meistens dütlich chleiner.

Us dr Vergrösserig "V" un em Objektivdurmesser "D"/mm ergit sich zuenächst d Ustrittspupille "UP" un die geometrisch Liechtstärchi "LS" vum Fernglas gmäss

LS=\frac


</doc>
<doc id="10279" url="https://als.wikipedia.org/wiki?curid=10279" title="N">
N

N bzw. n isch dr 14. Buechschtabe vom latiinische Alphabet und en Konsonant. Dr Buechschtabe N hät i düütsche Texte e durchschnittlichi Hüüfigkeit vo 9,78%. Er isch demit nach em E dr zweithüüfigschti Buechschtabe i deutsche Texte.

Im proto-semitische Alphabet isch dr Buechschtabe s Symbol für e Schlange. Im phönizische Alphabet isch us em Schlangesymbol dr Buechschtabe Nun (Schlange) worde. Bereits im phönizische hät dr Buechschtabe de Luutwert [] ghaa.

D Grieche händ s Nun i ihres Alphabet als Ny übernaah und händ de Luutwert biibhalte. Us dem Blitz-artige Buechschtabe isch bis zum klassisch-griechische dur en zweite Aaschtrich links en Buechschtabe worde, wo bereits d Form vom N ghaa hät. Wie bim M isch dr Aastrich möglicherwiis zur Verbesserig vo dr Schriibig bim Wechsel vo dr Schriibrichtig vo-rechts-nach-links uf vo-links-nach-rechts iigfüegt worde.

D Etrusker händ s N i siinere früehgriechische Form übernaah, ebeso zerscht d Römer. Allerdings isch dr Buechschtabe au im Latiin später mit eme Aastrich links versehe worde.









Im Schpanische hät sich us em N dr Buechschtabe Ñ (enje) entwicklet, wo für de Luutwert [] schtaht.
"Lueg au:" Abchürzig, Akronym, aafangend mit em Buechschtabe N oder n



</doc>
<doc id="10280" url="https://als.wikipedia.org/wiki?curid=10280" title="L">
L

L bzw. l isch dr zwölfti Buechschtabe vom latiinische Alphabet und i de meischte Schpraache en Konsonant. Dr Buechschtabe L hät i düütsche Texte e durchschnittlichi Hüüfigkeit vo 3,44%. Er isch demit dr elfthüüfigschti Buechschtabe i düütsche Texte.

L isch en tönende Gleit- oder Zitterluut (Liquida) und isch als so eine so nah mit de Vokale verwandt, dass es sogar wie en Vokal silbebildend uuftrete chann, biischpiilswiis im düütsche Wort "Handel" (sprich handl). Es git au es tonloses l, zum Biischpiil im Düütsche nach s und t. Usserdem chann mer je nach dr Schtellig vo dr Zunge underscheide:

Allne Arte vo l isch gmeinsaam, dass d Zungeschpitze s Muul nach vorne zue i dr Mitti abschperrt wie bi dr Bildig vo d und t, während d Luft siitwärts a de beide Bagge entlang verbiischtriicht.

S l isch sehr hüüfig us r entschtande, wo i de indogermanische Schpraache ursprünglich ellei vorhande gsii isch. Im Sanskrit gits es bsundere Zeiche für s vokalische l, au i dr tschechische Schpraach chunnt l als Vokal vor.


Im proto-semitische Alphabet schtellt dr Buechschtabe en Ochseknittel daar - en mit Stachle versehene Schtock, wo Ochse demit aatribe worde sind. Druus hät sich im phönizische Alphabet s Lamed (Ochseknittel) entwicklet, wo für de Luutwert [l] gschtande isch.

Is griechische Alphabet isch s Lamed als Lambda übernaah worde und hät ebefalls de Luutwert [l] ghaa. Am Aafang isch s Lambda no sehr ähnlich zum Lamed zeichnet worde, als Strich mit Aasatz, bis zum klassische Griechisch hät sich druus dänn d Dach-Form vom hütige Lambda entwicklet.

D Etrusker händ vo de Grieche no di archaischi Form mit Aasatz übernaah und händ sie wiiter verwendet. Die Form isch au vo de Römer übernaah worde. Nachdem d Schriibrichtig vom Latiinischen gwechslet hät, isch s L nach rechts orientiert, suscht aber ohni Änderige biibhalte.

















</doc>
<doc id="10281" url="https://als.wikipedia.org/wiki?curid=10281" title="P">
P

P bzw. p isch dr 16. Buechschtabe vom latiinische Alphabet und en Konsonant. Dr Buechschtabe P hät i düütsche Texte e durchschnittlichi Hüüfigkeit vo 0,79%. Er isch demit dr 21.-hüüfigschti Buechschtabe i düütsche Texte.

P isch en härte Verschlussluut. Am Wortendi tritt im Dütsche (allerdings nüt i viilene Dialäkt vum Alemannische) bim // e Uusluutverhärtig ii. S dezueghörigi Fortis isch s P. Zäme mit eme h wirds als "ph" wie es // usgsproche und cha alternativ als "f" gschribe werde.

Bim Buechschtabiere und i Abchürzige wirds zäme mit eme "e" als "pe" gschproche. Im Buechschtabieralphabet heisst s "Paula" bzw. "Peter".

D Früehform vom Buechschtabe im proto-semitische Alphabet isch möglicherwiise s Symbol für en Wurfschtock. Allerdings isch daas Uusgangssymbol i dr Literatur nur teilwiis akzeptiert, einzelni Quelle gänd keis Uusgangssymbol aa. Sicher isch, dass im phönizische Alphabet en Buechschtabe mit em Name Pe (Muul) exischtiert, wo em proto-semitische Wurfschtock ähnelt und d Form vonere nach links offene Schleife hät. Dr Luutwert vom Pe ei de Phönizier isch [] gsii.

D Grieche händ de Buechschtabe mit dem Luutwert übernaah und händ ihm de Name Pi geeh. Am Aafang hät s Pi no em Pe gliche, isch aber mit em Wechsel vo dr Schriibwerchzüüg zuenehmend geometrisiert worde. Di ursprünglich verschiede lange vertikale Schtrich vom Pi sind bis zum klassische griechische Alphabet auf gliichi Längi bracht worde. Nebe ästhetische Gründe chönnti defür au d Verwechsligsmöglichkeit mit em Gamma Ursach gsii sii.

I s etruskische Alphabet isch no di früehgriechisch Form vom Pi übernaah worde. Andersch als bi de Grieche isch dr Aasatz nöd verlängeret, sondern abgrundet worde. I s latiinische Alphabet isch s P i dr etruskische Form übernaah worde, allerdings isch es bim Wechsel vo dr Schriibrichtig vo rechts-nach-links uf links-nach-rechts gschpieglet worde. Als wiiteri Modifikation isch dr abgrundeti Teil mit em Buechschtabeaasatz verbunde worde.














Abchürzig, Akronym, aafangend mit em Buechschtabe P oder p


</doc>
<doc id="10282" url="https://als.wikipedia.org/wiki?curid=10282" title="Kelvin">
Kelvin

S' Kelvin (Symbol: K) isch d'SI-Basiseiheit vu dr Temperatur un eini vu dr siibe SI-Basiseiheite.. S'Kelvin isch e Eiheitemass vu dr Temperatur uf dr thermosdynamische (absolute) Temperaturskala.

D'Eiheit “Kelvin” un ihr Skala sin nooch internationalem Yberichumme dur zwei Punkte definiert: Dem absolute Nullpunkt, wo zue 0 K definiert isch un em Tripelpunkt vum Wasser, wo zue 273,16 K festglegt isch.

Bi 0 K isch die kinetisch Bewegig vu Materie null un d'Materie enthaldet keinerlei Wärmeenergi.

Dur die Definition vu dr beide Fixpunkte vu dr Kelvinskala handelet es sich bi sällere um e um 273,15 Grad verschobeni Celsiusskala. Fer d'Umrechnig zwische Celsius, Kelvin un Fahreheit (in dr USA gebrüchlich) lueg in dr Tabelle obe rechts.

Einige wichtige Temperature uf dr Kelvin- un Celsiusskala sin in dr noochstehende Tabelle ufgfüehrt:

S'Kelvin isch daift uf dr britisch Physiker un Ingenieur Lord Kelvin; Si Grafschaft isch noochem Kelvin daift, wo au dur s'glände vu dr Universität Glasgow verlauft. 

Bis zue dr 13. Allgmeine Konferenz iber Gwichte un Masse (AKGM) 1967/68, isch d'Kelvineiheit wie die andere Temperatureiheite au als e "Grad" bezeichnet worre, also "Grad Kelvin" oder au "absoluti Grad".
Wie im dytsche bi Temperatureiheite yblich, isch d'Mehrzahl vu Kelvin au Kelvin.

Uf sällere Konferenz isch au festglegt worre, dass d'Eiheite vu Kelvin un Grad Celsius identisch sin.

S'Kelvinsymbol isch immer e grosses K in Normalschrift. S chlei k isch degege SI-Vorzeiche fer 1 × 10, also Dausend bzw. kilo. SI-Eiheite werre grundsätzlich mit "kursiv" gschribe. Säll isch Veraiable vorbehalte. Zwische numerischem Wert un Klevinzeiche stot in dr Regel au e Leerzeiche.

Unicode enthaldet s' "Kelvinzeiche" als U+212A (was im Browser wie e K ussiht), was aber dur U+004B - also s'gwöhnlich K - ersetzt werre soll.

In dr Natur- un Imgenieurswisseschafte werre Temperaturagabe im Kelvin un Celsius oft wild dureander benutzt, was devu herrüehrt, dass Temperaturintervalle in beide Skale die glich Eiheit benutze un Agabe in Celsius au noch dr SI erlaubt sin. 

Degege wird in an e breiters Publikum grichtete Veröffetlichige d'Mischig vu dr Skala vermiide un im in dr Regel bekanntere Celsius dr Vorzug gäbe.


"Dr Bitrag iber " Kelvin "basiert uf ere freie Ybersetzig vum englische Bitrag" "Kelvin" "vum 29.06.2006. Fer d'Versionsgschicht un d'Diskussion lueg dert."


</doc>
<doc id="10284" url="https://als.wikipedia.org/wiki?curid=10284" title="Ũ">
Ũ

S Ũ bzw. ũ isch en Buechschtabe wo früeher im latiinische Alphabet vom Nauruische vorchoo isch; sowiit bekannt, isch er nur im Nauruische vorchoo.

Es isch es U mit Tilde und isch em düütsche Ü gliichgsetzt, wobii d Uusschpraach mängisch au e Mischung us u und ü hät sii chönne. Hüt wird s i dr neue nauruische Schriibwiis als normals „u“ gschribe. Wil s i europäische Alphabete nöd 'bruucht wird, wird s nebe andere akzentuierte U-Zeiche geschtellt.

Usserdem schtaht s im phonetische Alphabet für de U-Nasal im Portugiesische.


</doc>
<doc id="10285" url="https://als.wikipedia.org/wiki?curid=10285" title="Œ">
Œ

Dr Buechschtabe Œ, Chliibuechschtabe œ, isch e Ligatur us O und E. Urschprünglich us em Mittellatiin schtammend, wird er hüt im Französische no verwendet. Siin Luutwert entschpricht dem vom düütsche Umluut Ö.

Typografisch gseeh isch s E nöd "über" s O gwanderet und isch wie bim Ö zu zwei diakritische Pünkt schtilisiert worde, sondern isch siitlich mit em O (OE → Œ) verschmulze.

Im Zeichesatz ISO 8859-1 (Latin-1) isch er nöd vorhande – wohl aber im DEC Multinational Character Set. Au i de Zeichensätz Windows-1252 und ISO 8859-15 (Latin-9) und in Unicode isch s Œ z finde.

In HTML chann mer Œ mit codice_1 und œ mit codice_2 kodiere.

In TeX und LaTeX wird s grosse Œ durch \OE und s chliine œ durch \oe dargschtellt.



</doc>
<doc id="10286" url="https://als.wikipedia.org/wiki?curid=10286" title="ß">
ß

S ß (Eszett, scharfs S) isch en Buechschtabe vom düütsche Alphabet. Glegentlich wirs au als „Strasse-S“, „Buckel-S“, „Ringel-S“, „Rucksack-S“, „Dreierles-S“ oder „Doppel-S“ (Schwiiz) bezeichnet. Es isch en Konsonantebuechschtabe und dient zur Widergaab vom stimmlose s-Luut //.

S „ß“ wird hüt uusschliesslich i dr düütsche Schpraach verwendet, mit Uusnahme vo dr Schwiiz und Liachteschtei. 

S Schriftzeiche "ß" hät mehreri Urschprüng. I de 'brochene Schrifte isch d Ligatur us langem "ſ" und chliinem "z" verschmulze, i de Antiquaschrifte d Ligatur vo langem "ſ" und rundem "s". Möglicherwiis chönnted bi dr Usebildig vo dr Ligatur "ß" au di tironische Chürzigszeiche »sed« und »ser« e Rolle gschpilt haa.

D Ligatur us langem s und z („ſz“, gnauer: „ſʒ“) wird sit em Mittelalter fürs Düütsche verwendet. Im Zuug vo dr 2. Luutverschiebig sind us germanischem // und // zwei verschiedeni Luut entschtande, wo zunächscht beidi mit "zz" widergeeh worde sind. Zur bessere Underscheidig hät mer de eini aber scho bald als "sz" gschriebe, de anderi als "tz". Dr mit "ss" gschriebeni Luut, wo uf es ererbts germanisches /s/ zrugg gaht, hät sich vo dem mit "sz" gschriebene underschiede; s "ss" isch nämlich als stimmlose alveolo-palatale Frikativ [] uusgschproche worde, s "sz" hingege als stimmlose alveolare Frikativ [s]. Au wo die zwei Luut zämegfalle sind, hät mer beid Schriibigen beibhalte. Mer hät si aber durenand braacht, wil niemer mee gwüsst hät, wo uurschprünglich es "sz" gschtande isch und wo es "ss". Im Lauf vo de Jahrhunderte hät sich di hüt bekannti Verteilig vo "ss" und "ß" use bildet, wo mit dr uurschprüngliche Verteilig vo de zwei verschiedene Luut nüüt z tue hät. E Vereinheitlichung für s gsamte düütsche Schpraachgebiet isch erscht mit dr Reform vo dr düütsche Rechtschriibig vo 1901 glunge.

D Ligatur us langem ſ und rundem s isch früeher i allne us dr karolingische Minuskel entschtammende romanische ebeso wie de düütsche, de englische, de holländische, de weschtslawische und de skandinavische Schriftforme, so au i de Antiquaschrifte verwendet.

E Ligatur us langem ſ und rundem s isch zum Biischpiil i englische oder französische Antiquaschrifte z finde, bevor s lange ſ im Lauf vom 18. Jahrhundert usser Gebruuch grate isch. I düütsche Texte, wo damals überwiegend i gbrochener Schrift gsetzt worde sind, findet sich d Lang- und Rund-s Ligatur nur i Uusnaahme – deet isch s ß e Ligatur us langem ſ und z. Uf einige in Antiqua gsetzte Titelblätter, biischpiilswiis zum Johannes Kepler sine Werche, um 1620, wird s ß für jedes "ss" verwendet, wohingege s Fraktursatz-"ß" im gliiche Text nur am Wort- oder Silbenendi auftritt.

D Theorie vom Typografe Jan Tschichold, dass d düütsche "ß" uf ei "ſs"-Ligatur zrugg gehi, hät sich sit de 1940er wiit verbreitet, gilt aber us hütiger Sicht als widerleit.

Wo dänn im schpaate 18. und im 19. Jahrhundert düütschi Text vermehrt i Antiqua gsetzt worde sind schtatt i gbrochener Schrift, hät mer e Antiqua-Entschprechig für di i dr brochene Schrift üeblich wordeni Ligatur "ß" gsuecht, um d Underscheidig vo "ss" und "ß" au i dr Antiqua bezeichne z chönne. Für d Form vo dr Glyphe vomene Antiqua-ß häts vier verschiedeni schriftgschtalterischi Aasätz geeh:


Hützutaag sind di meischte "ß" i Antiquaschrifte entweder nach 2. oder nach 4. gformt, doch biswiile findet sich au eis nach 3., so uf Strassenamesschilder i Berlin und Bonn. D Variante nach 1. wird nur sehr selte verwendet.

S "ß" dient dr Wiedergaab com schtimmlose s-Luut, dr Fortis //. Der Luut wird entweder mit "s", mit "ß" oder mit "ss" gschriebe. Eidüütig formulierti Regle häts im Duden bis zur 1996er Reform allerdings nur für d Verwendig vo "ß" und "ss" geeh; es sind kei Regle formuliert worde, i welne Fäll schtatt "ß" oder "ss" es eifachs "s" geschriebe wird. Nach alter wie nach neuer Rechtschriibig isch die Fraag au chuum eidüütig z beantworte.

I dr gsprochene Schtandardspraach isch d Uusspraach vo de s-Luut und de voraagehende Vokal i Fäll wie "dass – das", "Griess – Gries(gram)", "fasst – fast" oder "biss – bis" vollkomme identisch. Dr Text vo dr Reform vo 1996 versuecht deet erschtmals e umfassendi Beschriibig vo dr Verteilig vo "s, ß" und "ss", und zwar i engerem Zämehang mit de Regle für di übrige Luut-Buechschtabe-Beziehige als meischt üblich. (Es hät übrigens au scho im Reformtext vo 1901 e relativ uusfüehrlichi Beschriibig vo dr Schriibig vo de s-Luut, wo aber i de offizielle Duden-Reglw kein Iigang gfunde hät.) Debii wird d Verwendig vo "ß" nümme wie i früehere Darschtellige primär im Verhältnis zu "ss" beschriebe, wo beidi em Gebruuch vo "s" gegenüberschtönd. Viilmeh gilt deet jetzt "ß" als bsunderi Schriibig anschtell vo "s" (für [])

, während "ss" ganz i Parallele zu de andere dopplet dargschtellte Konsonante vo dr Markierig vom vorhergehende Churzvokal (als „Kürzezeichen“) dient, demit also nüüt anders als di verdoppleti Form vo "s/ß" darschtellt.

Im Einzelne gilt:<br>
Nach de „grundlegende Luut-Buechschtabe-Zuordnige“ bi de Konsonante (§ 22) gilt s als di grundlegendi Zueordnig sowohl für de schtimmhafti als au de schtimmlosei s-Luut. Demit sind dänn für de schtimmlosen s-Laut Schriibige wie "fast, knuspern, Skat, kosmisch, hopsen, Psalm" abdeckt (also d Position vor Konsonante und nach schtimmlose Konsonante). Im Abschnitt „Bsunderi Kennzeichnig vo de churze Vokal“ wird i § 2 "ss" als verdoppleti Form vo "s" zur Kennzeichnig vo churze Vokale (ganz in Parallele zu de andere verdoppelete Konsonantebuechschtabe) erchlärt ("Hass, bisschen, wessen, dass" wie "Bann, Männchen, nennen, dann"). Dass di dopplete Konsonantebuechschtabe au i Ableitige erhalte bliibed "(fasst, fallt)", isch i de „Vorbemerkige“ under Punkt (2.2) als allgemeins Phänomen vom Düütsche beschriebe worde (wiitgehendi Konschtantschriibig vo de Morphem). Im gnännte Abschnitt zur Verdopplig finded sich au (§ 5) d Regle für de Wechsel "Zeugnis - Zeugnisse, Kürbis - Kürbisse", wo i Parallele mit em Wechsel "Ärztin – Ärztinnen" gseh wird, und d Verwendig vo "ss" in Fremdwörter. Im gliiche Abschnitt wird in § 4 usserdem beschriebe, i welle Fäll d Verdopplig underbliibe chann: u. a. bi „ere Reihe vo einsilbige Wörter mit grammatischer Funktion“. So wird düütlich, dass "das, ab, an, um, mit, es" usw. uusnahmswiis nöd mit "ss, bb, nn, mm" usw. gschriebe werded (das isch i dr Tat kei eidüütigi Regle, wils dnäbe au „einsilbigi Wörter mit grammatischer Funktion“ wie "dann, wann" und nach neuer Rechtschriibig au "dass" git). In § 25 („Bsunderheite bi [s]“) wird "ß" als bsunderi Schriibig (aschtell vo "s") i beschtimmter Umgebig iigfüehrt: „nach langem Vokal oder Diphthong“, „wenn im Wortstamm kein wiitere Konsonant folgt“ (so isch also greglet, dass "Straße, Grieß, außer, Strauß" usw. mit "ß" geschriebe wird, aber "fast, knuspern, Skat, kosmisch, hopsen, Psalm, grast" ebe nöd). Under em Abschnitt zur „Uusluutverhärtig“ (§ 23) werded d Schriibige mit "s" aschtell vo "ß" abghandlet, wo sich (wie au bi "b, d, g, v" aschtell vo "p, t, k, f") ufgrund vo dr im Düütsche übliche Uusluutverhärtig erchläre lönd. Im gliiche Abschnitt (§ 23, E2) findet mer usserdem no Biischpiil, wo "uusnahmswiis" "b, d, g, s, v" z finde sind, obwohl nach de im Reformtext formulierte Regle eigentlich "p, t, k, ß, f" z erwarte wäred (das deckt dänn bsunderi s-Schriibige wie "Gries(gram)" ab). Dass mängisch orthographischi Uusnahmeschriibige au zur Underscheidig vo Bedüütige verwendet werde chönnd ("das" – "dass", "Gries-" – "Grieß"), isch ebefalls i de „Vorbemerkige“ abghandlet.

Dass "ß/ss" im Gegesatz zu "s" nur i dem begrenzte Umfang verwendet wird (begrenzter als biischpiilswiis "p/pp" oder "k/ck" i Bezug uf "b" und "g"), isch wie so viiles i dr Schriibig reini Konvention, historisch gwachse und bisher vonere Reform nöd grundsätzlich aagrüehrt worde.

Vor und nach dr Reform vo 1996 isch d Setzig vo "ss" oder "ß" (vergliichbar mit dr Setzig vo andere Doppelkonsonantebuechschtabe und ihrne eifache Pendants) em Wechsel vo dr Vokalquantität undergordnet. Daas bedüütet, dass dr so genannti paradigmatischi Zämehang (also d Konschtantschriibig vo Morphem) a Uusspraachunderschiide und de Regle für dene ihri Darschtellig siini Grenze hät.

Vergliich di verschiedene Forme vo "essen":

Vergliiche di verschiedene Forme vo "treffen":

Das für d Rechtschriibregle zur Schriibig vo dopplete Konsonantebuechschtabe zentrali Kriterium vo dr Vokallängi isch vor allem i dr Diskussion um d Darschtellig vo dr ß-Regle immer wieder als problematisch bezeichnet worde, wil d Vokallängi i verschiedene Teile vom düütsche Schpraachgebiet nöd mit de Verhältnis i dr Schtandardschpraach überiischtimmt (z. B. bayrisch „gspassig“ = spaßig, „miaßen“ = müssen, „kaffa“ = kaufen, norddt. „Trabb, Badd, Grass“).

Di vor dr Rechtschriibreform vo 1996 geltendi ß-Regelig gaht uf de Orthograf Johann Christoph Adelung zrugg und isch dur d Rechtschriibreform vo 1901 Grundlaag vo de für Schuele und Ämter i düütschschpraachige Schtaate verbindliche Rechtschriibig worde. Dr Adelungsche Rechtschriibig gemäss wird i de folgende Fäll ß gschriebe:


ss degäge nur:

Es "ss", wo dur Fortlassig as Wortendi grutscht isch, bliibt nach de offizielle Duden-Regle nur erhalte, wenn d Uuslassig dur en Aposchtroph kennzeichnet wird: "(ich) lass<nowiki>'</nowiki>", aber: "laß!" (Imperativ). Allerdings isch die Regelig au i offizielle und öffentliche Texte nöd immer beachtet worde, z. B. "Freßgass" (Frankfurt am Main). Devoo abgseeh chunnt "ss" am Wortendi nur in Eigename vor ("Neuss", "Grass" – De Günter Grass zellt übrigens zu de entschiedene Gegner vo dr Reform).

I dr alte Rechtschriibig richtet sich somit d Verteilig vo "ß" und "ss" teils nach graphotaktische Kriterie (Berücksichtigung vo dr grafische Umgebig: Wortendi oder folgende Konsonantebuechschtabe) und teils nach em Kriterium vo dr Uusspraach (Berücksichtigung vo dr Länge vom voraagehende Vokal bzw. dr demit i Verbindig stehende Ambisyllabizität vom Konsonant selber).

D Handhabig vom ß gmäss dr Rechtschriibreform vo 1996 (uusfüehrlichi Beschriibung lueg oben) folgt dr sogenannte Heysesche s-Schriibig, wo uf de Orthograf Johann Christian August Heyse zrugg gaht. Ihri Erfindig wird uf s Jahr 1829 datiert. Von 1879 aa hät si i Öschterriich gulte, bis si im Rahme vo dr Vereinheitlichung vo dr düütsche Orthografie (Rechtschriibreform vo 1901) abgschafft worde isch, wil ohnehin di meischte Öschterriicher nach em Verlaa vo dr Schuel zur Adelungsche Regelig übergange sind. Denaa isch die Regle bereits eimal im Dritten Reich churz vor ihrer Wiederiifüehrig gschtande: D „Vorschlääg zur Vereifachig vo dr düütsche Rechtschriibig“, wo 1941 under em Riichserziehigsminischter Bernhard Rust usebraacht worde sind, händ ebefalls s Doppel-s nach churzem Vokal vorgseeh (vgl. Reform vo dr düütsche Rechtschriibig vo 1944).

I dr Heysesche s-Schriibig wird i folgende Fäll "ß" gschriebe und nöd "ss":


"ss" degäge generell:


D Verteilig vo "ß" und "ss" richtet sich i dem Syschtem somit nur no nach em Kriterium vo dr Schtandarduusspraach (vgl. oben). Somit gilt für "ß/ss" d Regle, dass dr uf en churze Vokal folgendi Konsonant immer als Doppelbuechschtabe geschriebe wird (vgl. "Gasse" mit churzem "a" wie "Gatte", "Halle", "Karre", "Knappe"), wie bi de andere Konsonante unabhängig devoo, ob der Konsonant ambisyllabisch isch (zwüsched zwei Vokale schtaht und zu beide Silbe ghört) oder ob er vor eme andere Konsonantebuechschtabe oder am Wortendi schtaht (vgl. di obe under Verwendig gnännte Forme vo "essen" und "treffen"). Di undifferenzierti, uusnahmslosi Aawendig vo dr Regle und di uusschliesslichi Kopplig a d Vokalquantität im Wortluut vom Reformtext hebt si aber vo dr Regelig für di andere Konsonante wieder ab ("ß" chunnt dadurch im Gegesatz zu andere Konsonante z. B. nöd uusnahmswiis am Wortendi nach Churzvokal vor: wiiterhin "ab", "un-", "in", aber nümme "daß", "miß-"; Schriibige vo geografische Namen wie "Darß, Börßum" werded vo dr Regelig nöd erfasst, obwohl sie di einzig mögliche regelmäßige Schriibige für die Name darschtelled). Usserdem erchlärt d Reform-Regle für d ß-Verwendig d Schriibig "dreißig" nöd, wil nach em Wortluut vo dr Regle "ß" nur nach Vokale innerhalb vom Wortschtamm staah dörf.

D Gegner vo dr Rechtschriibreform füehre als ärgerlich vor allem s veränderete Schriftbild aa, wo in beschtimmte Fäll au d Leserlichkeit verschlechteri, nämlich:


Di betroffene Wörter dörfed daher gmäss § 45 vom reformierte Regelwerch mit Bindeschtrich gschriebe werde:

Enzeilni empfinded de Bindeschtrich als uufdringlich und daher als Leseschtörig. Es "ch" chann au uf es eifachs "s" folge: "Kreischen (Kreis-chen für chliine Chreis) oder Kreiſchen für Schreie)"; daas Problem hät bereits vor dr Rechtschriibreform exischtiert, sit mer s lange ſ aufgeeh hät.

Es isch umschtritte, öb d Veränderig vo dr ß-Schriibig würklich di asgschtrebti Lernerliechterig bringe chann. E Schtudie vom Leipziger Lernpsycholog Prof. Harald Marx, wo di entsprechende Rechtschriibleischtige vo Grundschuelchind vor und nach dr Reform vergliicht, git kein Uufschluss drüber. Zwar hetted d Fehler im Bereich s-Luut-Schriibig sit dr Reform düütlich zuegnaah, doch das chönni draa liege, dass d Schüeler usserhalb vo dr Schuel oft i Kontakt mit dr alte Rechtschriibig chämed.

Zur uusfüehrlichere Diskussion lueg au d .

I dr Schwiiz und i Liachteschtei is s "ß" sit de 30er Jahre vom 20. Jahrhundert schtuufewiis usser Gebruuch grate, obwohl s nie offiziell abgschafft oder gar verbote worde isch. So hät d Erziehigsdirektion vom Kanton Züri entschiede, s "ß" vom 1. Januar 1938 aa i de kantonale Volchsschuele nümme z lehre. Anderi Kantön sind dem gfolgt. Mituuslöser vo dere Entwicklig dürfti di zuenehmendi Verbreitig vo dr Schriibmaschine gsii sii.
Will mit dr Schwiizer Einheitstaschtatur au französischi und italienischi Texte gschriebe werded, sind d Taschte für "ß" und di grosse Umluut mit französische Buechschtabe ("ç","à","é" und "è") beleit worde.

Als letschti schwiizerischi Tagesziitig hät di "Neui Zürcher Ziitig"e entschiede, ab em 4. November 1974 uf s "ß" z verzichte. Buechverläg, wo für de gsamti düütschspraachigi Märt produziered, verwended s "ß" nach wie vor.

Aschtell vo "ß" wird "ss" gschriebe. "ss" schtaht demit – andersch als anderi Doppelkonsonantebuechschtabe – nöd nur nach Churzvokale. Somit hät "ss" i dr SchWiizer Orthografie e anderi Funktion als i de übrige düütschsprachige Länder. "ss" dient deet nöd dr Markierig vomene Churzvokal, sondern übernimmt d Rolle vo "ß" und repräsentiert grundsätzlich de ß-Luut. Wie bi andere Digrafe (z. B. "ch") isch d Längi oder Chürzi vom voraagehende Vokal nöd erkennbar ("Masse" schtaht sowohl für "Maße" wie für "Masse", "Busse" schtaht sowohl für "Buße" wie für "Busse"; vgl. "hoch" vs. "Hochzeit"). 

Bi dr Silbetrennig wird i dr Schwiiz (bzw. im Versalsatz oder wenn keis "ß" zur Verfüegig schtaht) sit dr Regelig vo 1996 es "ss" in "s-s" uufglöst. Vorher isch z. B. s Wort "Blösse" als "Blö-sse" trennt worde (in Analogie zu "Blö-ße"), sither aber als "Blös-se". Tatsächlich händ wohl di meischte Schwiizer die Regle scho aagewendet, bevor si iigfüehrt gsii isch.

Bim Satz vo düütschsprachige Texte i Versalien oder Kapitälchen tritt s Problem vomene fehlende Großbuechschtabe „ß“ uuf. Di Rechtschriibregle vo 1996 schriibed vor, im Versalsatz s „ß“ dur „SS“ z ersetze („Weiß“ wird zu „WEISS“). I dr Praxis exischtiert au e gemischti Schriibwiis, wo s chliine „ß“ au im Versalsatz erhalte bliibt („Weiß“ wird zu „WEIß“). Sit Aafang vom 20. Jahrhundert häts immer wieder Aasätz geeh, s düütsche Alphabet um es Versal-Eszett z ergänze. Zum 29. Juni 2017 isch e gross ẞ in di amtlech dütsch Rächtschrybig ufgno worde.

Uf Schriibmaschine und Textverarbeitigssyschteme, wo über kein Buechschtabe "ß" verfüeged, wird als Ersatz "ss" gschriebe. Im Telex-Verchehr vo dr bundesdüütsche Sicherheitsbhörde isch deagäge au hüt no d Verwendig „sz“ aschtell vo "ß" amtlich vorgschriebe. Daas dient zwar dezue, s fehlende "ß" uf dr Taschtatur z ersetze, aber au, um Verwechslige mit „ss“ z vermiide.

I dr alphabetische Sortierig (DIN 5007) wird s "ß" wie es "ss" behandlet. Bi Wörter, wo sich nur dur "ss" bzw. "ß" underscheided, chunnt das Wort mit "ss" zerscht, z. B. "Masse" vor "Maße" (DIN 5007, Abschnitt 6.1); dr Duden weicht in dere Hiisicht vo dr Norm ab: deet chunnt s Wort mit "ß" zerscht.

In letschter Zit is insbesunderi i dr Schwiiz en vermehrte Gebruuch vom "ß" i dr private SMS-Kommunikation z beobachte, also grad ienere Kommunikationsform, wo under de jüngere Teilnehmer fascht uusschliesslich im schwiizerdüütsche Dialekt abgwicklet wird. Der Gebruuch dient ellei dr Platzerschparnis und dezue, weniger tippe z müesse: "ß" schtaht für jeglichs Doppel-"s", also au deet, wo s weder nach alter no nach neuer Rechtschriibig schtah dürfti, vgl. "beßer", "cha di nid vergäße" oder sogar "Hopp Suiße!" (Suisse: frz. für Schwiiz). Us gliichem Grund wird bi ungarische SMS s "sz" dur "ß" ersetzt.

Schwierigkeiten treted biischpiilswiis bim Reisepass in Öschterriich uuf, wil Näme deet i dr gliiche Schriibwiis wie im Geburtsschii schtah müend. So schtaht dr reguläri Name mit "ß", während er i de Ziile drunder i dr Computerdarschtellig mit "SS" gschriebe schtaht. Im unkundige Ussland isch es wäge dem scho zu Schwierigkeite bi Grenzbhörde choo.

Im Computerbereich wird s ß oft als Umluut bezeichnet, wil s d gliichi Art vo Probleme hervorrüeft wie di echte Umluut: Es isch vor allem nöd im ASCII enthalte, em „chliinschte gmeinsame Nenner“ so guet wie vo allne Zeichesätz. Daher wirds i verschiedene Fäll verschiede codiert.

S ›ß‹ wird folgendermasse definiert und kodiert:

Im ASCII-Zeichesatz us em Jahr 1963 isch s Zeiche nöd enthalte, drum händs viili älteri Computersyschtem nöd chönne darschtelle. Allerdings hät bereits d ASCII-Erweiterung ISO 8859-1 (au als Latin-1 bekannt) 1986 s Eszett enthalte. Fascht alli moderne Computer verwende de im Jahr 1991 iigfüehrte Unicode-Schtandard, womit s Eszett problemlos z verarbeite und darzschtelle isch. Lediglich einigi Programm, wo no uf ältere Zeichensätz beruehed, chönnd bim Dateuustuusch Problem bereite.

In TeX und LaTeX2.09 wird s scharfe s dur \ss dargschtellt. Mit german.sty gilt au die Darstellig "s.

In LaTeX2e gits au eis grosses scharfs s, wo als dopplwts grosses S druckt wird. Dr zueghörig Iigabebefehl isch \SS. S grosse scharfe s isch au i dr Cork-Kodierig enthalte. Dr Grund für das isch, dass TeX Wörter wie Maße und Buße au dänn richtig trenne chann, wenn si komplett in Grossbuechschtabe geschriebe sind.

Mit em „inputenc“-Paket chann s ß au direkt in Quelltext gschriebe werde, wenn der (wie hüt üblich) in ISO-8859-1 oder UTF-8 codiert gschpeicheret wird.

Uf dr düütsche Taschtatur liit d Eszett-Taschte i dr oberen Taschtereihe zwüsched dr Taschte für d Ziffere null und dr Taschte für de Akutakzent. Die schwiizerischi Taschtatur verfüegt über keis (sichtbar kennzeichnets) Eszett, es chann aber meischt über d Taschtekombination AltGr + s erreicht werde.
Au uf dr britische und dr amerikanische Taschtatur fehlt das Zeiche.

Chann s Zeiche „ß“ nöd dargschtellt werde, wils i dr verwendete Schriftart oder em Zeichesatz fehlt, so ssötts dur „ss“ ersetzt werde (us „Straße“ wird „Strasse“). D Ersetzig dur „β“ (Beta) oder „B“ isch nümme üblich.

Da allerdings nahezue alli moderne Computersyschtem und -schrifte uf Unicode basiered, chann s Eszett hützutag theoretisch weltwiit dargschtellt, verarbeitet, übertreit und archiviert werde. E Ersetzig us technische Gründe isch drum nur no selte nötig. Au wenn di verwendeti Taschtatur s Zeichen nöd uufwiist, channs meischtens über e entsprechendi Funktion com Betriebssystem oder vom jeweilige Texteditor iigfüegt werde.




</doc>
<doc id="10287" url="https://als.wikipedia.org/wiki?curid=10287" title="Þ">
Þ

Þ bzw. þ (Thorn) isch en Buechschtabe im alte englische und isländische Alphabet. Dr Buechschtabe isch us dr gliichnamige Rune Thurisaz entschtande.

þ schtaht für de interdentali Frikativ, so wie s hütige englische "th". Nach dr moderne Konvention wird s "þ" üblicherwiis nur für de stimmlosi dentali Frikativ [θ] verwendet. Im Altenglische isch jedoch dr stimmhafti dentali Frikativ [ð] nöd vom stimmlose underschiede worde.

Im englische isch dr Thorn ab em 14. Jahrhundert immer hüüfiger dur de Digraph th ersetzt worde; gliichziitig hät sich d Form vom Buechschtabe immer wiiter dere vom Buechschtabe Y agnäheret. Als Resultat isch s Y (z. B. im Druckereiwese) als Ersatz benutzt worde. Daas schpieglet sich no hüt i alte Name wider, z. B. im Präfix "ye olde" (gsproche "the old") für viili Pubs.

Im Zeichesatz Latin-1 ninnt s Þ d Position 0xde ii und s þ 0xfe.
Im internationale Zeichekodierigssyschtem Unicode ninnt s grose Thorn d Position U+00DE ii, s chliine Thorn liit uf U+00FE.

In HTML chann s Thorn au dur Entitäte dargschtellt werde – s grosse Thorn dur &THORN; und s chliine Thorn dur &thorn;.

Mit dr Cork-Kodierig chann s Thorn i LaTeX dur \TH (Grossbuechschtabe) und \th (Chliibuechschtabe) dargschtellt werde.

"Lueg au:" Ð, Yogh, Œ, Ŧ, Wynn



</doc>
<doc id="10288" url="https://als.wikipedia.org/wiki?curid=10288" title="Ø">
Ø

Dr Buechschtabe Ø (Chliibuechschtabe ø) chunnt im Dänische, Norwegische und im Färöische vor. Dr Buechschtabe und siini Uusspraach entspricht em düütschen und schwedische „Ö“, und chann als „Ö“ oder „OE“ transkribiert werde.

Im Dänische, Norwegische und Färöische wird s „Ø“ am Endi vom Alphabet hinder em „Z“ iisortiert, wobii s dänische und s norwegische Alphabet uf „Æ“, „Ø“, „Å“ ended, s färöische Alphabet endet uf „Æ“, „Ø“.

„Ø“ wird als selbschtändige Buechschtabe (Ligatur us „O“ und „E“) und nöd als „O“ mit Schrägstrich aaglueget.

I Düütsche wirds under „O“ iisortiert.

D Zeiche werded folgendermasse definiert und kodiert:

Im ASCII-Zeichensatz sind di Zeiche nöd enthalte, drum händ sie viili älteri Computersyschtem nöd darschtelle chönne. Allerdings hät bereits d ASCII-Erweiterig ISO 8859-1 (au als Latin-1 bekannt) 1986 di beide skandinavische Buechschtabe „Ø“ und „ø“ enthalte. Fascht alli moderne Computer verwended de im Jahr 1991 iigfüehrti Unicode-Schtandard und chönnd daher di obe uufgfüehrte Zeiche problemlos verarbeite und darschtelle.

Uf Apple-Computer mit düütscher Taschtaturbelegig chann mer s Zeiche „ø“ au dur s Drücke vo Alt-O (au mit druckter Umschalt-Taschte) iigeh.

In TeX wird s grosse „Ø“ dur codice_1 und s chliine „ø“ dur codice_2 dargschtellt.


</doc>
<doc id="10289" url="https://als.wikipedia.org/wiki?curid=10289" title="Ñ">
Ñ

S Ñ bzw. ñ isch en Buechschtabe vom Latiinische Alphabet vom Spanische und einige wiitere Schpraache. Es isch es N mit Tilde. Siin Name im Schpanische isch "eñe" []. Es bezeichnet een palatale nasale Konsonant und wird i dr alphabetische Reihefolg zwüsched N und O iigordnet. Er befindet sich uf dr Taschtatur rechts vom Buechschtabe L, a dr Schtell, wo der sich uf ere düütsche Taschtatur s Ö befindet.

Dr Buechschtabe isch us eme "n" mit drübergschriebenem chliinem "n" entschtande, wo i dr Orthographie vom mittelalterliche Latiin als Abchürzig für dopplets "n" dient hät. wil sich s dopplete "n" vom Latiinische im Schpanische zumene palatale Nasal entwicklet hät (z. B. latiin. "annus" → span. "año"), hät s "n" mit Querstrich deet der Luutwert aagnaah. Ufgrund vo siim eigeschtändige Luutwert isch es mit dr Zit als selbschtändige Buechschtabe betrachtet und schliesslich au als en dertige iigordnet worde.
Er wird hüt nach em Vorbild vom Schpanische mit em gliiche Luutwert in einige wiitere Schpraache verwendet, so im Galicische, Asturische, Baskische, Quechua, Aymara, Guaraní, Mapudungun, Tagalog und Chamorro. Im Nauruische wird s Ñ für de Luut ng verwendet (lueg Biischpiil Meneng). In einige Schpraache, wie em Katalanische, wird dr schpanischi ñ-Luut dur es ny ersetzt (z. B. in "Catalunya" aschtatt "Cataluña" (Katalonie), im Portugiesische dur es nh (z. B. "Espanha" schtatt "España" oder "Piranha") und im Italienische dur gn (wie in "lasagne"). Im Bretonische wird s Ñ selber nöd uusgschproche, nasaliert aber de voruusgehendi Vokal.

Fehlt dr Buechschtabe Ñ uf dr Taschtatur vom PC, chann er under Microsoft Windows mit druckter ALT-Taschte und 209 (Ñ) bzw. 241 (ñ) uf em Ziffereblock iitippt werde. Sött daas nöd di gwünschte Zeiche produziere (biischpiilswiis under Windows 2000 bzw. Windows XP und höher), so muess d ALT-Taschte und 0209 (Ñ) bzw. 0241 (ñ) uf em Ziffereblock iitippt werde (mit füehrender Null). Funktioniere sötted au no d Taschtekombinatione bzw. ALT und 164 (ñ) bzw. 165 (Ñ). Under Mac OS X wird dr Buechschtabe mit druckter ALT-Taschte und N, gfolgt vomene nochmalige Druck uf N (ohni ALT-Taschte) erzüügt. In LaTeX chann s Zeiche mit \~n erzüügt werde.


</doc>
<doc id="10295" url="https://als.wikipedia.org/wiki?curid=10295" title="Ð">
Ð

S Ð, chlii ð (eth) isch en Buechschtabe i de latiinische Schriftsyschteme vom Altenglische, Altnordische, Isländische und Färöische. In gringfüegig anderer Form (Đ đ) wird er au im Vietnamesische sowie im Kroatische, Bosnische und dr Latiinschrift vom Serbische verwendet. Es is en "duregschtriches D".
Zum dritte is s Ð dr Grossbuechschtabe zum ɖ, wo in einige afrikanische Schpraache verwendet wird („afrikanisches D“).

Im "Altenglische" isch s Ð dr Vorläufer vom hütige "th" (IPA: [], wie in "mother". S'stimmlosi "th" wie i "thin" (IPA: [] isch mitem Þ gschribe worde.

Im "Isländische" heisst s Ð eð (oder edh) und hät di gliich Qualität wie im Altenglische, wird in Transskriptione aber schtets mit "dh" umschriibe.

Im "Färöische" heissts edd und taucht nur als Chliibuechschtabe ð uuf (usser, wenn es Wort durchgehend in Kapitale gschriebe wird, wie uf Landcharte und Firmenlogos), wils nur innerhalb und am Endi vomene Wort schtah cha. Di möglichi Transkription isch "d". Es isch i dr Regle schtumm oder markiert je nach Vokalumgebig en Gleitluut [], [] oder [], vor me <r> selte au de Verschlussluut [], nimmt aber "nie" d Qualität vom isländische Dentalluut aa.

Im "Internationale Phonetische Alphabet (IPA)" bezeichnet dr Chliibuechschtabe "ð" en schtimmhafte dentale Frikativ.

Endi vom 19. Jahrhundert isch dr Buechschtabe "Ð" vom serbische Spraachwüsseschaftler Ðuro Daničić, wo damals in dr Südslawische Akademie in Zagreb tätig gsi isch, is latiinische Alphabet vom "Kroatische" und "Serbische" iigfüehrt worde. Er isch ad Schtell vo dr Bucehschtabegruppe "dj" oder "gj" trete, um de Buechschtabe Ђ ђ vom serbische kyrillische Alphabet au in latiinischer Schrift mit eme einzige Zeiche wiedergeeh z chönne. Gege d Kritik am ungwöhnliche Erschiinigsbild vom neue Buechschtabe hät de Daničić druuf verwise, dass es den doch au im Altnordische git. Dr entsprechend Chliibuechschtabe gseeht aber andersch uus als i de germanische Spraache ("đ"), und dr südslawischi Buechschtabe "Đ đ" bezeichnet au kein schtimmhafte dentale Frikativ, sondern schtimmhafti palatali Affrikate (IPA: []). Falls d Wiedergaab vo "Đ đ" nöd möglich isch, wirds im Südslawische dur "Dj dj" ersetzt.

I dr latiinbasierte "vietnamesische" chữ quốc ngữ (nationale Schrift), wo vom Missionar Alexandre de Rhodes (1591 - 1660) gschaffe worde isch, repräsentiert s <đ> de schtimmhafti alveolari Implosiv , s <d> degäge bezeichnet ebeso wie <gi> de schtimmhafti alveolari Frikativ .

Di drei Variante vom Ð händ folgendi Darschtellige im Unicode:




S Eth cha im HTML au eso dargstellt werre:

In LaTeX chönnd s Eth und s D mit Querstrich i dr Cork-Kodierig eso dargschtellt werde:



Um s afrikanische D darzschtelle, sind d fc-Schrifte erforderlich, d Darschtellig isch dänn




</doc>
<doc id="10299" url="https://als.wikipedia.org/wiki?curid=10299" title="Cédille">
Cédille

E Cédille (veraltets Spanisch für "chliises Z", au "Zedille", "Zedilla", "Cedille" oder "Cedilla") isch es diakritisches Zeiche zur Kennzeichnig vonere bsundere Uusspraach vomene Buechschtabe. Es isch es links gkrümmts Häkli i dr Mitt under em Buechschtabe, wo amene 5, eme chliine gschpieglete c, eme chliine s oder ame altdüütsche z ähnle chann. Es chunnt i romanische Schpraache (z. B. Französisch, Portugiesisch, Katalanisch, Rumänisch), aber au im Albanische, im Aserbaidschanische, im Baskische, im Lettische, im Luxemburgische und im Türkische vor.

D Funktion vom Zeiche isch je nach Schpraach verschiede. Im Französische häts d Funktion, d Uusspraach vom Buechschtabe c z verändere: Es c mit Cédille wird vor de Vokale a, o und u nöd als [], sondern als [] uusgsproche, also gnau so, wie c ("ohni" Cédille) vor e und i uusgsprochen wird. Im Internationale phonetische Alphabet stoht ç für de stimmlose palatale Frikativ.

Urschprünglich isch d Cédille keis diakritisches Zeiche gsii. Viilmeeh hät sich s C mit Cédille us em sogenannte Visigotische Z entwicklet, wo uf dr Iberische Halbinsle und in Südfrankriich verbreitet gsii isch. Dem siini oberi Schlinge isch vergrösseret und zum C umgdüütet worde, während di undere zum verchliinerte Aahängsel, dr Cédille, worde isch.


In Unicode isch U+0327 codice_1, so dass zum Biischpiil es chliises c mit Cédille als U+0063 U+0327 kodiert werde chann, in HTML codice_2 oder codice_3, s Ergebnis gseeht so uus: „ç“. S wesentlich seltener benötigte Zeiche vonere einzeln schtehende Cédille isch U+00B8 codice_4, in HTML codice_5 oder codice_6, s Ergebnis gseeht so aus: „¸“.

Für d Buechschtabe, wo am hüüfigschte mit Cédille benutzt werde, definiert Unicode au Kodierige für de zämegsetzti ("precomposed") Buechschtabe, z. B. U+00E7 codice_7, "ç".

Uf Websiite mit rumänischem Text gseeht mer hüüfig „S“ und „T“ mit Cédille. Di korrekte Zeicheforme in rumänischem Text sind jedoch „S“ und „T“ mit eme Komma drunder, au wenn s Unicode-Zeiche „latiinische Buechschtabe S [bzw. T] mit Cédille“ heisst. D Situation isch wiiter verkompliziert worde dur d Iifüehrig vo trennte Unicode-Zeiche für di rumänische Buechschtabe mit Komma.

Benutzt mer Microsoft Word, so chann mer au mit dr Taschtekombination Strg+Komma, gfolgt vomene grosse oder chliine c, d Cédille schriibe.

TeX und LaTeX chönnd beliebigi Zeiche mit Cedille darschtelle. Es git dezue
im Textmodus für de Textsatz de Befehl codice_8 (oder andersch geschriebe codice_9), wo es ç erzüügt.




</doc>
<doc id="10301" url="https://als.wikipedia.org/wiki?curid=10301" title="Æ">
Æ

D Buechschtabe Æ, Chliibuechschtabe æ isch e Ligatur us A und E.

Vom Luutwert her entschpricht er i de meischte Schpraache, wo ihn verwended, em düütsche Umluut Ä. Typographisch gseeh isch aber im lateinische Alphabet s E nöd "über" s A gwanderet und isch wie bi Ä zu zwei diakritische Pünkt schtilisiert worde, sondern in Schriibrichtung "nebe" s A.

Folgendi Schprache verwended s Æ:

Im Latin-1- und Unicode- Zeichesatz sind d Codes für 'Æ' und 'æ' 198 beziehigswiis 230, oder hexadezimal C6 und E6.

In HTML chann mer au codice_1 und codice_2 verwende.

In TeX wird s grosse AE dur codice_3 und s chliine æ dur codice_4 erzüügt.

Uf Apple-Computer mit düütscher Taschtaturbelegig chann mer au Alt-Ä (au mit druckter Umschalt-Taschte) iigeeh. Under Microsoft Windows tippt mer nachenand bi druckt ghaltener Alt-Taschte d Zifferekombination 0198 bzw. 0230.



</doc>
<doc id="10302" url="https://als.wikipedia.org/wiki?curid=10302" title="Pascal (Einheit)">
Pascal (Einheit)

S Pascal isch d SI-Eiheit vum Druck. Si heisst zue Ehre vum Blaise Pascal eso. Si isch definiert as

Ei Pascal isch also dr Druck, wo e Chraft vu eim Newton uf e Flächi vu eim Quadratmeter usüebt.
Dr Luftdruck wird meistens in Hektopascal (hPa) agä, wil so zum eine die gsetzlich vorgeschribe Eiheit Pascal verwendet werre cha un mer zum andere e Eiheit het, wo im gwohnte Millibar (mbar) entspricht. In dr Forschig wird insbesundere bi dr Vakuumtechnik vilfach s Millibar als Eiheit verwendet. Anstatt aber uf Pascal umzstige isch aber dr vollständig Verzicht uf Torr e Thema. S Torr isch anderst wie s bar nit dur e eifachi Verschiebig vu Dezimalstelle ins Pascal zyberfüehre.

In dr Lüftigstechnik wird hüffig d Eiheit Dekapascal (daPa) verwendet, wobi ei Dekapascal 0,1 mbar entspricht.


Dr middler Luftdruck vu dr Atmosphäro uf Meereshöchi un Standarddruck bzw. Normdruck isch 101325 Pascal = 1013,25 hPa oder 101,325 kPa bzw. 1,01325 bar.



</doc>
<doc id="10322" url="https://als.wikipedia.org/wiki?curid=10322" title="Raumsonde">
Raumsonde

E Ruumsonde isch e ubemannte Fluegkörper, wo zue Erchundigszwecke ins Weltall gschickt wird. Im Gegesatz zue eme (Erd)Satellit verlosst si d'Umlaufbahn (Orbit) vu dr Erde un fliegt e entfernts Zil im Sunnesystem a, um säll z'undersueche (z. B. Mars, Asteroide, Komete, Jupitermönd).

Wäge dr oft johrelange Dur vu Ruumsondemissione werre an die technische Inrichtige vu Ruumsonde höchsti Aforderige gstellt. D'Komponente vu Ruumsonde werre ufwändigst testet un im Reinruum zämmebaut, was die hoche Choste vu Ruumsonde erchlärt.

Säll het au dr witter Noochdeil, dass die technisch Usrüstig vu ere Ruumsonde scho bim Start un erst rächt bi dr Achumft am Zil zimli antiqiert isch. So het die Digital-Kamera vu dr Cassini-Sonde, wo 1997 gstartet isch, e Uflösig vu eim Megapixel gha - was domols vil gsi isch, aber bi dr Saturnachumft 2004 het scho jedes Mobiltelephon mit Kamera e besseri Uflösig gha.

E grosses Problem bi Ruumsonde gegenyber erdumchreisende Satelliten isch dr gross Erdabstand, wo langi Laufzitte vu dr vu dr Bodestation usgsendete Styrbefehle bewirkt. Us sällem Grund müen Ruumsonde iber Systeme verfüege, wo si in gwissem Umfang vu Bodenstatione unabhängig mache.

Fer Ruumsondemissione muess dr Ischusswinkel mit ere Gnauigkeit vu under 1 Bogesekunde festglegt werre. D'Navigation vu Ruumsonde muess mit höchster Gnauigkeit erfolge. Si erfolgt mit Hilf vum Dopplereffekt un dr Signallaufzitte. Uf sälli Art wird ihr Position mit ere Gnauigkeit vu under 1 Meter - unabhängig vu ihrer Entfernig zue dr Erde - ermiddlet.

D'Energiversorgig erfolgt bi Ruumsonde zum Mo un zue dr innere Planete Merkur bis Mars meischtens mit Solarzelle, wo iber e Akkumulator pufferet sin. Fer Ruumsonde mit churzer Läbensdur werre au numme Akkumulatore verwendet.
Ruumsonden fer dr Flueg zue ussere Planete verwende fer d'Stromversorgig stets Isotopebatterie, wil mit waxendem Abstand vu dr Sunne Solarzellefläche immer ineffizienter werre. Die igstrahlt Energi pro Flächeeiheit nimmt nämli mit em Quadrat vum Abstand vu dr Sunne ab. In zehnfachem Erdabstand vu dr Sunne, also z. B. bim Saturn, isch si also numme noch 1% oder ca. 14 W/m². Au Hochleistigssolarzelle hen e Wirkigsgrad vu bestefalls 30%, so dass mer also pro Quadratmeter Solarzelle numme 4 W/m² nutze cha. Dr Bedarf vu ere Sonde lit aber bi mehrere 100 W.

Je nooch Ufgabestellig underdeilt mer Ruumsonde in:

E vollständigi Liste vu allene Ruumsonde mit Missionsbeschribige isch under Liste vu dr ubemannte Ruumfahrtmissione verfüegbar.


</doc>
<doc id="10323" url="https://als.wikipedia.org/wiki?curid=10323" title="Galileo (Raumsonde)">
Galileo (Raumsonde)

D'Ruumsonde Galileo isch am 18. Oktober 1989 vu dr NASA gstartet worre, um dr Jupiter un sini Mönd z'undersueche. Wichtigster internationaler Partner sich Dytschland gsi, wo s'Tribwerch (vu Messerschmitt-Boelkow-Blohm) un drei wisseschaftlichi Instrumenter bigstürt het sowie öbbe 10% vu dr Missionschoste. Ihr Namme het d'Sonde zu Ehre vum italienische Erfinder un Naturwissenschaftler Galileo Galilei.

Noch nie vocher isch dr Planet Jupiter direkt agfloge worre. Zwar sin scho vier Ruumsonde devor an ihm vorbi gfloge (Pioneer 10 un 11 sowie Voyager 1 un 2), aber si hän dur dr Vorbiflueg numme Momentufnahme lifere chänne. Des het sich Galileo ändere solle. Es het e chünstliche Satellit um dr Jupiter chreise solle um sowohl dr Planet selber wie au sini Mönd z'beobachte. 

Vor em Itreffe het e Dochtersonde abchopplet werre solle, wo in d'Atmosphäri vum Jupiter het idringe un verschideni Daten iber Temperatur, Druck, Windgschwindigkeit un chemischi Zämmesetzig lifere solle. Debi het d'Muedersonde als Relaisstation d'Informatione zuer Erde funke solle 

Dr ursprünglich Start isch fer dr April 1986 mit eme Space Shuttle vorgsähe gsi. Us dr Ladebucht vum Shuttle het d'Sonde mit ere zuesätzliche Raketestufe no uf dr Wäg zum Jupiter starte solle, wo scho noch zwei Johre 1988 erreicht worre wär. D'Explosion vu dr Ruumfähre Challenger het aber die verblibene Space Shuttles fer iber zwei Johr am Bode glo un d'Mission isch um drei Johr verschobe worre.

D'Galileo-Sonde isch igmottet worre. Usserdem het müesse dr Weg zum Jupiter gänderet werre. Us Sicherheitsgründe het mer in dr Ladebucht vu ere Ruumfähri jetz kei witteri Raketestufe meh underbringe welle, so dass Galileo numme mit eme leistigsschwache Tribwerch gstartet isch, wo nit gnueg eigene Schub zum Jupiter het lifere chänne.

Am 18. Oktober 1989 isch es no so witt gsi. D'Ruumfähri Atlantis het Galileo in d'Erdumlaufbahn brocht, wo si usgsetzt worre isch. Dr z'gering Schub het es no erforderlich gmacht, dass Galileo gravitative Schub dur ei Vorbiflueg an dr Venus un zwei an dr Erde het hole müesse, um mit dene Swing-by-Manoeuver gnueg Schwung fer d'Reis zum Jupizer z'hole.

Im Februar 1990 isch Galileo in 16.000 km Entfernig an dr Venus vorbigfloge, Afang Dezember vum selbe Johres no s'erst mol an dr Erde un zwei Johr später nochmol. Ufgrund vu dr beide noche Erdvorbiflüeg un dr Radioisotopebatterie vu dr Sonde fer d'Energigwinnig (Plutoniumoxid) het es vor em Start versueche vu Umweltschützer gäbe, Galileo am Bode z'losse, was aber bekanntlich gschitteret isch.

Zwische dr beide Erdvorbiflüeg isch Galileo am Asteroid Gaspra vorbigfloge (1991, in numme 1.600 km Entfernig) un uffem Weg zum Jupiter an dr Ida (1993), wobi detaillierti Ufnahme vu sälle Himmelskörper entstande sin. Bi dr Ida isch au dr erst Asteroidemond entdeckt worre. Dr numme 1-2 km chlei Brocke isch Dactyl daift worre.

E Johr später het Galileo ime dramatische Ereignis biwohne. Dr Komet Shoemaker-Levy 9 isch uf em noch 238 Millionen km entfernte Jupiter igschlage, un Galileo het dr Logeplatz gha, wil d'Sonde d'Ischläg, wo uf dr erdabgwendete Site vum Jupiter stattgfunde hän, trotz dr grosse Entfernig het direkt beobachte chänne.

Doch es het, wohrschinlich verursacht dur d'Startverzögerig un drei Johre, au grossi Problem z'bewältige gä. Die 4,8 Meter Durmesser gross Hauptantenne isch wägenem Vorbiflueg an dr Venus un dr dert herrschende starche Sunneistrahlig, zum Schutz vor dr Strahlig iklappt gsi. Wie si Middi April 1991 no het solle entfaltet werre, isch si verchlemmt un demit ubenutzbar gsi. Demit isch d'Möglichkeit mit ere Dateybertragig vu meh wie 130 kbit/s umöglich worre. Mer het d'Entfaltig mehreri dausend Mol versuecht, umsust. D'Sonde isch no so umprogrammiert worre, dass die empfangene Date sowohl uf em Zentralrechner, als au uf eme Bandrekorder zwischegspeicheret worre un deno portionswiise vu dr vil schwächere Rundantenne mit numme 40 bit pro Sekunde zuer Erde gfunkt worre sin. Au do het es witteri Probleme gä: Dr Umspulmechanismus vu dr Magnetbänder isch öfters stecke blibe. Mer het zwar s'Band immer wiider zum Laufe brocht, aber s'erst Stuck devu erst churz vorem Missionsend sich uszläse traut, wil mer befürchtet het, e vollständigs zruckspule chännt's Band risse lo. Ufgrund vu dr langsame Dateybertragigsrate her mer d'Beobachtig vum Jupiterwetter während dr Mission erheblich gegenyber dr ursprüngliche Pläne reduziere müesse un au sust uf einigi Beobachtige verzichtet.

In 82 Millione km Entfernig zum Jupiter isch im Juli 1995 d'Dochtersonde vom Muederschiff abtrennt woore un am 7. Dezember 1995 mit ere Gschwindigkeit vu 170.000 km/h un eme Winkel vu ca. 9° in d'Atmosphäri vum Jupiter itaucht. Innerhalb vu numme zwei Minute sich d'Gschwindigkeit uf 3.000 km/h abbremst worre, wobi die maximal Verzögerig vu dr Sonde 230 g betrage het. S'Material vum Hitzeschild isch fast vollständig abtrage worre, wobi Temperature vu bis zue 16.000 °C ufträtte sin, doch die empfindliche Instrumenter sin ubeschädigt bliibe. In öbbe 40 km Höchi bi 0,35 bar Druck het sich dr Bremsfallschirm göffnet. 

Dr Jupiter isch e Gasplanet. D'Dichti vu dr Atmosphäri stigt mit zuenämmender Diefi, wo ybergangslos (jensits vum kritische Punkt) flüssig wird. Dr flüssig wird schliessli in circa 20.000 km Diefi abrupt metallisch. In Analogi zue dr Erde het mer e Nullniveau uf em Wert vu 1 bar definiert.

Dr Hitzeschild isch abgworfe worre un d'Messige hän agfange. In ere Diefi vu 50 km under em Nullniveau hän Windgschwindigkeite vu iber 500 km/h gmesse werre chänne. Sälli Winde sin aber nicht bloss horizontal ufträtte, sundern es het au stärchsti Fallwinde un Turbulenze in dr Senkrechte gä. Un des, obwohl d'Sonde ime „Schönwettergebiet“ (es sin keine Wasserwolke registriert worre) nidergange isch, wo s'Nephelometer (Näbelmesser) chlars Wetter registriert het. 

Dr Funkkontakt isch nooch circa einere Stund nooch em Itritt in ere Diefi vu 160 km abbroche. In dr letzte Sekunden het d'Sonde e Druck vu 22 bar bi ere Temperatur vu 152 °C gfunkt.

Währenddesse isch d'Muedersonde nooch eme enge Vorbiflueg an dr Io - wo mer nit fer Forschige het nutze chänne, wil mer dr Bandrecorder fer d'Date vu dr Dochtersonde brucht het - zum Abbremse un ere 50-minütige Haupttribwerkszündig in e elliptische Jupiterorbit igschwenkt. Dr jupiternächste Punkt (Perijovum) her dert 185.000 km un dr entferntist (Apojovum) 19,3 Millionen km betrage. S'Apojovum isch no im März 1996 durfloge worre, un mit ere 24-minütige ernöite Tribwerkszündig isch s'Perijovum uf 786.000 km aghobe worre, denn mer het die starche Strahligsgürtel in dr Nächi vu dr Io-Bahn zum Schutz vu dr Bordelektronik mide müesse.
Die wittere Umläuf sin in jewils verschidene Bahne durgfüehrt worre, um die Galileische Mönd besser beobachte z'chänne. D'Schwerchraft vu dr Mönd isch debi fer d'Bahnänderig gnutzt worre.

D'Hauptufgab vu dr Mission isch d'Erforschig vu dr vier Galileische Mönd gsi, während mer wäge dr Antenneprobleme d'Beobachtig vu dr Jupizeratmosphäri het reduziete müesse. S'Verständnis vu dr Galileische Mönd isch gwaltig gstiige. d'Europa het wohrschinlich e Ozean under ihrer Iischruste, dr Ganymed het e zibleschaleartige Ufbau mit eme Iisechern un eme eigene Magnetfeld sowie in sinem Mantel Zone vu flüssigem Salzwasser. D'Kallisto het nooch dr Voyagerdate unerwarteterwiis doch e differenzierte Ufbau.
Dr Vulkanismus uf dr Io isch nit nur vu Schwäfel verusracht, sundern au silikatisch mit dütlich höchere Temperature wie dr irdisch.

Dr Missionsdeil bim Jupiter isch ursprünglich numme fer 23 Munät bis Dezember 1997 plant gsi, isch aber no insgesamt dreimol verlängeret worre, will d'Gräte noch funktionsfähig gsi sin un noch gnueg Tribstoff vorhande gsi isch. Schwerpunkt isch bi dr erste beide Verlängerige debi dr Mond Europa un dr Versuech vum Noochwiis vu eme Oezan under dr Europachruste gsi. Im ledste Missionsdeil isch mer no riskanteri Missione ins inner Jupitersystem mit zwei noche Vorbiflüeg an dr Io igange. Wo Cassini-Huygens am End vum Johr 2000 uf em Wäg zum Saturn dr Jupiter in ere grosse Entfernig vu öbbe 13 Millione km fer e Swing-by-Beschlünigig gnutzt het, sin interessanti Parallelmessige glunge.

Am 21. September 2003 isch Galileo in d'Jupiter-Atmosphäri glenkt worre un verglüeht, wil d'Sonde wäge Tribstoffmangel un Usfälle vu dr Elektronik, bedingt dur die vu dr Sonde während dr letzten Johre erhaldene hoche Strahligsdosis, später nimmi mehr lenkbar gsi wär. Es het d'Gfahr bestande, dass Galileo uf dr Mond Europa stürze un ihn mit terrestrische Bakterie verureinige chönnt. Säll hätt chünftigi Missione zur Erforschig vu Läbensspure dert möglicherwiis erschwert.



"Lueg au:" Liste vu dr ubemannte Ruumafahrtmissione


</doc>
<doc id="10326" url="https://als.wikipedia.org/wiki?curid=10326" title="Eisen">
Eisen

Iise isch e chemisches Element im Periodesystem vu dr Elemente mit em Symbol Fe (lat. "ferrum," Iise) un Ordnigszahl 26. Es isch e Metall vu dr 4. Periode in dr 8. Näbegruppe im Periodesystem. Dr Namme Ise isch goot uf zrugg und isch en alts Leenwort usem Keltische.

Dr Iisechern Fe isch dr stabilst un energiärmst Atomchern. Des heisst, sowohl e Fusion wie e Spaltig vu Iisecherne verlangt Energizuefüehrig un isch demit endotherm. Sälle Umstand isch fer d'Sternentwicklig vu allergrösster Bedütig.

Im Universum sin bi sinere Entstehig numme Wasserstoff un Helium vorchumme. Alli andere Elemente sin bi thermonukleare Reaktione in Sterne entstande.

Iise entstoht im Endstadium vu dr Chernfusionsprozesse in masseriiche Sterne. Wil d'Fusion vu Iisecherne wie au ihr Spaltig Energi bindet un nit frisetzt, entstehn in Sterne zuenächst keini schwerere chemische Elemente wie Iise.
Es bildet sich dorum im Endstadium vu dr Chernfusion in Sterne e Iisechern as e Art thermonukleari Äsche, wo sich langsam abchüehlt (e relative Begriff bi Temperature im Beriich vu mehrere Milliarde Kelvin) un sich debi under dr eigene Schwerchraft zämmeziegt. Yberschrittet die Iisechugle vu öppe Erdgrössi e kritischi Masse, die sognennt Chandrasekhar-Grenze (öppe 0,9 Sunnemasse), so fallt si binne Sekunde under ihrer eigene Schwerchraft in sich zämme. Die no friwerdend, gwaltig potentiell Energi ermöglicht no d'Fusion vu Iisecherne zue schwerere Elemente bis hi zum Uran (un noch schwerer, doch sin sälli Elemente vil z'churzläbig, um in dr Natur usserhalb vu Supernovae vorzchumme). Glichzittig heizt sich dr Stern so starch uf, dass in grosse Deile e schlagartigi Chernfusion isetzt un die usser Hülle als e Supernova-Explosion absprengt. Supernovae erreiche debi e Energiusstoss vu mehrere 100 Milliarde normale Sunne.

Viili im Stern entstandene schwere Elemente chumme eso wiider in dr Weltruum un bilde bi dr Entstehig vu ere nöie Sternegeneration nit nur nöii Sterne, sundern au Planete, Asteroide un Mönd.

Iise isch as s'Endprodukt vu dr Chernfusion in massive Sterne s'zehnthüffigst Element im beobachtbare Universum.

Im Sunnesystem nimmt mer fer die meiste grössere planetare Objekte mit iber 3000 km Durmesser e Iisechern a. Säller isch bim Merkur mit 0,8 Planeteradie sehr gross, degege bim Erdmo ufgrund vu sinere Entstehig relativ chlei. Au Asteroide vom M-Typ wie (16) Psyche bestehn hauptsächlich us Iise.
Dr Planet Mars verdankt si roti Farb im Iiseoxid (Rost) uf sinere Oberflächi. Degege isch
jensits vum Asteroidegürtel Iise (as Erz oder Oxid) an dr Oberflächi vu Himmelskörper rächt selte.

D'Erde het e Iise-Nickel-Chern. Au suscht isch Iise relativ hüffig im Erdkörper un an dr Erdoberflächi aztreffe, meistens allerdings oxidiert.


</doc>
<doc id="10328" url="https://als.wikipedia.org/wiki?curid=10328" title="(2) Pallas">
(2) Pallas

D' (2) Pallas isch mit eme middlere Durmesser vu 523 km dr zweitgrösst Asteroid im Asteroide-Hauptgürtel. Si isch am 28. März 1802 vum Heinrich Wilhelm Olbers entdeckt worre.
Sofern isch d'Gstalt vu dr Pallas im e anächerend hydrostatische Glichgwicht befindet, isch es vu dr Internationale Astronomische Union plant, d'Pallas as Zwergplanet z'klassifiziere.

D'Pallas isch am 28. März 1802 vum Heinrich Wilhelm Olbers als zweite Asteroid entdeckt worre, un uf die grichisch Götti Pallas Athene daift worre. D'Entdeckig isch zuefällig erfolgt, wie dr Olbers dr e Johr vocher entdeckt Asteroid (1) Ceres het ufsueche welle. Nooch dr Entdeckig vu dr Ceres het dr Olber, wie die andere Astronome zue sinere Zitt, nit demit grechnet, noch e wittere Planet zwischenem Mars un em Jupiter z'finde, wil mer glaubt het, dr vu dr Titius-Bode-Reihe vochergsaite Planet in sällem Beriich vum Sunnesystem mit dr Ceres gfunde z'ha. Dr Olbers het doher d'Hypothese verträtte, dass es sich bi dr Ceres un dr Pallas um Bruchstücker vume grössere, ussenanderbrochene Planet handele dät.

Dr Wilhelm Herschel, wo anno 1781 dr Uranus entdeckt gha het, het versuecht, dr Durmesser vu dr Ceres un dr Pallas zue bestimme, was ihm aber nit glunge isch: Die beide Objekte sin in sinem Teleskop praktisch sternförmig (also ohne messbari Usdähnig, anderst wie die klassische Planete) erschine. Dr Herschel het dorum scho 1802 vorgschlage, d'Ceres un d'Pallas as „Asteroide“ (grichisch fer „sternartig“), z'bezeichne un demit vu dr grosse Planete abzgrenze. Si Asicht isch zue sällere Zitt aber numme vu wänige Astronome deilt worre. Erscht wie um 1850 d'Zahl vu dr zwischenem Mars un em Jupiter gfundene Himmelskörper rasch angstiige isch, sin si under dr Bezeichnige „Asteroide“, „Planetoide“, „Chleini Planeten“ oder „Chleiplanete“ zämmegfasst worre.

S'anno 1803 entdeckt chemisch Element Palladium isch uf dr Asteroid Pallas daift worre.

D'Pallas beweggt sich ime middlere Abstand vu 2,77 AE in 4,62 Johre um d'Sunne. D'Bahnexzentrizität isch mit 0,230 relativ gross: Dr Abstand vu dr Sunne variiert doher erheblich zwische 2,14 AE im Perihel un 3,41 AE im Aphel. D'Umlaufbahn isch mit 34,9° au starch gege d'Ekliptik gneigt, wodur es hüffig vorchummt, dass sich d'Pallas fernab vu dr Ekliptik am Himmel ufhaldet.

Während dr Opposition erreicht si e schinbari Helligkeit vu bis zue 7,0 mag. Si isch demit nooch dr (4) Vesta un dr (1) Ceres dr dritthellst Asteroid am Nachthimmel.

D'Rotationsperiode vu dr Pallas betrait 7 Stunde un 49 Minute. Ihri Oberflächi het e middleri Albedo vu 0,159. D'Masse isch zue 1,21×10 Sunnemasse (2,41×10 kg) bestimmt worre. Us dr Beobachtig vu Sternbedeckige het d'Grössi vu dr Pallas abgleitet werre chänne. D'Form vu dr Pallas entspricht demnooch ime triaxiale Ellipsoid mit Axelängene vu 574±10 km, 526±3 km un 501±2 km. In gueter Yberinstimmig demit isch us Beobachtige vum Infrared Astronomical Satellite e middlere Durmesser vu 523±20 km abgleitet worre.

Pallas isch demit, nooch dr Ceres, dr zweitgrösst Asteroid vum Hauptgürtel. Si wird an Masse aber sowohl vu dr Ceres, als au vu dr Vesta ybertroffe.

In dr folgende Tabelle isch d'Sichtbarkeit vu dr Pallas bis anno 2021 agäbe. Die schibar Helligkeit un d'Entfernig zue dr Erde beziege sich debi uf dr Zittpunkt vu dr Opposition, wenn dr Asteroid dr Erde am nächste isch un demit au am hellste erschint.



</doc>
<doc id="10331" url="https://als.wikipedia.org/wiki?curid=10331" title="Ä (Begriffsklärung)">
Ä (Begriffsklärung)

Ä isch




</doc>
<doc id="10332" url="https://als.wikipedia.org/wiki?curid=10332" title="Ö">
Ö

Ö isch e Umlut wo unter anderem in de Dütsche und Alemannische Schribwyse vorkunnt. Durchschnittlig isch in alemannische Tekschte etwa jede 250. Büchstabe e "ö".

S "ö" isch eigetlig e o mit em Akzänt Trema. S wird aber oft nit als des wohrgnoh, unter anderem wyl mer bim Büchstabiere nit "o mit Trema", sondern eifach "ö" sait.

S Trema isch drum uegrächnet uff em "o", wyl s i me Wort oft dört stoht, wo anderi Wörter e "o" hän, z. B.:

Tochter - Töchter

Loch - Löcher

Des funktioniert au in andere Sproche. So hät zum Bispyl uff Ungarisch, wo s oft helli und dunkli Suffix git, s helle Suffix dört e ö oder ő, wo s dunkle e o bzw. o hät:

Házon - Bőröndön

Unter anderem:

Mit de dütsche und östrychische Tastatur sin s große und s kleine "ö" mithilf vo de Taste rächts vom "l" darstellbar. Mithilf vo de Taste "Shift" wird de Großbüchstabe dargstellt. Uff de Schwizer Tastatur isch anstell vom große "ö" de Akzäntvokal e. S große "ö" wird entweder mit de Taste "CAPS LOCK" + "ö" oder durch d Taste "Trema" (rächts vom "ü") und "ö" dargstellt.

We mer s "ö" uff re Tastatur nit darstelle cha oder s für e Zeichesatz nit vorgseh isch (z. B. bi Internetadresse), no wird "oe" statt "ö" gschribe.


In de phonetische Schrift stoht [ø] für e helles ö (wie bi "höre", allerdings kurz). S [œ] isch e offes "ö" wie bi Hochdütsch "ich möchte".


</doc>
<doc id="10333" url="https://als.wikipedia.org/wiki?curid=10333" title="Ü (Begriffsklärung)">
Ü (Begriffsklärung)

Ü isch:



</doc>
<doc id="10429" url="https://als.wikipedia.org/wiki?curid=10429" title="Unterrock">
Unterrock

Dr Underrock, fälschlicherwiise oft au als Bezeichnig für es Underchleid benutzt, ghört zur Underwösch und isch eigentlich s Chleidigschtuck under eme Rock, wo em Körperwärmeerhalt und em Sitz vom Rock dient. Dr Überrock gleitet dur di glatt Oberflächi vom Underrock (Siide, Polyeschter, Polyamid/Dederon) liechter um di (oft bestrumpfte) Bei vo dr Trägerin. Es git sehr eifachi Modell und au settigi, wo a Dessous erinnered.

Vom 16. bis zur erschte Hälfti vom 18. Jahrhundert hät dr Underrock "Kotillon" gheisse. Zu dere Ziit sind vo adlige und guetbürgerliche Fraue under em Chleid meischtens mehreri Underröck überenand treit worde; dr Underrock isch sogar es Schtandessymbol worde. Im 17. Jahrhundert sind im Summer bis zu acht, im Winter bis zu zwölf Underröck gliichziitig treit worde. Dr oberschti, oft mit ere Schleppe verziert gsii, hät "la modeste" (frz. "die Sittsame") gheisse, dr mittleri "la friponne" ("die Schelmische"), dr underscht "la secrète" ("die Geheime"). Di beliebtischti Farb isch rot gsii. Im Rokoko isch dr Underrock, wo bim Aahebe vom Reifrock sichtbar worde isch, bi de feine Dame us Siide und um de Saum beschtickt gsii.

Um 1820 hät mer aagfange, de Underrock as Liibli aaznäihe und isch so zum Underchleid choo. Zu dere Ziit isch au d Krinoline uufchoo. Under dr Turnüre bzw. em Cul de Paris isch dr Underrock über em Po grafft worde. 1897 isch e "Underrockhose" uufchoo. Zu dere Ziit isch au dr Underrock mit Schleppe und Rüsche wieder Mode worde. 

Während de Jugendunruehe Aafangs vo de 80er Jahr isch d Zürcher Schtadträtin Emilie Lieberherr under anderem au durch s immer wider unde füre luegende Underrock bi ihrne öffentliche Uuftritt bekannt worde. Ihri Underröck sind au uf zahlriiche Flyers vo damals verewigt worde.


</doc>
<doc id="10432" url="https://als.wikipedia.org/wiki?curid=10432" title="Eisensulfide">
Eisensulfide

Iisesulfide sin chemischi Verbindige vu dr Elemente Iise un Schwäfel. Dr Schwäfel lit in sälle Verbindige as Anion (Sulfid) vor.

Folgendi Iisesulfide sin bekannt:

As witteri Iise-Schwäfel-Verbindige, wo nit zue dr Iisesulfide zellt werre, sin d'Iise-Schwäfel-Cluster z'nenne.

Bi dr Stahl-Herstellig gelte Iisesulfide as Stahlschädling. Die nidrigschmelzend Verbindig lageret sich an dr Chorngrenze ab un verursacht bi Warmumformig dr sognennt Rotbruch


</doc>
<doc id="10433" url="https://als.wikipedia.org/wiki?curid=10433" title="Arthur C. Clarke">
Arthur C. Clarke

Dr Arthur Charles Clarke (* 16. Dezember 1917 z Minehead, Somerset, England; † 19. März 2008 z Colombo) isch e englische Science-Fiction-Schriftsteller gsi.

Dr Arthur C. Clarke isch früeh an dr Möglichkeite, wo dr Weltruum dr Menschheit biite chännt, interessiert gsi un isch Mitglid vu dr "British Interplanetary Society" worre.

Im Zweite Weltkrieg het dr Arthur C. Clarke an Radaralage zum Ground Controlled Approach gschafft. Sälli Erfahrige lige im Roman "Glide Path" zuegrund.
Si Idee, geostationäri Satellite zuer technische Kommunikation z'nutze, wo er 1945 under em Titel "Extra-terrestrial Relays" in dr wisseschaftliche Zittschrift "Wireless World" veröffentlicht het (lueg s'Diagramm), het 1970 ihr Verwirklichig erlebt. Ihm zu Ehre wird doher dr geostationär Orbit au Clarke Belt bzw. Clarke Orbit gnennt. Allerdings het dr Clarke domols no nit ahne chänne, welchi Fortschritte d'Technik sither mache dät. In sinere Version vu dr geostationäre Satellite isch immer noch s'Frauli vum Amt ame Pult gsässe un het d'Gspräche vermiddelt, was jo hützuedag bekanntlich vu Computer erledigt wird.

Im Arthur C. Clarke si Ehe mit dr Marilyn Mayfield het numme e halbs Johr (Juni - Dezember 1953) durt.

1956 isch er uf Colombo (Sri Lanka) zoge, wo er sitdem im Status vume Ehrebürger läbt. Dr Arthur C. Clarke, wo anno 1953 in "Childhood's End" detailliert e Tsunami-Katastrophe beschribe het, het dr Tsunami vum 26. Dezember 2004 yberläbt.

Dr Hauptgürtelasteroid (4923) Clarke isch ihm zue Ehre benennt. In dr Quelleagabe zuem Kapitel 16 vu "3001 The Final Oddyssey" schribt er dezue liicht ironisch "I was delighted to learn that Asteroid 4923 (1981 EO27), ... , has been named Clarke, ... I was informed with profound apologies, that owing to an unfortunate oversight Number 2001 was no longer availabale, having been allocated to somebody named A. Einstein. Excuses, excuses." 

Dr Arthur C. Clarke zellt zue dr technische Visionäre vu dr Science-Fiction.
Sini Romane un Erzählige sin vu technische Errungeschafte un em Griff nooch dr Sterne chennzeichnet. Denäbe findet sich au d'Vorstellig vu ere allumfassende oder ybermächtige Intelligenz oder Macht, wo s'Universum durdringt un beiflusst (z. B. in "Childhood's End", 1953).

Witterhi het dr Arthur C. Clarke futuristischi Romane mit ere Verbindig zum Meer gschribe (z. B. "Dolphin Island"). "The Ghost from the Grand Banks" handelet vum Versuech, d'Titanic z'hebe.

Im Arthur C. Clarke si bekanntists Buech isch wohrschins "2001: A Space Odyssey".
Dr Roman isch in Alähnig ans gmeinsam mit em Stanley Kubrick erarbeitet Drillbuech vum anno 1968 erschinene Film . Die drei Noochfolgeromane (2010: Odyssey Two; 2061: Odyssey Three; 3001: The Final Odyssey) sin gliichfalls populär, hän aber nit dr Erolg vu dr erste Odyssee erreicht. Dr Arthur C. Clarke het in sälle Romane immer dr aktuell Stand vu dr Jupiterforschig berucksichtigt. E zentrali Rolle spilt dr Mond Europa un dert möglichs Läbe.






Stephen Baxter: "Erfüllung von Prophezeiungen." Ein Gespräch mit Arthur C. Clarke, in: Wolfgang Jeschke (Hrsg.): "Das Science Fiction Jahr 1999", Wilhelm Heyne Verlag, München, ISBN 3-453-14984-X, S. 809-824.



</doc>
<doc id="10434" url="https://als.wikipedia.org/wiki?curid=10434" title="Gebundene Rotation">
Gebundene Rotation

Mit bundener Rotation bezeichnet mer in dr Astronomi dr speziell Fall vu ere Spin-Bahn-Kopplig, wo e Himmelskörper sich während eim Umlauf um e andere Himmelskörper gnau einmol um si eigeni Ax drillt. Also e Rotationsperiode (engl. "spin") un e Umlaufzit um dr Muederkörper im Verhältnis 1:1.

So umlauft dr Mo d'Erde in bundener Rotation. Deswäge zeigt er uns immer die gliiche Site. Au die bi dr andere Planete im Sunnesystem trättet in dr Regel bi ihre Mönd e bundeni Rotation uf, wo wohrschins uf die gliich Art wie bim Erdmo entstande isch. E Usnahm isch numme dr Hyperion bim Saturn, als eme reguläre Mond vu eme innere Satellitesystem. Die witt entfernte Zwergmönd vu dr Gasriise zeige degege kei bundeni Rotation.

Bundeni Rotation entstoht dur Gezittechräfte, wo d'Eigerotation vu kleinere Himmelskörper im Schwerefeld vu grössere abbremse. Ähnlich wie sich im Wasser vu dr Erde sichtbari Fluetberge zeige, däte sich au bi ere Eigerotation vum Mo relativ zue dr Ax Erde-Mo d'Gsteinsoberflächi vum Mo gringfüegig hebe un senke. Säll dät Ribig erzüge, wo d'Eigerotation bremse dät. 

Gnau säll isch au iträtte. So isch es nooch Johrmillione zue eme (relative) Stillstand vu dr Eigerotation, chumme wie mir si am Mo beobachte chänne. Andererseits bremst au dr im Verhältnis zue dr Erde rächt gross Mo nooch wie vor d'Erdrotation ab, so dass d'Däg allmählich, wenn au sehr langsam, immer länger werre. In dr Kridezitt isch dr Dag numme bi öppe 22 bis 23 Stund Längi gläge. Bi dem Vorgang ybertrait d'Erde Drillimpuls uf dr Mo, wo defir sorgt, dass säller sich dodur um öppe 4cm im Johr vu dr Erde entfernt. Dr Mo isch also früeher dr Erde nächer gsi.

E Sunderfall vu dr bundene Rotation isch d' Korotation, bi dem sich beidi Himmelskörper während eim Umlauf gnau eimal um ihr eigeni Ax drille. Säll isch bim Zwergplanetepaar Pluto-Charon bispilswiis dr Fall, wo beidi mit eme Masseverhältnis vu öppe 7:1 e sehr chleine Masseunderschid ufwiise.

Bi starch elliptische Umlaufbahne chänne au anderi, chleini ganzzahligi Verhältnisse vu Rotationsperiode un Umlaufzit (Spin-Bahn-Kopplige) aufträtte. So drillt sich dr Merkur während zwei Umlaife um d'Sunne gnau dreimol um die eige Ax. 


</doc>
<doc id="10436" url="https://als.wikipedia.org/wiki?curid=10436" title="Freiburger Bächlein">
Freiburger Bächlein

D' Friburger Bächli (üblicherwiis in hochdütsche Texte mit em schwäbische Diminutiv "Bächle" gschribe) sin e bsunders Wohrzeiche vu dr Aldstadt vu Friburg im Brisgau. Si werre mit em Wasser vu dr Dreisam gfüllt un sin in e Hüffe Strosse un Gässli vu dr Aldstadt z'finde. 

D'Bächli hän früeher au fer d'Wasserversorgig un d'Brandbekämpfig dient un sin urkundlich scho im 13. Johrhundert erwähnt. Hitt sin si vor allem bi Tourischte un Kinder beliebt. Im 19. Johrhundert het mer d'Bächli as umodern empfunde un si gröschtedeils mit Iiseplatte abdeckt. Wil sich d'Bächli ursprünglich in dr Middi vu dr Stross (un demit vu dr Fahrbahn) befunde hän, sin si vu vilene Lit (u. a. em ADAC) as e Verkehrsrisiko betrachtet un drum an dr Strosserand verlegt worre. Anno 1973 isch d'Innestadt aber zue ere Fuessgängerzone erklärt worre. Wil d'Innestadt vu Friburg dorum hit überwigend autofrei isch, stelle dorum d'Bächli kei bedütends Verkehrshindernis meh dar. Deilwiis verlaufe si sogar direkt näbe dr Schine vu dr Strossebahn, womit si dr Gleiskörper vu dr übrige Stross abtränne - was mit e Grund fer ihr Neualag in dr Kaiser-Joseph-Stross gsi isch. Des het au fiskalischi Gründ gha: Durch d'Bächli ka d'Stadt jetz sage, dass d'Strossebahn uf eme eigene, baulich vu dr Stross trennte Gleiskörper verlauft, was fer d'Bezueschussig vu Trasse durs Land e wichtigi Rolle spilt.

Fer dr oberflächlich Betrachter usichtbar bruche d'Bächli frili e umfangriichs underirdischs Netz. So hän si e Gsamtlängi vu 15,5 km, vu dene 6,4 km underirdisch verlaufe. Witt oberhalb vu dr ehemolige Stadtgrenze am Schwobedor, nämli am Bifängli bi dr Kartüs, leitet e Stellfalle Wasser us dr Dreisam in dr Gwerbekanal. Sällem entnimmt e underirdische Stolle s'Wasser, wo in dr Stadt dur d'Bächli gleitet wird un underhalb vum Netz wiider in dr Gewerbekanal zruckglangt.
S'Wasser fliest ohni jedi Pumpi dur s'ganz System. Um s'nötig Gfäll herzstelle, müen scho bal nooch dr Stadtgründig bemerkenswert grossflächigi Glände-Ufschüttige stattgfunde ha. Spure devu werre glägetlich bi Bauarbete in Kellre ufdeckt, vorwiged wohl im Stadtgebit um d'Oberlinde, nöierdings besunders dütlich zum Vorschi kumme bi dr Arbete zum Umbau vum Augustiner-Museum. 

Dank em künschtlich hergstellte Höcheunderschid zwische nem Oste un em Weste vu dr Friburger Aldstadt fliesse d'Bächli mit natürlichem Gfälle vu 1-2° vu dr Ispisig am Schwobedor abwärts in nord-nordweschtlicher Richtig. In dr Oberlinde befindet sich e Hauptverdeiler, wo au Wasser fer d'Bewässerig vu dr alde Linde abzwigt werre ka, wo dert anno 1729 pflanzt worre isch.

Fer d'Wasserverdeilig un Suferhaldig in dr Wasserlaife sorge d'"Bächlibutzer" (e weltwitt vermuetlich einzigartigi Beruefsart). Si verwende fer d'Wasserregulierig 142 Blechschieber. Fer die Reinigung git's u. a. sog. Grundabflüss, wo Abschnitte vum Bächlisystem mit dr Abwasser-Kanalisation verbinde un Dreckwasser dertna abfliesse len.

An menke Stelle findet die menschlich Arbet natürlichi Helfer in Gstalt vu kleine Flusskräbse, wo Algebewux abfresse un Schlamm ewegschaffe.



</doc>
<doc id="10437" url="https://als.wikipedia.org/wiki?curid=10437" title="Vokal">
Vokal

E Vokal isch en Luut i dr mänschliche Sprooch wo dr Vokaltrakt (also de Mund, Rache usw.) offe isch, un dr Artikulationsstrom (d Luft wo usgstoose wird) drum unghindert cha entwiiche. Bi Konsonante isch dr Vokaltrakt dergege gschlossener un dr Artikulationsstrom wird agstaut oder durch engi Öffnige druggt. Vokal sin i dr Regel stimmhaft, des heisst dass d Stimmbänder vibriere während dr Luut produziert wird. Es git aber Sprooche wo au stimmlosi Vokal hen, zum Byspiil O'odham (e Sprooch wo vo fascht 10.000 Urywohner z Arizona un Mexiko gsproche wird).

Wenn en Vokal allei vorchunt, sait mer em Monophthong, züe zwei Vokäl i dr glychi Silbe sait mer Diphthong. En Diphthong wird als Kombination vumene Vokal uneme nüt-silbische Halbvokal definiert.

In dr Phonetik unterscheidet mer Vokal nooch drüü Hauptkriterie:

Zum Byspil isch bim Vokal /i/, wie im Wort „Rys“, d Zung ganz obe im Mund, un ganz füre. Bim Vokal /u/, wie in „Huus“, isch d Zung ganz obe, un ganz hinte im Mund.

Bim Vokal /a/, wie im französische Wort „lapin“, isch d Zung ganz unter, un ganz füre. Un bim Vokal /ɑ/, wie im änglische „paw“, isch si ganz unte, un ganz hinte.

Die vier Referenzpunkt cha mer deno imene Trapez darstelle:

Die Vokal sin als Referenzpunkt z verstoo, un nit als exakti Definitione. Zum Byspil sin d Vokal im alemannische Wort "Wy", em änglische "beet" un em französische "lit" nit ganz identisch. Trotzdäm transkribiert mer si alli mit /i/. De Vokal im Französische isch zwar arg nooch am Kardinalvokal [i], des isch aber reine Zuefall.

D Vokal /i/ - /u/ un /a/ - /ɑ/ sin also d Extrempunkt vo de mögliche Vokal. Wemmer de Vokalruum no wyter uffdeilt, cha mer wytri Vokal definiere. Für en Vordervokal, wo offniger wie /i/ isch, sait mer deno „halbgschlosse“, un für eine wo gschlossener wie /a/ isch, „halboffe“. Des sin deno /e/, wie im Hochdütsche „See“, un /ɛ/, wie im Wort „Herr“. Rächts, in dr Zeichnig vum Mund, gseet mer d Position vo dr Zung bi denne Vokal.

Nebe de Vorder- un Hintervokal gits au no Vokal wo derzwüsche sin, un wo mer Zentralvokal sait. S Hochdütsch wie in „Hand“ isch zum Byspil en Zentralvokal, wo zwüsche /a/ un /ɑ/ isch. Im Polnische gits zum Byspil de Vokal /ɨ/, wie in „mysz“ (Muus), wo zwüsche /i/ un /u/ isch.
S dritt Kriterium isch ob d Lippe grundet sin oder nit. Bi /i/ sin si nit grundet, bi /u/ scho (in de menschliche Sprooche sin Vordervokal tendenziel uugrundet, un Hintervokal grundet). Wenn de Vokal /i/ mit grundeti Lippe ussgsproche wird, isch des de Vokal im Wort „Müüs“; s Zeiche im IPA defür isch /y/. Wenn de Vokal /u/ statt mit grundeti mit gspreizti Lippe ussgsproche wird, isch es /ɯ/, wie im türkische Wort „ılık“. Uff dem Vokaltrapez werde die grundet-gspreizti Vokalpaar nebenand gstellt.
Die Uffdeilig cha no wyter fortgsetzt werde. De Vokal /æ/ im änglische Wort "bat" zum Byspil isch zwüsche /ɛ/ un /a/. Mer deilt de Vokalruum also wyter uff un sait däm Vokal deno fascht-offe.

Mit dere Klassifikation cha mer deno d Vokal beschrybe. So sait mer /i/ zum Byspil uugrundeter gschlossener Vorderzungevokal, /y/ grundeter gschlossener Vorderzungevokal un /u/ sait mer grundeter gschlossener Hinterzungevokal.

I dr Phonologi werre Sproche oft nooch dr Zahl vo ihrene Vokal ydeilt. Am hüüfigschte sin Vokalinventar vo 5 oder 7 Vokal. S allerchlynschte wo bekannt isch isch des vum Abchasische mit numme 2 Vokal, d gröschte Vokalinventar chömme im Sedang (24 Vokal) un verwandti Sproche vo Südoschtasie vor. Es isch allerdings schwierig, d gnaui Grössi vo de allergröschte Vokalinventar z'ermittle. Mangi alemannische Dialäkt ghöre zu de vokalryschte Sproche uf dr Wält, so s Bärndütsch mit 23 Vokal; andri Dialäkt wie s Baseldytsch un d meischte andre Niideralemannische Dialäkt hen weniger.

Es folge Byspiil vo möglichi Vokalsyschtem.

Alli Sproche hen en /a/-artige Vokal un fascht alli Sproche hen en /i/ un /u/-artige Vokal. D gnaui Ussproch vo de Vokal isch i Sproche, wo numme wenigi hen, allophonisch starch verschiede.

S Quechua (d gröschti indigene Sproch vo Südamerika) het 3 Vokal un kei Unterscheidig zwüsche Churz- un Langvokal.
D Arabischi Sproch oder au s Inuktitut (d Sproch vo de Inuit-Eskimo) hen en Vokalsyschtem vo 3 Churz- un 3 Langvokal.
Näbe denne "bogene" Syschtem isch au e linears mögli, z. B. s Adygeische (Nordkaukasus).

D meischte Sproche hen 5 oder 7 Vokal, so zum Byspiil s Spanische (5) un s Italienische (7). Bi 5 Vokal isch d gnaui Ussproch vo /e/ un /o/ meischtens offener un isch allophonisch arg verschiede.

Viili Sproche (wie au s Alemannische) vergrössre ihr Vokalinventar durch Langvokal, so z. B. s Finnische mit 8 Churz- un 8 Langvokal un 16 Diphthong.

Durch Nasalvokal cha en Vokalsyschtem ebefalls grösser werre, z. B. Polnisch mit 6 Oralvokal un 2 Nasale.

Im Polnische isch d Nasalität allerdings kei bsunders wichtigs Merchmool, im Französische sin Nasalvokal dergege bsunders wichtig; au mangi schwebische un bairische Dialäkt hen Nasalvokal i ihrem Inventar.

S Französische, s Änglische oder d dütschi Standardsproch hen überdurchschnittlich viili Vokal. D Normussproch vum britische Änglisch ("Received Pronounciation") het mit 12 Vokal un 8 Diphthong s gröschti Vokalinventar innerhalb vum Änglische (lueg dezüe unter änglischi Phonologi. D Normussproch vo dr dütsche Standardsproch het 15 Vokal un 3 Diphthong un s Französische het 12 Oralvokal un 3-4 Nasalvokal.


</doc>
<doc id="10439" url="https://als.wikipedia.org/wiki?curid=10439" title="Konsonant">
Konsonant

Under Konsonant (v. lat.: "con" = mit + "sonare" = tönen; au "Mittöner" oder Mitluut) verschtaht mer einersiits en Luut, wo siini Artikulation e Verengig vom Schtimmtrakt beinhaltet, so dass dr Atemluftschtrom ganz oder teilwiise blockiert wird und so zu hörbare Turbulenze (Luftwirbelige) chunnt. Konsonante sind Hemmnis überwindendi Luut. Zu dem zelled im Düütsche d Gruppe vo de Obstruente (Plosive, Frikative, Affrikate) und d Gruppe vo de Sonorante (Liquide/Laterale, Nasale) sowie dr Halbvokal oder Halbkonsonant //.

Es werded under Konsonante gmeinhin au d Buechschtabe verschtande, wo derartigi Luut repräsentiered. Um dr verbreitete Verwechslig bzw. Gliichsetzig vo Luute und Buechschtabe vorzbüüge, isch es sinnvoll, de Begriff Konsonantebuechschtabe z verwende. Linguistisch korrekt sind d Begriff Konsonantegraphem bzw. Randgraphem (Graphem, wo für de Silberand, nöd de Silbeechern verwandt werded, so z. B. i dr "Grammatik vo dr düütsche Schpraach", Berlin 1997, Bd. 1, vgl. S. 246ff). 

Im Düütsche entspreched si meischtens de Buechschtabe:  B, C, D, F, G, H, J, K, L, M, N, P, Q, R, S, ß, T, V, W, X, Z. 

Si schtönd de Vokalbuechschtabe (Selbschtluute, Vokalgrapheme/Cherngrapheme) A, Ä, E, I, O, Ö, U, Ü, Y gegeüber. 

Zur artikulatorische Beschriibig vo Konsonante werded di folgende Kriterie verwendet:


Biischpiilswiis laat sich es // wie in "Oma" gmäss dene Kriterie als "schtimmhafte bilabiale Nasal" charakterisiere.

Under akustisch-auditive Kriterie betrachtet, underscheided sich Konsonante vo Vokale im Grad ihrer Sonorität. Under Sonorität verschtaht mer d Schallfülli, d. h. di underschiedlich akustisch Riichwiiti vo de Luut.

Wil jedi Silbe en Luut uufwiist, wo siini Sonorität di vo siine Nachbarsluut übertrifft, händ Vokal e grösseri Schallfülli als Konsonante. De Konsonante falled dur das beschtimmti Positione i dr Silbeschtruktur zue, allgemein am Silbeaafang und -Endi, d. h. Konsonante sind normalerwiis kei Silbeträger.
Als Uusnahme devoo sind allerdings d Sonorante:
Approximante (Vokal in eigentlich konsonantischer Position, öppe "jung" // aber phonetisch [] und nasali und laterali Konsonante (Konsonante als Sonoritätsmaximum im Silberiim wie öppe in "Matten" [] z gseeh. 

Im Düütsche luutet s Wort mit r längschte Konsonantebuechschtabefolg -- wenn mer nur Wörter mitzellt, wo in übliche Wörterbüecher verzeichnet sind -- vermuetlich "Angstschweiss" (föif Konsonante-Phonem bzw. -Luut in Folg, wo mit Hilf vo acht Konsonantebuechschtabe dargschtellt werded).
"Lueg au": Vokal, Konsonanz, Konsonantehüüfig, Knackluut, Schnalzluut, Kürzezeichen


</doc>
<doc id="10441" url="https://als.wikipedia.org/wiki?curid=10441" title="ISO 8859-8">
ISO 8859-8

ISO 8859-8, gnauer ISO/IEC 8859-8 au bekannt als "ISO-Hebräisch", isch en vo dr ISO zletscht 1999 aktualisierte Schtandard für di Informationstechnik zur Zeichekodierig mit acht Bit und dr achti Teil vo dr Normefamilie ISO/IEC 8859.

Die Zeiche, wo mit siibe Bit kodierbar sind, entspreched US-ASCII mit füehrendem Nullbit. Zuesätzlich zu de 95 darschtellbare ASCII-Zeiche (0x20–7E) kodiert d ISO 8859-8 60 wiiteri (0xA0, A2–BE, DF, E0–FA, FD–FE), also insgesamt 155 vo theoretisch mögliche 256 (= 2). De Positione 0x00–1F und 0x7F–9F sind i ISO/IEC 8859 und demit ISO/IEC 8859-8 kei Zeiche zuegwiise. ISO-8859-8 bsetzt aber alli Schtelle mit nöd darschtellbare Schtüürzeiche.

ISO 8859-8 enthaltet alli Konsonante vom hebräische Alphabet, aber nöd d Vokalzeiche.

"SP" (0x20, "space") isch s Leerzeiche, "NBSP" (0xA0, "non-breaking space") s feschte Leerzeiche und a 0xAD isch dr bedingti Trennschtrich ("SHY", "soft hyphen"), wo normalerwiis nur am Zeilenendi sichtbar isch.
An Position 0xFD–FE sitzed d Links-nach-Rechts- und Rechts-nach-Links-Marke (U+200E und U+200F).

MacHebrew



</doc>
<doc id="10450" url="https://als.wikipedia.org/wiki?curid=10450" title="Hot-Spot (Geologie)">
Hot-Spot (Geologie)

As Hot-Spot (engl.: "heisse Flecke") werre Zentre vu intensiver vulkanischer Aktivität in ere planetare Rinde bezeichnet, wo nit direkt dur plattetektonische Prozesse verursacht werre.

Hot-spots sind doher nit an Platteränder bunde, au wenn si uf sonige liige chänne. Plattetektonik trättet usserdem im Sunnesystem numme uf dr Erde uf. D'Mars- un Venus-Vulkane sin dorum alles Hot-Spot-Vulkane. Ganz Hawaii esch dur ne Hot-Spot enstande.

E besundere Fall isch dr Jupitermond Io. Säller isch ybersait vu Schwäfel-Vulkane mit Lavatemperature um öppe 500 °C. Es trättet aber vereinzelt au silikatische Vulkanismus mit Temperature vu iber 1800 °C uf. Dr Begriff "hot spot" isch dorum im Fall vu dr Io uf sälli Art vu Vulkanismus beschränkt.

Uf dr Erde underschidet sich dr Hot-Spot-Vulkanismus vu dr vulkanische Aktivität an Plattegrenze, wo mit plattetektonische Vorgänge wie Ozeanbodespreizig un Subduktion zämmehängt. D'Theori vum Hot-Spot-Vulkanismus isch erstmols anno 1963 vum Geolog John Tuzo Wilson formuliert worre.




</doc>
<doc id="10451" url="https://als.wikipedia.org/wiki?curid=10451" title="Währung">
Währung

E Währig (v. mittelhochdt.: "werunge" = Gwährleischtig) isch im wiitgfasste Sinn s schtaatlich greglete Geldwese vomene Land, insbsunderi d Feschtlegig vom Münz- und Notesyschtem. Di meischte Währige werded a de internationale Devisenmärte ghandlet. De Priis, wo sich deet bildet, heisst mer Wechselkurs.

Derziit gits weltwiit über 160 offizielli Währige, aber nur di beide gebrüüchlichschte Währige vo dr Welt, dr US-Dollar und dr Euro, gelted als internationali Leitwährige.
Sit dr Uufhebung vo dr Golddeckig für de US-Dollar 1971 dur de damaligi US-Präsident Richard Nixon sind fascht alli Währige fiat money; das isch undeckts, wertinschtabils Geld. Im Lauf vo dä Gschicht händ sich zur Vitalisierig und Schtabilisierig vo regionale Wirtschaftschreisläuf zuesätzlich Komplementärwährige entwicklet, wo hüt bsunders im Zuug vo dä fortschriitende Globalisierig a Bedüütig gwünned. D Herschtellig und Emittierig vo dene Währige erfolgt nöd dur Zentralbanke, sondern vo regional iigsetzte Inschtitutione oder Initiative.

Währige werded vomene Emittent usegeeh. Meischt handlets sich debii um e schtaatlich beuuftreiti Zentralbank. Sie isch i dr Regle gsetzlich mit dr Herschtellig und dr Emittierig vo dr Währig beuuftreit. Ihri vordergründigi Uufgaab isch debii i de meischte Länder, d Geldmengene so z schtüüre, dass e Priisschtabilität gwährleischtet werde chann.

Di als gsetzlichs Zahligsmittel konzipierti Währung isch innerhalb vom Schtaat i dr Regle mit eme Aanahmezwang uusgschtattet. Dadurch wird ihre Wert als Zahligsmittel gwährleischtet. Historisch betrachtet, leitet sich d Gwährleischtig wahrschiinlich vom garantierte Edelmetallghalt vo de alte Münze ab.

Für viili Währige werded - nöd nur uf Banknote, Kursmünze und Schecks - eigeni Schriftzeiche oder Abchürzige, wo Währigssymbol vonere Währigseinheit verwendet, zum Biischpiil:


Dr Binnewert vonere Währig (z. B. Euro) git aa, wie viil a Ware und Dienschtleischtige mer i dr Eurozone für en beschtimmte Geldbetrag erwerbe chann. Di nationale Bsunderheite sorged defür, dass d Priise zwar guet vergliichbar, aber nöd überall gliich sind.

Ufgrund vo dr zuenehmende internationale Verflechtig hät dr internationali Handel mit Währige a de Devisemärte i de letschte Jahrzehnte schtarch an Bedüütig gwunne. Debii werded Währige a den Devisemärte sowohl zu spekulative Zwecke als au zu realwirtschaftlich begründete Tuuschzwecke ghandlet.

Wil im Rahme vom Tuusch vonere Währig in e anderi Transaktionschoschte entschtöhd, wo nach Aasicht vo einige Ökonome di wirtschaftlichi Integration erschwered, händ sich i de letschte Jahrzehnte e Reihe vo Währigsunione entwicklet (z. B. di Europäischi Währigsunion).

Für aktuelli Kurse und Zuesatzinformatione zu de einzelne Länder git di Düütschi Bundesbank d "Devisekursschtatistik" als "Schtatistisches Biiheft" zum Monetsbricht use. Im internationale Währigshandel werded di einzelne Währige gmäss em ISO-Standard 4217 abgkürzt.

Di internationali Bedüütig vonere Währig chann draa bemesse werde, inwiefern si als Transaktions- und Reservewährig vo de handelnde Akteure gnutzt wird. Derzeit isch dr US-Dollar di weltwiit wichtigschti Leitwährig. Vo einige Ökonome wird er sogar als Weltwährig bezeichnet. Di im internationale Vergliich zweitbedüütsamschti Währig isch dr Euro, a dritter Schtell folgt dr Yen.





</doc>
<doc id="10456" url="https://als.wikipedia.org/wiki?curid=10456" title="Januar">
Januar

Dr Jänner (standarddütsch "Januar"; vo "iānua" „Tür, Zuegang“) isch dr erschti Monet vom Jahr im Gregorianische Kalender. Dr uurschprünglichi Name "Jänner/Jenner" isch nur no im süddüütsche Schprachruum üblich, in Öschterriich und Südtirol heisst er offiziell, in Bayern umgangsschpraachlich Jänner. Au im Schwiizerdüütsche seit men em Monet "Jänner".

Er hät 31 Tääg und isch nach em römische Gott Janus benännt, wo luut dr Sage zwei Gsichter hät. Bezoge uf di hütigi (temporali) Laag vom Jänner lueget eis Gsicht is neue und eis is alte Jahr (Gueti Vorsätz zum Jahreswechsel).

Alti düütschi Näme sind "Hartung", "Eismonat", "Schneemonat" und "Wintermonat" üblich. Di letschti Bezeichnig isch vom Karl em Grosse im 8. Jahrhundert iigfüehrt worde. Z Oscheuropa isch dr Januar früeher au "Wolfsmonat" gnännt worde, wil i dere Ziit d Wölf ihri Ranzziit händ und liechter z jage gsii sind.

Im römische Kalender isch dr Jänner urschprünglich dr elfti Monet gsii. Mit dr Umschtellig vom Jahresbeginn vom 1. März uf de 1. Jänner im Jahr 153 v. Chr. isch dr Januar nach em Gott Ianus, em doppelgsichtige Gott vom Aafang und vom Endi, benännt.

Dr Januar fangt immer mit em gliiche Wuchetag wie der Mai vom Vorjahr aa. In Schaltjahre usserdem mit em gliiche Wochentag wie dr April und dr Juli vom gliiche Jahr, suscht wie dr Oktober.

Welli Wuche als erschti Kalenderwoche vom neue Jahr gilt, hangt vom Wuchetag vom 1. Jänner ab. Wenn er uf Mäntig bis Dunnschtag fallt, ghört er zur erschte Kalenderwuche vom neue Jahr (ISO 8601), will die Wuche dänn mindeschtens vier Tääg im neue Jahr hät.

D Bezeichnig Jänner für de erschte Monet vom Johr hät di gliiche Wurzle wie "Januar" und isch z Öschterriich und Südtirol es Wort vo dr Hochschpraach und kein Dialektuusdruck. D Bezeichnig "Januar" isch aber vor allem dur de Iifluss vo de Medie vom übrige düütsche Schpraachruum ebefalls gläufig.

Bis Endi vom 19. Jahrhundert isch "Jenner/Jänner" als hochdüütsches Wort im gsamte süddüütsche Schpraachruum üblich gsii. Dur d Gründig vom (chlii-)düütsche Kaiserriich im Jahr 1871 isch dr Name "Jänner" aber zuenehmend vo dr us em klassische Latiin neu entlehnte Form "Januar" verdrängt worde, wo im norddüütsche Schpraachruum üblich isch.

Z Bayern sind bis nach em Endi vom Erschte Weltchrieg d Begriffe "Jänner" wie au "Feber" für de Februar di offizielle Monetsbezeichnige gsii. Au hüt no isch dr Name "Jänner" im süddüütsche Schpraachruum zmindscht umgangsschpraachlich verbreitet.

Au wenn "Jänner" z Öschterriich als Wort vo dr Hochschpraach offiziell biibhalte worde isch, isch d Bezeichnig "Feber" i dr Schriftform nümme üblich.




</doc>
<doc id="10470" url="https://als.wikipedia.org/wiki?curid=10470" title="Voyager 1">
Voyager 1

Voyager 1 isch e Ruumsonde, wo 16 Däg nooch Voyager 2 am 5. September 1977 vu Cape Canaveral mit ere Titan IIIE-Centaur-Rakete gstartet worre isch. Si isch uf e Flugbahn cho, wo si ihr ersts Ziil, dr Planeet Jupiter, früeher als ihri Schwestersonde erreiche lo het. Voyager 1 isch ursprünglich as "Mariner 11" e Deil vum Mariner-Forschigsprogramm gsi.

D'Jupiterbeobachtige hän mit dr erste Fotos im Jänner 1979 agfange. Mit 278.000 Kilometer Entfernig isch no am 5. März 1979 d'Jupiter-Passage erfolgt. Nooch fascht 19.000 Ufnahme isch d'Jupiter-Mission abgschlosse gsi. Im Jupitermond Io isch si bis uf 18.640 Kilometer noh chumme un het debi erstmolig uf eme usserirdische Himmelskörper vulkanischi Aktivitäte noochwiise chänne. 

Dr Jupitervorbiflueg isch zu eme sognennte "Swing-by" oder "gravity assist" benutzt worre: D'Aziegigschraft vum Jupiter het d'Sonde nit nur so starch beschlünigt, dass si s'Sunnesystem verlo het, sundern au uf ere schnelle Bahn zum Saturn glenkt, wo si no am 12. November 1980 im e Abstand vu 124.200 Kilometer mit witterer Beschlünigig vorbigfloge isch. Debi isch d'Flugbahn starch abglenkt worre un d'Sonde het d'Erdbahnebeni (d Ekliptik) verlo.

Bim Saturnvorbiflueg sin komplexi Strukture im Ringsystem entdeckt worre (schints verdrillti Ring, Schäferhundmönd un speicheartigi Strukture). Dr Vorbiflueg in numme 2000 Kilometer bim Saturnmond Titan isch degege e fotografischi Enttüschig gsi. Die uerwartet dicht Atmosphäri isch im optische Deil vum Liechtspektrum udurchsichtig un fer e Beobachtig im noche Infrarot, wo d'Titan-Luft dursichtig isch, sin keini Instrumenter an Bord gsi.

Am 17. Februar 1998 um 22:10 Uhr UTC het Voyager 1 mit 10,4 Milliarde Kilometer Entfernig zue dr Sunne d Sonde Pioneer 10, wo scho anno 1972 zum Jupiter gstartet gsi isch, als am witteste entfernts vu Mensche bauts Objekt yberholt.

Am 14. Oktober 2005 isch Voyager 1 14,5 Milliarde Kilometer (97,1 Astronomischi Eiheite (AE) oder 13,4 Liechtstunde) vu dr Sunne entfernt gsi un het bis jetzt e Wäg vu 115 AE (17,2 Mrd km) hinder sich brocht.

Sie entflieht mit ere Gschwindigkeit vu derzitt ca. 3,6 AE (0,6 Mrd Kilometer) pro Johr relativ zue dr Sunne, was ca. 17 Kilometer pro Sekunde (km/s) entspricht. 
In ere Presseerklärig vum 24. Mai 2005 het d NASA mitdeilt, dass Voyager 1 am 16. Dezember 2004 als ersts vu Mensche bauts Flugobjekt d'Termination Shock-Region passiert het un sich jetz dr Grenze vum Sunnensystem, definiert as dr Iflussberiich vum Sunnewind, nächeret. D'Ruumsonde fliegt jetz in dr Heliosheath-Zone vum Sunnesytsem, wo dr Iifluss vu dr Sunne numme schwach isch un dr Sunnewind uf s'dünn interstellar Gas stosst. D Heliopause hett lut NASA 2015 erreicht sölle werre. Die wichtigste Bordsysteme un einigi Instrumenter sin immer noch in Funktion. 

Mer erwartet, dass dr Kontakt mit dr Sonde noch bis öppe anno 2020 ufrecht erhalde werre cha, denooch cha dr Radioisotopegenerator nimmi gnueg Energi lifere, um kritischi Systeme mit Energi z'versorge.

Voyager 1 trait (wie au Voyager 2) eini vu dr beide goldene "Sounds of Earth"-Schallplatte mit sich.

Dr Film Star Trek I handelet vu ere e fiktive NASA-Sonde "Voyager VI", wo als Hommage vu dr Filmmacher ans Voyager-Programm so daift worre isch.



</doc>
<doc id="10471" url="https://als.wikipedia.org/wiki?curid=10471" title="Voyager 2">
Voyager 2

Voyager 2 isch e Ruumsonde vu dr NASA, wo 16 Däg vor Voyager 1 am 20. August 1977 vum Cape Canaveral mit ere Titan 3E-Centaur-Rakete in dr Weltruum gschosse worre ischt.

In dr 60er Johre vum zwanzigste Johrhundert hän Astronome festgestellt, dass die grosse Planete vu unserem Sunnesystem - die vier Gasriise (Jupiter, Saturn, Uranus un Neptun) zum End vu dr 70er Johre in ere Konstellation stehe würde, wo si mit ere einzige Sonde uf ere sognennte "Grand Tour (Grosse Tour)" nochenander besuecht werre chönnte.

Dorufhi sin zwei Sonde baut worre, Voyager 1 un Voyager 2. Dr ursprünglich Namme vu Voyager 2 isch Mariner 12 gsi. Voyager 1 isch zwar 16 Däg später gstartet gsi, het aber e chürzeri Fluegbahn zum Jupiter gnu, so dass die Nummerierig wogl wäge dr plante Anchümft so gmacht worre isch. 

Während Voyager 1 nooch em Passiere vum Saturn d'Ebene vu dr Erdbahn Ekliptik verlo het, het Voyager 2 si Flueg zum Uranus un Neptun furtgsetzt un demit s'gsetzt Zil erreicht. D'Sonde het dr Jupiter am 9. Juli 1979 passiert, dr Saturn am 25. August 1981, dr Uranus am 24. Jänner 1986 un dr Neptun schliessli am 25. August 1989.

D'Sonde het auf ihrem Flueg vili Daten gsammlet, wo zum Verständnis vu unserem Sunnesystems bitrage hän. Debi sin under anderem 22 nöii Mönd, d'Ringe vum Jupiter, zwei witteri Ringe vum Uranus un s'Ringsystem vum Neptun entdeckt.

D'Voyager-2-Mission zellt zue dr erfolgriichste Weltruumprojekte vu alle Zitte. D'Sonde funktioniert immer noch un isch nooch Voyager 1 un Pioneer 10 s'am drittwittiste vu dr Erde entfernt vu Mensche baut Objekt. Am 14. Oktober 2005 het d'Entfernig zue dr Sunne 77.8 Astronomischi Eiheite (AE) betrage. Prognose gehn devu us, dass d'Sonde noch bis zum Johr 2020 Date zue dr Erde sende chännte, bevor no die nuklear Energiquelle (Radioisotopegenerator) nimmi gnüegend Strom liferet, um kritischi Systeme mit Energi z'versorge.

Wie d'Schwestersonde trait au Voyager 2 e goldeni Platte wo "Sounds of Earth" heisst mit sich, wo Bilder, Gruessbotschafte, Musik un Gräusche vu dr Erde beinhaldet.

Dr Film Star Trek I handelet vu ere e fiktive NASA-Sonde "Voyager VI", wo als Hommage vu dr Filmmacher ans Voyager-Programm so daift worre isch.



</doc>
<doc id="10472" url="https://als.wikipedia.org/wiki?curid=10472" title="Eruption">
Eruption

Eruption (vu latinisch "eruptio") bedütet Usbruch, Hervorbreche. In sällem Zämmehang findet dr Begriff Verwendung


</doc>
<doc id="10473" url="https://als.wikipedia.org/wiki?curid=10473" title="Bahnresonanz">
Bahnresonanz

In dr Himmelsmechanik schwätzt mer vu ere Bahnresonanz, wenn zwei Himmelskörper Umlaufzitte besitze, wo ime ganzzahlige Verhältnis stehn (z. B. 2:1 oder 3:2). In sällem Fall addiert sich die regelmässig Wexelwirkig zwische dr Objekte iber langi Zittrüüme un cha zue dramatische Bahnveränderige (Exzentrizität un Inklination) vu dr Körper füehre.

Bahnresonanze chönne e stabilisierende Ifluss uf menki Orbits usüebe:

Bahnresonanze bewirke au d'Deilige zwische dr Saturnring un d'Kirckwoodlucke im Asteroidegürtel. Letzteri gelte as dr wohrschinlichst Ursprung vu dr erdnohe Asteroide.

D'Umlaufzitte vu dr Jupitermönd Io, Europa un Ganymed stehn in ere Resonanz vu 4:2:1. zuenander.

Säll füehrt zue licht elliptische Bahne vu dr drei Mönd un demit im Schwerefeld vum Jupiter zue starche Gezittechräfte, wo s'Inner vu dr Europa un insbesundere vu dr Io ufheize un as Ursache fer dr uf dr Io beobachtet extrem starch Vulkanismus gelte.

Au d'Iismönd Enceladus un Dione vum Planet Saturn stehn in ere 2:1-Resonanz. Obwohl dr Enceladus e kryovulkanischi Aktivität zeigt, sotte die vu dr Dione usgehende Gezittechräfte fer e Ufheizig vum Enceladus eigetlich z'schwach si.

"Lueg au:" Bahnstörig


</doc>
<doc id="10474" url="https://als.wikipedia.org/wiki?curid=10474" title="Nomenklatur">
Nomenklatur

E Nomenklatur (latinisch "nomenclatura") isch e Sammlig vu Richtlinie, nooch dene sich d' Benennig vu Objekte ime bestimmte Themegebit richte soll. D'Gsamtheit vu dr Benennige ime Fachgebit bildet e Terminologi.

In dr Astronomi isch die International Astronomisch Union zueständig (IAU)

In dr Biologi:
In dr Chemi isch die International Union of Pure and Applied Chemistry (IUPAC) zueständig
In dr Medizin

In dr Politik bezeichnet s'Wort "Nomenklatura" als iber s'Russisch ybernummeni latinischi Bezeichnig die Grosskopfete un ihr Hierarchi in Staat un Partei, bsunders in sozialistische bzw. planwirtschaftlich organisierte Staate.


</doc>
<doc id="10475" url="https://als.wikipedia.org/wiki?curid=10475" title="Februar">
Februar

Dr Februar ( vo februare "reinige") isch sit dr Julianische Kalenderreform im Jahr 45 v. u. Z. dr zweiti Monet vom Jahres-Kalender. Er isch nach em römische Reinigungsfescht Februa benännt worde. Im süddüütsche Schpraachruum, insbesonderi in Öschterriich, Südtirol und dr Pfalz, wird er au Feber gnännt.

Dr Monet umfasst sit dr Auguschteische Kalender-Reform im Jahr 8 in Gemein-Jahre 28 Tääg und in Schaltjahre 29 Tääg. Bis dänn hät dr Februar in Schaltjahre 30 Tääg und in Gmeinjahre 29 Tääg umfasst.

Dr Schalttag isch eigentlich dr 24. Februar, d. h. in Schaltjahre wird nach em 23. Februar en Tag iigschobe, was jedoch nur für di chirchliche Fiirtääg und Namestääg vo Bedüütig isch, wo sich vom 24. Februar und de folgende Tage in Schaltjahre uf de 25. Februar etc. verschiebed.

Dr alti düütschi Name wo i viili Deil vum alemannische Sprochruum no bruucht wird isch Hornig, wil dr riifi Rothirsch in dem Monet siis "Ghörn" (Gweih, Schtange) abwirft und demit aafangt es neus Gweih z schiebe. Wiiteri gebrüüchlichi Näme sind "Schmelzmond" und "Sporkel" oder "Spörkel" gsii. Bi de Gärtner isch früeher d Bezeichnig "Taumonat (Taumond)" üblich gsii. 

D Bezeichnig "Narrenmond" für de Februar rüehrt daher, dass in dere Ziit di alte Vorfrüehligs- und Fruchtbarkeitsritual abghalte worde sind, um d Dämone vom Winter z vertriibe. Under em Iifluss vo dr Chrischtianisierig sind die uusglassene Fiirlichkeite als Fasnacht uf d Tääg vor em Aschermittwoch beschränkt worde, so dass d Narreziit immer im Februar endet. 

Im römische Kalender isch dr Februar uurschprünglich dr letschti Monet gsii. Us dem Grund sind genau dem Monet damals überzähligi Schalttage aaghängt worde, en Bruuch, wo sich dur di julianischi und gregorianischi Kalenderreform dure erhalte hät.

Dr Februar fangt in Nöd-Schaltjahre mit em gliiche Wuchetag wie dr März und dr November aa, in Schaltjahre wie dr August.

Dr Februar fangt immer mit em gliiche Wuchetag wie dr Juni vom Vorjahr aa.

Banktechnisch hät dr Februar wie jede anderi Rechnigsmonet 30 Zinstääg.

Feber isch di offizielli Bezeichnig vom zweite Monet vom Jahr in Öschterriich und wird biischpiilswiis vo de Bhörde verwendet. Dur düütschi Iiflüss isch d Verwendig vom Uusdruck sit em Zweite Weltchrieg teilwiis zrugg drängt worde, sodass sich im Gegesatz zum Januar hüt Februar bereits hüüfig verwendet wird und sich i d Umgangsschpraach iigschliche hät.



</doc>
<doc id="10476" url="https://als.wikipedia.org/wiki?curid=10476" title="März">
März

Dr März () isch dr dritti Monet com Jahr im Gregorianische Kalender.

Er hät 31 Tääg und isch nach em römische Chriegsgott Mars benännt, drum händ en d Römer "Martius" gnännt.

Dr alti düütschi Name isch "Lenzing" bzw. "Lenzmond", e veralteti Schriibig isch "Märzen".

Am 20. März (früeher au 21. März) isch d Tagundnachtgliichi - d Sunne schtaht gnau über em Äquator und gaht demit gnau im Oschte uf und gnau im Weschte under.

Dr römischi Kalender hät uurschprünglich mit em März als erschtem Monet aagfange.

Dr März fangt mit em gliiche Wuchetag wie dr November und in Nöd-Schaltjahre au wie dr Februar aa.




</doc>
<doc id="10477" url="https://als.wikipedia.org/wiki?curid=10477" title="April">
April

Dr April () isch dr vierti Monet vom Jahr im Gregorianische Kalender. Im römische Kalender isch dr April uurschprünglich dr zweiti Monet gsii.

Er hät alewiil 30 Tääg. Dr April fangt mit em gliiche Wuchetag wie dr Juli und i Schaltjahre wie dr Januar aa. 

Dr Name bezieht sich vermuetlich uf d Chnoschpe, wo im Früehlig uufgönd, und chunnt vom latiinische "aperire" «uufmache» her.
Dr alti tüütschi Name isch Ostermond (vom Karl em Grosse im 8. Jahrhundert iigfüehrt), wil Oschtere meischt im April liit. Anderi, hütte chuum meh pruuchti Bezeichnige sind "Wandelmonet" oder au "Launing".

Sit em 16. Jahrhundert isch z Europa dr Bruuch beleit, am 1. April en Aprilscherz z mache: Mer «schickt» siini Mitmänsche mit eme meh oder weniger derbe Scherz oder ere Lüügegschicht «in April».

Dr Saag naa isch dr Luzifer am 1. April us em Himmel verstosse worde.

Vil zum Bruuchtum und vil Sprüch und Wätterregle findt mer im Schwyzerische Idiotikon – lueg deet im Artikel "Aprille".

S Aprilewätter schtaht bildlich für wechselhafts Wetter, au wänns in andere Mönet schtattfindet.




</doc>
<doc id="10479" url="https://als.wikipedia.org/wiki?curid=10479" title="Mai">
Mai

Dr Mai () isch dr föifti Monet vom Jahr im Gregorianische Kalender.

Er hät 31 Tääg und isch nach dr Göttin Maia benännt. Nach andere Quelle leitet er sich vo Iupiter Maius ab, em Wachstum bringende Jupiter. 

De Karl dr Grossi hät im 8. Jahrhundert de Name "Wonnemond" iigfüehrt, wo uf di warme Temperature und die wiedererwachti Vegetation hiiwiist. D Bezeichnig "Blumenmond" hät dr Mai wege dr Hauptblüeteziit vo de meischte Pflanzen überchoo. 
Dr Mai heisst au "Weidemond", wil i dem Monet s Vieh uf d Weide bracht wird (im Gebirge: Alpuuftrieb). 
Nach alter Überlieferig dörf mer sich aber dr Wärmi erscht nach de so genannte Iisheilige vom 11. Mai bis zum 15. Mai sicher sii.

Ungefähr sit em 13. Jh. wird dr Mai in Europa mit Maifiire, -umgäng und -ritte (z. B. Leonhardiritt, Georgiritt) gfiiret, in viile Gegende vo Düütschland und Öschterriich isch s Uufschtelle vo oft imposante Maibäum gwachses Bruuchtum. I dr Schwiiz kennt mer das nöd oder nur sehr sälte.

Im römische Kalender isch dr Mai uurschprünglich dr dritti Monet gsii.
Im katholische Chilejahr isch dr Mai bsunders dr Verehrig vo dr Gottesmuetter Maria gwidmet (Maiandachte), drum wird er i dem Umfeld au als "Marienmond" bezeichnet.

Dr erschti Mai isch dr internationali Fiirtag (in Düütschland: gsetzl. Fiirtag) vo dr Arbeiterbewegig.

Am 2. Sunntig im Mai isch in düütschschprachige Länder Muettertag.

Dr Mai fangt mit em gliiche Wuchetag wie dr Januar vom Folgejahr aa. 
Aber kein andere Monet vom gliiche Jahr fangt mit em gliiche Wuchetag wie dr Mai aa.




</doc>
<doc id="10480" url="https://als.wikipedia.org/wiki?curid=10480" title="Juli">
Juli

Dr Juli () isch dr sibti Monet vom Jahr im Gregorianische Kalender.

Er hät 31 Tääg und isch nach em römische Schtaatsmaa Julius Caesar benännt, uf ihn gaat d Kalenderreform vom Jahr 46 v. Chr. zrugg (lueg bi Römische Kalender, Julianische Kalender).

Dr alti düütschi Name isch "Heuet" oder "Heuert" oder au "Heumonat" gnännt, wil im Juli di erschti Heu-Mahd iibracht wird. Anderi alti Näme für de Juli sind "Bären-" oder "Honigmonat".

Im römische Kalender, wo s Jahr mit em März aagfange hät, isch dr Juli uurschprünglich dr föifti Monet gsii und häe vor siinere Umbenännig im Jahr 44 v. Chr. (vom Konsul Marcus Antonius iibrachti "Lex Antonia de mense Quintili" "über de Monet Quintilis") de Name "Quintilis" zu lat. "quintus" "der fünfte". Im Jahr 153 v. Chr. isch dr Jahresbeginn allerdings um zwei Mönet vorverleit worde, so dass d Beziehig zwüsched Name und Zählig weggfalle isch.

Wänns uf e düütlich hörbari akustischi Underscheidbarkeit zum Monetsname "Juni" aachunnt, wird dr "Juli" umgangssprachlich mängisch au als ""Julai"" uusgschproche und umgkehrt dr "Juni" dänn als "Juno".

Dr Juli fangt mit em gliiche Wuchetag wie dr April aa und in Schaltjahre auch wie dr Januar (Jänner).




</doc>
<doc id="10483" url="https://als.wikipedia.org/wiki?curid=10483" title="Christliche Zeitrechnung">
Christliche Zeitrechnung

Die "christlich Zittrechnig" oder au Christlich Ära isch d Zellig vu dr Johre vum agnummene Burtsjohr Jesu a. Im dytsche Sprochrüm werre de Johre noch Christi Burt yblicherwiis mit "n.Chr" abchürzt, sälli devor mit "v.Chr."

Die noochchristligi Ära heisst dorum au Johrzellig "Anno Domini" (latinisch fer "im Johr vum Herr"), abch. "AD" - eso in englischsprochige Länder yblich.

Wie alli Kalenderäre chennt au die christlich Ära kei Nulljohr als Afang. D'Astronomi verwendet allerdings e Nulljohr un schribt d Johre devor mit eme negative Vorzeiche. D. h. aber, dass s Johr 0 vu dr Astronomi im Johr 1 v.Chr, entspricht, s Johr -1 im Johr 2 v.Chr. usw.

Die christlich Ära setzt inzwische in allene Staate, wo si verwendet wird, uffem Gregorianische Kalender fer d Ideilig vum Johr un d Festlegig vu Schaltjohre uf. Menki Religionsgmeinschafte benutze aber noch die christlich Ära mit eme Julianische Kalender.

Vume e eigene "christliche Kalender" cha mer agsichts vu dr regionale un konfessionelle Underschid im Christetum, wo scho sit dr Spotantike starch usprägt gsi si, nit schwätze. Sälle Begriff isch irrefüehrend, wil er dr Gregorianisch Kalender mit em Chilchejohr vermengt.

E Fählinterpretation, wo ebefalls witt verbreitet isch, isch d'Meinig, dass dr Julianisch oder dr Gregorianisch Kalender ebbis mit unserer Zittrechnig, im besundere mit dr Zellig vu dr Johr, z due häb. Zuemindist fer dr Julianisch Kalender, wo 46 v.Chr. igfüehrt worde isch, isch säll jo offesichtlich nit dr Fall.

Es git no anderi Abchürzige wo dr Bezugspunkt zwar au s ‹Geburtsjoor› vom Jesus isch, aber dr christligi Zämmehang nid bedoont wird, wie s in dr ehemoolige DDR üblig gsi isch. Das si "v. u. Z." („vor unserer Ziträchnig“) und "u. Z." („unseri Ziträchng“ bzw. „unseri Zit“) und "v. d. Z." („vor dr Zitwändi“) und "n. d. Z." („noch dr Zitwändi“). Deene entspräche im Änglische "BCE" ("before [the] Common Era"; „vor em gwöönlige Zitalter“) und CE ("[of the] Common Era"; „vom gwöönlige Zitalter“). D Bezäichnig "Common Era" wird uf e Begriff "vulgar era" („gwöönligs Zitalter“) zrugggfüert, wo im früeje 17. Joorhundert zum erste Mol beläit isch. "CE" wird mänggisch au as "Current Era" („gegewärtigs Zitalter“) und wider christianisierend "Christian Era" („christligs Zitalter“) interpretiert. S dütsche "Chr." wird mänggisch as "Chronologii" dütet, zum e religiööse Bezug vo dr Ziträchnig z vermiide.


</doc>
<doc id="10484" url="https://als.wikipedia.org/wiki?curid=10484" title="Oberuzwil">
Oberuzwil

Oberozwil () isch e ländlichi Gmaind im Wahlchrais Wiil vom Kantoo Sanggale i de Schwiz.

Die Gmaind lit im Undertoggeborg und het öppe 5700 Iiwohner. Si bestoot us de Dörfer Oberozwil (4300 IW), Bichwil (; 800 IW) und Nidrglatt (IPA: []) und merere chliine Wiiler und grenzt a Ozwil, Oberbüre, Floowil, Degersche und Jonschwil.

Im Süde vode Gmaind stoot de Eppeberg (), wo 809 m höch isch und vo wo me bi guetem Wetter bis öber de Bodesee luege cha. Im Sommer werdet ufem Eppeberg im "Garte-Kino" Film zaiget. Im Weschte ghört de Bettenauer Waier (IPA: ˈbetːənauər waijər) zomene beliebte Usflugsziil. Aber bade chamer im Waijer nöd. Oberozwil het aber e Fraibaad und bide Sekundarschuel isch e Halebaad.

Wo d Isebaan vo Sanggale uf Zöri baut woren isch, hend sich d Oberozwiler gwehrt, as die Baan dor s Dorf faari und drom macht de Zug jetzt churz vorem Baahof Uzwil en Riiserangg, aine vode engste Iisebaanrängg wos git! De Intercity-Bahof ghört aber zo Ozwil und Oberozwil.

S Woppe vo Oberuzwill isch drüütailig, well d Gmaind us drai Tail bistoot: s Mülirad mitem Wasserband vo de Uze, wo dor Oberozwil flüüsst, stoot för Oberozwil. Di zwee schwarze Belke rechts une sind s Woppe vo de Herre vo Eppeberg gsii, wo öber Bichwil di nidri Grichtsbarkait ghaa hend und linggs une isch s Woppe vo de Herre Giele vo Glattburg, wo d Herrschaft öber Niderglatt ghaa hend, o d Nochburgmaind Floowil zaigt s Woppe vode Giele vo Glattburg.

De Ort Oberozwil erschint underem Name "Uzzinwilare" zerschtmol 819 und 824 i Uurchunde vom Chloschter Sanggale. Bichwil und Wiile (IPA: []) werdet zerschtmol inere Urchund usem Joor 865 gnennt, as "Pichilinwilare" und "Wila". Alem Aaschii no, isch Oberuzwil wäred de alemannische Landnaam Grichtsort gsii, wie de Flurname Malloh (IPA: []; ahd. *mahal-lôh "Grichtshügel") bim Bettenauerwaier zaigt.

Im Mittelalter isch s Gebiet vode Gmaind usem Fraigricht Oberuzwil, em Fraigricht Homberg (Nidrglatt, Hailigetschwil) und em Gricht Eppeberg (Bichwil, Hailig Bueche) bestande, wäret s Dörfli Riggetschwil (IPA: rɪkːətʃˈwiːl) zude Fraiwaibelhueb Tegersche ghört het. Die oberi Grichtsbarkait isch a de Groofe vo Toggeburg understande.

Di Edle vo Eppeberg sind zerschtmol mitem "Hainrich I. von Bichwil" (1222) und em "Chuonrat I. von Eppenberg" (1259) in Erschinig trete. Wäred de Appizellerchrieg isch die Burg im Johr 1403 abgfagglet worde und 1521 isch d Burg Eppeberg vom Blitz troffe worde und abebrennt. S Gschlecht vo de Eppeberg isch den verarmt und die nidri Grichtsbarkait isch uf d Here vo Thurn und Taxis öbergange. Hüt haltet sich im Dorf Bichwil s Grücht, ass vode Burgruine Eppeberg en underirdische Ghaimgang is Dorf füeri, doch physikalischi Messige vode ETH Zöri hend kai Hiiwiis uf de Tunel gfunde.

Endi vom 15. Johrhundert het de Förstabt vo Sanggale bifole, ass s Moor mitem Tümpel bi Bettenau ufgstaut werdi, demit me dai Fisch züchte cha. Erst 1932 isch de Waijer ganz zode Gmaind Oberozwil cho, s Dörfli Bettenau ghört aber zu Jonschwil.

I de Joor 1611 und 1629 het d Pest ase gwüetet, as Oberozwil fast usgstorbe wäär. Dozmol sind Oberozwil und Bichwil zu Jonschwil cherchgnössig gsii und die Tote sind drom z Jonschwil vergrabe worde. Es werd brichtet, as ainisch, wo e Ladig Pesttoti uf Jonschwil gfare worden isch, de Fuermaa het müese drümol usgwechslet werde, well de ander a de Pest erlegen isch!

Im Joor 1768 isch Bichwil zunere aigne katholische Pfarrai worde und me het denn us de Stai vode Ruine Eppeberg d St. Maurizius-Cherche baut, so asmer hüt kum näbis vode Ruine gsie cha. Erst 1935 hend d Katholike vo Oberozwil en aigni Cherche öbercho. Die reformierte Oberozwiler degege hend scho 1766 en aigni Cherche baut, wo vom Baumaister Hans-Ueli Gruebemaa plant woren isch. De het gad ono de Taufstai gstiftet. Die Cherche stot sit 1966 underem Schutz vode Aidgnössische Denggmoolpfleeg. Z Bichwil sind bis 1970 d Schüeler uf zwoo Schuele uftailt worde, jenochdem öb si katholisch oder reformiert gsi sind.

1803 isch mit de Mediationsakte vom Napoleon de Kantoo Sanggale gründet worde und debi sind d Dörfer Oberozwil, Bichwil, Riggetschwil, Nidrglatt und Wiile zu de politische Gmaind Oberozwil verbunde wore. Hüt sind d Dörfer Oberozwil und Bichwil mitem Industriort Ozwil zämegwachse. Die maiste Lüt schaffet ide Industrii Ozwil oder sind Buure.





</doc>
<doc id="10488" url="https://als.wikipedia.org/wiki?curid=10488" title="Luxemburgische Sprache">
Luxemburgische Sprache

Luxeburjerisch, lux. "Lëtzebuergesch," ésch e moselfränkisch'r Dialekt un de Nàtionalsprooch vum Grossherzogtum Luxeburi
- newe Frànzeesch un (Hoch-)Ditsch de offiziell Sprooch vum Ländel. Luxeburjerisch od'r eng v'rwàndti moselfränkischi Dialekte redd' m'r öi én de Noochber'sregione, b'sundersch ém Oschte vun de belgisch Provinz "Luxembourg", én de Nordwescht-Moselle, Lothringe, Frànkrich, un ém Nordwescht-Saarlànd un de oweri ditschi Moselländ'r.

Syt 2018/9 gits es "Zenter fir d’Lëtzebuerger Sprooch". Däm sy Uufgoob isch es, s Luxemburgisch z fördere und z normiere. 

D Sprooch ghört zu de Westgermanische Sprooche und isch eini vo de vyle Variante vo de fränkische Dialekte, wo vom Niderdytsche bis in's Oberdytsche reiche. De moselfränkische Dialekte bilde zämme mit de ripuarische de mittelfränkische Dialekte, und säll zämme mit em Rhyfränkisch de weschtmitteldytsche. Im Oste wird d'Gränze zwüschem Luxeburgisch un de Triererische Mundarte entlang de Linie zwüsche "op" (Lux.) "of" (Triererisch) zoge; im Süde un Weste sin di romanische Sprooche Lothringisch bzw. Wallonisch d'Noochbere.

Mer cha s Luxeburgisch nit eidütig als e eigeständigi Sprooch klassifiziere; es gitt (abgseh vu-n-ere größere Zahl an französische Lähnwörter) kei klari Abgränzig zù de moselfränkische Dialäkt im benochberte Dütschland, dass mer vu-n-ere Abstandsprooch chönnt schwätze. Viilmol wird sogar zwüsche Luxeburgisch un Hochdütsch e nöcheri Verwandtschaft gseh wie zwüsche Hochdütsch un de oberdytsche Dialäkt (Alemannisch un Bairisch). 

Àn de Wikipedia uff Luxeburjerisch steht: „Dofir, fir et als eege Sprooch ze gesinn, schwätzt ënnert anerem, datt een, deen Héidäitsch als Mammesprooch huet, Méi huet, fir Lëtzebuergesch ze verstoen“, àlso ass f'r de Eijeständigkeit „unt'r àndri Sache spricht, ass ebb'r, wo Hochditsch àls Mued'rsprooch redd, Miejh het,“ 's ze vrstehn. Un öi, ass 's én „viil meh Situatione gebrücht wurd, wie's bi'me Dialekt de Fall war.“ ('s langt, de Gebrüch vum Schwiz'rditsch ànzelöje, fer um ze sehn, dass diss nix mit de Fröj „Dialekt“ od'r „Sprooch“ ze duen het!) Drgege wurd grachnet, ass's zue de „Dialekte, wo àn's Luxeburjerisch àngrenze, "keng däitlech Sproochgrenz gëtt"“. Diss sin àww'r àlls ken Kriterie f'r de Untrscheidung vun e Sprooch un e Dialekt. Wichtij'r ésch, wie sich de Sprooch àls e offiziell Sprooch mit Regle un e Norméerung jetz zue de „Hochsprooch“, 'm Standardditsch, entwickle wurd.

Wiil linguisdisch gseh nit allewiil e Gränze zwüsche Sprooch un Dialäkt cha zoge were, stützt sich d'Bezeichnig als Sprooch meh uff soziolinguisdischi Froge. So isch s Luxeburgisch e wenig umstrittene Bstanddeil vu de Identitet vu de Iiwohner un hät au in de Eigeständigkeit vu Luxeburg als Staat e Rolle gspilt, im bolitische wie au im kulturälle Sinn. Dezüe chunnt, dass es e luxeburgischi Standardsprooch gitt un sälli au meh un meh verwändet wird, sodass e Entwicklig zur Usbousprooch chönnt aagnuu were. Nit zletscht det für de Status als eigeni Sprooch au d'Erhebig zur Nationalsprooch un zur dritte Amtssprooch (1984) spräche. Trotz dass es e Amtssprooch vo Luxeburg isch, wird Luxeburgisch all no meh gschwätzt wie gschribe, während Französisch un Dütsch in Zitige un als (schriftligi) Schüelsprooche vorherrsche; Gsetz were sit 1944 numme uff Französisch verfasst.

Di Europäischi Union definiert's als Minderheitesprooch. 

Wäge sällem Widerspruch zwüsche de linguisdische un de soziolinguisdische odder au bolitische Aspäkt wird s Luxeburgisch au als Kulturdialäkt bezeichnet, e Begriff, wu linguisdisch allerdings wenig bruucht wird.

Mer nimmt a, dass wältwit rund 300'000 Persone Luxeburgisch schwätze, dodevo 250'000 z Luxeburg sälber, wo's näbe Französisch und Dütsch d Amtssprooch devo isch. Üsserhalb vo Luxeburg wird's au in de Gmeinde vo Tintange bis uff Athem (Belgie) gschwätzt, z Arlon (wo aber zu me große Deil französiert worre isch) und in de Umgebig vo Beho. Z Frankrych isch's vo 1871 bis 1919 i me große Deil vom hüttige Département Moselle im Umchreis vo Diedehofe (frz. "Thionville") e Regionalsprooch gsi. Au z Dütschland wird's gschwätzt, nämlig in de Landchreis Bitburg und Daun, genauso i me Deil vom Moseldal.

Durch Uswanderige am Änd vom 19. und am Afang vom 20. Johrhundert wird Luxeburgisch au z Nordamerika gschwätzt, vor allem im Norde vo de USA und z Kanada.
Wenn d Sprooch au in de Länder, wo an Luxeburg agränze, zruckgange isch, isch se während de beide Wältchrieg e Deil vo de Luxeburgischi Identität gsi; d Bevölcherig hät sällemols trotz em Druck vo de Nazis Dütsch nit als ihri Müetersprooch akzeptiert. Vo dört chunnt d Nationaldevise "Mir welle bleiwen wat mer sinn" (mr wän blybe was mr sin), wo in de Frontgiebel vom luxeburgische Gmeindehus ygraviert isch. Mr findet sälle Satz au a-n-re Fassade in de Altstadt vo de Stadt Luxeburg (lüeg Bild), woby si dört e bitz vo säller uff em Gmeindehus abwycht: "Mir wölle bleiwe wat mir sin".

S erscht schriftlig Zügnis chunnt uss em Johr 963, wo Luxeburg „Lutzelburg“ ghieße hät. Je nooch sozialer oder geografischer Herchunft schwätzt z Luxeburg jeder sy Dialäkt, e bitz "ghobeneri" Sprooche sin Französisch und Dütsch. Säll chunnt doher, dass es z Luxeburg im 12. Johrhundert e französischs und e wallonischs Quartier ge hät. Sit 1443, wo d Burgunder Luxeburg chauft hän, isch Französisch Amtssprooch gsi. Durch de Wiener Kongräss (1815) isch Luxeburg unabhängig worre; 1839 hät mer's zweideilt.

Luxeburgisch wird mit em latynische Alphabet gschribe. Näbem Grundalphabet sin d Sunderzeiche <ä, é, ë> i Verwändig. D Büechstabe <c, q, x, y> und de Diagraph <eu> chömme numme in Främdwörter vor.


Als Ergääbnìs vù-n-ere Reihe vù Versüech hät e ministeriälli Verordnig e eiheitligi Schribig iigfiehrt. D'Reegle sìn 1999 durch e grooßhèrzoogligs Reglemänt verändert worre, bìs hǜtt underrichte di lùxeburgische Schüele si abber all nò nìt. Wäge dem sìn näbe de offiziälle au pèrsöönligi Schribbwise ìn Verwändig. Sitt 2006 gìt's e Rächtschribbbrogramm mìt em Namme "Spellchecker", wùù under ere fräie Lizänz stoht ùn mìt gängige Open-Source-Brogrämm funktioniert (u. a. OpenOffice, Mozilla Thunderbird). 2019 hät mer nomol e paar Sache i dr Schrybig ggänderet.


Gsetztekscht sin uff Französisch gschribe. Uss em Parlamänt isch s Französisch aber meh und meh verschwunde und isch jetz gegenüber em Luxeburgische numme no sälte bevorzugt. Jede Politiker cha aber wähle, welli Sprooch er bevorzugt. Im administrative luxeburgische Staat git's e "Glychgwicht", wo s Französisch eher gschribe und s Luxeburgisch eher gschwätzt wird. Im Johr 1996 hät aber de Jean-Claude Juncker àls "Premierministre" zem erschte mol d Johresasprooch uff "Lëtzebuergesch" ghalte.

Im zweijöhrige Vorschüelunderricht, vo z Luxeburg obligatorisch isch, schwätze d Lehrer so vyl wie möglig Luxeburgisch mit de Chinder. S Zyl isch, d Sproochkapazität vo-n-ne uszpräge, was vor allem bi de Chinder vo Usländer wichtig isch. In de erschte Klass wird agfange, Dütsch z underrichte, in de zweite chunnt Französisch dezüe. D Verchehrssprooch isch normalerwis Dütsch, je noch Zämmesetzig vo de Klass abe au Französisch oder Luxeburgisch.

In de Sekundarschüel isch deno meistens Dütsch d Underrichtssprooch (usgnoh Sproochunderricht). Spöter wird's im "klassische" Underricht Französisch, im "technische" aber Französisch.

Am Arbetsblatz schwätze 56 Prozänt vo de Luxemburger verschydeni Sprooche, mit ihre Kollege 53% und mit ihre Chinder 17%. Im Alldag "überlappe" sich di einzelne Sprooche: d Lüt wechsle je noch Situation zwüsche ne.

In de Stadt Luxeburg macht s Luxeburgisch 45 Prozänt vo de Sprooche us, wo mer im Alldag verwändet; in de Umgebig vo de Stadt 54 und im Norde 68 Prozänt. Bi de Bure isch praktisch numme Luxeburgisch d Arbetssprooch, bi de Lehrer zu 75 Prozänt. Nit-spezialisierti Lüt verwände im Brüef aber ehner Französisch.

Zitige sin normalerwis uff Dütsch; 's chönne aber au französischsproochigi Mäldige erschyne. D Wahl vo de Sprooch hängt oft au vom Journalist, em Thema und em Zylpublikum ab - e Minderheit vo de Journaliste schribt sogar in mehrere Sprooche; regionali Theme sin eher uff Dütsch, während Artikel über d Wirtschaft oder d Kultur öfter uff Französisch gschribe werre. Mänkmol wird über e Thema au am eine Dag uff Dütsch, am nächste uff Französisch gschribe bzw. anderschtumme.

Im Fernseh wird sit 1991 uff Luxeburgisch gsändet. Sit 2001 git's au e französischi Version, wo glychzitig uff re andere Frequänz lauft.

S Radio isch s Medium, wo am meiste uff Luxeburgisch gsändet wird. S chönne aber au Progrämm uss em Usland, so vo Frankrych oder Dütschland, empfange werre.

Ìm Johr 2009 hät d'UNESCO s Lùxeburgisch ìn ihr "Wältatlas vù de gfèhrdete Sprooche" ùfgnùù. Sinni Lebändigkeit wird als ùùsicher iigstùùft, genau wie die vùm Alemannisch odder em Bairisch. Die Usssaag isch z Lùxeburg ùmstrìtte, soo verdrättet de Soziolog Fernand Fehlen vù de Universiteet Lùxeburg d'Meinig, dass sich s Lùxeburgisch sogar güet deet entwìckle. D'Iistùfig als ùùsicher chönnt au mìt de Bedüttig vù de Bräss z düe haa: dass d'Verwändig vù-n-ere Sprooch ìn de Bräss fǜr d'Unesco e wichtige Faktor daarstellt ùn s Lùxeburgisch ìn de Zittige gegenǜbber Düttsch odder Französisch wenig verdrätte-n-isch, zieht d'Situation vùm Lùxeburgische abe.

Au s Lùxeburgisch Linguistik- ùn Kulturlabor "(Laboratoire de linguistique et de littératures luxembourgeoises)" zeichnet e anders Bild vùm Lùxeburgisch: vergliche mìt de 70er- ùn 80er-Johr hätt Lùxeburgisch an Bedüttig gwùnne ùn deet vù all meh Lütt gschwätzt ùn gschrìbe wèrre. Au ìn neue Beriich wie de elektronische Bost ùn em Internet findet's hüffiger Verwändig. Zùdem säi d'Landessprooch, wie de Fernand Fehlen z bedänke gìt, no ìn de Entwìcklig ùn ihr Blatz ìn de kulturälle ùn soziokulturälle Landschaft vù Lùxeburg chönnt sich erhalte.

S "n" am Änd vo de Wörter "den" und "en" verschwindet vor re Paus oder, wenn s Wort, wo druff folgt, nit mit me Vokal oder me "d, h, n, t, z" afangt.

Wie's in vyle Alemannische Dialäkt mit em Artikel "d"' bassiert, verändert sich de wyblig, sächlig und Blural-Artikel, wenn e Adjektiv zwüsche-n-em und em Nome stoht: "d' [wyblig]" wird zu "di" oder "déi", "d' [sächlig]" zu "dat" und "d' [Blural]" zu "déi".

Bi de Personalpronome git's betonti und unbetonti. Di unbetonte sin in de Tabälle jewyls in Chlammere gschribe; wo's numme ei Form hät, git's kei unbetonti Form.

Di zweiti Person Plural cha au als Höfligkeitsform brucht werre.

Au do entfallt e "n" am Wortänd, wenn s nächstë Wort nit mit me "d, h, n, t, z" oder me Vokal afangt bzw. am Wortänd stoht.

Wie im Alemannische und Dütsche werre d'Adjektiv numme dänn an s Nome abasst, wenn si attributiv brucht werre, d. h. vor em Nome stönn. D'Deklination folgt sällem Muster, woby d'Ändige nit devo abhänge, ob de Artikel devor bstimmt oder unbstimmt isch:


</doc>
<doc id="10489" url="https://als.wikipedia.org/wiki?curid=10489" title="Provinz Luxemburg">
Provinz Luxemburg

Luxemburg ésch e Provinz ém wallonisch Làndesteil vun Belgie. Offiziell heisst se de "Province de Luxembourg" (frànzeesch), de belgisch Luxeburj´r sàje öi "Province do Lussimbork" (uff Wallonisch) od´r "Provënz Lëtzebuerg" (uff Luxeburjerisch) defir. Provinzhoiptstadt ésch Arlon (ditsch "Arel," néderländisch "Aarlen"). De Provinz ésch im Südoschte vun Belgie un geht gànz àn de Weschtgrenz vum Großherzogtum Luxemburg làng. Ém Süde grenzt`s àn Frànkrich - beidi Luxeburie àn de Region Lothringe, de Provinz öi noch àn de Champagne-Ardenne. `S ésch de flächemässi greescht Provinz vun Belgie, het àwwer glichzittig de geringschte Inwohnerzàhl.

D'Glichheit vun de Nàmme mét'm Großherzogtum Luxeburi ésch historisch begrindet dodemit, dass nooch de Belgisch Revolution vun 1830 un de Àbspaltung vun d'südlich Provinze vun d'Néderlande Luxeburi uffteilt wore ésch zwésche Belgie un d´Néderlande. De néderländisch Küni ésch in Personalunion glichziti Großherzog vun Luxeburi gsin. Die Teilung ésch numme zue-m-e Teil an de luxeburjerisch-franzeesch Sproochgrenz entlang g'macht wore. Üss däm Grund lewe hitzedàjs én dr Provinz öi Lit, wie Luxeburjerisch redde un it numme Romane. Die ditsch/lux.-Sprechr werde àwwr nit zuer Ditschsprochig Gmeinschàft vun Belgie grachnet un hen üss däm Grund öi nit de namligi Sproochrechte, wie die, wie dezuegheere.

"D'Provënz Lëtzebuerg ass mat 4.443 km² déi gréisst belsch Provënz. Si huet 246.820 Awunner an ass a 5 Arrondissementer a 44 Gemengen ënner-agedeelt. Zwou grouss Landschafte leien do: d'Gaume an d'Ardennen."
De heechscht Erhebung vun de Provinz ésch de Baraque de Fraiture bi Vielsalm mét 652 m NN.


</doc>
<doc id="10492" url="https://als.wikipedia.org/wiki?curid=10492" title="Wählergruppe">
Wählergruppe

E Wählergruppe (anderi Bezeichnige: "Wählergmeinschaft", "Wählervereinigung", "Parteifreie", "Rathuuspartei") isch e Vereinigung, wo zu Kommunalwahle aatritt, ohni de Schtatus vonere politische Partei z haa. 
Es handlet sich debii um en Zämeschluss vo engagierte Bürger zur Kandidatur bi Wahle uf kommunaler Ebene (Gmeinds-, Bezirks- und Kantonsebeni i dr Schwiiz). Oft entschtönd Wählergruppe us Bürgerinitiative use. Sehr oft - aber nöd zwingend notwendig - sind Wählergruppe örtlich organisiert in Form vomene iitreite Verein (e. V.) (Düütschland).

Je nach örtliche Gegebeheite trete in viile Kommune mehreri Wählergruppe zu de Wahle aa. 

Vor allem im ländliche Ruum händ Wählergruppe Bedüütig in dr Kommunalpolitik und schtelled in viile Gmeinde au Bürgermeischter und Teil vom Gmeindrat. In Grossschtädt händ Wählergruppe meischt keis oder nur grings Gwicht. 
Ufgrund vo de regionale Uusrichtige gits kei einheitlichi Schtruktur, sondern e Viilzahl vo einzelne regionale Verbänd, Vereinigunge etc.; in Düütschland sind viili vo dene Wählergmeinschafte jedoch in Landesverbände und im Bundesverband vo de Freie Wählergemeinschafte e. V. zämegschlosse. Ehrevorsitzende vo dem Bundesverband isch vo 1976 bis zu siim Tod dr früeheri Bundestagsabgeordneti und Gründer vo dr FWG Weinheim Richard Freudenberg gsi.
Momentane Bundesvorsitzende isch dr bayerischi Freie Wähler Landrat Armin Grein (Landkreis Main-Spessart, Lohr)

Wählergruppe sind in ihrer Politik rein kommunal uusgrichtet. I de Auge vo de Mitgliider und Sympathisante chönnd sie sich daher besser für di einzelne Kommune iisetzte, wil sie nöd dur landes- oder bundespolititischi Zwäng beiiflusst seied.

Di Freie Wähler Bayern sind eini vo de erfolgriichschte Wählergruppierige vo Dütschland. Si verbueched über Jahr hinweg Erfolg bi Kommunalwahle. So händs bi dr Kommunalwahl 2002 mit 15,6% (+0,3%) de 3. Platz hinter CSU und SPD erreicht und schtelled 14 Landräte. 

Sit 1998 isch die Gruppierig bemüeht au i d Bezirkstage und in Landtag z choo.<br> Das hät sie bi allne Bezirkstage erreicht. Jedoch gilt für die kei 5% Hürde. 1998 händ 9 Freie Wähler es Mandat in Bezirkstage erreicht, 2003, trotzdäm dass d Bezirkstage vo insgsamt 204 uf 180 Plätz verchliineret worde si, isch das Ergebnis uf 10 Mandate ausbaut worde.<br>Dr Iizug in Landtag isch 1998 mit 3,7% und 2003 mit 4,0% verpasst worde.

Dass d FWG bi de Landtagswahle aadrättet, isch sogar intern umschtritte und wird vo einige Chreisverbände abglehnt. Demit verlönd di Freie Wähler ihres eigentliche Betätigungsfeld und erhalted de Charakter vonere Partei, nach em Parteiegsetz.

Gründer und Landesvorsitzende vo de Freie Wähler in Bayern isch bis am 25. März 2006 de Armin Grein gsii wo die Gruppierig 28 Jahre lang gfüehrt hät. Sit denn füehrt de Hubert Aiwanger die Freie Wähler.

Undergruppierig vo de FW Freie Wähler Bayern e. V. isch d Nachwuchsorganisation Junge Freie Wähler Bayern. Sie sind im Juli 2003 in Ingolstadt gründet worde und sind sitdem für d Förderig vom politische Nachwuchs vo de Freie Wähler verantwortlich.

Nöd einheitlich sind d Näme vo de einzelne Vereinigunge; gebrüüchlichi Bezeichnunge und Abchürzige sind zum Biischpiil:




</doc>
<doc id="10493" url="https://als.wikipedia.org/wiki?curid=10493" title="Geografische Länge">
Geografische Länge

Di Geographischi Längi, λ, international mit long. ("longitude" = engl., frz. etc. „Längi“) abkürzt, beschriibt eini vo de beide Koordinate vomene Ort uf dr Erdoberflächi, und zwar siini Position öschtlich oder weschtlich vonere "definierte" (künschtlich feschtgleite) Nord-Süd-Linie, vom Nullmeridian. Si isch früeher als Längegrad bezeichnet worde.
Für d Bildig vo dr Geographische Längi wird d Gschtalt vo dr Erde – trotz ihrer „Abplattig“ a de Pole – zunere Chugle vereifacht. Di geographischi Längi isch en Winkel, wo uusgehend vom Nullmeridian (0°) bis 180° in östchlicher und 180° in weschtlicher Richtig gmesse wird. Dr Scheitel vo dem Winkel isch dr Mittelpunkt vo dr dänkte Erdchugle, di Schenkel gönd vom Mittelpunkt uus dur de Nullmeridian bzw. de Meridian, wo dr Ort druf liit, wo die geographischi Längi aageeh werde söll. 

Wils für d Meridiane (oder Längenchreise) kei natürlichi Nullmarke git, wie dr Äquator si für d Breitemessig darschtellt, muess en Nullmeridian "definiert" werde. Erscht 1884 isch defür weltwiit einheitlich der Meridian feschtgleit worde, wo sich druf d Mittelachse vomene beschtimmte Teleskop vom Observatorium von Greenwich (London) befindet (ueg bi "Historisches").

Di geographischi Längi wird als Winkelabschtand in Grad, (Bogen-) Minute und Sekunde vom Nullmeridian nach Oscht (E) oder Wescht (W) aageeh.

Dr gröschti möglichi Zahlewert is also 180 Grad, wobii 180°E = 180°W. Annähernd entlang dem Längegrad, allerdings mit erhebliche Abwiichige, verlsuft im Pazifik wo vo de betroffene Länder feschtgleite Datumsgrenze.

Dr Abschtand zwüsched zwei Längenchreise isch am Äquator am gröschte. Deet isch d Abwiitig ca. 111 km gross (40000 km/360 entspricht 60 Seemeile; d Seemeile isch uurschprünglich mit ere Bogeminute uf em Äquator definiert worde). A de Pole hingege falled alli Längengraad i eim Punkt zäme. 
In Düütschland chann mer sich an Durchschnittswert 71,5 km halte (Berechnigsbasis:
Längegradabschtand a = cos(50°) × 2 × π × r/360° = 71,5 km bi r = 6.370 km).

D Beschränkig vo dr Längeaagaab uf "ganzzahlig viili Grad" wär also für Positionsangabe fascht überall (uusgnaah in unmittelbarer Polnähi) zu ungenau (ebe drum isch ja dr Begriff "Längegrad" veraltet). Gnaueri Aagaabe vo dr geographische Längi chönnd folgendermasse gschtaltet werde:


D Koordinate vo 

Ufgrund vo dr Erdrotation isch d Ortsziit uf verschiedene Längegrade underschiedlich. Dr Ziitunderschied zum Nullmeridian betreit "ei Schtund pro 15° Längeunderschied." Druus ergänd sich Ziitzone.

Vor allem i dr Seefahrt werded d Längegrad 3-schtellig vor em Komma gschriebe. Dur das wird d Underscheidig zu de Breitegrade düütlicher hervorghobe. Biischpiil: 010,43° E

Dr griechischi Astronom und Mathematiker Hipparchos (ca. 190–120 v. Chr.) hät d Erde in oscht-weschtlicher Richtig erschtmals in 360 Grad teilt.

S Bezugssyschtem vo de Längegrade isch langi Ziit uneinheitlich gsii. Je nach Nation händ sich d Koordinatennetz uf Nullmeridian in London, Paris, St. Petersburg, Ferro (Hierro, uf de Kanare, 17° 40'W) bezoge. Erscht uf dr Internationale Meridiankonferenz, Washington 1884, isch Greenwich bi London weltwiit feschtgleit worde, under anderem, wil britischi Seecharte bereits längscht weltwiit gnutzt worde sind.

Während di gegraphischi Breiti dur Messig vo Vertikalwinkel vo dr Sunne oder vom Polarschtern relativ eifach bestimmbar isch, hät sich d Bestimmig vo dr aktuelle geographische Längi mit ähnlicher Gnauigkeit über langi Ziit extrem schwierig gschtaltet. Das für d Seenavigation bedüütsami Längeproblem isch erscht Endi vom 18. Jahrhundert glöst worde. Dezue sind sehr gnau ghendi Uhre, so genannti Chronometer, notwendig gsii, wo au bi stärkschtem Seegang verlässlich funktioniert händ, ohni dur Wetteriiflüss wie Froscht, Hitz und Luftfüeuchtigkeit beiiträchtigt z werde.




</doc>
<doc id="10497" url="https://als.wikipedia.org/wiki?curid=10497" title="Geografische Breite">
Geografische Breite

Di geographischi Breiti φ (englisch "latitude", au düütsch abgkürzt mit "Lat., lat." oder "LAT") isch die nördlichi oder südlichi Entfernig vomene Ort (Punkt) vo dr Erdoberflächi vom Äquator und wird im Winkelmass aagee. D Breiti chann Wert vo 0° (am Äquator) bis 90° (am Pol) aaneeh. Nord und Süd sind debii als Vorzeiche aazluege.

"Breitechreis" sind Chreis, wo parallel zur Äquatorebeni in Ost-West-Richtig uf der (idealisierte) Erdoberflächi mit ere konstante geografische Breiti β verlaufed.


Di geographischi Breiti wird sexagesimal in Grad, Minute und Sekunde aageeh, wobii ei Minute 60 Sekunde und eis Grad 60 Minute entschpreched (äänlig wie i dr Ziitaagaab). Bi Dezimalgrad/-minute/-sekunde werded Nachkommaschtelle aageeh.

Es git verschiideni Methode vo dr Darschtellig, z. B.: 

Nur di erschti Form isch i dr Flugnavigation und sit langem au i dr Nautik gebrüüchlich. 

Dr Abschtand vonere Bogeminute betreit am Äquator und uf eim Meridian ei Seemeile bzw. 1852 Meter, während dr Abschtand (vonere Bogeminute) auf eme Breitekreis "φ" (nördlich oder südlich vom Äquator) um de Faktor cos"φ" chliiner isch.

Bi dr Aagaab vo Ortskoordinate isch d Breiti immer zerscht aazgeeh, dänn erscht d Längi: "„B vor L, wie im Alphabet“". Ihre Grund hät die Konvention i dr Gschicht: d Breiti hät bereits Jahrhunderti vor dr Längi zimlich exakt beschtimmt werde chönne.

D Koordinate vo 

D Breiti laat sich recht eifach us em höchschte Sunneschtand beschtimme ("Mittagsbreiti"), oder us dr Höchi vo kulminierende Schterne. 

Uf dr Nordhalbchugle vo dr Erde git d Höchi vom relativ helle Polarschtern ("Polaris") über em Horizont ziemlich gnau de Breitegrad aa: Am Äquator erschiint dr Polarschtern am Horizont, am Nordpol staht er fascht senkrecht am Himmel. Tatsächlich isch "Polaris" knapp 1° vom Himmelspol entfernt; dr Fehler, wo wege dem entstoot, betreit wege dr Erddrehig zweimal täglich 0°, zweimal 1,5° und chann dur einfachi Formle oder mit em Durchschnitt nee verringeret werde.

Bereits d Seefahrer vom schpaate 15. Jahrhundert händs verschtande, d Breiti zur Navigation z nutze. D Bestimmig vo dr geografische "Längi" isch degäge komplizierter und hät e gnaui Koppelnavigation benötigt oder d Messig vo Mond-Schtern-Dischtanze. Sit em 18. Jahrhundert erfolgt sie mit dr gnauen Uhrziit vo Chronometer, sit öppe 1990 no eifacher mit GPS-Satellitenempfänger.




</doc>
<doc id="10505" url="https://als.wikipedia.org/wiki?curid=10505" title="Einschlagkrater">
Einschlagkrater

E Ischlagkrater (Impaktkrater) isch e Senki oder Verdiefig uf dr Oberflächi vume planetare Körper, wo dur Kollision mit eme Asteroid, Komet oder dur e Meteoriteischlag entstoht. 

Alli Himmelskörper vum Sunnesystem mit fester Oberflächi besitze Ischlagkrater. E Besunderheit lit numme vor, wenn es uffeme feste planetare sehr wänig Ischlagskrater git, wie z. B. uf dr Erde oder em Jupitermond Io. E guets Bispil defür isch dr Mo, wo d'Oberflächi vu Ischlagkrater ybersait isch. Uf dr Erde, wo d'Oberflächi ständige Veränderigsprozesse dur Erosion, Ablagerige vu Sedimente un geologischer Aktivität underworfe isch, len sich Ischlagkrater nit so liicht erkenne wie uf vu Erosion wäniger betroffene Himmelskörper.

Bis in dr 1960er Johre hän d'Geologe Meteoriteischläg als Ursach vu ere Kraterentstehig abglähnt. Dr Grund isch gsi, dass mer exogeni Ursache fer e Kraterbildig abglähnt het. Es het wohl z'starch an e Art "Deus ex machina" als Erklärig vu ubekanntem erinneret. Mer het doher bi fast alle Krater, au un grad bi sällene uffem Mo, e vulkanische Ursprung agnumme.

Mit dr erste Flüeg und Landige vu Ruumsonde nit nur zum un uffem Mo, sondern au zum Mars, isch d'Hypothese vu dr Vulkankrater aber uhaltbar worre. Es zeige scho chleinsti Himmelskörper, wo an Vulkanismus nit z'denke isch, Krater.

Dr amerikanisch Geolog un Astronom Eugene Shoemaker het no in dr 1960er Johre s'Nördlinger Riis zwifelsfrei as e Ischlagskrater erchläre chänne un inzwische sin Ischlagskrater als geologischi Phänomene au uf dr Erde allgmein akzeptiert.

Fer's Ussterbe vu dr Dinosaurier vor öppe 65 Millione Johre giltet d'Bildig vum Chicxulub-Krater uf dr mexikanische Halbinsle Yucatán als eini vu dr wohrschinliche Hauptursache.

Nit alli Meteorite verglüehe oder zerplatze in dr Atmosphäri. Grösseri Objekte (Projektile) mit dr Masse vu einigi Tonne werre vum Luftwiderstand chum abbremst. Si erreiche mit Geschwindigkeite vu 10 bis 70 Kilometer pro Sekunde d'Erdoberflächi. Doher werre sonigi Ischläg as Hochgschwindigkeitsischläg bezeichnet. Bim Ufprall chenne si bis zue ere Diefi vu 100 Meter in s'Gstei idringe. Wil die kinetisch Energi debi in Sekundebruchdeile in thermischi Energi (also Wärmi) umgwandlet wird, chummt's zue ere Explosion. S'umligend Material wird dodur weggsprengt, un es entstoht, unabhängig vum Ischlagwinkel, e chreisrundi Senke, wo aa de Ränder s'Material wo usegworfe worre isch e Wall bildet. Um dr Krater ume findet sich usgworfes Material, die sognennte "Ejekta" (lat. fer "ussigworfes". Sälli Ejekta chenne Sekundärkrater um dr primär Krater hervorruefe.
Dringt e Objekt mit sehr hocher Gschwindigkeit in d'Oberflächi i, chummt's zu ere Ruckfederig vum Material, wodur e Zentralberg in dr Kratermiddi bildet wird.
D'Böde vu grosse Krater gliiche sich au mit dr Zitt dr Chrümmig vum Himmelkörper. Bi Iismönd oder Mönd mit innerer Wärmi isch säll au bi relati chleine Krater e hüffigs Phänomen.

Uf dr Erde sin näbe uzellte chleinere Ischlagskrater au iber 100 Ischlagkrater mit 150 bis 200 km Durmesser entdeckt worre. Allerdings trifft d'Bezeichnig Krater fer vili vu dr ufzellte Strukture nimmi zue, wil dr eigetlich Krater längst abtrage (erodiert) worre sich (zum Bispil dr Vredefort-Krater) oder vollständig vu jüngere Sedimente yberdeckt worre isch (zum Bispil dr Chicxulub-Krater). Mer spricht no neutraler vu ere Impaktstruktur.





</doc>
<doc id="10509" url="https://als.wikipedia.org/wiki?curid=10509" title="Geografische Lage">
Geografische Lage

Mit de geografische Koordinate (geografischi Breiti und geografischi Längi) laat sich d Laag vomene Punkt uf dr Erde beschriibe. D Erde wird debii in 360 Längegrad und 180 Breitegrad uufteilt. 

S Gradnetz vo dr Erde isch es dänkts Koordinatesyschtem uf dr Erdoberflächi mit sich rechtwinklig schniidende Länge- und Breitechreise; es dient zur geografische Ortsbeschtimmig. D Breitegrad werded debii vom Äquator uus zellt, d Pole lieged bi 90° Nord bzw. Süd, d Längegrad werded vomene willkürliche Nullmeridian nach Oschte und Weschte zellt bis 180°. D Festlegig vo de Winkel schtimmt nöd mit em in Mathematik und Physik übliche Chugelkoordinatesyschtem überii.

Bis Aafang vom 20. Jahrhundert sind i verschiedene Länder verschiedeni Nullmeridiane gebrüüchlich gsii (biischpiilswiis Ferro und Paris), hützutaag wird dr Meridian vo Greenwich (Schternwarte in London) international verwendet.

Bi dr gnaue Ortsbeschtimmig muess beachtet werde, dass geographischi Koordinate underschiedlichi Bezugsyschtem haa chönnd. Das am hüüfigschte gnutzti Bezugsyschtem isch s WGS84. Je nach Zweck werded au anderi Referenzellipsoide, e Chugle oder ds Geoid verwendet.

Will d Chartografe in früehere Jahrhunderte di viile regionale Abwiichige vo dr Erdoberflächi vom "ideale Ellipsoid" dur das uusgliche händ, dass si im betreffende Gebiet s Koordinatensyschtem „verschobe“ händ, sind Dutzendi vo geodätische Syschtem entschtande (Bezugssyschtem für Charte). Mit dr Entwicklig vo dr Satellitenavigation hät es weltwiit einheitlichs Syschtem müesse gschaffe werde (lueg bi WGS84).

In Land- oder Seecharte, wo fascht immer uf früehere Syschteme beruehed, chönnt e Aagaab imene falsche Bezugssyschtem (öppe s Iiträge vonere GPS-Position) en Fehler vo etliche Hundert Meter verursache, wenn s Referenzellipsoid (au Chartedatum, Bezugssyschtem) vo dr Aagaab nöd s gliiche isch wie das vo dr Charte. Wert chönnd natürlich vo eim Syschtem zumene andere umgrechnet werde.

Gnaueri Positionsaagaabe sind i dr Luftfahrt und Nautik erforderlich. Deet wird di geografischi Breiti und Längi uf Bogeminute gnau aageeh, z. B. Zugschpitze Lat = 47° 25' N, Lon = 10° 59' E oder Oscht. 

Im Vermessigswese sind cm-Gnauigkeite gfragt - drum langet d Aagaab vo Bogesekunde nöd, wil ei Bogesekunde (1") öppe 31 m (Breiteaagaab) bzw. 20 m (Längeaagaab in Europa) entschpricht. In Düütschland isch bisher d Lage vo de Festpünkt uf Millimeter gnau als Gauß-Krüger-Koordinate, bezoge uf s Bessel-Ellipsoid, beziehigswiis im Gebiet vo dr früehere DDR ab de 1950-er Jahre, bezoge uf s Krassowski-Ellipsoid, aageeh. Sit de 1990-er Jahren erfolgt in Düütschland e Umschtellig uf UTM-Koordinate im ETRS89-Syschtem, bezoge uf s GRS80-Ellipsoid.

Demit Breiti und Längi nöd verwechslet werded, isch folgends Bild nützlich: Mer schtelli sich d Erde als en dicke (= breite) Maa vor. Dr Äquator isch siini breitischti Schtell, ein Breitegrad.


Di natürliche Koordinate (astronomischi Breiti φ und astronomischi Längi λ) chönnd dur astronomischi Ortsbeschtimmig ermittlet werde. Si beziehnd sich uf di tatsächlichi Lotrichtig am Messpunkt. Di Ellipsoidische Koordinate (B, L - au geodätischi Koordinate gnännt) beziehnd sich aber uf d Normalerichtig vom verwendete Referenzellipsoid. D Differenz vo Lotrichtig und Ellipsoidnormale isch üblicherwiis chliiner als 10" und wird als Lotabwiichig bezeichnet. I dr Regle verlaufed weder Lotrichtig no Ellipsoidnormale dur de Erdmittelpunkt. 

Bi gringe Gnauigkeitsaaschprüche z. B. bi Chartedarschtellige i sehr chliine Massschtäbe wird dr Erdkörper zur Vereifachig dur e Chugle aagnäheret. I dem Fall entschpreched geographischi Breiti und Längi a sphärische Koordinate. Nur dänn isch d Breiti vo de Winkel im Erdmittelpunkt zwüsched em Äquator und em gsuechte Punkt.




</doc>
<doc id="10515" url="https://als.wikipedia.org/wiki?curid=10515" title="Schwefeldioxid">
Schwefeldioxid

 

Schwäfeldioxid, SO, isch e farbloses, giftigs Gas, wo e stechige un süre Gschmack het. Es entstoht vor allem bi dr Verbrennig vu schwäfelhaltige fossile Brennstoffe wie Chohle oder Erdölprodukte, wo bis zue 4 Prozent Schwäfel enthalde. Dodur duet's in erheblichem Mass zuer weltwitte Luftverschmutzig bitrage, es isch ei Bestanddeil vum Süre Räge, wobi sich s'Schwäfeldioxid mit Wasser zue Schwäfeliger Süri (HSO) umsetzt.
Um säll z'verhindere git's verschideni Verfahre zuer Rauchgasentschwäfelig. D'Schwäfeldioxidbelastig vu dr Luft isch dorum in Dytschland drastisch zruckgange, aber bispilwiis in China noch immer extrem hoch.

Flüssigs Schwäfeldioxid leest zahlriichi Stoffe un het sich doher als wertvolls Lösigsmiddel etabliert.

Es isch s'Anhydrid vu dr schwäflige Süri HSO.

In dr Läbensmiddelindustri findet Schwäfeldioxid under dr Bezeichnig E 220 als Konservierigsmiddel un Antioxidationsmiddel Verwendig, vor allem fer Druchefrüchte, Herdepfelgrichte, Fruchtsäfte, Schlegg un Wi.
Es dient au zuer Herstellig vu Thionylchlorid SOCl.
Ferner isch Schwäfeldioxid e wichtigs Edukt zuer Herstellig vu Schwäfeltrioxid, um aschliessend konzentrierti Schwäfelsüri z. B. mit em Kontaktverfahre herzstelle.

Schwäfeldioxid wird oft hergstellt dur Verbrennig vu Schwäfel an dr Luft

Schwäfelwasserstoff su Rohöl cha ebefalls verbrennt werre: 

Sulfide wie Iisepyrite un Sphalerite (Zinkblende) chänne au verwendet werre:

Wenn anhydriertes CaSO, mit flüssigem Koks und Sand bi dr Zementherstellig erhitzt wird, entstoht CaSiO un Schwäfeldioxid isch e Näbeprodukt

E Schwäfeldioxidkonzentration, wo yberem MAK-Wert lit, cha bim Mensch zue Chopfschmerze, Ybelkeit un Bnummeheit füehre. In höchere Konzentratione schädigt s'Gas starch d'Bronchie un d'Lunge oder sogar d'Nucleinsüre, d'Träger vu dr Erbeigeschafte.



</doc>
<doc id="10520" url="https://als.wikipedia.org/wiki?curid=10520" title="Emission (Physik)">
Emission (Physik)

Als Emission (vu lat. "emittere" = ussende) bezeichnet mer in dr Physik zuemeist d'Ussendig vu sichtbarem Liecht un andere elektromagnetische Welle als "Lüchte" oder thermischi Emission ("Wellestrahlig"), oft au allgmeiner d'Ussendig vu atomare oder subatomare Deilli ("Korpuskularstrahlig"), insbesundere in dr Kern- un Deilliphysik.In dr Akustik schwätzt mer au vu "Schallemission" (bzw. "Lärmemission"), oder vu Gas- un Staubemission, vor allem in dr Astronomi, dr Umweltphysik un dr Biologi.

Festkörper un freii Deilli sende verschideni Arte vu elektromagnetische Welle us, wobi mer si nooch ihrem Spektrum (im sichtbare Beriich nooch ihrer Farb) un ihrer Entstehigsart klassifiziert.

Zuesätzlich underschidet mer zwische dr spontane Emission, wo ohni usseri Iflüss stattfindet, un dr induzierte Emission, wo dur igstrahlti elektromagnetischi Welle usglöst wird. Insbesundere Laserliecht wird dur induzierti Emission erzügt.

As "thermischi Emission" vu Strahlig bezeichnet mer s'Ussende vume kontinuierliche Spektrum vu elektromagnetische Welle ufgrund vu dr Wärmebewegig vu dr Atome. Ihri Spektralverdeilig hängt vu dr absolute Temperatur un ihre Absorptionseigeschafte ab. E ideal schwarzer Körper, sendet e Spektrum us, wo d'Intensitätsverdeilig dur s'Plancksche Gsetz beschribe wird, was in dr Physik grossi Bedütig bi vile Vorgänge het un dr Usgangspunkt vu dr Quantemechanik gsi isch.

"Emissionslinie", also klar definierti einzelni Spektrallinie, werre vu Atome bim Ibergang vume Atoms oder Molekül vu eme höchere uf e nidrigers Energiniveau oder bim Ifang vume Elektron dur e Atom usgsendet. D'Emissionslinie sin debi charakteristisch fer e bestimmts chemischs Element. Insbesundere in dr Astronomi, wo zum Grossdeil uf dr Beobachtig vum Liecht vu unerriichbar witt entfernte Objekte fuesst, basiert e Grossdeil vum Wisse um unser Universum uf dr Analyse vu dr Spektrallinie. Exemplarisch defür sin d'Entdeckig vum Helium (vu grich. "Helios" fer "Sunne") anhand unerwarteter Linie im Spektrum vu dr Sunne, wo mer erst denooch au uf dr Erde entdeckt het - un d'Entdeckig vu unerwartete Spektrallinie in Planetarische Näbel wo mer erst ime hypothetische Element Nebulium zugordnet het, no aber als sognennti verboteni Ibergäng vu scho bekannte chemische Elemente erchennt het.

Emission vu "Radiowelle" trättet vor allem dert uf, wo elektrischi Wexelström fliesse (bspw. in Sendeantenne vu Funk- un Radiostatione), wil beschlünigti elektrisch gladeni Deilli vu elektromagnetische Welle ussende.

Emission vu "Synchrotonstrahlig" cha iberall dert beobachtet werre, wo bewegti elektrisch gladeni Deilli in magnetische Felder abglenkt werre. Ihri Wellelängi hängt debi vu dr Gschwindigkeit vu dr Deilli un dr Stärchi vum Magnetfeld ab.

"Schallemission" wird vu schwingende Körpern als Quelle erzügt un cha sich numme in Medie (gasförmig, flüssig, fest; lueg Aggregatzueständ) usbreite.

Bim "radioaktive Zerfall" cha mer näbe Gammaquante d'Emission vu Elektrone (Betastrahle), Heliumcherne (Alphastrahle), Positrone, Neutrone un Neutrinos beobachte.

Bim Stoss vu sehr schnelle Deilli ufenander oder uf e ruehende Körper, werre sälli zertrümmeret un die Spaltprodukte un in Deilli umgwandelti Gammaquante, so gnennti Sekundärdeilli in Form vume "Deillischauer" emittiert. Insbesundere in Speicherringe, wie em DESY z'Hamburg un bim Stosse vu Kosmische Strahle uf d'Erdatmosphäri cha mer säll beobachte.

Vu "Gas- un Staubemission" schwätzt mer iberall dert, wo Gase un feiner Staub usgsendet werre:


</doc>
<doc id="10521" url="https://als.wikipedia.org/wiki?curid=10521" title="Emission">
Emission

Dr Begriff Emission (v. lat.: "emittere" = ussende) meint


Lueg au: Elektroneemission (Deilliphysik)


</doc>
<doc id="10522" url="https://als.wikipedia.org/wiki?curid=10522" title="Caldera (Krater)">
Caldera (Krater)

E Caldera (spanisch: "Kessel") isch e kesselförmige Ibruchsstruktur vu vulkanischem Ursprung. 

Caldere entstehn dur dr Isturz vu oberflächenoher Magmakammere vume Vulkan, wo zuevor dur Usbrüch entleert worre sin. E Caldera cha dur usströmendi Lava wiider gfüllt werre. Au cha sich uf em Bode vu ere Caldera ernöit e Vulkanchegel bilde, wie säll bim Vesuv gschähe isch. Caldere vu Supervulkane chönne riisigi Usmasse anämme, so isch d'Caldera vum erste Yellowstone-Vulkanusbruch 80 km lang un 55 km breit. Zue dr berüehmtiste Caldere ghöre sälli vum Teide ("Teneriffa"), d'Caldera de Taburiente ("La Palma"), dr Tobasee ("Sumatra"), d'Yellowstone-Caldera ("USA"), d'Vilama-Caldera, d'Caldera-Coruton un d'Caldera-Cerro Guacha (alli im Grenzgebit "Argentinie, Chile, Bolivie") un d'Caldera vu dr Insle Santorini. 

Uf em vulkanisch aktive Jupitermond Io sin hunderti Caldere entdeckt worre, dere grössti e Durmesser vu bis zue 400 km ufwiise. In dr Io-Nomenklatur werre Caldere mit em latinische Begriff Patera bezeichnet.

Devu z'underschide sin:


</doc>
<doc id="10524" url="https://als.wikipedia.org/wiki?curid=10524" title="Telefonvorwahl">
Telefonvorwahl

E Telefonvorwahl (im nationale Ruefnummereruum au "Ortsnetzkennzahl") isch e Zifferefolg, wo mer bim Wähle vonere Telefonnummere iigit, um de logischi Ort z wechsle.

Der logischi Ort entschpricht i dr Regle amene reale Ort (bi Anrüef zu Aaschlüss im Feschtnetz). Es chann sich aber au um es eigeschtändigs Telefonnetz (zum Biischpiil Mobilfunk) oder en Dienscht (zum Biischpiil Serviceruefnummere) handle, wo die örtliche Uusdehnige nöd feschtgleit sind. D Telefonvorwahl "032" wird in Düütschland für Telefonat zu Voice-over-IP-Ruefnummere, wo nöd ortsbunde sind, verwendet.

Historisch gseeh sind Telefonvorwahle entschtande, wil Telefonnetz immer nur für iiggrenzti Ort konzipiert worde sind. Sobald aber zwei Telefonnetz ein zmindescht teilwiis überlappende Nummereruum händ, sind Telefonnummere nümme eidüütig. Oft diened si au zum Routing (Uuswahl vom Telefonnetz vomene beschtimmte Undernehme) vomene Gschpräch. Sit 1964 sind di internationale Telefonvorwahle dur di Internationale Telekommunikations Union (ITU) gnormt.

Sitdem bestaht d Telefonvorwahl i viilne Länder us ere Verchehrsuusscheidigsziffere und dr eigentliche Vorwahlnummere. Will mer biischpiilswiis innerhalb vom düütsche Telefonnetz es Gschpräch nach Berlin füehre, so wählt mer d Zifferefolg codice_1. D Null isch debii d Verchehrsuusscheidigsziffere, d codice_2 d Kennig für Berlin. Nähers zum gnaue Ablauf lueg unter Vermittligsschtell.

Wil s Gebiet vo dr DDR nach dr Wendi über Berlin versorgt worde isch, händ alli oschtdüütsche Bundesländer e Vorwahl, wo mit codice_3 aafangt. Dezue isch es armdicks Kabel mit de notwendige Kabel nebed dr A2 ab Hannover bis uf Berlin verloffe. Das Kabel isch offen in ca. 1 m Höhe an Pfoschte befestigt direkt nebed dr A2 gloffe, isch bis Aafang vom Jahrtuusig no vorhande gsii und hätti binere Beschädigung de Uusfall vo dr telefonische Aabindung vo de neue Länder an Weschtteil bedeutet.

Für internationali Telefonvorwahle gits e anderi Verchehrsuusscheidigsziffere, i de meischte Länder isch das d codice_4.

Es hät sich iibürgeret, dass es für jedes Telefon e impliziti Telefonvorwahl git. Wenn mer also Telefonnummere aalüüte möcht, wo innerhalb vo dere Telefonvorwahl erreichbar sind, so chönnti mer d Iigaab vo dr Telefonvorwahl weglaa, so wies derziit in Düütschland dr Fall isch.

"Lueg au:" Nummerierig (Telekommunikation)

Es git verschiedeni Arte von Vorwahle:

Nach ere EU-Vorgaab isch i dr Schwiiz (März 2002), in Frankriich (1999), in Dänemark (?), in Italie, in Belgie (Juli 2000) und in Schpanie di zwingendi Verwendig vo dr Vorwahl iigfüehrt worde, au wenns sich nur um es Ortsgschpräch handlet. Dr Vorteil vo dere Methode isch, dass dur das pro Ortsnetz 11 % meh Nummere zur Verfüegig stönd, wil de Ziffere 0 au direkt nach dr Ortsnetzkennzahl verwendet werde chann. Ferner erreicht mer en Teilnehmer uf em gsamte nationale Territorium immer mit dr gliiche Nummere. Di Tschechischi Republik redt vo dr Abschaffig vo dr Vorwahl: Zwar hät mer di meischte alte Vorwahle übernaah, di neue Nummere werded aber, ähnlich wi bim Mobiltelefon, ganz ohni geografischi Bindig zueteilt, usserdem chann mer jetzt (republikwiit) mit dr bisherige Telefonnummere au umzieh ("„D Nummere fürs Lebe“"). In Estland hät mer d Vorwahle au abgschafft, indem mer d 0 als Verchehrsuusscheidigsziffere abgschafft und d Vorwahl a d Telefonnummere verbindlich aagschlosse hät. Dur das chann mer d Telefonnummere bi Umzüge landeswiit mitneeh.

D Umsetzig vo dr europäische Universaldienschtrichtlinie 2002 und andere Beschtrebige zur Ruefnummeremitnahm oder -portierig (bi Mobiltelefone: Mobile Number Portability, MNP) beschränkt d Vorwahl i ihrer Funktion vom Routing, wil s Zielnetz nümme feschtschtaht. Das isch insbesonderi für Least Cost Router es Problem, wo di günschtigschti Verbindig zum Ziel gfinde sölled.



"Lueg bi:" Telefonvorwahl (Schwiiz)

"Lueg bi:" Sonderruefnummere

E Datebank vo allne düütsche Vorwahle isch erhältlich uf dr Website vo dr Bundesnetzagentur under "Sachgebiete → Telekommunikation → Regulierung Telekommunikation → Nummernverwaltung → Ortsnetze → Verzeichnisse" (https://web.archive.org/web/20060706021738/http://www.bundesnetzagentur.de/enid//Ortsnetze/Verzeichnisse_1gg.html)

Internationali Telefonvorwahl



</doc>
<doc id="10526" url="https://als.wikipedia.org/wiki?curid=10526" title="Sonderrufnummer">
Sonderrufnummer

Als Sonderruefnummere bezeichnet mer i dr Telekommunikation alli Vorwahle wo nöd als Ortsnetzkennzahl, Mobilfunkruefnummere oder als Ländervorwahl verwendet werded.


Sonderrufnummere Provider




</doc>
<doc id="10527" url="https://als.wikipedia.org/wiki?curid=10527" title="Absolute Helligkeit">
Absolute Helligkeit

Di absoluti Helligkeit isch e Hilfsgrössi i dr Astronomie, um di tatsächliche Helligkeite vo Himmelsobjekte (meischt Schterne) vergliiche z chönne.

Vo dr Erde uus gseeht mer en Schtern mit siinere schiinbare Helligkeit, wil sie dur siini Entfernig und interschtellare Materie beiiflusst wird.

Um di tatsächlichi Helligkeit vergliiche z chönne, schtellt mer sich di Schterne in einheitlicher Entfernig vor. Die betreit zehn Parsec (1 pc = 3,26 Liechtjahr). D Helligkeit, wo en Beobachter us dere Normdischtanz messe würdi, nennt mer absoluti Helligkeit. Bi Schterne, wo weniger als zehn Parsec entfernt sind, isch d schiinbari Helligkeit grösser als di absoluti Helligkeit und umgkehrt. Wie au bi dr schiinbare Helligkeit bedüütet en chliine Zahlewert grösseri Lüüchtchraft. 

D Schriibwiis i dr Astronomie lüütet (bimene Schtern dritter Grösseklass) formula_1. Bi dr absolutee Helligkeit wird im Gegesatz zur schiinbare Helligkeit es grosses 'M' hochgschtellt. 

Di absolut hellschte Fixschterne erreiched öppe formula_2 (über 100.000-fachi Lüüchtchraft vo dr Sunne), di liechtschwächschte degäge formula_3 (öppe en zehntuusigschtel vo dr Sunnenlüüchtchraft).

"Hauptartikel": Bolometrischi Helligkeit

Die git d Helligkeit vomene Schtern im gsamte elektromagnetische Schpektrum aa. Di defür erforderlichi Korrektur hangt vom Empfindlichkeitsbereich vom Messgrät und vom Schpektraltyp vom betreffende Objekt ab. 
Di fotografischi Helligkeit vo dr Sunne betreit formula_4, di bolometrischi Helligkeit degäge formula_5.

D Differenz zwüsched absoluter Helligkeit "M" und schiinbarer Helligkeit "m" wird "Entfernigsmodul" gnännt. D Formle für de Entfernigsmodul luutet:
Debii isch "r" dr Abschtand vom Schtern i Parsec, π desse Parallaxe. Mit Hilf vo dere für di Astronomie wichtige Formle chann für Schtern, wo d Lüüchtchraft bekannt isch (z. B. Cepheide oder Supernovae vom Typ Ia), dr Abschtand berechnet werded. (Uf die Wiis hät 1923 dr Abschtand vom Andromedanebel ermittelt werde chönne.)

Bi Komete und Asteroide wird dr Begriff "Absoluti Helligkeit" abwiichend definiert, wil si nur Liecht reflektiered. Deet wird di i dr Realität unmöglichi Situation aagnaah, dass d Erde und d Sunne a einere Schtell sind und s Objekt (dr Komet oder Asteroid) gnau ei astronomischi Einheit entfernt schtaht. Di Helligkeit, wo das Objekt dann z gseeh wäri, wird als absoluti Helligkeit bezeichnet.

Schiinbari Helligkeit, Bolometrischi Helligkeit, Entfernigsbeschtimmig, Hertzsprung-Russell-Diagramm


</doc>
<doc id="10528" url="https://als.wikipedia.org/wiki?curid=10528" title="Asteroid">
Asteroid

Asteroid heiße chleini planeteähnlichi Objekt, wo sich in Keplersche Umlaufbahne um d Sunne bewege. Sie zelle in dr Regel zue dr Kategori Chleikörper vum Sunnessytem, die grösste au zue dr nöie Kategori Zwergplanet.

In dr Terminologi vu dr Astronome wird e "Asteroid" hüffig Chleiplanet oder Planetoid (planeteähnlich Objekt) gnennt, wil Asteroid sinngmäss eigetlich fer „sternähnlichs Objekt“ stoht (vu grich. ἀστήρ, "astēr" "Stern"), was dodra lit, dass Asteroide anderscht wie grossi Planete au in grössere Teleskope wie Sterne numme as e Punkt erschine un nit as e Schibli. Säll isch aber au die einzig Gmeinsamkeit mit Stern.

Bislang sind öppe 220.000 Asteroid bekannt, wobi die datsächlich Azahl wohl in d'Millione go dürfte.

Dr grösst Asteroid im Hauptgürtel zwische Mars un Jupiter isch dr Zwergplanet (1) Ceres mit öppe 930 km Durmesser. Witteri grossi Asteroide sin d (2) Pallas, d (3) Juno, d (4) Vesta, d (5) Astraea, d (6) Hebe, d (7) Iris, d (10) Hygiea un d (15) Eunomia, wu einigi devu au in di nöi Kategori Zwergplanet falle dürfte.

Im Kuipergürtel uf dr änere Site vu dr Neptunbahn sin Objekt wie (50000) Quaoar mit 1250 km Durmesser, (90482) Orcus mit eme Durmesser vu 1600–1800 km un (136199) Eris mit 2500–3200 km Durmesser gfunde worre. Äne am Kuipergürtel isch Endi 2003 dr öppe 1700 km gross Asteroid (90377) Sedna entdeckt worre. Sälli Objekt zelle nooch dr nöie Systematik chümftig zue dr Kategori vu dr Plutoid, also Ojekt, wu im Zwergplanet (134340) Pluto ähnliche sin.


</doc>
<doc id="10530" url="https://als.wikipedia.org/wiki?curid=10530" title="Varronische Ära">
Varronische Ära

Di Varronisch Ära heisst d Johreszellig oder Epoche sit dr Gründig vu dr Stadt Rom (lat. "ab urbe condita", oder au "anno urbis conditae" („im Johr sit dr Stadtgründig“) abchürzt a. u. c. 

S Datum vu dr Gründig isch vum römische Historiker Marcus Terentius Varro uf dr 21. April 753 v. Chr. zruckgrechnet worre. Datsächlich schint aber d Stadt Rom mindistens 300 Johr älder z'si.

Ob die Varronisch Zellig in dr Antike iberhaupt zuer Johresagab verwendet worre isch, isch umstritte. D Römer hän zue dr Bezeichnig vu dr Johre d'Agab vu dr amtierende Konsuln verwendet, im Oste vum Riich sin zahlriichi Äre, z. B. die Seleukidisch Ära, verbreitet gsi, später isch die Diokletianisch Ära in Gebruuch chu, wo schliessli im Weste vu dr christliche Johreszellig ("Anno Domini") abglöst worre isch.

Vu Bedütig isch die Varronisch Ära in dr Antike fer d'Abhaltig vu dr Säkularfire gsi, also dr Johrhundertfire vu dr legendäre Gründig vu Rom, wo erstmols underem Kaiser Claudius anno (domini) 47 (800-Johr-Fir) abghalde worre sin. Anno 147/148 het dr Antoninus Pius s 900jährige Jubiläum gfirt un s Millenium het no underem Philippus Arabs anno 248 stattgfunde.

Zue dr Agab vu Johre isch d Zellig "ab urbe condita" erst im Middelalder verbreitet gsi. Die varronisch Zittrechnig isch dur die Christlich Ära, wo vum Mönch Dionysius Exiguus anno 525 vorgschlage worre isch, abglöst worre, aber wohl nit vor em achte Johrhundert. 

Wil s Johr Null in dr historische Christliche Ära fählt, wird wie folgt umgrechnet


Bispile: 245 a.u.c. isch 754-245 = 509 v. Chr (Gründig vu dr Republik). 800 a.u.c. isch 800-753 = 47 n. Chr.

Seltener isch die "catonisch" oder au "capitolinisch" Zellig agwendet worre, wo vum Marcus Portius Cato begründet worde isch, und wo d Stadtgründig uf s'erst Johr vu dr 7. Olympiade glegt het (752 v. Chr.).

Witteri antiki Agabe zuer Stadtgründig stamme vum Hellanikos vu Lesbos (säller datiert si uf 1180 v. Chr.), Timaios von Tauromenium (814 v.Chr), Eusebios Hieronimus (755 v. Chr.), Polybios (751 v. Chr.); Fabius Pictor (748 v. Chr.) un Cincius Alimentus (729 v. Chr.).

Varronian Chronology


</doc>
<doc id="10535" url="https://als.wikipedia.org/wiki?curid=10535" title="Karate">
Karate

Karate esch e japanischi Budo-Kampfkunst, wo sich sit Ändi zwoitem Wältchrieg über d Wält verbreitet het. Zrugverfolge loht er sich bes is 19. Jahrhundert uf Okinawa, wo verschideni iheimischi Kampfstil mit chinesische Iflüss zum Karate verschmulze send.

S klassische Karate bestoht technisch us 3 Teil:
Sit em Gichin Funakoshi, wo 1922 s Karate us Okinawa uf Japan bracht het und bekannt gmacht het, aber au scho us früehnere Tendenze, enthaltet s Karate ned nur die kämpferisch und sportlich Komponänte, sondern het au en erziehende, charakterbildende Aspruch ("karate-dô"): Karate sell ned nur e Sportart oder e Sälbschtverteidigung si, sondern esch als Läbensweg ("dô") z verstoh. Das het au zur Ufnahm vo Karate id Budo-Sportarte gfüehrt.

Mit de Ufnahm id Budo-Sportarte esch im Karate au s in andere Budo-Sportarte bekannte Gurtsystem und de "gi" (Kimono) igfüehrt worde; mer bechunt dur Prüefige en bestimmte Grad (10. bis 1. "kyu": Schüelerstufene, 1. - 10. "dan": Meisterstufene), wo dur e bestimmti Gurtfarb dargstellt wird. D Gurtfarbe send je nach Stil verschiede, für alli gmeinsam esch, dass en wisse Gurt en Afänger darstellt und alli Meistergrad en schwarze Gurt bechömed (wobi gwüssi Schuele bi höchere "dan"-Stufe verschiedeni Abwandlige wie schwarz-rot oder schwarz-wiss gstreifti Gürt mached.) D Verdunkelig vo de Gürt stellt de Dreck dar, wo sich nach langer Zyt im Gurt asammlet. Das chunt vom alte Glaube, dass d Kampfchraft im Gurt liet und mer en drum ned setti wäsche.


</doc>
<doc id="10537" url="https://als.wikipedia.org/wiki?curid=10537" title="Siderische Periode">
Siderische Periode

Di Siderischi Periode isch d Ziit, wo en Himmelskörper für ei vollschtändigi Umdrehig benötigt. 

Dr Name leitet sich ab vo latiinisch "sidus" (Genitiv: "sideris") „Schtern“, wil e vollschtändigi Umdrehig dr wiederkehrende Kulmination vomene unendlich wiit entfernte Fixschtern entspricht.

Bezoge uf d Erde is en siderische Tag chürzer als en bürgerliche Tag (mittlere Sunnetag) und es siderisches Jahr chürzer als es bürgerlichs Jahr, wil d Erde dr schiinbare Bewegig vo dr Sunne hinderher lauft.

Au di tropische Periode (Schterntag, topische Monet, tropisches Jahr) sind echli chürzer, wil dr Bezugspunkt "Früehligspunkt" nöd ortsfescht isch wie en (unendlich wiit entfernte) Fixschtern, sondern sich um 360/25800 = 0,014 Grad pro Jahr = 50" verschiebt.

En siderische Monet isch di mittleri Ziit vomene vollschtändige Umlauf vom Mond um d Erde, gliichbedüütend em Ziitruum zwüsched zwei Kulminatione vomene (unendlich wiit entfernte) Fixschtern amene beschtimmte (aber beliebige) Ort uf em Mond. En "tropische Monet" bezieht sich entschprechend uf d Kulminatione vom Früehligspunkt. En "synodische Monet" (Lunation) isch die Ziit, bis dr Mond in gliicher Elongation zur Erde schtaht. En "drakonitische Monet" bezieht sich uf d Durchgäng dur de gliichi Mondchnote. En "Anomalistische Monet" bezeichnet de Period vo zwei Perigäums-Durchgäng.

E Tabelle über di mittlere Date, Schtandardepoche J2000.0, und di abgleitete Grösse vo dr Kalenderrechnig:
codice_1



</doc>
<doc id="10538" url="https://als.wikipedia.org/wiki?curid=10538" title="150er">
150er

Säller Artikel behandlet d Johr 150 bis 159 vu dr christliche Zittrechnig.

D 150er Johre vu dr christliche Ära stelle im Römische Riich e relativ ruehige Abschnitt dar. S Riich erfreut sich under dr Regentschaft vum Antoninus Pius vu 138–161 an dr Pax Romana. In Obergermanie wird in sällere Zit dr Limes um öppe 20 km nooch Oste verschobe, was die einzig Erwitterig vum Riich darstellt un offebar ohni e Feldzug verloffe isch.

Noch em Dod vo dr Kaiserin Liang Na vo dr Han Dynastii spiile d Eunuche e grossi Rolle am chinesische Hof und hai Iifluss uf Politik und Dronfolg.



Die erste Christusbilder stamme us dere Ziit, nochdäm mä vo früehner nume symbolischi Zeiche kennt.
In sällere Zitt fasst au s Christetum in dr nordafrikanische Provinze vum Römische Riich, Africa un Mauretania, Fuess.















</doc>
<doc id="10540" url="https://als.wikipedia.org/wiki?curid=10540" title="Sonntag">
Sonntag

De Sunntig (althochdütsch: "sunnûntag", latinisch: "dies solis", griechisch: "heméra Helíou" = Tag vo de Sonne) esch noch dütscher Zählig (DIN 1355) sett em 1. Januar 1976 de sebeti Wochetag, noch chreschtlech/jüdischer Zählig de erscht, ond e dene vom Chreschtetom prägte Länder de wöchentleche Fiirtig.

Praktisch alli europäische Länder händ gsetzlechi Ischränkige vo de Sunntigsarbet. Die wärde hött nömme nor religiös, sondern au sozial oder humanitär begröndet.

Met de ursprönglech babylonische 7-Tage-Woche send vo de Römer ond Grieche au d Bezeichnige vo de Täg noch de 7 Planete vum geozentrische Welbild öberno worde. So het de erscht Tag, wo de Sonne gwedmet esch gsi, griechisch "hêméra Hêliou" ond latinisch "dies Solis" gheisse. Be de Öbernahm vo de Wocheiteilig dor d Germane em 4. Johrhondert n. Chr. händs de Begreff zom „Sunntig“, althochdeutsch "sunnûntag" öbersetzt. S Chreschtetom dütet de Tag om ond firet de Chreschtus als „s wohre Liecht“ ond d „Sonne vo de Grächtigkeit“. E romanischi Sproche het sech sogar die chelelatinischi Bezeichnig "dominica dies" (=Tag vom Herr) döregsetzt, so uf französisch "dimanche".

Die erschte Chreschte send Jude gsi ond händ dä e de Torah bzw. e de Zäh Gebot vorgschrebeni Sabbat als Ruhtag ghalte.
„Gedänk em Sabbattag, daß du en heiligisch. Sächs Täg settsch du schaffe ond alli dini Wärch beschecke. Aber am sebete Tag esch de Sabbat vom Herr, vo dim Gott, denne settsch du keis Wärch mache, weder du, no din Sohn, no dini Tochter, no din Chnächt, no dini Magd, no dis Vieh, no din Frömdling, wo e dini Tor esch. Well i sächs Täg het de Herr Hemmel ond Ärde gmacht ond s Meer, ond alles was det drenn esch. Aber am sebete Tag het är vo all sine Wärch grueht. Drom het de Herr de Sabbattag gsägnet ond gheiliget.“ (2. Mose/Exodus 20, 8-10).

A dem "Tag vom Herr" esch spöter d Uferstehig gfiiret worde, wo noch de Evangelie am "drette Tag" noch de Chrüzigong, d. h. am OschterSunntig, erfolgt esch. D Bezeichnig "Tag vom Herr" läbt hött no i vele romanischi Sproche als Bezeichnig vom Sunntig fort: franz. "Dimanche", ital. "Domenica", spa. "Domingo" leite sech vo "dies domini", vo de latinische Öbersetzig vom griechische "Kyriake heméra", ab.

D Bedütig vom Sunntig werd bereits för de Afang vom 2. Johrhondert dor d Didache (ca. 90), spöter au dor de Plinius, de Barnabasbrief, dor de Ignatius vo Antiochia om 110 en Asie, dor de Justin de Märtyrer ond dor de Irenäus vo Lyon (om 180) bezügt.

Do drus loht sech schlüsse, dass de Bruch bereits zor Ziit vo de ältere Schreftquelle verbreitet gsi esch.

Was sech allerdengs ned loht lo drus schlüsse, esch en dorchgehendi "Heilighaltig" vom Sunntig em Senn vom eme Tag vo de Arbetsrueh. Eher schinnts sech be de meischte Chreschte om es Sammle vo de Gabe vo de Gschäftstätigkeit am erschte Tag vo de Woche (bem Paulus)ond om en geischtlechi Stärkig vor em Afang vo de Arbet(Sunntig als Arbetstag) ghandlet z ha. Au Jesus rueht ned am erschte Tag be sinere Uferstehig (Lukasevangelium Kapetel 24). 

Ab em 3. Johrhondert hets ossert de Ebionite no mehrerimol eus wenig bekannti Groppe gä, wo parallel zom Tag vom Herr au Sabbat gfiiret hend, wie z. B. d Albigenserhänd. 

Die orthodox Chele haltet bes hött a bsondere Beblische Läsige ond während de Faschteziit a erliechteretem Faschte wie au för de Samschtig ond de Sunntig fescht. D Hauptliturgie fendet allerdengs au do am Sunntig statt, ond dä esch au i orthodoxe Länder de traditionell Tag vo de Arbetsrueh.

Em Jahre 321 het de Konstantin I. dä "dies solis" zom Fiirtig erklärt. Dä vo de Chreschte als "Tag vom Herr" gfiiret Tag, esch au be de Ahänger vom Mithraskults de heilig Tag gsi. De Konstantin het met dem Edikt also grad zwöi wechtige Religione en Gfalle chönne tue.(ond offe loh, weli är bsonders gmeint het).

Drengendi landwertschaftlechi Arbet esch bem Konstantin usgnoh gsi.

Währenddem em Früehmettlealter Sunntigsrueh em höttige dütsche Sprochrum no keis Thema gsi esch, händ sech em Lauf vom Mettelalter cherchlechi Gebot entwecklet: Chreschte händ mösste am Gottesdienscht teilnä, de Sunntigsfrevel gfährdi (Sunntigsarbet) s Seeleheil. Glichs het au för en allmählechi emmer wiiter zuenähmendi Zahl vo cherchleche Fiiritige golte.

Fer d Reformation isch dr absolut arbetsfrei Sunndig nit so wesetlich gsi. Bim Heilige vum Sunndig isch es in erster Linie um dr Gottesdienstbsuech gange. Die meiste andere chilchliche Fyrdig sin degege in dr reformierte Chilchene abgschafft worre. Säll au, wil die Katholisch Chilche fer viili Heiligi e Firdig gha het, d'Protestante degege d'Heiligeverehrig fer e verchappti Heiligeabetig ghalde un dorum abglähnt hän.

Im 17. Johrhundert chummt dur die vu dr Puritaner beiflusste Pietiste wiider e sabbatähnlichi Sunndigsheiligig uf, wo in dr folgende Johrhunderte dur d Industrialisierig immer wäniger ighalde wird.

Erst am End vum 19. Johrundert chumme wiider ersti Arbetsgsetze, wo d Arbet am Sunndig ischränke (z. B. Schwizer Fabrikgsetz vu 1877).

D Weimarer Riichsverfassig het anno 1919 bestimmt: "Der Sonntag und die staatlich anerkannten Feiertage bleiben als Tage der Arbeitsruhe und der seelischen Erbauung gesetzlich geschützt." Nooch em Grundgesetz vu dr Bundesrepublik Dytschland vu anno 1949 isch säller Artikel vu dr Weimarer Verfassig Zitat „Bestandteil dieses Grundgesetzes“.

Dr wirtschaftlich Druck dur Maschine, dere ihr Uslastigszitt möglichst 24 Stunde am Dag betragen soll, setzt sich sowohl gege die traditionell-religiöse wie au gege die soziale un humanitären Gründe dur.
Nöieri Arbetsgesetze len fer dr Sunndig wiider meh un meh Usnahme zue.

Näbenem Christetum chenne au s Judetum un dr Islam dr sibedägig Firdigsrhythmus. Zum Judentum lueg Schabbat fer dr Samschdig. Im Islam nimmt dr Fridig d Rolle vum Sunndig i, wobi dr Dag aber früeher nit völlig arbetsfrei gsi isch, sundern numme us religiöse Gründe jederma dr middäglich Bsuech vu dr Moschee het ermöglicht werre solle. Dr Wucheafang isch aber au im Islam am Sunndig. Arbeitsfreier Dag isch dr Fridig in einige islamische Länder erst im 20. Johrhundert worre — analog zum Sunndig in dr westliche Länder.

In dr USA fange d'Kalenderwuche immer noch am Sunndig a.

I de Din-Norm DIN 1355 isch anne 1943 festglegt worre, dass d Woch um 0:00 Uhr am Sonntig afängt und am Samstig um 24:00 endet, womit de Sonntig wiä i de meh als 2000 Jahre alte Tradition als erster Tag vo de Woche definiert worre isch. I der Überarbaitung DIN 1355-1 vo 1975 isch e Nummerierung vo de Wochetag festglegt worre wo de Mäntig d Nummer 1 griägt het und de Sonntig d Nummer 7. Dodimet isch de Sonntig also entgege de meh als 2000 Johr alte Tradition als letster Tag vo de Woche definiert worre.

Au d internationale Norme ISO 2015 vo 1976 und ISO 8601 vo 1988 hend diä Nummerierung gnomme mit em Mäntig als Tag 1. Dia Regelung isch au i d oiropäische Norm EN 28601 vo 1992 aufgnomme worre, wo i Dejtschland mit de DIN EN 28601 anne 1993 umgsetzt worre isch und d alte Norm DIN 1355 ersetzt hät.



</doc>
<doc id="10553" url="https://als.wikipedia.org/wiki?curid=10553" title="Liste unabhängiger Staaten nach Einwohnerzahl">
Liste unabhängiger Staaten nach Einwohnerzahl

D Lischte vo de unabhängige Schtaate nach Iiwohnerzahl füehrt alli unabhängige Schtaate vo dr Erde gordnet nach der Iiwohnerzahl uuf. Di Date sind em "CIA World Factbook 2005" entnaah und beziehnd sich uf de Schtand vom "Juli 2005". Di international anerchännte 194 unabhängige Schtaate sind aufglischtet worde, nöd vollschtändig anerchännti oder abhängigi Schtaate sind bi ihrem Mueterland z finde. D Gsamtiiwohnerzahl mit abhängige Gebiete isch zwar au uufgfüehrt, d Rangfolg richtet sich aber nach em Mueterland. D Iiwohnerzahle sind, trotz de Aagabe bis auf de Iiwohner gnau, als Schätzige z betrachte.



</doc>
<doc id="10554" url="https://als.wikipedia.org/wiki?curid=10554" title="Liste unabhängiger Staaten nach Bevölkerungsdichte">
Liste unabhängiger Staaten nach Bevölkerungsdichte

Die Siite zeiget e Lischte vo allne unabhängige Schtaate vo dr Wält, gordnet nach ihrer Bevolkerigsdichti.

D Bevölkerigsdichti isch in Iiwohner/km² aaggeeh. I dr Berächnig sind di abhängige Territorie nöd iibegriffe, hauptsächli fehled bi dr Flächi vo dr Erde Grönland und d Antarktis. Zellt mer die fascht unbesidlete Gebiet mit, sinkt di weltwiiti Bevölkerigsdichti mit Grönland uf 47,1 mit dr Antarktis uf öppe 43 Iiwohner je km².

E vergliichbari Lischte "iischliesslich" de abhängige Gebiet (allerdings ohni Rangschtelle) isch i dr englische Version z finde.

D Berächnig basiert uf de Bevölkerigszahle us em CIA World Factbook 2005, so dass d Wert vergliichbar sind. Di exakte Zahle bi de meischte Schtaate ergänd sich dur d Hochrächnig uf de gliichi Ziitpunkt. Die sind au für die Lischte bbrucht worde. Für vili Schtaate exischtiered aber anderi Zahle, bi grössere Differenze wäred d Bevölkerigsdichte drum andersch.

Di aaggehni Bevölkerigsdichti git immer nu Durchschnittswert aa. I mänge Länder isch d Bevölkerig sehr ungliichmässig verteilt, z Ägypte zum Biischpiil läbt fascht niemerd i dr Wüeschti, währed im Niltal und -delta meeh als 1'000 Iiwohner je km² woned. Das gseht mer i dr unen aagefüehrte Lischte nöd.

Schtaate mit gliicher Bevölkerigsdichti chömed de gliich Platz über, werded für di aaschlüüssende Platzierige aber mitzellt.



</doc>
<doc id="10556" url="https://als.wikipedia.org/wiki?curid=10556" title="Systemtheorie">
Systemtheorie

D Sischdemtheorii isch ä inderdisziblinärs Erkenndnismodell, wo Sischdem dezue raziäge dud, um underschiedlich komplexi Phänomene z'bschriibe un z'ergläre. S'Analisiere vun Strukture un Funkzione soll Vorhersooge iwwers Verhalte vum Sischdem ermegliche.

D'Begriffe vun de Sischdemtheorii sin in underschiedlichi Wisseschafte ogwendet worre, zum Biischpiel in die Informatik, de Elektrotechnik, de Pädagogik, de Chemii, de Biologii, de Logik, de Mathematik, de Soziologii, de Ethnologii un de Philosophii. Somit isch d'Sischdemtheorii kei eigeschdändig Disziplin, sundern ä heterogener Roome fir än interdiszplinärer Diskurs, wo de Begriff Sischdem ols Grundkonzept fihre dud. Wägge dem gits au nit "ei" Sischdemtheorii, sundern viili underschidlichi Sischdemdefinizione un -konzepte, wo monchmol sogar mitenonder konkurriere due.

De Begriff Allgmeini Sischdemtheorii geht uff de Biolog Ludwig von Bertalanffy zrick. Ihm sinni Arbeite bilde zemme mit de Kybernetik (Norbert Wiener, William Ross Ashby) un de Informazionstheorii d'Grundlage vun sellem Wisseschaftsoosatz. Weitere wichtigi Theorie schdamme vum Humberto Maturana un vum Francisco Varela (Autopoiesis), vum Stuart Kauffman (Selbschdorganisazion), vum Bronislaw Malinowski un vum Alfred Radcliffe-Brown (Funkzionalismus), vum Talcott Parsons (Sischdemfunkzionalismus) un vum Niklas Luhmann (soziologischi Sischdemtheorii).

D'Sischdemtheorii beruht uff unobhängig vunenonder endwickelde Osätz, wo schbäder synthetisiert un erweiderd worre sin. De Ludwig von Bertalanffy het als erschder de Begriff "Sischdemtheorii" iigfiehrt. In sinnere Theorie gehts um d'"organisch Komplexidäd", wo de dynamische Ussdausch mit de Umwelt bschriibe soll. Onderi Iiflüss sin vun de Kybernetik kumme.


</doc>
<doc id="10558" url="https://als.wikipedia.org/wiki?curid=10558" title="Walgau">
Walgau

Dr Walgau isch a Tal im Süda vo Vorarlberg. Er isch im Süda vom Rätikon abgränzt und im Norda gohts is Rhital. Di einzig Stadt vom Walgau isch Blodaz mit ebba 14'700 Iwohner. Dr ganz Walgau hat ebba 48'000 Iwohner. Im Süda vo Blodaz kummt ma is Muntafu. Dr Fluss, wo durch an Walgau flüßt, hoaßt Ill, wo spöter in Rhi flüßt.

Dr Walgau goht vo Blodaz bis ge Frastaz - Felsenau, kurz vor da Schlucht ge Feldkirch. Dr gröscht Bergzug im Süda isch da Rätikon. Wichtige Bärg im Walgau senn d Zimbaspitz in Bürsch (Blodaz), wo ma oo gern ge klättra goht, und d drei Schwöschtra, wu wegat irna drei Bärggipfel da Nama hat.

Dr Walgau isch entstande, wo sich da Alpa ufgfaltet häi (35 - 30 Milliona Johr). Während da Iiszit isch da ganze Walgau, und oo ganz Voradlbärg, vo anam oanziga großa Glätscher überzoga gsi.

.<br>
D Walgauer redand wie di meischta Voradlbärgr an Alemannischa Dialekt. Markant für d Oberländr sind die Diphthong „ou“ und die „a“-Lut. Aber oo des variiert im Walgau. Im Gegasatz zu da Unterländr isch s Walgaurisch weniger vo da Schwitzerdialekt beiflusst. Dr untere Teil vom Walgau hat noch a kle vom Liachtastanerisch igmischt. Je noch dem, wia südlich a Dorf scho ligt, kriagt ma den Muntafuner Dialekt me zum spüra.

Da Walgau hat markannta Merkmale vo da Feschtr:

Faschingsumzüg: Im Walgau gits eigentlich in jedam Dorf an eigana Faschingsumzug, wo denn an huffa Mäschgarle, großteils vo Vereina und Schuala mitgonnd. Da gröschte Faschingsumzug im Walgau ischt alljohr z Frastaz. Es isch an Nachtumzug mit am Fürwerk und hoasst "Schaanerriad".

Funka: A fascht jedes Dorf im Walgau hat vo 2 bis zu 5 Funka im Joor, ufteilt a da zwo jöörlicha Funkatäg, zum Bispil am Funkasonntag. Zum Beispiil Frastaz hat z Fellagattr, z Frastafeders, z Amerlüga und z Gampelün jeds Joor an Funka brenna. Wenn d Hex uf am Funka ned explodiert würd se a Wochanend spötr vrrgraba. Uf sollna Funka spillt oh meischtens a Musik und es git traditionellrwis Bier und Wi zum trinka.

Vor allam di ältere Generation ischt noch sehr katholisch. Fascht jede einzelne Parzella im Walgau hat a eigene Kapella, jedes Dorf hat a Kircha.

Es git sus noch a paar interessanti Randdata. Zum Beispiel senn übr 50% vom Walgau bewaldat. D Walgauer Gmoanda senn vo 510 - 588 Metr übrm Meer platziert, es git jedoch oo so Bärgdörfle wia zum Beispiel Dünserbärg, wo höher als 1200 Meter ligand. Kline Dörfle sind wia oo im Muntafu ned selta, so hat zum Beispiil da Dünserberg gad amol um di 140 Iwohner und davo gad amol 8 Schüaler. Im Walgau lebend me alte as wia junge Lüt. Da Tourismus hats zum Teil wegs am Schifahra, aber oo im Summer uf da Alpa.


</doc>
<doc id="10560" url="https://als.wikipedia.org/wiki?curid=10560" title="Asteroidengürtel">
Asteroidengürtel

Dr Asteroidegürtel, au Planetoidegürtel oder schlicht Hauptgürtel, isch d'Asammlig vu Asteroide oder Chleiplanete zwische dr Bahne vum Mars un vum Jupiter. Dr Grossdeil vu dr Asteroide bzw. Planetoide vu unserem Sunnessytem, wo innerhalb vu dr Neptunbahn chreise, befindet sich in sällere Region. Dr Gsamtberiich vu dr einzelne Umlaufbahne wird hüt mit öppe 2,0 bis 3,4 AE agä; scho um 1900 het ihn dr Johann Palisa mit 2,2 bis 3,6 AE berechnet.

Ufgrund vu dr als Titius-Bode-Reihe bezeichnete empirische Formle, wo dr Ornig vu dr bis derthi bekannte Planete entsproche het, isch gege End vum 18. Johrhundert mit dr systematische Suechi nooch eme lut sällere Formle „fählende“ Planet in sällerm Beriich agfange worre. Mit sinere Entdeckig vum später (1) Ceres daifte grösste Hauptgürtelasteroid am 1. Jänner 1801 het dr Giuseppe Piazzi glaubt, säller Planet gfunde z'ha. Doch sin in dr folgende Johre nooch un nooch witteri ähnlichi Entdeckige dezue chumme – zum Bispil d'(2) Pallas (1802) un d'(4) Vesta (1807). Bis 1890 sin scho iber 300 Asteroide in sällere „Planetelucke“ bekannt gsi – bis hüt sin's iber 100.000 Objekt; drunter au sonigi, wo wie im Fall vu dr (243) Ida un ihrem Begleiter Dactyl, sogar e eigene chleine Mond hän.

Es wird hüt allgmein agnu, dass dr Asteroidegürtel glichzittig mit em restliche Sunnesystem us eme präsolare Urnäbel hervorgange isch un ufgrund vu dr Iwirkig vum Jupiter nit zue eme Planet het zämmewaxe chänne. E in dr Vergangeheit populäri These, nooch dere es an dr entsprechende Stelle emol en chleine Planet gäbbe häb, wo aber dur d'Kollision mit eme grössere Asteroid verrisse worre sei, wird hüt chum noch verträtte. Mer meint degege, dass dr Jupiter dur d'Iwirkig vu sinere Masse d'Bildig vume Asteroid vu vorneri verhinderet het.

Es handelet sich um Objekte in dr Grössi vu chleine, uregelmässig gformten Brocke bis zum grösste bekannte Chleiplanet im Hauptgürtel, dr Ceres, dere ihr Durmesser mit öppe 945 Kilometer guet ime Virtel vum Durmesser vum Erdmo entspricht, aber numme 1,6 Prozent vu sinere Masse het, was im Verhältnis zwische Mo un Erde noh chummt. Bis uf s'hellste Gürtelmitglid Vesta sin si vu dr Erde us nit mit blossem Aug uszmache un fer e Ablick vu dr Vesta bruuchts e sehr dunkle Himmel, besti Sicht un sehr gueti Chenntnis, wo mer si sähe cha. D'Gsamtmasse vu alle Hauptgürtelasteroide betrait öppe 5 Prozent vu sällere vum Erdmon un entspricht demit chnapp ime Drittel vum Pluto, des heisst, si erreicht numme d'Masse vum grösste Uranusmond Titania. 

D'Zämmesetzig vu dr Asteroide isch nit im gsamte Hauptgürtel gliich. Im innere Beriich (zwische 2,0 un 2,5 AE) dominiere helli Objekte vu dr Spektralklasse E (Albedo ~0,4) un S (Albedo ~0,2), au d'V-Klasse isch dert agsidlet. Es handelet sich debi um silikatriichi Objekte, wo im Lauf vu ihrer Gschichte deilwiis oder au ganz ufgschmolze worre sin. Ab eme Abstand vu öppe 2,5 AE dominiere die dunkle, chohlestoffhaldige Asteroide vu dr Spektralklasse C (Albedo ~0,05). Ihri Zämmesetzig underschidet sich dütlich vu dr Asteroide im innere Beriich vum Hauptgürtel: Si dürfte us ere Mischig vu Iis un Gstei hervorgange si, wo numme mässig erhitzt worre isch. Im ussere Beriich vum Asteroidegürtel trätte no vermehrt Objekte vu dr Spektralklasse D un P uf. Sälli sin im C-Typ zwar ähnlich, sin aber in ihrer Gschichte offebar chum nennenswert erhitzt worre, sodass uf ihrer Oberflächi noch Iis vorhande si chönnt. Mit zuenämmendem Abstand vu dr Sunne isch also e Entwicklig vu Objekte mit komplexer geologischer Vergangeheit bis hi zue primitive (also wänig veränderte) Asteroide, wo noch dr hypothetische Planetesimale us dr Früehzitt vum Sunnesystems entspreche, feststellbar.

D'Asteroide sin im Hauptgürtel nit gliichmässig verdeilt, wil d'Gravitation vum Planet Jupiter – er vereint rund 70 Prozent vu dr Gesamtmassi vu dr Planete vu unserem Sunnesystem in sich – Bahnstörige verursacht. Bi ganzzahlige Verhältnisse vu dr Umlaufzitte der Asteroiden und des Jupiter treten Resonanze uf, wo dr Gravitationseffekt verstärche. In sälle Beriiche sin keini stabile Asteroidebahne möglich, so dass do Lucke im Hauptgürtel ufträtte. Nooch em Astronom Daniel Kirkwood, wo sälli Lucke scho 1866 festgstellt het, werre si Kirkwoodlucke gnennt.

Usserhalb vum Hauptgürtel finde sich au Asteroide:

E wittere Asteroidegürtel, d'Vulcanoide, isch innerhalb vu dr Merkurbahn z'erwarte, het aber bisher wäge dr Sunnenächi nicht direkt noochgwiise werre chänne.

Asteroidegürtel biete in Science-Fiction-Filme ein dramaturgischs Element, sin in dr Darstellig vu dr Objektdichti in aller Regel aber meh wie masslos ybertribe. Szene wie d'Verfolgigsjagd in dr Star-Wars-Filme "The Empire strikes back" oder "Attack of the Clones" zeige extrem dichti Felder us sich schnell bewegende Objekte, wo numme dur Pilotechunst z'meistere sin. So e dichti isch in Planeteringe villicht z'erwarte.

Die bislang einzig wirklichkeitsnoh Darstellig nooch em Bispil vum Asteroidegürtel im Sunnesystem het - natürlich - dr SF-Film-Klassiker "" vu anno 1968 botte, wo e Szene enthaldet, wo s'Schiff ime einsame Asteroid begegnet. Obwohl mer vume Gürtel schwätzt isch dr Asteroidegürtel weltruumtypisch eifach zimli leer.
E Ruumfahrt dur dr Hauptgürtel bedütet in dr Regle dorum numme e gringi Gfahr, wie die zahlriiche Ruumsonde, wo ihn scho durquerte, bewiise hän. Datsächlich sin ufwändigi Kursberechnige nötig, um e Asteroid z'treffe, wil sich die schinbar grossi Zahl vu öppe 100.000 uf e immenses Ruumgebit verdeilt.





</doc>
<doc id="10561" url="https://als.wikipedia.org/wiki?curid=10561" title="Syntax">
Syntax

S Wort Syntax kunnt vum griechische σύνταξις ['syntaksis] un bedittet Zämmenstellig; uf Alemannisch: Satzboi. In dr Syntax gohts drum, wiä Werter zu greßere Eiheite zämmegstelt wäre – also zu Teilsätz, Sätz, Satzgfiäg (das sin zwee oder meh Sätz, wu vunenender abhängig sin).

In verschiidene Sproche gits do gwaltigi Unterschiid. Zum Biispiil sin d tirkisch un d alemannisch Syntax grundverschiide. S folgt e alemannische Satz, dr glich Satz uf tirkisch und drno wird d Reihefolg im Tirkische uf alemannisch nogmacht. Grammatischi Ändige, wus im Ditsche nit git, sin mit ... kännzeichnet. 


Dr alemannisch Satzboi isch mit em hochditsche verwandt un wird wäge däm viilmol durenander brocht. Lueg im äxtra Artikel.

In dr Informatik redet mer ebefals vu Syntax, in Programmiärsproche wäre mit dr Syntax erlaübti Konstruktione festglegt und unerlaübti üsgschlosse.


</doc>
<doc id="10562" url="https://als.wikipedia.org/wiki?curid=10562" title="Herzog">
Herzog

Herzog, vo althochdüütsch: "herizogo" "wo vor em Heer zieht", isch en Adelstitel.
Urschprünglich sind Herzög germanischi Heerfüehrer gsii, wo für d Duur vomene Chriegszug vo Schtammesfürschte dur Wahl oder dur Los beschtimmt worde sind.

I dr Merowingerzit sind Herzög königlichi Amtsträger mit vor allem militärische Uufgabe, wo dr König es Herzogtum mit Oberhoheit über Land- und under Umständ Markgrafschafte as Lääche vergee hät.

Im Früehmittelalter sind im Ruum vom fränkische Riich erblichi Stammesherzogtümer entschtande, wo d Karolinger denn uufghobe hei. Aber wo die königlichi Zentralgwalt am Endi vom 9. Jahrhundert immer schwecher worde isch, si si wider uufglebt. D Stammesherzög im Oberfrankeriich zu Zite vom Heinrich I. sind i dr Regle Mitgliider vo regionale Herrscher-Dynaschtie gsi.

Im Heilige Römische Riich händ sich im 12. und 13. Jahrhundert d Schtammesherzogtümer immer mee in Territorial- und Titular-Herzogtümer gwandlet. En Herzog isch denaa Herrscher über beschtimmti Territorie gsi, wo rüümlich vilmol nit zämmehängend gsi si, oder e Träger vom e Adelstitel, won er vom König übercho het. D Herzogswürde isch vom König als Lääche vergeeh worde und hät au wider entzoge werde chönne (lueg bi Heinrich dr Löi und iim sini Absetzig in Sachse und Bayre 1180).

Uf die Wiis isch dr Titel vom ene "Herzog vo Sachse", wo sich urschprünglich uf es Schtammesgebiet bezoge het, nach 1180 ufgschpalte und regional neu zuegordnet worde: Dr Erzbischof vo Köln hät vom dütsche König de Titel vom ene "Herzog vo Weschtfale" bechoo (ere Region, wo bis denn zu Sachse ghört het, quasi Wescht-Sachse), während s Fürschtehuus vo de Askanier de Titel vom ene "Herzog vo Sachse" für de Oschtteil vom bisherige Schtammesherzogtum bechoo het (sit 1356 als Kurfürschte vo Sachse mit Sitz in Witteberg). Wo d Witteberger Askanier 1423 usgstorbe si, isch dr Kurfürschte- und sächsischi Herzogstitel an d Wettiner, d Markgrafe vo Meisse wo no vil witer öschtlich gherscht häi, gange, und durch das isch dr Herzogstitel, wo urschprünglich ufs hütige "Niidersachse" zentriert gsi isch, und dr Landesname is hütige "Land Sachse" um Dresden und Meisse graate, won er bis denn überhaupt nüt demit z tue ghaa hät.

Während sich in Bayre dr schtammesbezogeni Herzogstitel sit 1180 beschränkt hät uf d Ländereie vo de Wittelsbacher, wo ihn sitheer gfüehrt händ, isch dr Titel vom ene Herzog vo Schwabe sit em Uusschterbe vo de Hoheschtaufe 1268 überhaupt nüm in Gebruuch. Dr "Herzog vo Franke" hät als Ehretitel vom Fürschtbischof vo Würzburg bis 1802/03 es Schattedaasii gfüehrt.

Gliichzitig aber sind im Schpaatmittelalter dur Rangerhebige vo verschiidene Fürschte neui dynastisch-territorial definierti Herzogtümer dezue choo: De Aafang händ 1180 d Welfe gmacht, wo d Schtammesherzogtümer Sachse und Bayre verlore händ, wo si früeher gha händ, und wo im 13. Jahrhundert für ihri Erbbsitz in Norddütschland de Titel vom ene "Herzog vo Braunschweig" bechoo händ. Im 14. Jahrhundert sind au di slawische Fürschte vo Meckleburg, im 15. Jahrhundert dr Graf vo Württeberg vom Kaiser zu Herzög "beförderet" worde.

I dr früehe Neuziit het die Form vo dr Rangerhöhig ufghört; aber sither händ einigi Herzög versuecht, de höcherwertigi Kurfürschte-Titel (mit em Recht a dr Kaiserwahl mitzstimme) z erlange, was em Herzog vo Braunschweig-Lüneburg 1692 glunge isch, em konkurrierende Herzog vo Württeberg erscht 1803.

Wo s "Heilige Römische Riich vo dr Düütsche Nation" zwüsched 1801 und 1806 ufglööst worde isch und d Napoleon I. über Düütschland het afo hersche, isch e wiiteri Folg vo Rangerhöhige für aapassigsbereiti dütschi Fürschte cho: Herzög sind - wie de vo Württeberg - zerscht zu Kurfürschte, dänn zu König beförderet worde, Fürschte - wie di diverse Linie vo Anhalt - zu Herzög ufgschtiige. Nach em Siig vo de Allierte über e Napoleon hät 1815 dr Wiener Kongress zunere witere, letschte Welle vo dernige Rangerhöchige gfüehrt. Meischtens het s von ere Verwandtschaft mit mächtige Monarche vo Europa abghängt, bsunderigs mit em russische Kaiser oder em König vo Preusse, und eso sind in Dütschland einigi bisherigi Herzög 1815 zu "Großherzög" ufgschtiige (Sachse-Weimar-Eisenach, Oldeburg, Meckleburg-Schwerin und Meckleburg-Strelitz, Luxeburg). Au dr Markgrof vo Bade isch zerscht Kurfürscht (1803) un deno e Großherzog wore (1806).

Grossherzög händ au s Recht uf gwüssi königlichi Privilegie gha (öppe Nobilitierige). Ihri Titulatur isch dorum au königlichi Hoheit gsii. Hüt füehrt nur no dr Monarch vo Luxeburg de Titel vom ene Grossherzog.
Als Bsunderheit hät bis 1918 in Öschterriich d Titulatur vom ene Erzherzog exischtiert. Die isch 1359 iigfüehrt worde (gfälschts Privilegium Maius) und hett di hervorghobeni Schtellig vo de Herzög vo Öschterriich gegeüber de andere Riichsfürschte symbolisiere sölle und hät als Pendant zur Würdi vomene Kurfürscht dient (aber ohni Königswahlrecht). Zerscht händ nur di jewiilige Vorschteher vom Huus Habsburg de Titel gfüehrt, nachdem s Usus worde isch en Habsburger zum dütsche König und römische Kaiser zwähle, händ alli habsburgische Prinze de Titel vom ene Erzherzog gfüehrt.

Regierendi Herzög in Dütschland (mit em Prädikat "Hoheit") sind zwüsched 1815 und 1918 gsi: dr Herzog vo Braunschweig (Linie Wolfebüttel bis 1886, Linie Hannover ab 1913), dr Herzog vo Anhalt (ab 1863, devoor mehreri Teil-Herzogtümer), de Herzog vo Nassau, wo nur bis 1866 as Herzog vo Nassau regiert hät, aber 1890 s souveräne Grossherzogtum Luxeburg gerbt hät, König vo Dänemark, wo bis 1864 als Herzog vo Schleswig, Holstäi und Laueburg regiert hät und in dene drei Schtaate vom König vo Preusse abglöst worde isch (dä hät au no Nassau annektiert) und di wettinische Herzög vo Sachse-Coburg und Gotha, Sachse-Meininge und Sachsen-Alteburg.

Regierendi Monarche vo höcherem Rang händ au Adligi in Herzogschtand erhebe chönne (Titularherzög). Während s hüfiger vorchoo isch, dass niidrigere Adel zu Grofe oder Fürst gmacht worde isch, isch di bekannteschti Erhebig zum Herzog die vom Otto vo Bismark zum "Herzog vo Laueburg" dur de Wilhelm II. gsii; en Titel, won er aber - us Protescht gege dä won en em gee het - nöd gfüehrt hät.

In Europa usserhalb vo Dütschland händ ab 1815 souveräni Herzogtümer in Italie (Modena, Parma und Piacenza, Lucca, Guastalla, Massa und Carrara) exischtiert. Alli die Schtaate sind 1859/60 im Zuug vo dr italienische Einigung verschwunde.
S Herzogtum Genua, wo 1815 aschtell vo dr einschtige Adelsrepublik Genua gschaffe worde isch, isch im Vorus en unselbschtändige Bestandteil vom Königriich Sardinie gsii.

In vile europäische Monarchie händ königlichi Prinze zuesätzlich historischi Herzogstitel dräit (mit Ländereie und Iikünfte, aber ohni Herrschaftsrecht) und das isch in gwüsse Länder immer no eso. Das hät bis zum Endi vo dr Monarchii für Frankriich (1848/70) und für Italie (1946) gulte, es gilt hüt no für Schpanie, Schwede und Grossbritannie.




</doc>
<doc id="10563" url="https://als.wikipedia.org/wiki?curid=10563" title="Alemannischer Satzbau">
Alemannischer Satzbau

Dr alemannisch Satzboi het wenniger Ähnligkeit mit dr Syntax vu dr ditsche Schriftsproch, d Verwandschaft vum alemannische mit em hochditsche Satzboi zeigt sich meh im Verglich mit dr hochditsche Umgangssproch.

Wämmer im Alemannische Sätz anenander reiht, gits fascht alli Megligkeite, wus aü in dr ditsche Standardsproch un in dr hochditsche Umgangssproch git, si wäre aber sältener gnutzt.Nit sälte wird im Alemannische näbegordnet anstatt untergordnet. 

Bi dr negschte paar Biispiil wird Haüpt- un Näbesatz typografisch unterschiide:

S folge züriditschi Biispiil fir Näbeordnung anschtatt Unterordnung:


Im Kaiserstiähler alemannische Biispiil, wu folgt, wird ebefalls näbegordnet anschtatt untergordnet.


Viilmol isch e Wort-fir-Wort-Ibersetzung vum e standardditsche Satzgfiäg nit guet meglig, wiä im Biispiil, wu folgt: 


Dr Albert Weber schribt in sire "Zürichdeutsche Grammatik" (lueg unte bi Literatür):

D Biispiil, wu folge, sin in zwo Variante agää: Züritüütsch / Kaiserstiähler Alemannisch (üsser wänns anderscht vermerkt isch). D züritütsche Biispiil sin in Dieth-Schrift.

Des ka bassiäre ohni Konjunktion: 


Mit dr Konjunktione "un, aber, oder, drum/wäge däm":


D ditsch Konjunktion „sondern“ basst phonetisch (-ern) nit ins Alemannisch un isch üspringlig nit verwändet wore, mer het anstatt däm zwee Haüpsätz mit oder ohni Konjunktion gmacht.


Biispiil fir d Ibersetzig vum e Satz üs em Vaterunser, vollständigi Text un Quälle lueg dert.


Näbesätz wäre an Haüptsatz mit Konjunktione angschosse. 

Eini vu dr meischt brüchte Konjunktione fir Näbesätz isch "ass (dass):"


"Ass (dass)" ka aü anderi Näbesatz-Konjunktione begleite: 


S standardditsch „damit“ wird mit "ass (dass)" üsgfiährt:


S standarditsch „da“ het im Alemannische numme d Entsprächig "will / wel:"


S standardditsch zittlig „als“, „da“, „während“, „nachdem“ wird im Alemannische mit "wo / wu" üsgfiährt:


S standardditsch „je ... desto“ ka im Alemannische dur zwee glichi Partikel üsgfiährt wäre ("das / ass" ka, mueß aber nit stoh.):


S standardditsch „falls“ heißt "wänn imfall":

S Standardditsch „sofern“, „insofern“, „soweit“, „insoweit“, „wofern“ wird im Alemannische mit "wänn" üsgfiährt.

Des "wäme / wämmer" isch üs "wänn me / wänn mer" zämme zoge.




</doc>
<doc id="10565" url="https://als.wikipedia.org/wiki?curid=10565" title="Daniel Kirkwood">
Daniel Kirkwood

Dr Daniel Kirkwood (* 27. September 1814 im Harford County, Maryland; † 11. Juni 1895 in Riverside, Kalifornie) isch e US-amerikanische Astronom gsi.

Dr Kirkwood isch uf ere Farm in Maryland uf d'Welt chu und het mit 19 Johre agfange, an dr Schuel z'underrichte. Debi het er selber d'Algebra glärt, indem er sini Schüeler mit Hilf vume Lehrbuech underrichtet het. Schliessli het er uf em York County College in Pennsylvania studiert, wo er nooch sinem Abschluss 1838 ebefalls glehrt het. 

1843 isch er Leiter vu dr Lancaster High School in Pennsylvania worre. Dert het er agfange, sich mit astronomische Theme z'beschäftige. Es sin sibe Arbete enstande. Die zweit devu het sich alässlich vu dr Entdeckig vum 5. Asteroid (Astrea) mit dr Asteroide beschäftigt.

Im August 1849 her er international uf sich ufmerksam gmacht, wie er e mathematischi Analogi zwische dr Rotation vu dr Planete un ihre Umlaufbahne entdeckt het. Anno 1851 isch dr Kirkwood Professor fer Mathematik am Delaware College worre und dert zwische 1854 un 1856 Präsident gsi. 

Anno 1856 sich dr Kirkwood no as Professor fer Mathematik an d 'Indiana University in Bloomington gange. Dert isch er witter in dr Asteroideforschig dätig gsi un het anno 1861 d'Hypothese ufgstellt, dass d'Meteorschauer Yberreste vume zerstörte Komet si chönnte. 

Si bedütendsti Leistig isch d'Entdeckung vu dr uf ihn daifte Lucke im Asteroidegürtel gsi, wo er anno 1866 gmacht het, die so gnennte Kirkwoodlucke.

Im zue Ehre isch dr Karter Kirkwood uffem Erdmo daift.



</doc>
<doc id="10569" url="https://als.wikipedia.org/wiki?curid=10569" title="(3) Juno">
(3) Juno

D' (3) Juno isch e Asteroid vum Asteroide-Hauptgürtel. Si isch am 1. September 1804 vum Karl Ludwig Harding as dritter Asteroid entdeckt worre, un uf d'Juno, die höchst römisch Götti, daift worre.

D'Juno bewegt sich ime Abstand vu 1,98 (Perihel) un 3,36 (Aphel) AE in 4,36 Johre um d'Sunne. D'Umlaufbahn isch 13,0° gege d'Ekliptik gneigt, d'Bahnexzentrizität betrait 0,258.

D'Juno het e middlere Durchmesser vu öppe 267 km. Ihr Masse isch zue 2,82×10 Kilogramm bestimmt worre. Si besitzt e relativ helli Oberflächi mit ere Albedo vu 0,238. Während dr Opposition erreicht si e schinbari Helligkeit vu bis zue 7,7 mag, un isch demit ein vu dr hellste Asteroide am Nachthimmel. In rund 7 Stunde un 13 Minute rotiert sie um die eige Ax.

Anno 1996 (Resultate publiziert anno 2003) isch d'Juno mit Hilfe vume 2,5 Meter Spiegelteleskop vum Mount-Wilson-Observatorium un ere adaptive Optik igehend undersuecht worre. Es het sich zeigte, dass d'Juno e uregelmässige Himmelskörper isch, wo d'Gstalt an e Herdepfel erinneret. D'Ufnahme im Infrarotberiich zeige e öppe 100 km grosse Impaktkrater, wo wohrschins vor geologisch churzer Zitt entstande isch. Spektroskopischi Undersuechige len druf schliesse, dass d'Juno dr Ursprungskörper vu gwöhnliche Chondrite si chännt, ere hüffige Gruppe vu Steimeteorite, wo us iisehaldige Silikatverbindige, wie Olivin un Pyroxene ufbaut sin.

Juno isch dr erste Asteroid, bi dem e Sternbedeckig beobachtet worre isch: Am 19. Februar 1958 isch d'Juno gnau vor eme liechtschwache Stern vorbizoge un het säller fer mehreri Sekunde verdunklet. Sither sin noch meh Sternbedeckige vu dr Juno beobachtet worre. D'Grössi vu dr Juno isch us sälle Beobachtige zue 290×245 km bestimmt worre.



</doc>
<doc id="10573" url="https://als.wikipedia.org/wiki?curid=10573" title="(4) Vesta">
(4) Vesta

D' (4) Vesta isch mit 516 km middlerem Durmesser dr drittgröscht Asteroid im Asteroide-Hauptgürtel. D'Vesta isch am 29. März 1807 vum Heinrich Olbers as dr viert Asteroid entdeckt worre.

D'Vesta isch am 29. März 1807 vum Heinrich Olbers z'Breme as vierter Asteroid entdeckt worre. Wo dr Olbers 1802 scho d'Pallas entdeckt un daift het, het er s'Rächt vu dr Benennig dismol an dr Carl Friedrich Gauß ibertrage, wo mit sinere neje Method vu dr Bahnbestimmig massgäblig fier d Sicherig vu dr nej entdeckte Asteroide bitrage het. Dr Gauß het dr Himmelskörper uf d'Vesta daift, dr römische Götti vum Heim un vum Herd, un d'Schweschter vu dr Ceres.

Wie alli zwische Asteroide, wo bis 1805 entdeckt worre sin, isch au d'Vesta z'erst as Planet bezeichnet worre. Wil bis zue dr Entdeckig vu dr Astraea noch meh wie 38 Johr hän vergo solle, het sich dodra zuerscht au nit gänderet. Erscht wie mer vu 1850 a immer meh Himmelskörper gfunde het, wo zwische dr Umlaufbahne vu dr Planete Mars un Jupiter chreise, hän sich fier sälli Objekte d'Bezeichnige „Chleini Planete“, „Chleiplanete“, „Planetoide“ oder „Asteroide“ durchgsetzt.

D'Vesta beweggt sich zwische 2,15 AE (Perihel) un 2,57 AE (Aphel) in 3,63 Erdejohre um d'Sunne. Ihri Umlaufbahn isch 7,1° gege d'Ekliptik gneigt, d'Bahnexzentrizität betrait 0,089. Ihri Bahn lit also im innere Asteroidegürtel.

Die synodisch Periode vu dr Vesta lit bi 504 Erdedäg. Des heisst, dass d'Erde d'Vesta alli 504 Däg uf dr Innebahn iberholt.

D'Vesta isch s'erscht Zil vu dr Ruumsonde Dawn gsi, wo in dr Middi vu anno 2007 gstartet isch, un dr Asteroid im Oktober 2011 erreicht het. D'Ruumsonde isch no in e Umlaufbahn um d'Vesta igschwenkt un het dr Planetoid denooch mehreri Munät lang erchundet. Am 5. September 2012 isch d'Dawn witter zue dr Ceres gfloge. Dur sälli Mission het mer d'Vesta un ihri Bziegig zue dr Meteorite besser charakterisiere chänne. Au e Vergliich vu dr Vesta zue dr chohlestoffhaldige Asteroide im ussere Asteroidegürtel, wo dur d'Ceres repräsentiert werre, isch jetz möglich.

Hiwiis: Die folget Beschribig vu dr physikalische Eigeschafte vu dr Vesta stellt dr Forschigsstand vor dr Achumft vu dr Dawn-Sonde dar. Si sin sällewäg deilwiis iberholt,

D'Vesta isch dr drittgröscht Asteroid im Asteroide-Hauptgürtel (nooch dr Ceres un dr Pallas). An Masse wird si under dr Planetoide im innere Sunnesystem numme vu dr Ceres ibertroffe.

D'Form vu dr Vesta entspricht ime triaxiale Ellipsoid mit dr Radie 280 km, 272 km un 227 km (±12 km). Fer d'Masse isch e Wert vu 1,36±0.05×10 Sunnemasse (2,71×10 kg) un e middleri Dichti vu 3,7±0,3 g/cm publiziert. D'Rotationsperiode vum Asteroid betrait öppe 5,342 Stunde.

D'Vesta besitzt im Vergliich zue andere Asteroide e sehr helli Oberflächi, mit ere Albedo vu 0,423. In dr Opposition isch si zwische 1,14 AE un 1,59 AE vu dr Erde ewägg un erreicht e schinbari Helligkeit vu bis zue 5,5. Si isch demit dr hellscht Asteroid am Nachthimmel un cha bi dunklem Himmel ohni Liechtverschmutzig grad noch mit blossem Aug gsähe werre.

D'Vesta isch e differenzierter Asteroid mit ere basaltische Chruschte, ultramafischem Mantelgstei un, wie mer us dr middleri Dichti schliesse cha, eme Iise-Nickel-Chern. D'Vesta het also e ähnlige Ufbau wie die terrestrische Planete, un underschidet sich dodur vu alle andere Asteroide im Hauptgürtel. Die uf dr Erde gfundene Iisemeteorite len allerdings dr Schluss zue, dass es in dr Früehzitt vum Sunnesystem witteri differenzierti Planetesimale gä ha muess, wo schins dur Kollisione zerstört worre sin. D'Iisemeteorite werre nämlig as Bruchstücker vu dr metallische Cherne vu sälle Objekte dütet.
Au d'Vesta muess schweri Kollisione mit andere masseriiche Körper erlitte ha. So isch uf Ufnahme vum Hubble-Weltruumteleskop näbe mehrere Impaktkrater mit Durmesser bis zue 150 km e riisegrosse Krater mit eme Durmesser vu ca. 450 km z'erchenne. Säller Krater - middlerwil uf Rheasilivia daift - het e Diefi vu iber 13 km (in dr näbeständige Abbildig blau kodiert), sini Wäll sin zuesätzlich zwische 8 km un 14 km hoch, un in sinere Middi ragt e Zentralberg 23 km hoch uf (in dr Abbildig rot).
Dr Zentralberg isch demit guet so hoch wie dr Olympus Mons uffem Mars un demit ein vu dr zwä höchschte bekannte Berg im Sunnesystem.
Mit Hilf vum Hubble-Weltruumteleskop het nit nur d'Form un Grössi vu dr Vesta bestimmt, sundern es hän au helli un dunkli Regione uf dr Oberflächi erchennt werre chänne. Us dr Date het mer no e vorlaifigi geologischi Charte erstellt. D'Oberflächi schint vollständig us magmatische Gsteine z'besto. Die in dr geologische Charte grüene Regione werre als zue Basalt erstarrti Lavaflüss interpretiert, un stelle demit Yberreschte vu dr ursprüngliche Oberflächi vu dr Vesta dar. Die rötlich dargestellte Regione bestehn wohl us Intrusivgste, wo erscht under dr Oberflächi abchüehlt het, später aber dur Ischläg friglegt worre isch. 
Die geologisch Aktivität vu dr Vesta goht vermuetlich uf die bim radioaktive Zerfall vum Aluminium-Isotop Al frigsetzt Wärmi zruck, un dürft scho vor öppe 4,4 Milliarde Johre, also relativ churz nooch dr Entstehig vum Sunnesystem vor öppe 4,55 Milliarde Johre, wiider zum Erlige chumme si.

Spektroskopischi Beobachtige am Mauna-Kea-Observatorium hän zeigt, dass uf dr Oberflächi vu dr Vesta au geringi Menge vu Wasser- oder Hydroxid-haltige Mineralie existiere. Mer goht devu us, dass säll Material nooch em Abchüehle vum Asteroid bim Ischlag vu Komete oder chohlige Chondrite ufbrocht worre isch. 

Vermuetlich isch d'Vesta au dr Muederkörper vu dr Meteorite vu dr HED-Gruppe (Howarite, Eukrite, Diogenite), wo e Undergruppe vu dr Achondrite bilde un die irdische magmatische Gsteine ähnlich sin. Die Verbindig zwische dr HED-Meteorite un dr Vesta isch hergstellt worre, wil sich d'Spektre vu sälle Meteorite un vum Asteroid gliiche. Gstützt wird sälli Zueornig dur d'Datsach, dass alli undersuechte HED-Meteorite e Alder vu 4,4 - 4,5 Milliarde Johre ufwiise. Dr Muederkörper vu sälle Meteorite isch also nooch dr Entstehig vum Sunnesystem rasch abchüehlt, was uf e relativ chleine Himmelskörper hidütet, un e Herkunft vu grössere Mönd oder Planete usschliesst.

Mit dr Vesta werre au d'Vestoide in Verbindig brocht, e Klass vu chleinere Asteroide, wo au spektrali Ähnlichkeite mit dr Vesta ufwiise un möglicherwiis vu sällere ewäggschlage worre sin. Vermuetlich sin d'Vestoide vor wäniger wie ere Milliarde Johr bi dr Bildig vum Krater Rheasilivia us dr Chruste vu dr Vesta rusgschlage worre. D'Verdeilig vu dr Vestoide erstreckt sich vu dr Umlaufbahn vu dr Vesta bis hi zue Regione im Asteroidegürtel, wo Störige dur dr Planet Jupiter underlige. So hän Bruchstücker vu dr Vesta zue Erdbahnchrüzer werre chänne, un au HED-Meteorite chönnte so in d'Nächi vu dr Erde brocht worre si. Ob si direkt vu dr Vesta stamme oder indirekt iber e Vestoid, isch bisher aber no uchlar. 




</doc>
<doc id="10574" url="https://als.wikipedia.org/wiki?curid=10574" title="(5) Astraea">
(5) Astraea

D' (5) Astraea (ursprünglich (5) Asträa) isch e Asteroid vum Asteroide-Hauptgürtel, wo am 8. Dezember 1845 vum Karl Ludwig Hencke entdeckt worre isch. Daift worre isch säller Himmelskörper uf d'Astraea, ere Dochter vum Zeus un dr Götti vu dr Grechtigkeit.

D'Astraea beweggt sich in 4,1286 Johre un ime Abstand vu 2,0759 (Perihel) bis 3,0712 (Aphel) astronomische Einheite um d'Sunne. D'Bahn isch 5,3698° gege d'Ekliptik gneigt, d'Bahnexzentrizität betrait 0,1937.

D'Astraea het e Durmesser vu 117 km. D'Astraea besitzt e relativ helli, silikatriichi Oberflächi mit ere Albedo vu 0,227. Während dr Opposition erreicht si e Helligkeit vu 11,9 mag. In 16 Stunde un 48 Minute rotiert si um die eige Ax.



</doc>
<doc id="10575" url="https://als.wikipedia.org/wiki?curid=10575" title="Wochentag">
Wochentag

Als Wuchetag bezeichnet mer en Tag vo dr Wuche in wiederkehrender Benännig: 

D Wuchetäg sind Lehnübersetzige vo de urschprünglich babylonische Näme. Die siebe Täg vo dr babylonische Wuche sind nach de wichtigschte Himmelskörper und Planete benännt worde (Sunne, Mond, Mars, Merkur, Jupiter, Venus, Saturn), wo zum Ziitpunkt vo dr Benännig als eigentlichi Götter aaglueget worde sind. Die Näme und dr Götterglaube sind dur Vermittlig vo de Jude vo de Grieche und Römer übernaa worde. Als d Germane die Näme im 4. Jahrhundert kenne glernt händ, händ sie die nach de Näme vo de entschprechende germanische Götter umbenännt. Im Zug vo dr Chrischtianisierig isch dänn schpäter versuecht worde, die heidnische Näme wieder zrugg z dränge, was nur bim Mittwuch und em Samschdig glunge isch. 
D Reihefolg vo de Wuchetäg basiert uf folgender antike Regle, wo über babylonischi, alt-indischi, jüdischi, dänn griechisch-römischi Weg au uf Nordeuropa choo isch:

Jedere Schtund vom Tag isch en Planetegott als Schtunde-Herrscher zuegordnet worde. 
Dr Herrscher über di jewiils 1. Schtund git em Tag de Name. 
Zum bessere Verschtändnis vom Wiitere hät mer sich vorher e Skizze aagfertiget:
Die sichtbar wandelnde Himmelskörper (insofern werded hier au Sunne und Mond als Planete bezeichnet) werded i dr Reihefolg zuenehmender Gschwindigkeit (geozentrisch gseeh) ufeme Chreis im Uhrzeigersinn notiert :
Saturn Jupiter Mars Sunne Venus Merkur Mond. 
(Aaordnig in Form vo dr Schpitze vomene 7-Schtern) 

Als Biischpiil fanged mer bi Saturn als Schtundeherrscher vo dr erschte Schtund vomene Tag aa. Dr Tagesname isch also 
„Saturn-Tag“ = Saturday (= Samschdig).
(Di 1. Schtund vom Tag wird vo Saturn beherrscht.) 
Die 2. vom nächschtschnellere Planet = Jupiter. 
Die 3. vom nächschtschnellere = Mars. 
Etc. 
Zellt mer jetzt im Uhrzeigersinn bis zum Herrscher vo dr 25. Schtund, isch mer bi dr Sunne aaglangt. 

Di „25. Schtund vomene Tag“ isch aber di 1. vom druuffolgende Tag. Also heisst der: Sunndig.
Jetzt wieder - mit dr Sunne aafangend - bis zum 25. „Herrscher“ zelle. 
Mer erreicht de Mond. Dr nächschti Tag heisst also Mond-Tag.
Mer chann sich s Abzelle ahand vo dr Skizze erliechtere: 
Es isch feschtzschtelle, dass mer immer zum 25. Herrscher chunnt, wenn mer bim jewiilige 'Tagesherrscher' aafangend, in Uhrzeiger- (oder Lese-) Richtig (d. h. zuenehmender Gschwindigkeit) 2 Planeten überschpringt. 
Überschpringt mer also vom Mond uus 2 Planete, landet mer bim Mars. De Mars isch Herrscher über di erschti Schtund vom neue Tag = Marstag. Entschpricht französisch Mardi, italienisch Martedi, (Zischdig vo Ziu, germanische Chriegsgott ~ vgl. engl. Tuesday).
Wider 2 überspringe: Merkur ~ Mercredi, Mercoledi. Dr dt. Name Mittwuch gaht uf di ahd. Missionierig zrugg, wo wie bim Sonnabend/Samschdig Aakläng a vorchrischtlichi Gottheite hät wellä eliminiere. Di englischi Bezeichnig „Wednesday“ git aber no di urschprünglich germanischi Bedüütig „Wotanstag“ oder „Tag vom Wotan“ wider.
Jupiter ~ frz.Jeudi, ital.Giovedi; germ. Donar entschpricht em Jupiter, drum dt. Dunnschdig, engl. Thursday. 
Venus ~ Vendredi, Venerdi; germ. Frija entschpricht de Venus, daher Friidig bzw. Friday.
Zu Saturn vgl. Samschdig. 

Im germanische Kulturchreis sind di Näme nöd so offesichtlich erhalte wie i de romanische Schprache, dr Heimet vo de klassische, latinisierte Planete- bzw. Götter-Näme. Di Germanische Götternäme entschpreched aber i ihrer Bedüütig de romanische; so sind z. B. Freya (für Friidig) und Venus (für venerdi, vendredi) „inhaltlich“ Verwandti.

Wer allerdings (und wänn) z. B. zum erschte Mal feschtgleit hät: „Hüt isch Mändig“, chann nöd zrugg verfolgt werde.

Bis 1976 isch dr Sunndig in Düütschland dr erschti Wuchetag gsii. Die Regelig isch dur d DIN 1355 abglöst worde, wo de Mändig zum erschte Wuchetag macht. Dr Sunndig isch au hüt no in England, Nordamerika und viele andere Teile vo dr Welt dr 1. Wuchetag, entschprechend dr jüdische und chrischtliche Zellig.

Sit 1978 isch uf Beschluss vo de UNO dr Mändig international dr erschti Tag vo dr Wuche, dr Sunndig wird zäme mit em Samschdig zum Wucheendi grechnet.

D Täg Mändig bis Samschdig gelted als Werchtäg, dr Sunndig als bsunders gschützte Ruhetag.

I dr EDV wird fürd Wuchetagsbestimmig oft dr Doomsday-Algorithmus iigsetzt. E anderi Möglichkeit isch die im folgende beschriebeni Bestimmig vom Sunndigsbuechschtabe:

Beschtimmig vom Wuchetag mit Hilf vom Sunndigsbuechschtabe

Zur Berechnig vomene Wuchetag useme gegebene Datum lueg bi Zellers Kongruenz und Wuchetagsberechnig.



</doc>
<doc id="10577" url="https://als.wikipedia.org/wiki?curid=10577" title="Samstag">
Samstag

Dr Samschdig (im norddüütsche, oschtdüütsche und oschtmitteldüütsche Schpraachberiich: "Sonnabend") isch dr sechsti Wuchetag im bürgerliche Kalender (DIN 1355), nach chrischtlich/jüdischer/Islamischer Zellig dr sibti und letschti.

Dr Tag hät im hochdüütsche Schpraachberiich zwei Bezeichnige, wo regional underschiedlich teilwiis fascht uusschliesslich, teilwiis parallel verwändet werded, i jüngschter Ziit isch allerdings e Tendenz hii zum Samschdig feschtschtellbar.

Dr Name "Samsschdig", althochdüütsch "sambaztac", chunnt vonere erschlossene vulgärgriechische Form *"sambaton" vom griechische Wort "sabbaton", wo letschtlich uf hebräisch "Schabbat" zrugg gaht. Er hät sich mit dr Missionierig vom süddüütsche Schpraachruum donauufwärts verbreitet und herrscht hüt no i Süd- und Weschtdüütschland vor. Vor allem i dr jüdische Religion und i dr chrischtliche Gmeinschaft vo de Siebete-Tags-Adventischte gilt er als Fiirtig (lueg au Sabbat). Di romanische Schpraache göhnd einheitlich druuf zrugg: franz. "le samedi", ital. "il sabato", span. "el sábado".

D Bezeichnig "Sonnabend" (althochdüütsch: "sunnunaband", altenglisch "sunnanæfen") bedüütet nöd nur Vorabend, sondern Vortag vom Sunndig (vgl. Heiligabend als Benännig ebefalls vom ganze Tag vor em Wiehnachtsfescht). D Bezeichnig isch mit dr angelsächsische Missionierig (Bonifatius) i d ahd. Schpraach choo, womit mer d Erinnerig a vorchrischtlichi Gottheite (lat. Saturni Dies; engl. Saturday vo altengl. Sæterdæg; nd. Saterdag - l.u.) wie bim Begriff Mittwuch vermiede hät. Er wird vor allem z Norddütschland und im Oschtmitteldüütsche verwendet. „Sonnabend“ isch i dr DDR (entsprechend dr vorherrschende regionale Verbreitig) di offizielli Bezeichnig gsi.

Z Weschtfale, im Ostfriesische Platt und im Friisische bzw. Saterländische hät sich für de Tag au Satertag erhalte.

Luut dtv-Atlas zur düütsche Schpraach verlauft d Sonnabend/Samschdig-Grenze öppe bim Main.

Vom russische Wort vom Samschdig, „Subbota“, isch dr Subbotnik abgleitet, di freiwilligi unentgeltlichi Arbet am Samschdig. Derigi Arbetsiisätz häts ziitwiis au i dr DDR hüüfig geeh.



</doc>
<doc id="10579" url="https://als.wikipedia.org/wiki?curid=10579" title="Gemeinden des Kantons Zürich">
Gemeinden des Kantons Zürich

Dr Kanton Züri umfasst am 1. Januar 2018 genau 166 politischi Gmäinde (vo 1934 bis 2013 sinds umveränderet 172 gsii). Bezirkshauptort sind fett füreghobe.

"Lueg au:" Bezirk vom Kanton Züri und für Ort won käi äigeti Gmäind sind bi de Zürcher Ortsnäme.



</doc>
<doc id="10600" url="https://als.wikipedia.org/wiki?curid=10600" title="Bezirk Baden (Aargau)">
Bezirk Baden (Aargau)

Bade isch än Bezirk im Oschte vom Kanton Aargau. Hauptort isch Bade, de grösst Ort isch Wettige. De Bezirk het 26 Ywohnergmeinde, er isch 153,07 Kwadratkilometer gross und er het meh weder 140'000 Ywohner (Stand 2019).


</doc>
<doc id="10603" url="https://als.wikipedia.org/wiki?curid=10603" title="Heinrich Wilhelm Olbers">
Heinrich Wilhelm Olbers

Dr Heinrich Wilhelm Matthäus Olbers (* 11. Oktober 1758 z' Arberge bi Breme; † 2. März 1840 z'Breme isch e dytsche Arzt un Astronom gsi. 

Er het Methode fer d'Bahnbestimmig vu Himmelskörper entwicklet un het d'Chleiplanete (2) Pallas, (4) Vesta sowie sex Komete entdeckt sowie s'Olbers'sche Paradoxon formuliert. 

Dr Olbers isch as s'achte vu sechszehn Chinder vum in Arberge wirkende Pastor Johann Georg Olbers uf d'Welt chumme. 1760 isch dr Vadder an dr Bremer Dom beruefe worre un d'Familie isch in die domols Frei Riichsstadt Breme zoge. Dr Olbers het dert s'Pädagogium besuecht, s'Athenäum un ab 1771 s'„Gymnasium Illustre“. 1777 het er an dr Universität Göttingen s'Studium vu dr Medizin ufgnumme. 
Scho as Schüeler het er sich fer d'Astronomi interessiert. As Zehnjähriger het er fasziniert dr Gross Komet vu 1769 beobachtet. As Student het er zuesätzlich astronomischi Vorläsige ghört. 1779, während eme medizinische Praktikum, het er e Methode fer d'Bahnbestimmig vume Komet usdenkt, wo er während dr Patientenbetreuig dur e Fenster beobachtet het.

1780 het er s'Studium mit ere Dissertation iber s'menschlich Aug abgschlosse. 1781 het er in dr Bremer Sandstross e Arztpraxis eröffnet.

1785 het er d'Dorothea Elisabeth Köhne ghirotet. Si isch scho im druf folgende Johr bi dr Burt vu dr Dochter Doris gstorbe. E baar Johr später het er d'Anna Adelheit Lürssen ghirotet. Mit ihre het er e Suhn (dr später Bremer Senator George Heinrich Olbers (1790 bis 1861)) gha. 

Si freii Zitt het dr Olbers fast ganz in dr Astronomi gwidmet. Wil er mit numme vier Stund Schlof uschu isch, het er usgibigi Himmelsbeobachtige durfüehre chänne. Er het doryber nus alli Ufzeichnige vu uffällige Komete usgwertet, wo sit 1531 erschine sin. 1797 het er d Schrift "Abhandlung über die leichteste und bequemste Methode, die Bahn eines Cometen zu berechnen" veröffetlicht. S'Werch isch 1847 un 1864 noch zweimol ufglegt worre. Die dertdrin beschribe Methode cha au hüt noch ohni witteres agwendet werre. 

1800 isch z'Lilienthal bi Breme uf Aregig vum Franz Xaver von Zach die Astronomisch Gsellschaft gründet worre. Dr erste Präsident isch dr Johann Hieronymus Schröter worre. Die vum Schröter gründet Sternwarte Lilienthal isch sinerzitt s'am beste usgrüstet Observatorium uf dr Welt gsi. Witteri Gründigsmitglider sin dr Olbers, dr Ferdinand Adolf von Ende, dr Johann Gildemeister un dr Karl Ludwig Harding gsi. 
Doryber nus sin achtzehn witteri füehrendi europäischi Astronome zue Mitglider beruefe worre. Zil vu dr Gsellschaft isch d'Uffindig vu noch ubekannte Himmelskörper vu unserem Sunnesystem gsi, insbesundere vume vermuetete Planet zwischenem Mars un em Jupiter. Vu dere "Himmelspolizey" isch dr Himmel in 24 Abschnitte underteilt un in dr Nächi vu dr Ekliptik intensiv durmusteret worre. 

Am 1. Jänner 1801 het aber nit e Mitglid vu dr "Himmelspolizey", sundern dr Giuseppe Piazzi vu Palermo us dr erst Chleiplanet entdeckt, wo später (1) Ceres daift worre isch. Am 28. März 1802 het no dr Olbers d'(2) Pallas un am 28. März 1807 d'(4) Vesta entdeckt. D'(3) Juno isch am 1. September 1804 vum Harding entdeckt worre. 

Anno 1806 het dr Olbers dr jung Friedrich Wilhelm Bessel chenneglärt. Er het ihm si mathematischs un astronomischs Talent erchennt un het ihn im Schröter empfohle. Dr Bessel het vier Johre an dr Lilienthaler Sternwarte gschafft un isch aschliessend as Professor fer Astronomi an dr Universität Königsberg gange. 
Infolg vu dr napoleonische Chriege isch e grosse Deil vu Norddytschland, frunder au Breme, am Afang vum 19. Johrhundert vu Frankriich annektiert worre. Dr Olbers isch 1811 zum Mitglid vum "Corps législatif", dr gsetzgäbende Versammlig z'Paris, ernennt worre. In dr Folgezitt isch dr Olbers dreimol nooch Paris greist, um s'Département vu dr Wesermündige z'verträtte. Dert het er persönlichi Bekanntschaft mit em Napoléon Bonaparte gmacht.

Noochdem die französisch Herrschaft beendet gsi isch, het dr Olbers 1814 sini astronomische Dätigkeite wiider ufgnumme. In dr folgende Johre het er sex Komete entdeckt, dorunder dr churzperiodisch 13P/Olbers, wo anno 2024 wiiderchehrt. 

Anno 1818 isch im Olbers si Dochter, 1820 si zweiti Ehefrau gstorbe. Sälli Verluste hän ihn schwer troffe un er het sich vu sinem Beruefsläbe as Arzt zruckzoge. 

Anno 1826 het er s'nooch ihm benennt Olberssche Paradoxon formuliert. Er zeigt dert dr Widerspruch uf, dass es z'Nacht dunkel wird, obwohl bi dr Annahm vum e unendliche Weltruum mit homogen verdeilte Sterne, an jedere Stell vum Himmel e Stern sto müesst. Dr Himmel müesst somit au z'Nacht so hell wie d'Sunne si. 

Anno 1840 isch dr Olbers im Alder vu 82 Johre nooch ere schwere Erkrankig z'Breme gstorbe.

Fer sini Leistige het er zahlriichi Uszeichnige erhalde, u. a. dr dänisch Dannebrogue-Orde, s'Ritterchrüz vum Guelphe-Orde vum Chönigshus England-Hannover un s'preussisch Ritterchrüz vum Rote-Adler-Orde. Anno 1830, alässlich vu sinere 50jährige Doktorwürdi, het dr Bremer Senat d'Ufstellig vu ere Büste im dertige Rothus beschlosse. 

Anno 1920 isch z'Breme d'"Olbers Gesellschaft e. V." mit em Zil gründet worre, d'Astronomi in dr Öffetlichkeit z'verbreite. D'Gsellschaft betribt hüt uf em Glände vu dr Hochschuel Breme s'Olbers-Planetarium un d' Walter-Stein-Sternwarte.

Zue im Olbers sine Ehre isch e Mondkrater un dr Asteroid (1002) Olbersia uf ihn daift worre.

Uf em Hanseatehof z'Breme (zwische dr Lloydpassage, Hanse Carree, C&A) stoht s'Denkmol zue Ehre vum Olbers. Uf dr andere Ecke zue dr Obernstross isch e chleini Plakette im Bode, wo uf d'Spitze vu dr Ansgarichilche hiwiist, wo wäge sinere Form als Vermessigspunkt gnutzt worre isch. 

Wäge dr Bedütig vu dr Sternwarte Lilienthal fer dr Carl Friedrich Gauß un d'Landesvermessig, isch uf em letzte 10 DM Schin e Landcharte vu Norddytschland, mit Lilienthal un Bremen als Vermessigspunkte abbildet gsi. Dr Vermessigspunkt fer Bremen isch d'Chilchturmspitze vu dr im Chrieg zerstörte Ansgarichilche gsi, hüt s'Hanse Carrée. D'Spitze isch wäge ihrer Form guet vu dr andere Chilchturmspitze z'underschide gsi. An dr Ecke Obernstross-Ansgariplatz isch e Hiwiisdafele, wo uf dr Punkt dütet, wo ca. 10 Meter entfernt im Gebäudi lit.




</doc>
<doc id="10605" url="https://als.wikipedia.org/wiki?curid=10605" title="Pluto">
Pluto

Dr Pluto isch e Zwergplanet am innere Rand vum Kuipergürtel im ussere Sunnesystem, wo mit em öppe halb so grosse Charon un vier chleinere Mönd e himmelsmechanisch interessants Mehfachsystem bildet.
Dr Charon isch drbi so gross, dass dr Pluto un dr Charon sich gegesidig immer die gliich Side zeige, also e dopplet bundeni Hantelrotation hän. S"Massezentrum vum System lit debi usserhalb vum Pluto. Sällewäg bilde dr Pluto un dr Charon eigetlich e Doppelzwergplanetesystem.

Dr Pluto isch dr Namenspatron fier d'Zwergplaneteunderklasse vu dr Plutoide. Säll sin Zwergplanete, wo wie dr Pluto jensits vu dr Neptunbahn um d'Sunne laufe.

Daift isch s'Objekt uf dr Pluto, dr römisch Gott vu dr Underwelt. S'Zeiche vum Zwergplanet isch .

Bis zum 24. August 2006 het dr Pluto als usserschte un chleinschte bekannte Planet vum Sunnesystem gulte, het aber no uffere Dagig vu dr Internationale Astronomische Union z'Prag sälle Status verlore. D'Entdeckig vu immer meh Objekte in sinere Grösseornig het nämli e exakti Defintion vum Begriff Planet notwendig erschine lo. Während im ursprüngliche Entwurf vu dr Definition dr Pluto si Planetestatus behalde hätt, isch säller no noch usgibiger Diskussion ufgrund ere z'erwartende Planeteinflation so abgänderet worre, dass dr Pluto si Status as Planet verlore het.

Usserdem isch dr Pluto e zimlig chleis Objekt. Het mer ihn bis sinere Entdeckig noch fier vermeintlichi Bahnstörige vum Neptun verantworlich gmacht, wo e Planetemasse grösser wie sälli vu dr Erde as Erklärig erforderet het, isch dr maximal möglich Durchmesser bi spätere Messige z. B. bi Sternbedeckige immer witter gschrumpft: Vu 14000 km am Afang 1930 bis 6000 km um 1970. Nooch dr Entdeckig vum grosse Mond Charon 1978 isch dr Durchmesser no uf Erdmondgrössi vu guet 3500 km abigesetzt worre un bi dr gegesitige Bedeckige vum Pluto un Charon anno 1990 isch dr aktuell gültig Wert vu 2200 km gmesse worre. Spötter hän scho e Trendlinie bildet uns Johr bestimmt, wo dr Pluto no ganz verschwunde wär. Näbenem Erdmond sin sechs witteri Mönd im Sunnesystem grösser wie dr Pluto.

Usserdem sind in dr ledschte Johre immer meh Asteroide usserhalb vu dr Bahn vum Neptun entdeckt worre, wo in dr gliche Grösseornig vum Pluto liige. Des sin möglicherwiis Dutzendi vu Objekte, wo mer nit scharf zwische Planet und Planetoid abgrenze cha.

Dr middlerwil uf Eris daift Zwergplanet isch no dr eigetlich Zankepfel under dr Astronome worre, wil d'Eris grösser wie dr Pluto isch un demit, wenn dr Pluto als Planet gilte sott, ebefalls e Planet si müesst.

Noch e wittere Grund fier dr Entzug vum Planetestatus chännt au dr ehemolig Spitznamme vu dr Eris gsi si, wo uf e Fernsehserieheldi ("Xena") glutet het. Mer het wohl nit z'Unrecht e Kommerzialisierig vu Planetenämme befürchtet, un mit ere enge Definition sälle Tendenze e wirksame Rigel vorgschobe. Säller Zwergplanet isch ime subtile Humor vu dr IAU nooch em Entzug vum Planetestatus vum Pluto offziell Eris daift worre, wil säller Namme fer die grichisch Götti vu Zwitracht un Zank stoht, wo dr Zankepfl under dr andere Götter gworfe het, un d'Entdeckig vum Himmelskörper Eris ebe säll under dr Astronome verursacht het.




</doc>
<doc id="10608" url="https://als.wikipedia.org/wiki?curid=10608" title="Rheinwaldhorn">
Rheinwaldhorn

S Rhiiwaldhorn (uf italienisch Adula) isch mit 3'402 m ü.M. de högschti Bärg vom Kanton Tessin (Schwiiz).

S Rhiiwaldhorn liit a de Gränze vom Tessin zu Graubünde. Am nordöstliche Abhang vom Gipfel entspringt de Henderrhii, en Quällfluss vom Rhii.

Uf tüütsch ghäisst de Bärg "Riiwaldhorn" und s Gebiet "Adula", uf italienisch ghäisst de Bärg "Adula" und s Gebiet "Alpi Mesolcinesi e Grigionesi Occidentali" oder "Alpi Lepontine Orientali".

D Bärgstiiger startet för e Bestiigig vom Adula vo Torre oder vo de Staumuur vom Luzzonesee im Bleniotal. Underwägs häds d Adulahütte (Capanna Adula) vom SAC oder öppis höcher nomal e Bärghütte wo gliich ghäisst, vom UOTE. Anderi Wäg gönd us em Val Malvaglia über d Quarzei-Hütte, vo Vals über d Länta-Hütte oder vo Hinterrhii über d Zapport-Hütte uf s Rhiiwaldhorn ufe.



</doc>
<doc id="10610" url="https://als.wikipedia.org/wiki?curid=10610" title="Jungwacht Blauring Schweiz">
Jungwacht Blauring Schweiz

Jungwacht Blauring Schweiz isch dr Name vome Dachverband, wo i de düütschschprachige Schwiiz Chinder- und Jugendarbet understützt und förderet. Dezue ghöred öpe 420 Schare, wo d Arbet mit de Chind und Jugendliche vor Ort organisiered und durefüered.

Entstande isch de Verband us de zwei ehemols rechtlich selbständige römisch-katholische Chinder- und Jugendverbänd Jungwacht und Blauring. D Jungwacht isch tradizionell für Buebe und dr Blauring für Maitli zueständig. Sit de 70-er Johr, im Zämehang mit ere vermehrte Zämearbet vo bedne Verbänd, gits au gmischti Schare oder einzelni gmischti Gruppene innerhalb vo Blauring- und Jungwachtschare. Gmischti Schare nänned sich Jubla (Jungwacht + Blauring). Beidi Verbänd händ sich im Zuug vo dr Ökumene au gegenüber andere Konfessione göffnet.

Di ehemolige Verbänd Jungwacht und Blauring händ d Verbandsziitschrift "ideejubla" use geh. Sit 2012 erschinnt da Informazionsblatt för Jubla-Mitglider ab Stufe Leiter under em Name "Hosesack" 3-mol jöhrlich.

Ihri Urschprüng händ Jungwacht und Blauring i dr katholische Jugendbewegig nach em Erschte Weltchrieg.

Im Jahr 1932 isch dr Schwiizerischi Jungwachtbund als Vorschtufe zum Schweizerische Katholische Jungmannschaftsverband (SKJV) gschaffe worde, wo scho 1893 gründet worde isch. Uf dr Verbandsfüehrertagig vom SKJV am 11. und 12. September vo dem Jahr isch vorgschlage worde, i dr Jungwacht di katholische Gruppe vo junge Burschte zämezschlüüsse, wo bereits a viilne Orte innerhalb vo dr düütschsprachige Schwiiz entschtande si. Namensgeber für de neu Bund isch d "Jungwacht Birsfelde" worde, wo in Birsfelde bi Basel entschtande isch und wo au für di üsseri Erschiinig vom Jungwachtbund mit siim grüene Hemd mit em schtilisierte Chrischtuszeiche prägend worde isch. De Patron vo de Jungwacht isch de Don Bosco, en Priester und Förderer vo de Juged z Turin.

D Gründig vom Blauring gaht uf e Versammlig am 17. September 1933 zrugg. Als Chinderschtufe vo dr damalige Jungfraue-Kongregation plant, sind bi dr Zämekunft d Grundlinie vom neu gschaffene Verband feschtgleit worde. Dr Name Blauring hät debii einersiits s Wiibliche (vo dr katholische Mueter Gottes, Maria, ihre wird d Farb blau zuegordnet) und anderersiits d Gmeinschaft (Ring) symbolisiert.

I de 1970er Johre händ beidi Verbänd aagfange eng zäme z schaffe. Uf Grund vo de gsellschaftliche Umbrüch vo dere Ziit, wo au i dr Chile ihri Würkig entfalteted, händ si sich vo ihrne beide Gründerverbänd (Jungmannschaftsverband und Marianische Kongregation) glöst. Als Jubla händ si sich vo volkschilchlich orientierte Verbänd zu Chinderorganisatione entwicklet, wo nebed em Aagebot a christlich prägter Freiziitkultur au gsellschaftlichi Zielsetzige verwürkliche wänd.

A de Delegierteversammlig vo beidne Verbänd im Johr 2009 isch enere Fusion zugstumme worde. So isch de neu Verband "Jungwacht Blauring Schweiz" entstande.

D Arbet mit de Chind findet vor Ort i de Pfarreie schtatt, wo döt i Gruppe und Schare organisiert sind.
D Gruppe, wo öppe fünf bis 15 Chind umfassed, chömmed regelmässig im Ein- bis Zwei-Wuche-Rhythmus zu Treffe (Gruppeschtunde) zäme. Deet wird gmeinsam gschpiilt, gwercht, Theater gschpiilt oder e Viilzahl vo andere Aktivitäte duregfüert.

Trotz dr enge Zämearbet zwüsched Jungwacht und Blauring werded uf dere underschte Ebeni vo dr Verbandstätigkeit i dr Regel d Gruppe nach Gschlechter trennt. Es beschtönd allerdings au vereinzelt gmischti Gruppe. Vor allem bi Jugendliche ab 14 Jahr, wo in sogenannte "15er-Teams" oder dr "Plattform Jugend" zämegfasst sind, findet kei Gschlechtertrennig schtatt. D Betreuig vo de Gruppe liit i de Händ vo ältere Jugendliche zwüsched 16 und 25 Jahre. Je ein bis zwei vo däne Leiter und Leiterinne leited e Gruppe.

E Schar beschtaht us allne Gruppe von ere Pfarrei. Au d Schare werded oftmals no nach Maitli und Buebe underteilt, so dass es hüüfig Pfarreie mit ere Jungwacht-Schar und ere Blauring-Schar git. Allerdings gits au gmeinsami Schare, und neu entstehendi werded hüt fascht uusschliesslich als gmischtgschlechtlichi Jubla-Schare ggründet. A dr Schpitze schtaht d Scharleitig, wo grösseri Veraaschtaltige wie biischpiilswiis Ferielager organisiert. E wichtigi Funktion hät au dr Präses, wo sowohl für de Kontakt zur Pfarrei als au zu de Eltere vo de Chind zueschtändig isch. Sie oder er verfüegt teilwiis über e chirchlichi Uusbildig und isch au für d Organisation vo religiöse Sache mit zueschtändig.

För regionali Aaläss, Us- und Witerbildig vo de Gruppeleiter und -leiterinne isch d Kantonsleitig zueständig. I Kantön mit villne Schare gits zuesätzlich no mehreri Regionalleitige, wo d Bedürfnis vo de einzelne Schare i de Region chönd abdecke. Usser em Grundkurs wärded alli Kürs im Zämehang mit Jugend und Sport (J+S) duregfüert.

Di ehreamtliche Regional- und Kantonsleitige werded dur e Mitarbeiteri, en Mitarbeiter, wo teilzit binere Arbetsstell aagstellt isch, understützt. Arbetsstelle chas ime Kanton mehreri geh. D Arbetsstelle händ villfach au Material, wo d Schare chönd för en Aalass uslehne.

Gmeinsam hät d Jubla in Luzern e Gschäftsschtell, d Bundesleitig. Nebed Verwaltigsuufgabe kümmeret si sich au um pädagogischi und pastorali Aalige.

Di ehrenamtlichi gmeinsam Verbandsleitig vo Jungwacht und Blauring isch dr Vorschtand vo de beide Verbänd. Die Zämearbet isch uf Bundesebeni vertraglich greglet. Dur das isch es nöd nötig für beidi Verbänd trennt d Poschte z bsetze. Lediglich s Präsidium isch no gsonderet z wähle.

D Bundesversammlig isch s höchschte Jubla-Gremium. Si tritt zwei Mal jährlich uf Iiladig vo dr Verbandsleitig zäme. Delegierti us de einzelne Kantön schtimmed über Finanzfrage, Mitgliedschafte und anderi grundsätzlichi Sache ab.

Uf Bundesebeni händ Jungwacht und Blauring 29'850 Mitglider und 423 Schare (d Zahle beziend sich uf s Johr 2016): 


</doc>
<doc id="10612" url="https://als.wikipedia.org/wiki?curid=10612" title="Bezirk Gäu">
Bezirk Gäu

De Bezirk Gäu ("«s Göi» gnennt") isch e Bezirk vom Kanton Soledurn und lyt zwische Olte und Soledurn. Är ghört zue dr Amtei Thal-Gäu.

Begränzt wird dr Bezirk im Norde vo dr erschte Chetti vom Jura, im Weschte vo dr Kantonsgränze gäge s Bipperamt und im Süde vo dr Aare. Ds Gäu wird vo de zwe wichtigschte Autobahne vo dr Schwyz durquert, vo dr A1 und vo dr A2, wo sich am Autobahnchrüz Harchinge vereinige. Ufgrund vo dr guete Verkehrslag hed sich ds Gäu syt em Nationalstrassebau stark veränderet und es hei sich etlichi Logistikfirme entlang vo ihne agsammled. Absyts dervo hed ds Gäu sy ländlich Charakter guet chöne bhalte.

Dr Bezirk Gäu hed e Flächi vo 62,02 km² und isch Ändi 2005 vo 17'148 Lüt bewohnt worde, Ändi 2015 sinds dänn s erscht Mol über zwänzgtuusig gsii (20'398).

Dr politisch Bezirk Gäu sett me nid mit dr Region Soledurnischs Gäu verwächsle. Si isch meh historisch prägt und es ghöre zuesätzlich zu de Gäuergmeinde ou no d Untergäuer Gmeinde Gunzge, Fulebach, Chappu, Bonige, Hägedorf, Rickebach ond Chlywange – e Teil vom Dorf Wange bi Oute derzue.


</doc>
<doc id="10613" url="https://als.wikipedia.org/wiki?curid=10613" title="Joachim Löw">
Joachim Löw

Dr Joachim „Jogi“ Löw (* 3. Februar 1960 z Schännau) isch sit em 1. Auguscht 2006 dr Trainer vu dr dytsche Fuessballnationalmannschaft. As Trainer het er untert anderem d Fuessball-Weltmeisterschaft 2014 gwunne.

Dr Löw het nooch sinere middlere Riifi am Gymnasium in sinem Heimetort e Usbildig zum Grosshandelschaufmann gmacht. Er wohnt z Wittnau im Hexedal bi Friburg im Brisgau, isch verhirotet (Ehefrau Daniela) un het keini Chinder.

As Fuessballspiler isch er nooch dr Jugend bi zwei Schännauer Verein un dr Eitracht Friburg as Profi fir dr SC Friburg, dr VfB Stuegert, Eitracht Frankfurt, dr Charlsrueher SC, dr FC Schaffhuse, dr FC Winterthur und dr FC Frauefeld aktiv gsi. In 52 Bundesligaspil het er sibe Dor gschosse, dezue sin 252 Isätz un 81 Dor in dr 2. Bundesliga chuu; usserdem het er vier Isätz in dr U21-Nationalmannschaft gha.

As Trainer het er dr FC Winterthur, dr FC Frauenfeld, dr VfB Stuttgart (14. August 1996 bis 30. Juni 1998), Fenerbahçe Istanbul (1. Juli 1998 bis 29. Mai 1999), dr Charlsrueher SC (25. Oktober 1999 bis 19. April 2000), Adanaspor in dr Türkei (20. Dezember 2000 bis 4. März 2001), dr FC Tirol Innsbruck (10. Oktober 2001 bis 18. Juni 2002) un zledscht Austria Wien (4. Juni 2003 bis 24. März 2004) gleitet.

Sini gröschte sportliche Erfolg as Vereinstrainer sin dr Gwinn vum DFB-Pokal anno 1997 und s Erreiche vum Finale vum Europapokal vu dr Pokalsiger anno 1998 gsi (beides mit em VfB Stuegert) un di östriichisch Meisterschaft anno 2002 (mit em FC Tirol Innsbruck).

Nooch dr EM 2004 un em Rucktritt vum Rudi Völler het dr Löw näbenem Jürgen Klinsmann un em Oliver Bierhoff s'Füehrigstrio vu dr dytsche Nationalelf komplettiert, wo er bi dr Fuessballweltmeisterschaft 2006 dr dritt Platz erreicht het mit ere.

Am 12. Juli 2006 isch dr Joachim Löw in ere Pressekonferenz vum DFB als nöie un demit insgsamt 10. Trainer vu dr dytsche Fuessballnationalmannschaft vorgstellt worre. Säller Platz isch frei worre, noochdem dr Jürgen Klinsmann sich defür entschide het, sin Vertrag bis zum 31. Juli 2006 nimmi z'verlängere. Dr Löw het zuenächscht e Vertrag iber zwei Johr erhalde.

Nooch dr gwunnene Qualifikation zue dr Europameischterschaft 2008 in dr Schwiiz un Öschterrich het die dytsch Mannschaft nooch ere durchwaxene Vorrunde am 19. Juni z'Basel s'Virtelfinalspiil gege Portugal gwunne. Dr Löw isch fier säll Spiil vu dr UEFA in e Reporterkabine hoch iberem Stadion verbannt worre.

Mit em 3:2-Siig iber d'Türkei im St.-Jakob-Stadion ebefalls z'Basel am 25. Juni 2008 het im Joachim Löw si Mannschaft s'Finale z'Wien erreicht.

Bi dr Fuessball-WM 2010 z'Südafrika het die vum Löw betreut ditsch Nationalmannschaft dr dritt Platz erreicht un demit s'Duell um dr bescht Trainer ussem Wiisedal klar fier sich entschide. Die jüngscht ditsch Mannschaft, wo je an e WM gschickt worre isch, het sich debi durch e attraktive, offensive Fuessball uszeichnet un sowohl durch ihri Spilart wie au d'Herchumft vu dr Spiler alli Clichés iber Ditschland iber dr Huffe gworfe.

Im Vorfeld vu dr WM het es Querele um d'Vertragsverlängerig gä un noch ere Niderlage ime Teschtspil gege Argentinie im März isch au e Diskussion mit Kritik an dr Nicht-Nominierig vu erfahrene Spiler in die ditsch Nationalmannschaft in dr Presse ufchu. Bsunders heftig kritisiert worre isch, dass dr Löw dr Bundesliga-Torschützekönig vu dr abgloffene Spilzit, dr Kevin Kuranyi, nit fier d'WM nominiert het. Die Hamburger Illustrierti "DER SPIEGEL" het im Löw vorgworfe, numme uf jungi Josager z'setze un keini Kritiker z'dulde. Mitte Juli hän dr Löw un si Trainerstab ihr Vertrag mit em DFB um zwei Johr bis 2012 verlängeret.

In dr Qualifikation zue dr WM 2014 isch di dütsch Mannschaft unter em Löw uf nüün Siig un ei Remis chuu. D Gruppephase vu dr WM z Brasilie hän si mit Siig über Portugal un d USA un eme Remis gege Ghana as Gruppesiiger abgschlosse. Über s Achtelfinale gege Algerie, wu in dr Verlängerig mit 2:1 besigt wore isch, isch em Löw si Mannschaft ins Viertelfinale gege Frankrich chuu, wu si mit 1:0 gwunne het. S Halbfinale gege Brasilie het di dütsch Mannschaft mit 7:1 gwunne un isch schließli noch eme 1:0 no Verlängerig im Finale gege Argentinie Weltmeister wore. 

Bi de Europameischterschaft 2016 isch Dütschland in de Gruppephase uf d Ukraine, Pole un Nordirland droffe. Mit zwee Siig un eim Unentschide gege Pole isch Dütschland ins Achtefinale iizoge. Noch em Siig gege d Slowakei un em Siig gege Italie im Vierteilfinale het d Manschaft s Halbfinale gege Frankrich verlore.

Bi de WM 2018 z Russland isch Dütschland no zwei Niderlage gege Mexiko und Südkorea un eim Siig gege Schwede no de Gruppephase uusgschide.




</doc>
<doc id="10614" url="https://als.wikipedia.org/wiki?curid=10614" title="Schönau im Schwarzwald">
Schönau im Schwarzwald

Schönau im Schwarzwald isch e Stadt im Landchreis Lörrach in Bade-Württeberg.

Dr staatlich aerchennt Luftchurort Schönau im Schwarzwald lit im obere Wiisedal am Oberlauf vu dr Grosse Wiise, umgäbe vu dr Erhebige vum südliche Schwarzwald, in 517 bis 1309 Meter Höchi am Fuess vum Belche.

Meh wie 80 % vu dr Flächi isch vu Wald bedeckt.

Im Uhrzeigersinn (vu Norde agfange): Aitere, Utzefeld, Todtnau, Bernau im Schwarzwald, Tunau, Wembach, Fröhnd un Schöneberg.

Zue Schönau ghöre näbe dr Chernstadt d'Ortsdeile Schönebueche, Brand un Uf dr Bruck.

Schönau isch anno 1113 erstmols urchundlich erwähnt worre. Dr Ort het zum Chloster St. Blasie ghört un demit zue Vorderöstriich. Anno 1805 isch Schönau zum nöi gschaffene Grossherzogtum Bade chu. 1809 het Schönau d'Stadtrechte erlangt. Sälli sin 1936 aberchennt un 1950 wiider gwährt worre.

D'Stadt isch Sitz vum Gmeiverwaldigsverband Schönau, dem die Gmeie Aitere, Fröhnd, Schöneberg, Utzefeld, Wiide, Bölle, Schönau, Tunau un Wembach aghöre.

Ergebnis vo dr Landdagswahle sit 2006: 

D'Stadt Schönau underhaldet partnerschaftlichi Beziegige zue

Z Schönau git s e katholischi un e evangelischi Chilchegmei.

Dur Schönau verlauft d'B 317 vu Basel nooch Titisee, wo au e regionali Buslinie druf verlauft, wo vu dr Südbadebus GmbH, ere Dochter vu dr Dytsche Bahn betriibe wird. Sälli isch dr Ersatz fer die Ober Wiisedalbahn. S'Todtnauerli, au as Oberi Wiisendalbahn bezeichnet, isch e privati Schmalspurbahn gsi, wo vu Zell im Wiisedal, wo d'Normalspurbahn vu Basel uffhört, iber Schönau nooch Todtnau gfüehrt het. Si isch anno 1889 eröffnet un 1967 stillglegt worre. Ihr Trasse isch hüt grösstedeils e allerdings yberwigend nit asphaltierte un dorum nit fer Rennräder geignete Radwäg.


Schönau verfüegt iber e Amtsgricht, wo zum Landgrichtsbezirk Waldshuet-Tinge un Oberlandesgrichtsbezirk Charlsrueh ghört.





</doc>
<doc id="10662" url="https://als.wikipedia.org/wiki?curid=10662" title="Hüntwangen">
Hüntwangen

Hüntwange isch e politischi Gmäind im Bezirk Bülach vom Kanton Züri i dr Schwiiz.

Blasonierig

Hüntwange liit im Norde vom Kanton Züri im Rafzerfeld am Hochrhy. Nachbargemäinde sind Hohedenge, Glattfelde (Exklave "Neuhus"), Eglisau, Wil und Waschterchinge.
Es liit zimlich genau zwüsched Züri und Schaffhuuse. Mit dr Bahn chann mer in chürzeschter Ziit Schaffhuuse, Bülach, Züri oder Winterthur erräiche.
Mit em Auto isch es öppe 20–30 Minute vom Flughafe Züri-Chlote entfernt, trotzdem lebt mer z Hüntwange ohni Fluglärm.

Hüntwange wird zum erschte Mool im Joor 1254 als "Hiuntwangin" erwäänt. S Dorf het im Früemittealter zur Landgrafschaft Chleggau ghört, isch im 13. Joorhundert zum Chloschter Wettige cho un 1496 vo Züri erworbe worre.

De Uusländeraatäil liit bi 10,8 % (Stand 2011).

49,0 % vo de Iiwooner sind evangelisch-reformiert, 17,3 % sind römisch-katholisch (Stand 2011).

Bi de Kantonsraatswaale 2011 hät s das Ergebnis ggee: BDP 9,3 %, CVP 2,4 %, EDU 2,8 %, EVP 1,8 %, FDP 8,8 %. GLP 12,3 %, GP 9,2 %, SP 15,6 %, SVP 35,2 %, Suschtigi 2,6 %.

Gmäindspresidänt isch de Kurt Erb (Stand 2012).

D Arbetslosigkäit isch im Jaar 2010 bi 3,4 % gläge.

D Wiiländer Mundart vo Hüntwange ghöört zue de Oschtschwiizer Tieläkt.




</doc>
<doc id="10759" url="https://als.wikipedia.org/wiki?curid=10759" title="Bezirk Bülach">
Bezirk Bülach

De Bezirk Büüli (hochdütsch Bülach) isch en Bezirk im Nordweschte vom Schwiizer Kanton Züri. Er umfasst im Wäsentliche s under Glatttal und s Rafzerfeld. S Hauptort isch Büüli.

Bi der Abschaffig von de Zivigmäinde 2006 häts na die ggèè:



</doc>
<doc id="10762" url="https://als.wikipedia.org/wiki?curid=10762" title="GNU-FDL">
GNU-FDL

D GNU-Lizenz für freii Dokumentation (oft au "GNU Freii Dokumentationslizenz" gnännt, englischi Originalbezeichnig GNU Free Documentation License, Abchürzige: "GNU FDL", "GFDL") isch eini vo de gebrüüchlichschte Lizenze für so gnännti Freii Inhält. Usegeeh wird die Lizenz vo dr Free Software Foundation, dr Dachorganisation vom GNU-Projekt.

Wenn en Urheber bzw. Copyrightinhaber (Lizenzgeber) es Werch under die Lizenz schtellt, büütet er demit jedermann sehr wiitgehendi Nutzigsrecht a dem Werch aa: Die Lizenz gschtattet d Vervielfältigung, Verbreitig und Veränderig vom Werch, au zu kommerzielle Zwecke. Im Gegezug verpflichtet sich dr Lizenznehmer zur Iihaltig vo de Lizenzbedingige. 


Wer sich nöd a di Lizenzbedingige haltet, verlüürt demit automatisch die dur die Lizenz iigrüümte Recht.

D GNU-Lizenz für freii Dokumentation isch urschprünglich gschaffe worde, um Dokument, wie biischpiilswiis Handbüecher, wo im Rahme vom GNU-Projekt verfasst worde sind, under e ähnlichi Lizenz z schtelle wie d Software selber und demit entschprechend em Geischt vo dr Bewegig für Freii Software e freii Verfüegbarkeit und d Bekanntgaab und Überträgig vo Rechte für jedi Person z garantiere. S Pendant vo dr GNU-Lizenz für freii Dokumentation us em Software-Bereich isch d "GNU General Public License".

Di umfangriichschti Sammlig vo Inhalte, wo under dr GFDL lizenziert sind, findet sich i dr "freie Enzyklopädie" Wikipedia, wo mittlerwiile meeh als ei Million Artikel in über 100 Schpraache umfasst. Insbesunderi d Nutzig vo dr Lizenz in dem und ähnliche Projekte (usserhalb vom Bereich vo dr Software-Dokumentation, für de die Lizenz urschprünglich gschaffe worde isch) hät i de letschte Jahre zu einiger Kritik a dere Lizenz gfüehrt. Bemänglet wird debii vor allem, dass die Lizenz im Vergliich zu andere, schpäter entschtandene Lizenze für Freii Inhalt z kompliziert sei. Vor allem d Pflicht, de vollständigi Lizenztext z veröffentliche, erschwert die Übernaahm vo chürzere Texte erheblich. Usserdem liit d Lizenz nur inere englischschpraachige Fassig vor – es git lediglich inoffizielli, nöd rechtsverbindlichi Übersetzige.

Drum finded zuenehmend di Lizenze vo Creative Commons Verbreitig, wo düütlich eifacher sind und sogar verschiedene nationale Gsetzgebige berücksichtige. Allerdings isch für viili under dr GFDL aagfangeni Projekt en Lizenzwechsel praktisch unmöglich, wil hierfür d Zueschtimmig vo allne Urheber bzw. Copyright-Inhaber iigholt werde müessti. Us dem Grund bemüeht sich d Free Software Foundation derziit drum, zumindescht einigi Kritikpunkt a dr GNU-Lizenz für freii Dokumentation dur e neui Version vo dr Lizenz z besiitige. Öb demit e vollschtändigi Kompatibilität mit dr sehr ähnliche Creative-Commons-Lizenz "Namesnännig, Wiitergaab under gliiche Bedingige" (CC-BY-SA) erreicht werde chann, isch allerdings unklar. Usserdem isch d Arbet anere neue Version vo dr GFDL offebar zugunschte vom uufwändige GPL-Version3-Projekt zrugg gschtellt worde.

En wiitere Kritikpunkt betrifft di sogenannte unveränderliche Abschnitt (englisch "invariant sections"). D GFDL erlaubt em Urheber, für beschtimmti Abschnitt d Modifikation z uncersäge, falls die wiitere Informatione über d Autore bzw. Herausgeber enthalte. Kritiker bemängled, dass das em Gedanke vo dr Software-Freiheit zuwwiderlauft, allerdings mached usser dr FSF nur wenigi Urheber vo dere Klausle Gebruuch. I dr Vergangeheit hät das biischpiilswiis dezue gfüehrt, dass d GFDL vom Debian-Projekt e Ziit lang als unfrei aagluegt worde isch. Im März 2006 isch das jedoch uf Dokument mit "invariant sections" iigschränkt worde.





</doc>
<doc id="10765" url="https://als.wikipedia.org/wiki?curid=10765" title="Gemeinfreiheit">
Gemeinfreiheit

Es Werch isch gemeinfrei (engl. "public domain"), wenns keim Urheberrecht underliit.

Alli Werch, wo persönlichi geischtigi Schöpfige sind, underlieged em Urheberrecht. Dezue ghöred insbesunderi literarischi, künschtlerischi, aber au wüsseschaftlichi Arbete und sit einiger Ziit au Software. Entschprechendi Rechtsvorschrifte nenned e Ablauffrischt für de zuegschtandeni Schutz (Schutzduur).

In Düütschland und in Öschterriich isch en Totalverzicht uf s Urheberrecht – öppe zugunschte vo dr Allgemeinheit – nöd möglich (das wird us § 29 UrhG [D] bzw. § 19 UrhG [Ö] abgleitet). Daher gits deet au kei Public Domain dur Rechteverzicht wie i de USA, wo uf alli Recht verzichtet werde chann und s Public-Domain-Werch de gliichi Schtatus wie es nümme gschützts Werch besitzt. Es isch allerdings möglich, s Werch under eme sellige Nutzigsrecht zur Verfüegig z schtelle, sodass es vo jedermann frei veränderbar isch.

Gemeinfreiheit bezieht sich immer uf di jeweiligi nationali Rechtsordnig, und zwar sowohl dere vom Urheber als au dere vom Nutzer. So sind öppe Fotos vo US-Regierigsbehörde, wo i de USA keim Copyright underlieged, in Düütschland sehr wohl urheberrechtlich gschützt.

Für Urheber gilt in Düütschland (wie i dr gsamte EU nach dr Schutzduurrichtlinie vo 1993) d Regelschutzfrischt. Dr Urheberrechtsschutz endet nach 70 Jahre (§ 64 UrhG) und zwar nach em Tod vom Urheber (nöd öppe nach Erschiine), abgkürzt: pma = post mortem auctoris. E Uusnaahm bilded anonymi und pseudonymi Werch, für di s Todesjahr vom Autor nöd bekannt isch. Bei ihne isch s Erschiinigsdatum, bi Nödveröffentlichung s Entschtehigsdatum massgeblich.

Sit 2003 gilt i Mexiko e Schutzfrist vo 100 Jahre pma. Inwiewiit sich selligi underschiedliche nationale Regelige uf Internetpublikatione uuswirked, isch juristisch nöd gklärt.

Für Leischtigsschutzrecht gelted chürzeri Schutzfrischte. Bi Musigstücke oder Audiouufnaahme endet d Frischt für d Leischtigsschutzrecht vo de uusüebende Künschtler (biischpiilswiis vo de Sänger oder Inschtrumentalischte) meischt scho 50 Jahr nach em erschte Erschuine vom Tonträger. Das dörf aber nöd mit em Schutzrecht vom Urheber (biischpiilswiis vom Komponischt oder Textdichter) verwechslet werde, für das di 70-Jahres-Frischt nach dem sim Tod gilt.

Nationali Gsetzgeber sind grundsätzlich frei i dr Entscheidig, öb si erloscheni Urheberrecht wieder uuflebe lönd. Mit dr EU-Schutzduurrichtlinie vo 1993 (in Düütschland 1995 umgsetzt) isch d Schutzduur vom Urheberrecht für d EU uf 70 Jahr pma einheitlich feschtgsetzt und zuegliich beschtimmt worde, dass dr längschti Schutz i eim vo de Vertragsländer massgeblich sii sötti. Das hät zum Wiederuuflebe (§ 137 f UrhG) vom Schutz gemeinfrei wordene Werch gfüehrt (vor allem bi Fotografie).

Bi Liechtbildwerche gemäss § 2 UrhG, wo gegeüber de Liechtbilder nach § 72 UrhG e geischtigi Schöpfig darschtelled, endet dr Schutz 70 Jahr nach em Tod vom Fotograf. Hüt isch devoo uuszgaah, dass di meischte Fotografie vo de Gricht als Liechtbildwerch aaglueget werded. Umschtritte isch di so gnännti Reproduktionsfotografie, wo uf jede Fall lediglich es eifachs Liechtbild entschtaht.

Sit em Wiederuuflebe vo bereits abglaufene Schutzfrischte mit dr Urheberrechtsänderig vo 1995 sind älteri Darlegige, wo, aachnüpfend a de Uufnaahmeziitpunkt, viili Liechtbildwerch, wo dr Urheber no keni 70 Jahr tot isch, für gemeinfrei erchlärt händ, hinfällig.

"Lueg dezue" uusfüehrlich: Bildrechte

Im düütsche Urheberrecht isch es nöd möglich, s Band zwüsched em Urheber und siim Werch z durschniide. Urheber bliibt au en Aagschtellte, wo siis Werch im Rahme vomene Arbetsverhältnis gschaffe hät, d Verwertigsrecht lieged jedoch meischt bim Arbetgeber. So bemisst sich biischpiilswiis di urheberrechtlichi Schutzfrischt vonere topographische Landescharte nach em Todesdatum (plus 70 Jahr) vom längschtlebende aagschtellte Chartographe, wo en schöpferische Biitrag gleischtet höt, aber siini Recht werded vom Arbetgeber, em Vermessigsamt, wahrgnaah. Es isch nöd völlig gklärt, was us § 31 Abs. 4 UrhG (unbekannti Nutzigsarte) hinsichtlich dr Online-Nutzig folgt. Möglicherwiis hät dr Urheber bi Digitalisierig zwar d Recht, muess die aber em Arbetgeber aabüüte.

Nebe dr Bedüütig vo Public Domain als Gemeinfreiheit wird der Begriff glägentlich verwendet, um Werch z bezeichne, wo der Urheber mindeschtens anere nödkommerzielle Verbreitig zuegschtimmt hät. Das bezieht sich vor allem uf di sogenannti Public-Domain-Software. Nach Aasicht vo einige Autore und vom Landgricht Stuttgart 1993 isch bi ihre di kommerzielli Nutzig nöd notwendigermasse iigschlosse. Degäge hät s Oberlandesgricht Stuttgart inere schpätere Entscheidig ebefalls 1993 feschtgschtellt: "Aufgrund des Vertriebs der beiden Spiele durch die Klägerin als nach ihrem Vorbringen ausschließlicher Nutzungsberechtigter unter der Bezeichnung als PD durfte die Beklagte - wie auch jeder andere, sogar zwischengeschaltete Bezieher der Zeitschriften der Klägerin - darauf vertrauen, daß die Klägerin zumindest auf eine Geltendmachung eines Urheberrechts oder ausschließlichen Nutzungsrechts verzichtete, jedenfalls soweit es um die unveränderte Vervielfältigung und Nutzung der Programme ging." Nachwiis und wiiteri Beleg.

"GNU-Produkt sind nöd „public domain“." Im Gegeteil nutzed si grad das für en Urheber starchi Recht uus (GPL, Copyleft), um e beschtimmti Form vo Verbreitig z garantiere. Die hät zwar im Ergebnis einigi ähnlichi Effekt, schtimmt jedoch dennoch nöd demit überii. So gits im Fall vo gemeinfreie Werch kei Verpflichtig, e bearbeitbari Version vo dr Quelle bereitzschtelle. Es wiiters Biischpiil für e beschränkti Freigab vo Werche, wo dennoch kei „public domain“ sind, isch Freeware.

Z beachte isch debii, dass Werch, wo grundsätzlich für d Allgemeinheit under dr GNU Public License schtönd, au gliichziitig, sozsäge als Option, under ere andere Lizenzvariante zur Verfüegig schtaah chönnd. (Das isch z. B. bi Qt dr Fall.) Public Domain isch jedoch kei Lizenzvariante, sondern dr generelli Verzicht uf e Lizenzforderig.

Hin und wieder chunnts vor, dass Autore sich nach längerer Exischtenz vo ihrem Produkt amene andere besinned und ihri Software schliässlich gemeinfrei zur Verfüegig schtelled. Grundsätzlich isch es aber eso, dass au die Persone, wo öppis zu dem Programm biigschtüüret händ, ihri Recht geltend mache chönnted; im Grund müessted alli Kontributore binere Lizenz- oder Rechteänderig gfragt werde. Isch das nöd passiert, chönnd sie schpäter Iiwänd üssere. E selligi Freigab chann mithin als schwebend unwirksam betrachtet werde.

Zwei Siite (mit Diskussionssiite) lischted verwertbari Public-Domain-Internetquelle (bzw. derigi, wo ufgrund de Lizenze für d Wikipedia verwertbar sind) uuf:
Gemeinfreie Musigwerch werded als Grafike vo dr Free-Sheet-Music-Bewegig im Netz veröffentlicht.




</doc>
<doc id="10769" url="https://als.wikipedia.org/wiki?curid=10769" title="Ekliptik">
Ekliptik

D' Ekliptik isch d'Projektion vu dr schinbare Bahn vu dr Sunne im Verlauf vume Johr uf d'Himmelschugle. D'Ekliptik isch e Grosschreis am Himmel, des heisst si definiert e Ebeni, wo sowohl dr Middelpunkt vu dr Erde wie au dr Middelpunkt vu dr Sunne lige. Sälli Ebene isch d'Bahnebeni vu dr Erde un wird au "Ekliptikebeni" oder "Ekliptikalebeni" gnennt.

D'Rotationsax vu dr Erde stoht nit senkrecht uf sällere Ebeni, sundern bildet mit ihre e Winkel vu öppe 66,56 Grad. Dodur schliesst d'Ekliptikalebeni mit dr Ebeni vum Erd- bzw. Himmelsäquator derzitt e Winkel vu 23,44° i, wo Schiefi vu dr Ekliptik gnennt wird. D'Schiefi vu dr Ekliptik isch eini vu dr zehe wichtigste Basisgrössene zuer Definition vu Koordinatesysteme un vu Berechnige in dr Astronomi un Geodäsi. Si wird meisten mit ε bezeichnet.

Wil d'Erde vu dr Chuglegstalt abwiicht, bewirke d'Gezittechräfte vum Mo un dr Sunne e Drillmoment, wo d'Erdax ufzrichte versuecht. Dodur beschribt d'Erdax wie e schräglaufende Chinderchreisel e Präzession uf eme Chegelmantel mit Öffnigswinkel 2ε. Dr "Erdchreisel" isch aber wäge sinere grosse Masse (ca. 5,97*10 kg) so stabil, dass d'Erdax fer e Umlauf 25.780 Johre brucht. 

Aber au dr Winkel vu dr Ekliptikschiefi änderet sich langperiodisch dur Gravitationsiflüsse dr Körper im Sunnesystem ufenander. Doher variiert ε innerhalb vu 40.000 Johre zwische öppe 21°55' un 24°18'. Säller Effekt trait - näbe zwei andere Periode vu ähnlicher Längi - zuer Entstehig vu dr Iiszitte bi:

As Ersti Nächerig wird fer die Middler Ekliptikschiefi ε = 23° 26' 21.45" - 46.8"·"T" mit "T" as Zittargument in Julianische Johrhunderte sit dr Epoche J2000.0 agäbe, betrait also:

Streng gnumme isch d'Ekliptikalebeni nit gnau d'Bahnebeni vu dr Erde, sundern diejenig vum Baryzentrum (Schwerpunkt) vu dr Erde un vom Mo, wo sozuesage as Doppelplanet d'Sunne umchreise.

Doher lauft die "geozentrisch Sunne" (vum Erdzentrum grechnet) nit gnau in dr Ekliptik (ekliptikale Breite β = 0), sundern si het e chleini ekliptikali Breiti: Iberlageret wird dr Wert vu dr "middlere Ekliptikschiefi" im Munätssrhythmus vu dr Wirkig vu dr Nutation in ere Grösseornig vu Δε = ±9,21" ("Nutation in Schiefi"). In dr "Nutation in Schiefi" sin noch öppe ±0.7" dur d'Schwankige vu dr Erde um dr Erde-Mo-Schwerpunkt igrechnet sowie noch chleineri Schwankige vu dr "wohre Sunne" um s'Baryzentrum vum Sunnesystem.

Die ekliptikali Längi (im Bild λ, vu 0–360°) folgt ugfähr dr Keplersche Gsetze plus dr "Nutation in Längi". Usfüehrlich erlüteret wird säller Aspekt under "Middleri Längi vu dr Erde" im Artikel Tropischs Johr.

Während d'Erde jährlich d'Sunne umrundet, blibt d'Stellig vu ihrer Ax im Ruum fast uveränderet, wemmer vu dr obe beschribene langperiodische Effekte ewegluegt. Dodur wiist in dr Munäte März bis September d'Nordhalbchugle eweng meh zue dr Sunne, in dr Munäte September bis März aber d'Südhalbchugle. Säller variabel Ifallswinkel vu dr Sunnestrahle isch d'Ursach fer dr Wexel vu dr Johreszitte.

Je stärcher d'Ekliptikschiefi, desto usprägter werre d'Johreszitte - un au d'Underschide zwische nem Winter uf dr Nord- un Südhalbchugle. Letzteri het strengeri Winter (Juli bis September) wie dr Norde, wil im Juli d'Erde ihr sunnefernste Punkt (Aphel) durlauft. Wil sich aber die „Apsidelinie“ (Aphel - Perihel ebefalls langperiodisch verschiebt, gnüegt e relativ chleini regionali Klimaänderig, dass sich e Art „chalti Welle“ ufschauklet. Isch nämli d'Erde meh wie sust vum Iis bedeckt, strahlt säll meh Sunnewärmi ins Weltall zruck un chüehlt no meh us.

Dr Namme „Ekliptik“ isch abgleitet vum grichische wibliche Adjektiv εκλειπτική [τροχιά] ekliptikí [trochiá] „die verdeckend“ [„Umlaufbahn“] (vu έκλειψη éκlιpsi – wörtlich „Iberlagerig, Verdeckig, Uslöschig“; εκλειψις ekleïpsis - „Finsternis, Verdunklig“; vergliich "Ellipse").

Fer die früehe Astronome isch intuitiv d'Mobahn die vorrangig – wil unmiddelbar beobachtbar – Bahn gsi, d'Ekliptik aber d'Bahn vum Drache, wo im „Drachepunkt“ – dr Mochnote – d'Sunne oder dr Mo verschlingt. Dr Zämmehang zwische dr Ekliptik un dr schinbarer Bahn vu dr Sunne isch erst später erchennt worre:

Dur s'geozentrisch Weltbild vu dr Antike het mer verstande, dass d'Sunne uf dr nächtliche Ruckchehr nooch Oste nit uabhängig under dr Erde durwanderet, sundern uf ere Sphäri wo gnau dr Sterne gegeniber lit, wo jewils 12 Stund später am jewilige Ort vu dr Sunne stehn. Dodur het die us dr Sternbeobachtig scho bekannt jährliche Verschiebig vum Sternehimmel – d'Präzession – demit in Zämmehang brocht werre chänne, dass d'Sunne uf dr Ekliptik innerhalb vu eim Johr um d'Erde chreist (nooch hyttigem Verständnis natürlich as schibari, geozentrischi Bewegig).

Dr Beriich beidersitts vu dr Ekliptik, innerhalb dem die schibare Bewegige vu dr Sonne, em Mo un dr Planete verlaufe, wird Zodiak oder „Dierkreis“ gnennt. D'Fixsterne sin bezüglich vu dr Himmelschugle praktisch bewegigslos - ebe "fix" (lat. fer "fest") un bilde, vu dr Erde us betrachtet, d'Sternbilder. Zwölf vu dr vierzehn Sternbilder, wo vu dr Ekliptik gschnitte werre, sin as Grundlag vu dr Kalenderberechnig vu dr antike Sterndüter as Dierchreiszeiche verwendet worre. Ufgrund vu dr Präzession sit dr Benennig vu dr Dierchreiszeiche sind sälli un die gliichnammige Sternbilder aber nit deckigsgliich, sundern um öppe 30°, also ei Dierchreiszeiche, verschobe. In andere Kulture hets aber au anderi Iiteilige vodr Ekliptik gee, so hend die alte Ägypter d Eklitpik i 36 Dekan itailt und d Chinese, d Inder und d Araber bruchet s System vode Mondhüser.

Sitt öppe 2000 Johre wisse d'Astronome, dass d'Erdax mit dr erwähnte 26.000 Johre präzediert. Dass sich usser ihrer "Richtig" au d' "Schiefi" vu dr Ekliptik veränderet, het mer erst im Middelalder gahnt. Mer het domols vermuetet, dass ihr Winkel im Lauf vu dr Johrdausende alli Werte vu 0° bis 90° annimmt (Trepidation). Erst um 1600 isch chlar worre, dass die Schwankigsbreite vil gringer isch. Ursach fer die rächt gring Schwankig isch dr stabilisierend Ifluss vum rächt grosse Erdmo, ohni der si datsächlich viil grösser wär.

D'Ursach fer die Änderige (lueg d'Tabelle obe) sind die anderee 7 Planete (dr Pluto isch vernochlässigbar), dere ihri Bahnebene vu jener vu dr Erde um 1° (Jupiter, Uranus) bis 7° (Merkur) abwiiche sowie dr Erdmo. Sie üebe wäge dr Abplattig vu dr Erde uf si drillendi Momente us (Abwiichung vu dr Chugelform 0,33530 % oder 21 km).

Die erst theoretisch Berechnig vu sällere Änderig in ε isch im Leonhard Euler anno 1754 glunge. Ergäbnis vu sinere Analyse isch dε/d"t" = -47.5" / Jhdt gsi, woraus er fer 1817 ε = 23° 27' 47,0" zruckgrechnet het. Wie d'Masse vu dr Planete gnauer bekannt gsi sin, het dr Joseph-Louis Lagrange 1774 im Euler sini Berechnige wiiderholt, worus er -56,2" pro Johrundert un fer 1817 dr Wert 23° 47' 48.0" erhalde het. Anno 1782 isch er mit ere verbesserte Hypothese uf -61,6" chumme, wogege dr Jerome Lalande um 1790 in sine Astronomi-Dafele -33,3" / Jhdt. un 23° 47' 38,9" erhalde het.

Sälli doch beträchtliche Underschide zwische so hervorragende Mathematiker hän dr Pierre-Simon Laplace (1789-1827) zue ere noch gründlichere Analyse veralosst, us dere e Schwankigsberiich vu ± 1,358° gfolgt isch. Er wiicht vum hyttige Wert numme um 0,6° (in 20 Johrdausende) ab. Dr Mannemer Astronom Friedrich Nicolai - e Schüeler vum Carl Friedrich Gauß - het fer s'Johr 1800 ε = -49,40" / Jhdt errechnet (nooch hyttigem Wissesstand 47"). Au anderi berüehmti Himmelsmechaniker hän dr Verlauf vu sälle fundamentale Grössene erforscht, un dr Urbain Le Verrier het anno 1858 die theoretisch Formle publiziert zue
("T" zellt in Julianische Johrhunderte ab 1850.0). Dr Leverrier het aber als erstes bemerkt, dass sini -47,6" / Jhdt im beobachtete Wert vu öppe 45,8" liicht widersproche hän.

Gege End vum 19. Johrhundert isch dr allgmein akzeptiert Wert säller vum John Nelson Stockwell (1873) gsi, nämli ± 1.311379° bzw. -48.968" / Jhdt. Später isch fer säll Problem e Priis usgschribe, fer der dr Paul Hermann Harzer 1895 alli säkulare Bahnstörige vu dr 8 grosse Planete berechnet het. Um defür die (vorem Albert Einstein noch unerchlärlichi) Periheldrillig vum Merkur z'berucksichtige, het er e spezielli Masseverdeilig in dr Sunne agnu, un 47.499" (bzw. ohni sälli Korrektur 0.14" wäniger) erhalde. Im selbe Johr het dr Simon Newcomb si Theori vu dr Fundamentalastronomi entwicklet un Beobachtige vu vile berühmte Sternwarte benutzt. Sini bis öppe 1970 verwendete Werte sin:

E Nöiberechnig vum Eric Doolittle 1905 isch devu numme um 0.07" abgwiche, was nit vil iber dr domolig Messgnauigkeit vu ε gläge isch. S'in "T" quadratisch Polynom isch allerdings numme as Approximation z'versto, wil sich d'Ekliptikschiefi "periodisch" änderet. Um 1960 het man defür 41050 Johre agnu.

Hytt chenne mir dur die interplanetare Ruumsonde d'Planetemasse öppe 100mol gnauer. 1970 het dr J.Lieske dr Trend berechnet zue:
Us alle geignete Beobachtige bis zruck zue dr Zitt vum Leonhard Euler (l. obe) erhaldet mer fer 1817 ε = 23° 27' 47.1" - was vu dr Werte vu dr domolige Astronome numme um 0.5" abwiicht.

Um 1990 isch mer uf die Bezugs-Epoche J2000.0 ibergange:
Dr Underschid zum System 1970 lit mit 0.008" under dr domolige Standardabwichig.

D'Ekliptikschiefi wird am beste dur präzisi Middagshöchene am Merdianchreis vu dr Sunne bestimmt, wo zue verschidene Johreszitte widerholt gmesse werre. Us em Höchewinkel erhaldet mer dur Berucksichtigig vu geographischer Breiti, atmosphärischer Strahlebrechig (Refraktion) un verschidener Eichgrössene vum Fernrohr d'Deklination δ un dodrus die ekliptikal Längi λ vu dr Sunne. 

Dur dr zittlich Verlauf vu dr Deklination δ zwische dr Grenze +ε un -ε erhaldet mer ε zum middlere Zittpunkt vu dr Beobachtige. Debi wird δ als Sinus-ähnlichi Funktion vu ε un dr Längi λ agsetzt; letzteri hängt mit dr Kepler-Gesetze zämme. D'Bahnstörige iber sälli Zämmenhäng sind allerdings nit vernoochlässigbar, sundern mache d'Sach recht kompliziert: D'Theori dät wohl einigi Dutzend Site usmache. 

Unsero hütige Analyse- un EDV-Methode erlaube sonigi Berechnigi – under anderem dur Simulation vu dr Planetebahne dur Numerischi Integration – um Grösseornige schneller un gnauer wie zue Zitte vum Newcomb. Dennoch het mer erst um 1980 un 2000 die fundamentale IAU-Konstante dr nöieste Resultate abasse müesse.

Dr früehere Astronome, Geodäte un Mathematikern gebührt also e grosses Mass an Bewunderig.

Mer siht scho us sälle 6 vu 40 Johrdausende, dass sich d'Änderig per 500 Johre vu -3.1' uf -4.1' beschlünigt, wil die absinkend Sinuswelle noch bis ins 5. Johrdausend „steiler“ wird (Middelwert ε = 23°06' um s'Johr 4300). D'Johre sin in dr astronimische Zittskala agä, wo mit eme Johr 0 (= 1 v. Chr.) rechnet.



</doc>
<doc id="10771" url="https://als.wikipedia.org/wiki?curid=10771" title="Encyclopaedia Galactica">
Encyclopaedia Galactica

D' Encyclopaedia Galactica (EG) isch e fiktivi, zuechümftigi Enzylopädi, wo s'gesamte Wisse vu unserem Weltall in sich vereint. Si isch vu ere Galaxie-umspannende Gsellschaft mit Trilliarde Läbewese agsammelet worre.

Si wird vor allem in drei Werche benennt, deilwiis wird sogar us ihre zitiert:



Vermuetlich lähne sich sowohl dr Asimov wie au dr Adams an s'reale Vorbild vu dr Encyclopædia Britannica a.


Wie so oft in dr Science Fiction, passiere vili Sache, wo mer in dr ferne Zuechumft asidlet, dann doch iberraschend schnell. Es isch allerdings umstritte, ob d' "Wikipedia" meh im "Hitchhiker" oder dr in "Foundation's Edge" beschribene Encyclopaedia Galactica ähnlet. Si het Elemente vu beidem, au wenn e Entwicklig eweg vum "Hitchhiker" in d'Richtig vu ere humorlose Enzyklopädi uverchennbar isch.



</doc>
<doc id="10773" url="https://als.wikipedia.org/wiki?curid=10773" title="Wollerau">
Wollerau

Wolerau (amtlich "Wollerau") isch e politischi Gmeind im Bezirk Hööf vum Kanton Schwyz.

Wolerau liit uuf em öschtliche Uuslöufer vum Zimmerberg.

D Nachbergmeinde sind Richterschwil, Fräiebach, Feusisberg u Wädischwil. Vu de Gmeindflechi sind 56,9 Prozänt landwirtschaftlichi Flechi, 13,6 Prozänt Wald, 24,9 Prozänt Sidligsflechi u 4,6 Prozänt suschtigi Flechi.

Wolerau isch zum eerschte Maal gnennt worde um 1217-22 als "Wolrowo".

Quälle: Bundesamt für Statistik 2005

De Uusländeraateil isch 2010 bi 20,9 % gläge.

Wäge de sehr günschtige Schtüürsätz isch Wollerau zum Wohnsitz vo es bar bekannte Persönlichkeite wie de Formel 1-Rennfahrer Kimi Räikkönen u. a. worde. D Iiwohner vo Wollerau profitiered nöd nur vo de günschtige Stüürsätz, sondern händ au öffentliche Dienschtleischtige, Naherholigsgebiet, Autobahnaaschluss, Zugbahnhof und vor allem e schöni Uussicht uf de Zürisee.

52,4 % vu de Iiwoner sind im Jaar 2000 römisch-katholisch gsii, 28,9 % evangelisch-reformiert.

Bi de Volchszellig 2000 hend vu de 6074 Iiwoner 88,8 % Tüütsch als Hauptspraach aaggää u 11,2 % anderi Spraache.

De Tieläkt vu Wolerau ghöört zum Höuchschtalemannisch.



</doc>
<doc id="10774" url="https://als.wikipedia.org/wiki?curid=10774" title="Feusisberg">
Feusisberg

Föüsisbèèrg (amtlich "Feusisberg") isch e politischi Gmeind im Bezirk Hööf vum Kanton Schwyz i de Schwyz. Zu Feusisberg ghöred au d Ort Schindellegi und Biberbrugg.

Di beide Rabe im Wappe erinnered a d Einsidler Saag vom Meinrad vo Einsidle (Mönch, † 861). Di wiisse Jakobsmuschle symbolisiered de hailig Jakob d. Ä., de Chilepatron vo Föüsisbèèrg.

D Gmeind Föüsisbèèrg befindet sich uf ere Höheterrasse am Etzel. Am Iischnitt wo d Sihl sich zwüsched Etzel und Höhrone gschaffe hät liit dr Ort Schindellegi. Es Drittel vo dr Gmeindflächi isch bewaldet.
Quälle: Bundesamt für Statistik 2005

Dr gröschti Teil vo dr Bevölkerig wohnt in Schindellegi. Dur di gueti Verchehrsverbindige uf Züri, Rapperschwiil und Schwyz lebed au viili Pendler i dr Gmeind Föüsisbèèrg. De Uusländeraateil isch 2010 bi 21,7 % gläge.

62 % vu de Iiwoner sind im Jaar 2000 römisch-katholisch gsii, 20,7 % evangelisch-reformiert.

Bi de Volchszellig 2000 hend vu de 3779 Iiwoner 91,1 % Tüütsch als Hauptspraach aaggää u 8,9 % anderi Spraache.

De Tieläkt vu Föüsisbèèrg ghöört zum Höuchschtalemannisch.

Im Ort Schindellegi händ sich bereit im 19. Jahrhundert e Schpinnerei und anderi vo dr Wasserchraft vo dr Sihl abhängigi Firme aagsidlet. Entlang vom Flusslauf isch so es chliises Induschtriegebiet entschtande, wo sich hüt verschideni Gwerbbetriib iimieted. Us schtüürliche Gründe händ au Groossfirme de Hauptsitz uf Schindellegi verleit.
Di schtrategisch Laag vom Ort Schindellegi am nordöschtliche Zuegang zur Innerschwiiz und em Sattel hät sich vom Mittelalter bis is 20. Jahrhundert uf d Gschicht vo dr Gmeind uusgwürkt. Dr Ort liit uf em Jakobsweg und isch i dr Vergangeheit en Durchgangsort für d Pilger uf Santiago de Compostela gsii.

Dr Ort Schindellegi wird als Schindel-Lagerplatz 1220 erschtmals erwähnt. Im 13. Jahrhundert wird Feusisberg als "Uffenberge" erwähnt. Dr Name vom Ort (im 16. Jahrhundert "Fessiskilch" gschribe) leitet sich vom Gschlecht vo de «Feusi» ab.

Im alte Zürichrieg zwüsched 1439 und 1450 wird Schindellegi zweimal dur Truppe bsetzt. S gliiche passiert während de beide Kappelerchriege 1529-1531 dur d Schwyzer.

1620 reglet dr Schindellegi-Brief de Wareverchehr dur de Übergang uf Sattel.

Wiiter Bsetzige vo Schindellegi i de Villmergerchriege 1656-1712. Di französische Truppe verwüeschted Föüsisbèèrg und Schindellegi i de Jahre 1798-1799. 

Us de Dörfer Föüsisbèèrg und Schindellegi wird 1848 d Gmeind Föüsisbèèrg ggründet. Mit em Bau vom Kurhuus "Feusisgarte" 1857-1858 und ere Baumwullschpinnerei i Schindellegi 1869 überchunnt d Wirtschaft en gwüsse Uufschwung, wo 1877 dur de Aaschluss vo Schindellegi a d Isebahnschtrecki Wädischwiil-Einsidle no verschtärcht wird.

Bim Bau vom Reduit werded vo 1939 bis 1945 schtarchi Befeschtigige im Gmeindsgebiet aagleit.

Föüsisbèèrg isch dr Uufenthaltsort vo dr Schwiizer Fuessball-Nationalmannschaft vor ere Europa- oder Weltmeischterschaft.



</doc>
<doc id="10775" url="https://als.wikipedia.org/wiki?curid=10775" title="Bezirk Höfe">
Bezirk Höfe

Dr Bezirk Hööf isch en Bezirk vom Kanton Schwyz i dr Schwiiz. Dr Bezirk beschtaht us drei politische Gmeinde, Bezirkshauptort isch Wollerau und Pfäffike.

S Gebiet umfasst de Abhang zwüsched Etzel und Zürisee. Di beide Insle Ufnau und Lützelau ghöred ebeso zum Territorium vom Bezirk, Eigetümer sind s Chloschter Einsidle für d Ufnau und d Ortsgmeind Rapperswil für d Lützelau.

Dr Bezirk erläbt derzit es gewaltigs Wachstum vo de Aazahl Iiwohner, wil diä drü Gmeinde di absolut schtüürgünschtigste Gmeinde vo dr ganze Schwiiz sind, und das siit öppe 2001, jedefalls für Privatpersone.



</doc>
<doc id="10777" url="https://als.wikipedia.org/wiki?curid=10777" title="Freienbach SZ">
Freienbach SZ

Freiebach (amtlich "Freienbach") isch e politischi Gmeind im Bezirk Hööf vum Kanton Schwyz i de Schwyz. Si bestaaht us de Ort Freiebach, Pfäffike, Hurde, Bäch und Wiile. Freiebach isch i de Aglomeration vo Züri und hauptsächlich uf d Stadt Züri usgrichtet. Dr Hauptort vor Gmeind Freiebach isch Pfäffike.

Freiebach lit am lingge Ufer vom Zürisee, grad uf de Höchi vom Seedamm, wo uf Rapperschwil übere füert. Zum Gebiet vo de Gmeind ghöred u. a. dia beide Insle Ufnau und Lützelau, wia au d Halbinsle Hurde uf em Seedamm. Nachbersgmeinde vo Freiebach sind Rappi-Jone, Wollerau, Feusisberg und Altedorf.

Freiebach hät en Aaschluss a d Autobahn A3 (Züri-Chur) und lit a de Hauptstross Nr. 8 (Sangalle-Luzärn). Uf em Gmeindsgebiet sind sächs Bahnhöf. A de Zürcher S-Bahn sind d Stazione Bäch, Freiebach SBB und Pfäffike. Mit de Südostbahn werded d Bahnhöf Wollerau, Wiile, Freiebach SOB, Pfäffike und Hurde bedient. Dä Bahnhof Pfäffike lit a beidne Linie und vom Bahnhof Wollerau sind s Stazionsgebäude und di östlige Glaisaalage uf Freiebacher Bode.

Erschtmaligi gschichtlichi Erwähnig: Insle Ufnau und Lützelau 741 inere Urkund vom Chloster Sangalle. D Dörfer Freiebach, Pfäffike und Bäch 965, bzw. 972 i de Schänkigsurkunde vo de Kaiser Otto I. und Otto II. as Kloster Einsiedeln.

Freiebach isch Ändi 20. Jaarhundert fescht gwachse. Gründ defür sind:

Quälle: Bundesamt für Statistik 2005

I der Iiwohnerentwicklig gseht mer guet, dass Freiebach emal as chliises Puuredorf gsii isch und wo i de 60er Jahre d Autobahn A3 bout worde isch, dänn isch es au mit der Iiwohnerzahl zügig obsi gange. De Uusländeraateil isch 2010 bi 24,6 % gläge..

Bi de Volchszellig 2000 hend vu de 13055 Iiwoner 87,9 % Tüütsch als Hauptspraach aaggää u 12,1 % anderi Spraache.

De Tieläkt vu Freyebach ghöört zum Höuchschtalemannisch.







De Kanton Schwyz und d Gmäind Freiebach im psundere sind bekannt defür, das si psunders wenig Stüüre iitriibe tüend. Drum züglet vill riich Lüüt wie de Martin Ebner mit siner BZ-Bank det ane, wils eso vil Gäld chönd spare und trotzdem nöche vo de Stadt Züri sind won en grosses kulturells Aagebot und mäng Arbetsplätz häd. Das entspricht ere liberale Haltig; im Kanton Züri isch die Entwicklig aber mit Argusauge verfolgt worde. D Zürcher wärfed Freiebach vor, z schmarotze. Freiebach segi nume attraktiv, wil Züri e so nöch segi, wils aber ime andere Kanton liggi nöd über de Finanzusgliich hälfi d Zäntrumslaschte mitzträäge.

Im Rahme vom baldige interkantonale Finanzusgliich wird de Kanton Züri scho bald öppis vom Schtüürchueche us em Kanton Schwyz ab überchoo.

Dr Gmeindrat behandlet di laufende Gschäft, underbreitet die Gschäft dr Gmeindsversammlig und füehrt d Beschlüss vo dr Gmeindsversammlig und vo de Urneentscheid us. Dr Gmeindrat beschtaht us 9 Mitgliider. Jede Gmeindrat, jedi Gmeindrätin schtaht eim oder mehrere Verwaltigszwiig vor.
S politische Amt füehred mit Uusnahm vom Gmeindspräsident sämtliche Ratsmitgliider im Nebeamt us. Dr Gmeindspräsident isch sit em Urneentscheid vo 2004 im Halbamt aagschtellt. 



</doc>
<doc id="10778" url="https://als.wikipedia.org/wiki?curid=10778" title="Ernst Born">
Ernst Born

Dr Aernschd Born (* 11. Dezämber 1949 z Züri, aigentlig Ernst Born) isch in dr dytschsproochige Schwyz fir syni Dialäggt-Lieder bekannt worde. Am Oberrhy het men en vor allem as Anti-AKW-Aktivist kennt.

D Aernschd Born isch z Ziiri anno 1949 uf d Wält koo. Er isch z Basel ufgwaggse und scho in junge Joor het er no während synere Lehr als Reproduktionsfotograf Ändi vo de 1960-ger, syni erschte Lieder wie "gäll", "glych wiene Blatt" etc. gschriibe. Er hett sich nit nur fir Muusig intressiert sondern ka sich mit Stolz und Rächt e Poliaktivist nenne. Als Atomkraftgegner und Bsetzer vom Bauland fürs Atomkraftwärk Kaiseraugst mitti vo de 1970-ger gilt dr Aernschd as dr „Huussänger“ vo dr Anti-AKW-Beweegig und as Pazifischt und isch immer wider mit em Gsetz in Konflikt koo. 

Er het zämme mit sinere Berliner Lääbenspartnere Barbara Preusler vo 2007 aa dr Baasler Kulturpavillon gläitet, e Zentrum für s Schwizer Lied und Chanson. 
Vo 2008 bis 2011 isch er dr Bresidänt vo dr Liederlobby gsi. 2010 het er sich bi de Waale z Rieche für d SP iigsetzt. 

Dr Born isch vor allem als Sänger, Texter und Konzepter beschäftigt. Är hett mängg Bihnestugg gschriibe, Heerspiil uffgnoo und Biecher und Abentyyrroman fir Kinder verfasst.

Worum dr Born nit so bekannt worde isch wie dr Mani Matter oder dr Franz Hohler isch nit glaar, vermuetlig aber hett är sich durch d Bsetzig vom Gländ vom Atomkraftwärk Kaiseraugst zvyyl Gegener gschafft und riskiert, sy Ruef z zerstöre. Usserdäm hett är wääsentlig weniger Lieder gschriibe als der bekannt Chansonsänger Matter und hett au nit d Mögligkeit gha, bim Radio go schaffe, wie das der Franz Hohler gmacht het.

De Born hät en Huufe Lieder gschribe und produziert. Er hät au Text für s Radio, Färnseh und Theater gschribe; z. B. "Zweierleier" im Schwizer Radio. Aber au für anderi Künstler schribt er satirischi Text und füert Regii; z. B. für s "Fasnachtskiechli mit Almi & Salvi", e populäri Vorfasnachtsveraastaltig im Scala z Basel.

Mit de "BORN Band Basel" isch er mit neue Lieder und Songs underwägs.

Im Joor 1980 het dr Aernschd Born der Dytsch Glaikunstbryys Kategorie "Chanson" fir sy Doppel-LP "Aendschtation Paradies" bikoo.






</doc>
<doc id="10817" url="https://als.wikipedia.org/wiki?curid=10817" title="156">
156



</doc>
<doc id="10818" url="https://als.wikipedia.org/wiki?curid=10818" title="150">
150



</doc>
<doc id="10819" url="https://als.wikipedia.org/wiki?curid=10819" title="152">
152



</doc>
<doc id="10820" url="https://als.wikipedia.org/wiki?curid=10820" title="151">
151



</doc>
<doc id="10821" url="https://als.wikipedia.org/wiki?curid=10821" title="153">
153



</doc>
<doc id="10822" url="https://als.wikipedia.org/wiki?curid=10822" title="154">
154



</doc>
<doc id="10823" url="https://als.wikipedia.org/wiki?curid=10823" title="155">
155



</doc>
<doc id="10824" url="https://als.wikipedia.org/wiki?curid=10824" title="157">
157



</doc>
<doc id="10825" url="https://als.wikipedia.org/wiki?curid=10825" title="159">
159



</doc>
<doc id="10826" url="https://als.wikipedia.org/wiki?curid=10826" title="158">
158



</doc>
<doc id="11015" url="https://als.wikipedia.org/wiki?curid=11015" title="(9) Metis">
(9) Metis

D' (9) Metis isch e Asteroid vum Asteroide-Hauptgürtel, wo am 25. April 1848 vum Andrew Graham as nünter Asteroid entdeckt worre. Dr Namme beziegt sich uf die grichisch Götti Metis, d'Mueder vu dr Pallas Athene.

D'Metis beweggt sich ime Abstand vu 2,0954 (Perihel) bis 2,6775 (Aphel) astronomische Eiheite, in 3,6867 Johre uf ere exzentrische Bahn um d'Sunne. D'Bahn isch 5,5763° gege d'Ekliptik gneigt, d'Bahnexzentrizität betrait 0,2195.

D'Metis het e Durmesser vu 190 km. Si rotiert in öppe 5 Stunde um die eige Ax. D'Albedo betrait 0,139. Während dr Opposition erreicht d'Metis e Helligkeit vu 9,1 mag un isch demit ein vu dr hellste Asteroide am Nachthimmel. Um si ufzfinde brücht mer allerdings e Teleskop oder e liechtstarchs Fernglas.

Uswertige vu dr Liechtkurve vu dr Metis hän Anloss fer d'Vermuetig gä, dass dr Asteroid vume Mond begleitet wird. Säll het aber nit bestätigt werrre chänne. 
Anno 1993 isch d'Metis mit Hilf vum Hubble-Teleskop beobachtet worre. Debi het sich zeigt, dass dr Asteroid e uregelmässigi Form besitzt, was ällei die bsunder Liechtkurve erchlärt. Satellite het mer degege keini gfunde.

"Lueg au:" Liste vu dr Asteroide


</doc>
<doc id="11017" url="https://als.wikipedia.org/wiki?curid=11017" title="(10) Hygiea">
(10) Hygiea

D' (10) Hygiea (Hygeia) isch e Asteroid vum Asteroide-Hauptgürtel, wo am 12. April 1849 vum Annibale de Gasparis as zehnte Asteroid entdeckt worre isch. 
Daift worre isch dr Himmelskörper uf d'Hygieia, dr Dochter vum Heilgott Asklepios us dr grichische Mythologi.

D'Hygiea beweggt sich ime Abstand vu 2,7619 (Perihel) bis 3,5103 (Aphel) astronomische Eiheite, in 5,5539 Johre um d'Sunne. D'Bahn isch 3,8° gege d'Ekliptik gneigt, d'Bahnexzentrizität betrait 0,1193.

Mit eme Durmesser vu öppe 409 km isch d'Hygiea dr viertgrösst bekannt Asteroid im Hauptgürtel. Si besitzt e sehr dunkli, chohlestoffhaltigi Oberflächi mit ere Albedo vu numme 0,041. In 27 Stunde un 37 Minuten rotiert si um die eige Ax.

Spektroskopischi Undersuechige hän ergä, dass die chemisch Zämmesetzig vu dr Hygeia e uffälligi Yberistimmig mit dr chohlestoffhaltige Meteorite Warrenton un Ornans ufwiist. Möglicherwiis isch d'Hygeia dr Ursprungskörper vu sälle Meteorite.

D'Hygiea isch e Kandidat fer d'Klassifikation as Zwergplanet, sofern sich ihr Gstalt im e anächernd hydrostatische Glichwgicht befindet.

"Lueg au:" Liste vu dr Asteroide


</doc>
<doc id="11018" url="https://als.wikipedia.org/wiki?curid=11018" title="Büsingen am Hochrhein">
Büsingen am Hochrhein

D'Gmei Büesinge am Hochrhi (amtlich "Büsingen am Hochrhein") ghört zum Landchreis Konstanz im Bundesland Bade-Württeberg (Dytschland), isch aber gänzlich vu dr Schwyzer Kantön Schaffhuse sowie, südlich vum Rhi, vu Züri un Thurgau umgäbe. Si het öppe 1.450 Iwohner.

Büesinge isch e dytschi Exklave bzw. e schwyzer Enklave. 

D Gmarkig vo Büsige setzt sich zämme us 55 % landwirtschaftlicher Flechi, 26,5 % Wald, 12,1 % Sidligsflechi un 6,4 % suschtiger Flechi.

Die äldiste archäologische Funde wo uf menschlichi Aktivitäte im Ruum vu Büesinge schliesse len stamme us dr Bronzezitt un dr spote Hallstattzitt. Gege End vu dr Römerzitt isch dr Limes vu Basel bis zum Bodesee au in dr Nächi vu Büesinge errichtet worre. Noochdem sälli Grenzbefestigig vu dr Alemanne iberwunde worre isch hän sich vermuetlich die erste am Rhiufer niderglo un ihr Ort "Buosinga" gnennt, was so vil heisst wie "d Sidlig vu dr Lyt vum Boso".

1090 isch Büesinge erstmols schriftlich erwähnt worre, wies vum Graf Burkhard vu Nelleburg an s Chloster Allerheilige gschenkt worre isch.

Sitt 1361 hän die Herr vu Klingeberg, östriichischi Lehesträger, d Ortsherrschaft innegha.

Anno 1406 isch Büesinge vu dr verschuldetete Klingeberger an dr Schaffhuser Rudolf Goldschmid abträtte worre (Schaffhuse het domols nit zue Östriich ghört). Später, anno 1463 isch no dr Heinrich Barter Vogt vu Büesinge worre.

Ab 1465 isch d Landeshoheit iber Büesinge offiziell an Östriich ibergange un het zue dr östriichische Landgrafschaft Nelleburg ghört.

Anno 1529 isch z Büesinge d Reformation igfüehrt worre.

Sit 1658 het dr Eberhard Im Thurn die östriichisch Leheherrschaft innegha, wo sit 1535 scho dr Schaffhuser Familie ghört het. Dr Eberhard isch am 10. April 1693 nooch religiöse Strittigkeiten vu dr eigene Familieaghörige nooch Schaffhuse entfüehrt worre, wo er wänig später vu dr dertige Obrigkeit in dr Kerker gworfe worren isch. Fer die öschtriichischi Bezirksregierig z Nelleburg isch sälli Entfüehrig vun ihrem Leheträger Eberhard en Igriff in d Landeshoheit vun Öschtriich gsi. Binne eim Johr het die ursprünglich örtlich Aglägeheit staatspolitischi Dimensione erlangt. Anno 1694 het Öschtriich d Fruuchtusfuhr in d Schwyz gsperrt un het Schaffhuse mit hoche Repressalie droht. Obwohl d Schaffhuser vu ihre Eidgnosse zum Ilenke drängt worre sin, hän si e Verfahre gege dr Eberhard Im Thurn igleitet, in sällem säller het solle zum Dod verurteilt werre. Es het nooch ere Abstimmig aber mit chnapper Mehrheit numme mit läbenslanger Haft im Kerker gendet. D Schaffhuser hän erst noochgä, noochdem am 15. Februar 1697 Öschtriich dr Druck nomol verstärcht gha un Truppen an d Schaffhuser Gränze verlegt gha het.

Ufgrund vu sällere Entfüehrig het Schaffhuse d Pfandschaft iber d Reiatdörfer verlore, zue sälle Büesinge ghört het. Schaffhuse het sälli erst 1728 fer 221'744 Gulde zruckerlange chänne. Numme Büesinge isch vu dr Östriicher ibhalde worre, denn es het zum Ärgernis vu dr Schaffhuser uf ewig östriichisch blibe solle. Wie Östriich anno 1770 sini Rechte an dr Dörfer Ramse un Dörflinge an s eidgnössisch Züri verchauft het, isch Büesinge zue ere Enklave in dr Schwyzer Eidgnosseschaft worre.

Trotz allene Versueche vu dr Schaffhuser, Büesinge zruckzerlange, isch es im Fride vu Pressburg vu 1805 im Chönigriich Württeberg zuegschlage worre. Anno 1810 isch Büesinge no ans Grossherzogtum Bade ibergange. Au uf em Wiener Kongress 1814/1815, wo d Grenze in Europa nöigordnet worre sin, het sich an sällere Situation nit gänderet un Büesinge het witterhi zue Bade ghört.

Anno 1918 isch e Volksabstimmig durchgfüehrt worre, wo 96 % vu dr Büesinger Bürger fer e Igliderig vun ihrer Gmei in d Schwyz gstimmt hän. Dezue isch es aber nit chumme, wil d Schwyz kei geignets Uustuschgebit het abiete chänne. So isch Büesinge bim Dütsche Riich bliibe.

Die bisher letzt Chance vu dr Büesinger, sich dr Schwyz azschliesse, het sich anno 1956 botte. Domoligi Verhandlige sin zerst vilversprechend verloffe, doch völlig überraschend het dr Landchreis Konstanz gforderet, dass Büesinge numme nit nu nit bi Dytschland blibe, sundern sogar dur e Korridor an d Bundesrepublik azglidere seggi. Ufgrund vu sällem het d Schwyz d Verhandlige abbroche. D Bundesrepublik Dütschland het d Exklave Büesinge erst anno 1966 endgültig zue ihrem Staatsgebit erchlärt.

Wil Büesinge e dütschi Exklave isch, aber zum Schwyzer Zollgebit ghört, git's einigi Sunderregle un Kuriositäte. Büesinge ghört gmäss Art. 3 Abs. 1 ZK nit zum Zollgebiit vu dr Europäische Union. Noochfolgend sin einigi beschribe:

Büesinge isch die einzig dütsch Gmeie, wo meistens mit em Schwyzer Franke zahlt wird. Bis in d'1980er-Johre isch z'Büesinge d'D-Mark hüffig nit agnumme worre. Es isch so witt gange, dass d'Büesinger Post fer dr Verchauf vu dytsche Briefmarke numme dr Schwyzer Franke akzeptiert het. Schliesslich het e Gsetzesänderig d'Büesinger zwunge, (au) d'-Mark (un hyt dr Euro) as amtlichi Währig z'akzeptiere. Doch nooch wie vor isch in dr Geldbütel vu dr Büesinger eher dr Schwyzer Franke z'finde, nit zueletzt dorum, wil die meiste Büesinger Bürger in dr Schwyz go schaffe gehn un wyl dr Schwizer Franke stabiler isch. Selbst d'Gmeiverwaltig verrechnet Abgabe un Gebüere wyterhi in Franke.

Anno 1967 sin ime Staatsvertrag zwische dr Bundesrepublik Dütschland un dr Schweiz sämtlichi Kompetenze vu dr beide Staate bezoge uf Büesinge greglet worre. Dr Staatsvertrag cha online noochgläse werre

Donooch derf d'Polizei vum Kanton Schaffhuse uf Büesinger Gebiet selbständig Verhaftige durfüehre un d'Arrestante in d'Schwyz verbringe. D'Zahl vu dr Schwyzer Ordnigshüeter, wo sich gliichzittig in Büesinge ufhalde dürfe, isch uf zehe beschränkt, die vu dr Dütsche uf drei pro 100 Iwohner. D'Schwyzer Polizei het ihri Kompetenze in dr Beryche, wo Schwyzer Gsetze (Zoll, Landwirtschaft, Gastgewerbe usw.) gelte. Ansuste isch die dütsch Polizei zueständig.

Die dytsche Poliziste düerfe sich uniformiert numme uf chlar definierte Route zue dr Exklave hi bewege, hän uf Schwyzer Bode aber alli Amtshandlige z'underlo. Im Gegesatz zue Campione d’Italia, dr italienische Exklave in dr Schwyz, wo sogar die italienisch Polizei Schwyzer Chraftfahrzügchennzeiche verwendet, werre dytschi Nummereschilder verwendet.

Z'Büesinge giltet s' "Schwyzer Zoll- un Wirtschaftsrächt" mit einige wänige Usnahmebestimmige. D'Stüüre vu dr Büesinger müen an dr dütsch Fiskus abgfüehrt werre.

D'Büesinger düerfe im Kanton Schaffhuse, im Thurgau un im gröschte Deil vom Kanton Züri ohni zuesätzlichi Hürde e Arbeitsstelle anämme un sin dert in de Schwyzer Bürger rächtlich gliichgstellt. Säll giltet au umchehrt.

Büesinge underhaldet e Grundschuel, wo d'Schüeler bis zue dr vierte Klasse underrichtet werre. Aschliessend müen d'Eltere entschide, ob ihri Chinder e Schwyzer oder e dytschi witterfüehrendi Schuel bsueche solle.

In Büesinge isch die einzig Schwyzer Poststelle usserhalb vu dr Schwyz verträtte. D'Gmei het zwei Postleitzahle: "78266 Büsingen" fer Dytschland un "8238 Büsingen (D)" fer d'Schwyz. Briefe us Büesinge chönne entweder mit Schwyzer oder mit dytsche Briefmarke frankiert werre.

Die einzig Tankstell vu Büesinge wirbt demit, die billigst in ganz Dütschland z'si (ca. 30 Cent billiger wie im Landesdurschnitt). 

Die meiste Büesinger sin Wegpendler un schaffe im Ruum Schaffhuse, Thurgau oder im Kanton Züri.

Dr Internetdienscht "Skype" cha us technische Gründ dr Büesinger nit d'Befreeig vu dr Umsatzstyr abiete. Sällewäg sin d'Büesinger vu dr Nutzig vu choschtepflichtige Aagebot vu Skype usgschlosse.

Büesinge het us zolltechnische Gründe s'Kfz-Chennzeiche "BÜS", obwohl es zum Landchreis Konstanz ghört un somit eigetlich s'Chennzeiche "KN" füehre müesst. D' "BÜS"-Chennzeiche sin igfüehrt worre, um dr schwyzerische Zollbeamte d'Arbet z'erlichtere. Numme Fahrzüge mit "BÜS"-Chennzeiche werre bi dr Ireise in d'Schwyz wie schwyzerischi Fahrzüge behandelet.

Es git numme einigi hundert "BÜS"-Chennzeiche, meistens gfolgt vum Buechstabe "A", abgsähe vu ere Handvoll Wage mit em Buechstab "Z" (säll sin Fahrzüge, wo unverstürt in d'Schwyz igfüehrt worre sin un numme maximal zwei Johre in sällem Status fahre düerfe). "BÜS" isch demit s'seltenst Chennzeiche vu Dytschland, wo derzitt noch vergä wird.

Ergebnis vu dr Landdagswahle syt 2006:

Dr Fuessballclub FC Büesingen isch – als einziger dytscher Verei – im Schwizerische Fuessballverband agschlosse. Dr FC het öppe 120 aktivi Spiler un sechs Mannschafte. Die erst Mannschaft spilt in dr 4. Liga im Fuessballverband Region Züri.



Lueg au: Campione d’Italia, italienischi Exklave in dr Schwyz


</doc>
<doc id="11020" url="https://als.wikipedia.org/wiki?curid=11020" title="Uwe Wassmer">
Uwe Wassmer

Dr Uwe Wassmer (* 22. Jänner 1966 z'Wehr) isch e ehemolige dytscher Profifuessballer. 

Dr Uwe Wassmer isch sit 1. Juli 2003 Trainer vum "SV Ballrächte-Dottige" (Mannschaft I). 2003/2004 het si Mannschaft dr Ufstig in d'Landesliga gschafft, aber het scho e Johr später wiider abstiige müesse. Devor isch dr Uwe Wassmer Fuessballprofi in dr Schwyz un in Dytschland gsi. Er het 93 Bundesligaspile (23 Tore) un 25 Zweitligaspile (7 Tore) fer dr SC Friburg absolviert sowie 11 Zweitligaspile fer dr SV Waldhof Manne (1 Tor). Sini Verein im Einzelne sin dr "FC Wehr", dr FC Schalke 04, dr FC Basel, dr FC Aarau, dr SC Friburg un dr SV Waldhof Manne gsi

Mit sine drei Tore bim 3:1 (1:0) gege dr FC Bayern München am 27. November 1993 in dr erste Bundesligasaison vum SC Friburg het er fer dr SC Friburg Vereinsgschichte gschribe.


</doc>
<doc id="11021" url="https://als.wikipedia.org/wiki?curid=11021" title="Martin Braun">
Martin Braun

Dr Martin Braun (* 18. November 1968 z Leffinge) isch e ehemolige dytscher Profifuessballer.

Dr ehemolig Middelfeldspiler un Verteidiger cha auf e langi Karriere as Fuessballer zruckluege. Noochdem er bi sinem Heimetclub FC Löffinge mit em Kicke agfange het, isch bis 1990 fer dr FV Doneeschinge aktiv gsi. Sini erste Profi-Isätz het er fer dr SC Friburg absolviert, wo er mit sine solide Leistige, nooch em Ufstig 1993 au in dr 1. Bundesliga, uf sich ufmerksam gmacht het. Anno 1995 isch er zum 1. FC Köln gwexlet. Noochdem er bim FC nit durhaft zue dr Startbesetzig ghört het, het es ihn zwei Johre später nooch Östriich zum mehmolige Meister Rapid Wien zoge. Anno 1999 isch er nooch Dytschland zruckchehrt. Er het ei Saison bim Charlsrueher SC gspilt, bevor er vum VfR Aale under Vertrag gnu worre isch. Nooch em End vu sinere aktive Laufbahn anno 2003 isch er Pressesprecher vum SC Friburg worre. Als em ledschte Finke-Getreue in dr SC-Füehrig het mer ihn uf sällere Position no zum Johresend 2007 mit ere Änderigskündigung abglöst un uf e anderi Position versetzt, was schliesslich zue ere "Auflösung des Arbeitsverhältnisses in beiderseitigem Einvernehmen" gfüehrt het.

Si Noochfolger as Pressesprecher vum SC isch zum 01.01.208 dr Friburger Journalischt Rudi Raschke.









</doc>
<doc id="11026" url="https://als.wikipedia.org/wiki?curid=11026" title="(11) Parthenope">
(11) Parthenope

D' (11) Parthenope isch e Asteroid vum Asteroide-Hauptgürtel, wo am 11. Mai 1849 vum Annibale de Gasparis as elfter Asteroid entdeckt worre isch. 
Daift worre isch säller Himmelskörper uf d'Parthenope, ere Sirenen us dr grichische Mythologi.

D'Parthenope beweggt sich ime Abstand vu 2,2103 (Perihel) bis 2,6949 (Aphel) astronomische Eiheite, in 3,8411 Johre um d'Sunne. D'Bahn isch 4,6223° gege d'Ekliptik gneigt, d'Bahnexzentrizität betrait 0,1.

D'Parthenope hat einen Durchmesser vu öppe 160 Kilometer. Si besitzt e relativ helli, silikatischi Oberflächi mit ere Albedo vu 0,18.
Während dr Opposition erreicht d'Parthenope e Helligkeit vu 8,9 mag. Si ghört demit zue dr hellste Asteroide am Nachthimmel. Um si ufzfinde bruucht mer allerdings e Teleskop oder e liechtstarchs Fernglas.

"Lueg au:" Liste vu dr Asteroide"


</doc>
<doc id="11027" url="https://als.wikipedia.org/wiki?curid=11027" title="Annibale de Gasparis">
Annibale de Gasparis

Dr Annibale de Gasparis (* 9. November 1819 z Bugnara bi Sulmona; † 21. März 1892 z Neapel) isch e italienische Astronom gsi. Vu 1864 bis 1889 isch er Direktor vum Observatorium vu Capodimonte z'Neapel gsi.

Dr de Gasparis het insgsamt nün Asteroide entdeckt.

Zue sinem Adenke isch dr 30 Kilometer gross Erdmokrater "de Gasparis" sowie d' "Rimae de Gasparis", e 93 Kilometer langi Schlucht uf em Mo, wo bim Gasparis-Krater afangt, uf ihn daift worre.


</doc>
<doc id="11028" url="https://als.wikipedia.org/wiki?curid=11028" title="De Gasparis (Krater)">
De Gasparis (Krater)

De Gasparis isch e lunare Ischlagskrater wo im südwestliche Deil vu dr Movordersite lit. Er lit südwestlich vum Cavendish-Krater un südlich vum Mercenius-Krater un het öppe 30 km Durmesser.

Dr Rand vu de Gasparis isch abtrage un erodiert, un s'Inner isch vu basaltischer Lava yberflutet worre. Dr yberlebend Karterring erreicht e grössti Höchi vu 800m iber d'Kraterebeni.

Dr Krater isch erwähnenswert wäge dr Rillestrukture, wo iber si Bode un d'Umgäbig chrüz un quer verlaufe. Sälli Formation wird "Rimae de Gasparis" gnennt un erstreckt sich iber e Gebit vu 130 km Durmesser. Mer nimmt a, dass sich d'Rille dur tektonischi Verwerfige dief under dr Mooberflächi bildet hän. Wil si au dr de Gasparis-Krater durschnide, schine si nooch dr Bildig vum Krater enstande z'si.

Nooch dr Konvention werre die Krater uf Mocharte dur Setzig vum Buechstabe uf sälli Site vu dr Kratermiddi gsetzt, wo im de Gasparis-Krater am nächste isch.


</doc>
<doc id="11032" url="https://als.wikipedia.org/wiki?curid=11032" title="Hermann Mayer Salomon Goldschmidt">
Hermann Mayer Salomon Goldschmidt

Dr Hermann Mayer Salomon Goldschmidt (* 17. Juni 1802 z'Frankfurt am Main, † 26. April 1866 z'Fontainebleau) isch e dytsch-französische Astronom un Chunstmoler gsi.

Dr Goldschmidt isch dr Suhn vume jüdische Chaufma z'Frankfurt gsi. Zerst het er im Underähme vum Vadder gschafft, dann aber het er sich dr Molerei zuegwendet, wo er z'Paris studiert un usgüebt het.

Anno 1847 het er si Dätigkeitsfeld uf d'Astronomi verlegt un am Pariser Observatorium zwische 1852 un 1861 vierzehn Asteroide vu öppe 70 bis 280 km Grössi entdeckt. <br>
Demit het er as dr "Rekordhalder" dr Astronom John Russel Hind abglöst (10 Asteroide vu 1847-1854). Nooch ihm het's dr Robert Luther uf 24 Stuck (1852-1890), dr Amerikaner C.H.F. Peters uf 48 (1861-1889) un dr Östriicher Johann Palisa uf 123 Asteroide (1874-1923) brocht.

Dr wohl interessantist vu im Goldschmidt sine Asteroide isch glichzitig si chleinste - Nr. (44) Nysa vu 1857. D'Nysa isch fer ihr Grössi vu 70 km uffallend hell (Albedo 0,55) un besitzt e gälichi Färbig, wo mer im Mineral Enstatit zueschribt. Dur die schibeartig, in 6½ Stunde rotierend Form vum Himmelskörper entstoht e seltsami Liechtkurve, wie si bis dozuemols erst an eim andere Chleinplanet festgstellt worre isch.

Im April 1861 het dr Hermann Goldschmidt d'Entdeckig vume nünte Mond vum Saturn veröffetlicht, vu dem er e Bahn zwischem Titan un em Hyperion agä het, un het ihn Chiron daift. Doch isch d'Entdeckig nie vume andere Astronom bestätigt worre, weswäge dr Namme im 1977 entdeckte ugwöhnliche Asteroid "(2060) Chiron" zuegwise worre isch. Dr "offiziell" 9. Saturnmond Phoebe het 1898 dr William Henry Pickering uf photographischem Wäg entdeckt.

Fer sini Leistige isch dr Hermann Goldschmidt vu dr Akademi vu dr Wisseschafte uszeichnet worre un het 1861 d'Goldmedaille vu dr Royal Astronomical Society erhalde. Ferner sin dr (1614) Goldschmidt un e Erdmokrater nooch ihm benennt worre. Uf dr Pariser Gedenkmünze vu anno 1868, wo alässlich vum hundertste Asteroid prägt worre isch, isch er näbe drei andere Mehfachentdecker abbildet.



</doc>
<doc id="11034" url="https://als.wikipedia.org/wiki?curid=11034" title="(21) Lutetia">
(21) Lutetia

D' (21) Lutetia isch e Asteroid vum Asteroide-Hauptgürtel, wo am 15. November 1852 vum Hermann Mayer Salomon Goldschmidt an dr Sternwarte vu Paris entdeckt worre isch. Dr Name Lutetia beziegt sich uf dr antike Namme vu Paris.

D'Lutetia wird as M-Typ-Asteroid klassifiziert, was dr vorherrschende (wennglich nit unumstrittene) Lehrmeinig nooch uf e metallischi Zämmesetzig hidütet.

Am 10. Juli 2010 isch die europäisch Ruumsonde Rosetta in ere Entfernig vu 3000 km an dr Rosetta vorbigfloge. D'Bilder hän e uregelmässige, vu Krater iberzogene Himmelskörper zeigt.

D'Lutetia beweggt sich in 3,8 Johre um d'Sunne, ime Abstand vu 2,0363 (Perihel) bis 2,8340 (Aphel) astronomische Eiheite. D'Bahn isch um 3,0644° gege d'Ekliptik gneigt, d'Bahnexzentrizität betrait 0,1683.

D'Lutetia het e Durchmesser vu öppe 100 Kilometer. Si besitzt e relativ helli Oberflächi mit ere Albedo vu 0,221. In 8,165 Stunde rotiert sie um die eige Ax. Ihri absoluti Helligkeit wird mit m7,294 agä.

"Lueg au:" Liste vu dr Asteroide"


</doc>
<doc id="11035" url="https://als.wikipedia.org/wiki?curid=11035" title="(32) Pomona">
(32) Pomona

D' (32) Pomona isch e Asteroid vum Asteroide-Hauptgürtel, wo am 26. Oktober 1854 vum Hermann Mayer Salomon Goldschmidt entdeckt worre isch. Daift worre isch dr Asteroid uf die römisch Götti vu dr Gärte un Obstbaim.

D'Pomona beweggt sich ime Abstand vu 2,3750 (Perihel) bis 2,8 (Aphel) astronomische Eiheite, um d'Sunne. D'Bahn isch 5,5290° gege d'Ekliptik gneigt, d'Bahnexzentrizität betrait 0,0821.

D'Pomona isch e silikatische Asteroid (S-Typ) un het e Durmesser vu öppe 80 Kilometer.

"Lueg au:" Liste vu dr Asteroide"


</doc>
<doc id="11037" url="https://als.wikipedia.org/wiki?curid=11037" title="Pomona">
Pomona

D' Pomona () isch die römisch Götti vum Obstsäge. Si isch d'Frau vum Gott Vertumnus; d'Legende het si au zue dr Gliebte vum Picus, im Vadder vum Gott Faunus. Ihr Namme leitet sich vum latinische Wort "pomum" („Baumfrucht“, „Obstfrucht“) ab.

S'römisch Erntedankfest het dr Namme vu dr Götti Pomona trage un isch im Herbst gfirt worre.

Dr Pomona isch e heiliger Hain zwische Rom un Ostia gwiiht gsi.



</doc>
<doc id="11038" url="https://als.wikipedia.org/wiki?curid=11038" title="Pomona (Begriffsklärung)">
Pomona (Begriffsklärung)

Pomona isch


dr Namme vu mehrere Orte un geographische Eiheite:


</doc>
<doc id="11039" url="https://als.wikipedia.org/wiki?curid=11039" title="Neuenburg">
Neuenburg

Neuenburg bezeichnet dr Namme

Lueg au:


</doc>
<doc id="11040" url="https://als.wikipedia.org/wiki?curid=11040" title="(36) Atalante">
(36) Atalante

D' (36) Atalante isch e Asteroid vum Asteroide-Hauptgürtel, wo am 5. Oktober 1855 vum Hermann Mayer Salomon Goldschmidt entdeckt worre isch. Daift isch dr Asteroid uf d'Atalante worre, ere Heroi us dr grichische Mythologi.

D'Atalante beweggt sich ime Abstand vu 1,9145 (Perihel) bis 3,58 (Aphel) astronomische Eiheite in 4,55 Johre uf ere exzentrische Bahn um d'Sunne. D'Bahn isch mit 18,4295° starch gege d'Ekliptik gneigt, d'Bahnexzentrizität betrait 0,3031.

D'Atalante het e Durmesser vu öppe 110 Kilometer. Si besitzt e dunkli, chohlestoffhaldigi Oberflächi mit ere Albedo vu 0,065.

"Lueg au:" Liste vu dr Asteroide



</doc>
<doc id="11041" url="https://als.wikipedia.org/wiki?curid=11041" title="(40) Harmonia">
(40) Harmonia

D' (40) Harmonia isch e Asteroid vum Hauptgürtel, wo am 31. März 1856 vum Hermann Mayer Salomon Goldschmidt entdeckt worre isch. Dr Asteroid trait dr Namme vu dr grichische Götti vu dr Eitracht Harmonia, ere Dochter vum Ares un dr Aphrodite.

D'Harmonia beweggt sich in ime Abstand vu 2,1660 (Perihel) bis 2,3740 (Aphel) astronomische Eiheite, in 3,41 Johre um d'Sunne. D'Bahn isch 4,2555° gege d'Ekliptik gneigt, d'Bahnexzentrizität betrait 0,0471.

D'Harmonia het e Durmesser vu knapp 110 Kilometer. In 8 Stunde un 55 Minute rotiert si um die eige Ax. Si besitzt e relativ helli silikathaltigi Oberflächi mit ere Albedo vu 0,242.

"Lueg au:" Liste vu dr Asteroide"


</doc>
<doc id="11042" url="https://als.wikipedia.org/wiki?curid=11042" title="(41) Daphne">
(41) Daphne

D' (41) Daphne isch e Asteroid vum Asteroide-Hauptgürtel, wo am 22. Mai 1856 vum Hermann Mayer Salomon Goldschmidt entdeckt worre isch. Daift worre isch dr Himmelskörper uf Daphne, e Nymphe us dr grichische Mythologi, wo vor em Gott Apollon gflohe isch.

D'Daphne beweggt sich ime Abstand vu 2,0137 (Perihel) bis 3,5153 (Aphel) astronomische Eiheite, in 4,6 Johre um d'Sunne. D'Bahn isch um 15,7671° gege d'Ekliptik gneigt, d'Bahnexzentrizität betrait 0,2716.

D'Daphne het e Durmesser vu öppe 175 Kilometern. In circa 6 Stunde rotiert si um die eige Ax. Si besitzt e dunkli chohlestoffhaldigi Oberflächi mit ere Albedo vu 0,083.

"Lueg au:" Liste vu dr Asteroide"


</doc>
<doc id="11043" url="https://als.wikipedia.org/wiki?curid=11043" title="(44) Nysa">
(44) Nysa

D' (44) Nysa isch e Asteroid vum Asteroide-Hauptgürtel, wo am 27. Mai 1857 vum H.M.S Goldschmidt entdeckt worre isch. Daift worre isch er uf e Ort us dr grischische Mythologi.

D'Nysa beweggt sich zwische 2,0625 (Perihel) un 2,7846 astronomische Eiheite (Aphel) in 3,77 Johre um d'Sunne. D'Bahn isch 3,7030° gege d'Ekliptik gneigt, d'Bahnexzentrizität betrait 0,1490.

D'Nysa het e Durmesser vu öppe 70 km un e schiibeartigi Form, was druf schliesse losst, dass es sich um e kontakt-binäre Asteroid handelet. Si besitzt e sehr helli, gälblichi Oberflächi mit ere ussergwöhnlich hohe Albedo vu 0,545. Spektroskopischi Undersuechige hän ergä, dass sich d'Oberflächi us em Mineral Enstatit zämmesetzt. 
Möglicherwiis handelet es sich bi dr Meteorite vum Typ vu dr "Aubrite" (us dr Klasse vu dr Achondrite) um Bruchstücker vu dr Nysa, wo bi ere Kollision in dr Weltruum gschlüderet worre un no irgendwenn uf d' Erde glangt sin.

In 6 Stunde un 25 Minüte rotiert d'Nysa um die eige Ax; dur ihr seltsami Form zeigt d'Nysa e dütlichi Liechtkurve, wie sie vor ihrer Entdeckig erst an "eim" Chleiplanet festgstellt worre isch.

"Lueg au Liste vu dr Asteroide"


</doc>
<doc id="11044" url="https://als.wikipedia.org/wiki?curid=11044" title="John R. Hind">
John R. Hind

Dr John Russell Hind (in dr Literatur au as John R. Hind agä) (* 12. Mai 1823 in Nottingham, † 23. Dezember 1895 in Twickenham) isch e britische Astronom gsi. 

Dr Hind isch 1840 am Observatorium vu Greenwich as Assistent in dr magnetische Abdeilig agstellt worre. Dert het er underem George Biddell Airy gschafft.

Anno 1844 het er sich an dr Expedition zuer Bestimmig vu dr geographische Längi vu Valencia in Venezuela deilgnu. 

In dr Folgezitt het er as Beobachter an dr Privatsternwarte vum George Bishop im Regents Park gschafft. Do het er zwische 1847 un 1854 insgsamt zehe Asteroide sowie mehreri Komete entdeckt. D'Nammensgäbig vu sinem dritte Asteroid (Victoria) isch kontrovers diskutiert worre – bis dertna isch es unüblich gsi, Asteroide nooch noch läbende Persone z'benenne. Dr Hind het sich allerdings doruf rusgredet, dass er dr Himmelskörper nit uf die domolig englisch Chönigi Victoria daift häb, sundern uf die römisch Sigesgötti daift häb. 

Dr Hind het d'Bahne vu 70 Himmelskörper (Planete, Asteroide un Komete) berechnet. Doryber nus het er sich au mit dr Beobachtig vu veränderliche Sterne beschäftigt, wobi er dr diefrot, variabel Stern R Leporis im Sternbild Hase (Lepus) sowie d'Veränderlichkeit vum Stern μ Cephei im Sternbild Kepheus entdeckt het. Witterhi het er bim Stern T Tauri im Sternbild Muni (Taurus) e Gasnäbel entdeckt, wo d'Helligkeit veränderlich isch ("Im Hind si veränderlicher Näbel" - dr Nebel reflektiert s'Liecht vume veränderliche Stern). Die vu ihm entdeckt Nova Ophiuchi 1848 (V841 Ophiuchi) im Sternbild Schlangeträger (Ophiuchus), isch die erst beobachtet Supernova vu dr Nöizitt gsi (sit dr Supernova vi 1604.

Am bekannteste isch dr Hind allerdings as Rusgäber vum fer die domolig Schifffahrt wichtige Nautical Almanac gsi, dem si "Superintendent" er zwische 1853 un 1891 gsi isch. 

Fer sini Leistige het dr Hind 1853 d'Goldmedaille vu dr Royal Astronomical Society erhalde. Uf dr Pariser Gedenkmünze vu anno 1868, wo anlässlich vu dr hundertsten Asteroideentdeckig prägt worre isch, isch dr Hind näbe drei spotere Mehfachentdecker abbildet worre: Hermann Goldschmidt, Robert Luther un J. C. Watson.

Zue sine Ehre isch e dr Krater Hind uf em Erdmo sowie dr Asteroid (1897) Hind benennt worre. 

"Lueg au:" Liste vu dr Asteroide



</doc>
<doc id="11048" url="https://als.wikipedia.org/wiki?curid=11048" title="Weizen">
Weizen

Weisse ("Triticum sp."; alemannischi Näme) isch e Chornart. Die Sorte wome am beste kennet isch de Saiweisse. Er isch aber ebitz heiklig zum há. Me brúcht Leim- oder Lösbode, daser guet tuet. Gad weller schlächt wachse tuet, pflanztme na vilne Plätz Roggen dafür.

Weisse ninntme zwâr ou als Fuetermittel aber fast glích wichtig isch er aber als Róstoff für Brót und Nudle/Teigware.




</doc>
<doc id="11049" url="https://als.wikipedia.org/wiki?curid=11049" title="Schwerkraft">
Schwerkraft

Under Schwerchraft oder Schweri verstoht mer die Chraft, wo uf e Körper uf ere Oberflächi vume Himmelskörper wirkt. Si entstoht us dr dur d'Gravitation bewirkte Aziegigschraft vum Himmelskörper. Dr Begriff Schwerkraft wird au oft synonym fer Gravitation verwendet. Im folgenden isch numme vu Schwerchraft im Sinn vu Aziegig, z. B. Erdaziegig, d'Red.

D'Schwerchraft verleiht dr Körper ihr Gwicht. Während "Schwerkraft" s Grundphänomen bezeichnet, isch s'Gwicht e Eigeschaft, wo ime konkrete Körper zuegordnet wird.

Die uf e Körper wirkend Schwerkraft isch gliich im Produkt us sinere Massi un dr Fallbeschlünigung. D'Schwerchraft isch d'Ursach vu dr Beschlünigung, wo e frei fallende Körper uf dr Oberflächi vume Himmelskörper erfahrt, wo usser dr Schwerchraft keinere wittere Chraft usgsetzt isch. 

Die lokal Variation vu dr Schwerchraft un demit au vu dr Fallbeschlünigung entspricht im Schwerefeld. Si isch hauptsächlich e Folg vu dr Zentrifugalkraft un dr Abplattig vum Himmelskörpert. Im Fall vu dr Erde betrait d'Abwiichig vum Middelwert fer verschideni geographischi Breitene bis zue 0,5%. Sie hängt uf dr Erdoberflächi ferner gringfüegig au vu dr Höchi yberem Meer ab.

Im Underschid zue dr beschriebene "natürliche" Schwerchraft git es sit dr Middi vum 20. Johrhundert au ernsthafti Überlegige Chünstlichi Schwerchraft, z. B. fer d'Errichtig vu langfristig bewohnbare Ruumstatione, zu erzüge. Debi handelet es sich aber nit um chünstlichi Gravitationsfelder, sundern d'Usnutzig vu dr Zentrifugalchraft uf dr Inneside vu z. B. rotierende Zylinder, wo e vu dr Schwerchraft nit underschidbare Effekt erzüge.



</doc>
<doc id="11050" url="https://als.wikipedia.org/wiki?curid=11050" title="Wappen">
Wappen

Es Wappe isch es Zeiche in Form vomene Schild für e Person bzw. Personegruppe wie zum Biischpiil für


oder e Gebietskörperschaft (Hoheitszeiche), zum Biischpiil für

D Regle zur Beschriibig und Gschtaltig vo Wappe, Ihri Herkunft und Bedüütig werded i dr historische Hilfswüsseschaft vo dr Heraldik (Wappekund) beschriebe.

D Wappe sind in ihrer klassische mittelalterliche Form i dr erschte Hälfti vom 12. Jahrhundert, dr Ziit vo de Chrüüzzüg -also im Zämehang mit em Uuftrete vo grosse Ritterheer- entschtande.

I de Ritterheer hät mer wege dr Rüschtig nümme düütlich zwüsched Fründ und Find chönne underscheide. So isch e farblichi Kennzeichnig uf de Schutzschilde oder Fahne erforderlich worde. Debii sind kontraschtierendi Farbe gegenenand gsetzt worde, um d Erkennbarkeit au us dr Entfernig z erhöhe. D Heraldik redt da vom Gegesatz vo Farbe (rot, schwarz, blau, grüen) und Metalle (wiiss (als silber beschriebe) und gelb (gold)).

S Wort "Wappe" (mittelhochdüütsch wâpen) isch i siinere Herkunft identisch mit em Wort "Waffe". Dr Bedüütigswandel vo wâpen=Waffe zu wâpen=Abzeiche uf de Waffe hät sich bereits im 12. Jahrhundert vollzoge. Bsunders geignet zur Aabringig sind Schild und Helm gsii. Sie werded drum d Hauptbeschtandteil vo de Wappe.

I dr Wappebeschriibig (Blasonierig) wird s Uusgseh vom Wappen beschtimmt, und chann denaa i underschiedlicher Wiis dargeschtellt werde. Als Hoheitszeiche diened, devoo abwiichend, aber i. d. R. beschtimmti Darschtelligsmuschter.

I dr Darschtellig vomene Wappen werded nur d "Farbe" rot, blau, grüen und schwarz und d "Metall" gold (gelb) und silber (wiiss) verwendet, wil d Ferwürkig vomene Wappe uf de Kontrascht berueht. Zur Erkennbarkeit uf Dischtanz treit au di teils erheblichi Schtilisierig vo de Figure bii. A dene Darschtelligsforme lönd sich historischi Wappe ziitlich iiordne.

Meischtens gits zur Entschtehig vo de einzelne Wappe e Entschtehigsgschicht, wo erchlärt, warum es Fabelwese, es Wappetier, es Symbol oder e beschtimmti Farb gwählt worde isch. Hüüfig handlets sich debii um so gnännti "redendi" Wappe, wo dr Inhalt vo de Näme z verdüütliche versuecht. 

S Wappe vonere Familie dörfed nur Nachfahre vomene berechtigte Träger vo dem Wappe träge, wo in direkter, männlicher Linie vo dem abstammed. Als Nachwiis vo dr Berechtigung zur Füehrig vomene beschtimmte Wappe häts müesse inere Wapperolle iitreit sii. Es git allerdings kei zentrali Wapperolle, wo alli Wappe drin verzeichnet sind.

S Wappe isch historisch unmittelbar mit em Name vonere Familie verbunde. Drum findet dr § 12 BGB (Namensrecht - Schutz des Namens) in Düütschland wege dr analoge Aawendig vo dr Vorschrift dur d Rechtschprechig au im Wapperecht Iigang. Jede füehrigsberechtigti Träger vomene Familiewappe chann jedem, wo nöd füehrigsberechtigt isch, d Wiiterfüehrig undersäge. Füehrigsberechtigt isch, wer nachwiise chann, dass er vom Schtammvater - wo dr Wappeschtifter benännt hät - abschtammt. Zur Rechtssicherheit sött drum jede Wappeschtifter siis Wappe i eini vo de Wapperolle iiträge laa.

„Eine heraldische Nachahmung liegt vor, wenn trotz Abwandlung des Wappens, Kennzeichens, Emblems etc., die Marke den Charakter der „Darstellung eines Wappens, Kennzeichens, Emblems etc.“ aufweist und vom Verkehr als ein solches aufgefasst wird“ (lueg bi Beck'scher Kommentar zum Markenrecht, Dr. Karl-Heinz Fezer, München 1999, Art. 6ter PVÜ, RdNr.: 4) (Quelle: HABM, 18.2.2002)

S Wappe vonere Familie isch in Düütschland dur s BGB gschützt (Teil vom Namesrecht) und dörf nur vo Mitglieder vo de entschprechende Familie gfüehrt werde. E Namesgliichheit berechtigt nöd zur Füehrig; es muess d Verwandtschaft nachgwiese werde. Zum Schutz vom Wappe isch e Iiträgig i e Wapperolle aber nöd nötig.




</doc>
<doc id="11051" url="https://als.wikipedia.org/wiki?curid=11051" title="Hoheitszeichen">
Hoheitszeichen

Under eme Hoheitszeiche oder Hoheitssymbol verschtaht mer s Symbol zur Repräsentation vonere Schtaatshoheit.

Under Hoheitszeiche falled im allgemeine Fahne, Flagge, Wappe, Abzeiche und Dienschtsiegel. Sie repräsentiered de entschprechendi Schtaat (au wenn si vo kommunale Gebietskörperschafte gfüehrt werded) und erchläred i dr Regle s betreffendi Objekt, wo sie sich druf beziehed oder wo sie druf aabracht sind, zur rechtliche Aaglegeheit oder zum Eigetum vom jewiilige Schtaat.

Uufgrund vom Völkerrecht müend Soldate es Hoheitsabzeiche a ihrer Uniform träge.

Biischpiil: Bundesflagge, Landesflagge, Bundeswehrchrüüz, Polizeischtern

In Düütschland chann di öffentlichi Verunglimpfig vo inländische und ussländische Hoheitszeiche mitere Freiheitsschraaf bis zu drei Jahre gmäss § 90a Abs. 1 Nr. 2 StGB gahndet werde. Ebefalls isch di unbefugti Nutzig, böswilligi Entfernig oder de Missbruuch vomene Hoheitszeiche schtrafbar.

In Öschterriich chann di öffentlichi Verunglimpfig vo Hoheitszeiche gmäss § 248 Abs. 1 StGB mitere Freiheitsschtraaf bis zu eim Jahr gahndet werde. Ebefalls isch di unbefugti Nutzig oder de Missbruuch vomene Hoheitszeiche schtrafbar.

I de USA hingege isch s Verbrenne vo dr Fahne vom Supreme Court als gschützti Meinigsfreiheit mehrfach gege Kriminalisierigsversuech vom US-Kongress verteidigt worde.



</doc>
<doc id="11054" url="https://als.wikipedia.org/wiki?curid=11054" title="Flughafen Kloten">
Flughafen Kloten

De Flughafe Chloote (offiziell Flughafen Zürich, früener "Flughafen Zürich-Kloten") isch en internationale Flughafe nördlich vo Züri i de Schwiiz. Im Flugvercher ghäisst er "Züri" und si IATA-Flughafecode isch "ZRH".

De Flughafe Chloote isch im Zürcher Underland im Gebiet vom ehemalige und verlandete Seebner See. De Chopf, also d Betriibsgebäu, sind z Chloote. D Pischte und s ganzi Gebiet sind i de Gmäinde Chloote, Opfike, Rümlang, Oberglatt und Winkel. Di lange Pischte zum lande sind nord-südlich usgrichtet. Aaflüüg sind mögli us em tünn besidlete Norde (Rafzerfäld, Schwarzwald) oder us em dicht besdilete Süüde (Stadt Züri). E churzi Pischte, vor alem zum Starte isch quär dezu i oscht-wescht Richtig. Det wärded s Aargau oder s Gebiet Winterthur überfloge.

De Flughafe Chloote isch lang de Häimetflughafe vo de Swissair gsi. Hüt isch er Häimetflughafe vo de Swiss, de Belair, de Edelwiss Air, de Helvetic und de Rettigsflugwacht (Rega). Er isch de dritti Höb vo de tüütsche Lufthansa. Vom halbi eis z Nacht bis am Morge am sächsi sind d Pischte gschlosse, mit em nöie Reglimänt söll d Nachtrue am halbi zwölfi aafange.

S militärische Flugfäld Dübedorf hät sich im Lauf vo de 1930er-Jahr zu me wichtige zivile Flughafe entwicklet. Immer mee sind sich d Flüüger vom Militär und de Fluggsellschafte is Ghäg cho. Drum häd de Regierigsraat vom Kanton Züri en Platz für en nöie zivile Flughafe gsuecht. De Platz hät mer im sumpfige Gländ vom verlandete Seebner See zwüsched Rümlang, Chloote und Seeb (Gmäind Winkel), won als Waffeplatz pruucht worde isch, gfunde.

Am 22. Juni 1945 häd de Bundesrat i me Bundesbschluss feschtgläid, dass Züri en Interkontinäntalflughafe wärde söll. Im Dezämber häd de Bund em Kanton 655 ha vom Waffeplatz verchauft. S Volch häd anere Abschtimig de Boukredit von 36,8 Mio Franke bewiliget. Im Juli 1946 häd mer aagfange boue. Am 14. Juni 1948 isch d Weschtpischte s erschti Mal vome Flüüger pruucht worde. Am 17. Novämber dänn isch de Flughafe eröffnet worde. De ganzi Betriib isch i Holzbaragge gsi, won em Flughafe de Scharm vo me Dörfli gee händ. D Iiweiig isch aber erscht vom 29. bis 31. August 1953 gsi, won am 8. Aprile 1953 de Passagierterminal färtig worden isch.

I de 1960er- und 1970er-Jahr isch de Flughafe immer wider uspoue worde: en Radar, en nöie Kontrollturm, Fingerdock, lengeri Pischte, ... D Swissair het de Flughafe gärn zu eim vo de drü gröschte Flughäfe vo Europa gmacht. Drum isch d Kapazität immer me vergrösseret worde und mer häd e dritts Terminal (Dock E) agfange boue. 2001 isch d Swissair Konkurs gange. 2002 häd mer de Dock E zwar eröffnet, aber defür de Terminal B us de 1980er-Jahr stille gläit.

Sit 2000 wird de Flughafe vo de "Flughafe Züri AG" gläitet. Die Firma ghört em Kanton und Private. Zum si z gründe händ sich d "Flughafe Immobilie AG" und "Flughafedirektion vom kanton Züri" zämegschlosse. Zwüschetine häd die versuecht sich und de Flughafe under de Marge "Junigg" (änglisch für: äimalig) z verchaufe. Das isch bi de Lüüt aber gar nöd guet aacho und hüt staat uf em Kontrollturm wider (und nöi au uf em Ärsäidsenter) "Flughafen Zürich".

Scho sit mängem Jaar isch de Fluglärm es Thema. Lang aber nume i de Gmäinde grad rund um de Flughafe ume, won sich im Schutzverband zämegschlosse händ. De Kanton Züri häd de Flughafe eso entwicklet, dass bi Aa- und Abflüüg immer möglichscht wenig Lüüt Lärme händ, also über tün besidlets Gebiet. Am mäischte Lärm händ Nider- und Ändhöri, Hochfälde (im Norde), Chloote (im Oschte) (won mit usgfarene Faarwärch überfloge wärded) und Rümlang (Start diräkt übers Dorf). Ursprüngli hät mer wele i dene Gmäinde es Bouverbot duresetze, mit Nachbergmäinde fusioniere und si mittelfrischtig entvölkere. Scho erschti Sondierige händ zäiget, das das niemertem passt, und me häd glaubt, das die nöie Düsetschet dänn vil liisliger segid.

D Norduusrichtig isch us planerische Sicht sicher Richtig. Wänn es Flugzüüg im Ändaaflug abegheit (das isch i de letschte Jaar e paar Mal passiert: Stadel, Nassewil, Bassersdorf) isch das z Niderhöri mit e paar Dotze Iiwoner sicher weniger schlimm als z Schwamedinge mit e paar Zäätuusig. Au wäns "nume" um Lärme gaat gilted das.

Tummerwiis häd d Flughafedirektion aber jarzäntelang gmäint, am Rii höri d Wält uf. Mit de Lüüt im Schwarzwald und im südbadische hät si nöd gredt. Im beschte Fall sind s imformiert worde. Au wänn det de Lärme lang nöd eso luut isch wien im Kanton Züri, sind s verteubt gsi, wil d Zürcher taa händ, als gebs si nöd. Won dänn Ändi 20. Jaarhundert de Flughafe zum drittgröschte vo Europa hetti söle wärde, händ s devo profitiert, dass es e Landesgränze git und über Voorschrift won im Tüütsche gälted, de Flugvercher iigschränkt. Sithär landet d Flüüger am Morge und am Aabig vom Süüde här über Walisele, Schwamedinge und ander sehr dicht besidleti Gebiet. Es wird gsäit, das segi gerächt, das jetzt d Bonze und Verwaltigsräät a de "Goldküschte" vom Zürisee au Lärm hebed - nume händ die Gmäinde gar e käi Fluglärm. Jetzt sind Lüüt im Süüde und im Oschte uf di Tüütsche verruckt statt uf di eiget Regierig, won bis hüt lieber prozessiere statt rede tuet. Würklichi Gschpräch häds bis hüt nie gee. Im Gägetäil: Mer häd de gchröpfti Nordaaflug erfunde: D Flüüger chömed vo Basel här uf de Schwiizer Siite em Rii entlang und trület über Stadel zum Flughafe. Lärme hetted di Tüütsche dänn warschindli glichvill.

Es Problem isch, dass de Flughafe halbe em Kanton Züri ghört und d Flughafepolitik vo de Zürcher Regierig gmacht wird, aber au de Kanton Aargau und Bade-Würtebärg de vo betroffe sind. Und das sind internationali Kontakt won über Bärn und Bärlin lauffed.

Das sind Forderige us de Regione:

Im Kanton Züri sind verschidnigi Vorschtöss hängig:



</doc>
<doc id="11056" url="https://als.wikipedia.org/wiki?curid=11056" title="Siegel">
Siegel

S Sigel (vo lat. "sigillum", "Bildli") isch e Form vo dr Beglaubigung vo Urkunde oder Sicherschtellig (Verschluss) vo dr Unversehrtheit vo Gegeschtänd oder Behältnis (Briefumschlag, Tür) mit Hilf vonere Schablone, wo i e weichi erhärtendi Masse (Sigellack) gdrückt wird. 

Rechtlich isch jedes "Sigel" einzigartig (gegeüber vo beliebig herschtellbare "Schtempel" - es verhaltet sich deet ähnlich wie bim Underschied zwüsched "Fahne" und "Flagge"). Wers füehre dörf, isch eigens greglet. Bi behördliche Sigel isch z. B. es unbruuchbar wordes Sigel nur under Hinzueziehig vomene Züüge und mit eme entschprechende Protokoll vernichtbar, en unbruuchbare Schtempel hingege zerschniidet mer und wirft en weg.

Sigelbruch isch in Düütschland schtrafbar ( Abs. 2 StGB).

Di früeheschte Stempelsigel sind im vordere Orient sit dr Djemdet-Nasr-Zit beleit. Sit dr Uruk-Zit sind Rollsigel uufchoo, wo au bi de Sumerer, Akkader, Assyrer, und Babylonier üblich gsii sind. Das sind chliini Schteizylinder us Onyx, Lapislazuli, Achat, Fritte oder andere Schtoffe, wo Figure und Inschrifte iigraviert worde sind. D Grössi schwankt zwüsched 0,15 cm und 10 cm. Durs Abrolle vom Zylinder i e weichi Masse (z. B. Ton) entschtaht dr charakteristisch Sigelabdruck. Sit dr Perser-Zit werded wieder Schtempelsigel üblich.
Settigi Sigelabdrück (in Ton) finded sich usser bi de Sumerer, Assyrer und Babylonier (Rollsigel), schpäter au bi Grieche und Römer, vo dene sie d Herrscher vom Früehmittelalter übernaah händ. Sigel brucht hendem Aafang Einzelpersönlichkeite, schpäter au Körperschafte. Kaisersigel finded sich i Byzanz sit em 6. Jahrhundert, Papstsigel sit em 9. Jahrhundert. Im früehe und hohe Mittelalter händ Kaiser und Könige und Aaghörigi vom Adel und dr hohe Geischtlichkeit gsieglet, wo d Bürger sit em 13. Jahrhundert gfolgt sind. Sigel vo geischtliche Korporatione finded sich sit em 11. Jahrhundert, Schtädtesigel sit em Aafang vom 12. Jahrhundert (Trier 1113, Köln 1149).

Schpäter hät mer Metallsigel ("Bullen") bruucht (us Gold und Silber bi byzantinische Kaiser, us Blei bi Päpste). Schpäter hät mer gsieglet 

Schpäter sind d Oblate (rundi wiissi Papierfläche) a d Schtell vom Wachs träte und im 16. Jahrhundert dr bekannti Sigellack. Sit em 11. Jahrhundert isch es üblich worde, bildlichi Darschtellige (wie Wappe) i d Sigel iizbezieh. 
Zum verhüete vo Sigelmissbruuch, sind d Sigelschtempel im Mittelalter sorgfältig uufbewahrt worde. Di grosse Sigel vo de Herrscher sind hohe Beamte aavertraut worde. Schpäter isch s Amt vom Sigelbewahrer zum blosse Titel (z. B. "Lordsigelbewahrer" in England).

Mit de historische Sigel beschäftigt sich d Sphragistik.

Wänns en Griff draa hät, wird es Sigel Petschaft gnännt, gebrüüchlicher sind Sigelring.
S Sigel chann uf d Urkund gdruckt sii oder anere Schnuer oder eme Pergamentschtreife befeschtigt sii.

Anderi Uusfüehrigsforme mit Sigel-Funktion sind Uufchläber wie s Pfandsigel (umgangsschprachlich au "Kuckuck" gnännt), wo a Kfz-Kennzeichenschilder aagbrachti Zuelassigs-Prüefplakette, Plombe a Verschlüsse und Gräte, Sicherigsschtempel a Messgräte.

Sigel händ in Oschtasie en hohe Schtellewert. Einersiits werded si i dr chinesische Malerei und Kalligrafie verwendet, anderersiits sind si es Mittel vo dr Legitimation, wo em Wert vonere Originalunderschrift entschpricht. Bim Schturz vonere Dynaschtie isch dr Übergang zur nächschte Dynaschtie erscht dänn legitimiert, wenn dr Nachfolger s Riichssigel vom vorherige Kaiser i siine Händ ghalte hät.

Zwei schpeziell defür ernännti Mandarine sind nötig gsii, um es Sigel vom Kaiser präzis aufzsetze, denn di quadratische Sigel händ e Kantelängi vo 15 bis 30 Zentimeter ghaa und händ us Sandelholz oder Bronze beschtande. Teilwiis sinds sogar vergoldet gsii. 

Di japanisch Bezeichnig für Sigel isch Inkan (印鑑) oder Hanko (判子). Die Sigel werded gschäftlich und privat iigsetzt und sind oft wichtiger als di eigehändig Underschrift. I mänge Fälle wird sogar nur s Sigel als Beglaubigung akzeptiert.




</doc>
<doc id="11058" url="https://als.wikipedia.org/wiki?curid=11058" title="Dost">
Dost

De Mazaroo oder ds Badchruut ("Origanum vulgare" L.; alemannischi Näme) isch a Chruut, wo idr Mittlmeergegad un au suscht in fascht ganz Europa wakst. Dr Mazaroo isch nooch varwannd mit am Majoran unn noo varwentar met am Origano.

D Büschle weerrand bis zomma halba Meeter hoch. A dan Escht senn an Huufa varschedda groosse Blätter, won uusluagan wie langga Härtsle. Of da Blättar - andrscht wia bim Oregano - gantz vil fiine Höörli domma. Im Sommar hoot'r luutar kliine rossarote Blüatle.

Ma kaa de Mazaroo az Ggwördz nee oddr as Tee. Dar Ggschmagg gliichet dem vom Origano, ar ischt abbr mildr und süassar und gräsalat a bits. Mazaroo isch ggsund förra Buuch, wellr t Vrdauig aaregd unn datsua no desinviziart.

Der Name Mazaroo chùnd vùm rätoromanische "masaron" un maind noch em Voradelbergische Wèèrderbuech z Voradelberg normalerwyys dr ächd Majoran ("Origanum majorana" L.). Noch em Schwyzer Idiotikon isch dr Name Masaron au in dr Schwyz gängig, in maischde Geegnige ebe fir dr Majoran, im Ryywald au dr Dost ("Origanum vulgare" L.), im ùndere Ryywald dr Breitblättrig Thymian ("Thymus pulegioides" L.) ùn z Saas dr Edel-Gamander ("Teucrium chamaedrys" L.).

Z Obfige nänd mer "Origanum vulgare" Chrodeschmegi.


</doc>
<doc id="11069" url="https://als.wikipedia.org/wiki?curid=11069" title="Brüder Grimm">
Brüder Grimm

D Briäder Grimm – hochditsch Brüder Grimm oder Gebrüder Grimm gnännt – sin aü unter eifache Mänsche wäge ihrere Sammlig vu Märli – "s Grimms Märli" – bekannt. Dr elter vu däne zwee isch dr Jacob (* 4. Jänner 1785 z Hanau, † 20. Septämber 1863 z Berlin), dr jinger isch dr Wilhelm (* 24. Febber 1786 z Hanau, † 16. Dezämber 1859 z Berlin). Diä zwee sin nit numme Märlisammler gsii; si ghere zu dr greschte ditschsprochige Sprochwisseschaftler. Dr Jacob gilted as dr Grinder vu nere „sträng philologische Germanischtik“ (Sonderegger).

S Grimms stamme üs em Hessische; dr Jacob un dr Wilhälm sin derte z Hanau zämme mit 4 wittere Gschwitschtrig ufgwagse. Dr Grossvatter un dr Ürgrossvatter sin reformiärti (calvinischtischi) Geischtligi gsii.

Bi ihrenem Studium z Marburg hän diä zwee sich zu Realischte (im Gegesatz zu dr Romantiker) entwicklet; si hän d Wurzle fir d zitgnessische Zueständ in dr Vergangeheit gsähne. Si hän d gschtichtlig Entwicklung vu dr ditschsprochige Literatür (Sage, Urkunde, Dichtung) untersuecht. Ihre Matrial isch ke Standardsproch gsii – diä het sich dertemol erscht langsam rüsbildet – si hän üs em breite Strom vu dr ditsche Sproch gschepft, wu üs ganz verschiidene Landschafte un Dialäkt gflosse isch. Lueg zum Verhältnis vu Schriftsproch un Dialäkt s Originalzitat vum Wilhelm Grimm.

Wu si 1806 s Studium abgschlosse gha hän, hän d Briäder Grimm afange mit Märli sämmle – des sin kenni eigini Erfindunge gsii – s handlet sich do um mindlig iberliifereti Gschichte, wu si aber nit eifach numme notiärt hän, si hän si literarisch iberarbeitet. Mit gritische Untersuechunge zu dr Quälle un zu dr Entwicklung vu dr Volksmärli hän si d Märlikundi (Märchenkunde) as Wisseschaft begrindet und sten dodemit am Afang vo der Volkskund.

Ihri Märli-Sammlig isch in zwee Bänd rüskumme (1912 un 15), e dritte Band mit wisseschaftlige Amerkunge isch 1822 erschiine. Do drnäbe hets (ab 1825) aü e eibändigi kirzeri Fassung gä. In dr große Üsgab vu 1857 – des isch diä letscht, wu dr Wilhelm zämmegstellt het – sin aü plattditschi Dialäktgschichte drin:
Im Märli "Die sieben Schwaben" kumme e baar schwebischi Gsätzli vor, zum Biispiil:

Aber aü d hochditsche Gschichte zeichne sich dur e eifachi, volkstimigi Sproch üs. Diä Märli sin scho zu Läbzitte vu dr Briäder Grimm e große Erfolg gsii. Bis in d 1950er Johr sin si s Standardwärk Nr. 1 vu dr Literatür fir Kinder gsii.

In sinem Wärk "Deutsche Grammatik" het dr Jacob Grimm ab 1818 d germanische Sproche, ihre Zämmehang un ihri gschichtlig Entwicklung verfolgt. Dr het im Laüf vu däre Arbet – agstoße dur Forschunge vum Rasmus Christian Rask – aü Wortbildung un Lütentwicklung im Altnordische, im Slawische un im Griächische vergliche – un zwar in friähjere un spetere Entwicklungsstufe vu däne Sproche. Do derbii het er as erschte Forscher d Gsetzer vum Lütwägsel bi Vokale un Konsonante verfolgt – mit däm het er s Fundamänt fir d modern Etymologii glegt.

Dr Jacob un dr Wilhälm Grimm sin in dr revolutionäre Bewegung 1848 verwicklet gsii un wäge däm vum Kinnig vu Hannover üs em Universitätsdiänscht z Göttinge gworfe wore. So hän si sich zwunge gsähne, s Agebot vum e Leipziger Verleger aznämme – e monumentals ditschs Werterbuech z schaffe. Do sin alli Werter üs dr Zit vum Luther bis zum Goethe gsammlet wore. D Werter sin do nit statisch dargstellt; si sin in ihrere Entwicklung dur d Zit beschriibe. Wiä e Wort im Laüf vu dr Zit verwändet wore isch un villicht si Bedittung veränderet het, wird üs Belegstelle dittlig, wu zitiärt sin; do derfir sin hunderti vu literarische Wärk, aber aü Fachsproche un d Alltagssproch üsgwärtet wore. Dr Wilhelm het bis zum Buechstabe D gschriibe, dr Jacob bis zum anderi hän vo je här zugschafft un s Monumentalwärk noch em Abläbe vu dr Briäder fertig gstellt. S Grimms Ditsch Wertebuech isch zum e 32-bändige Standardwärk wore, wu aü hit no ke Germanischt dra verbii kunnt. Des Werterbuech git aü viil fir d Erforschung un d Zruckverfolgung vum Alemannische här – zu Werter, wu nur im Alemannische vorkumme oder zu sonige, wu s Alemannisch mit andere Dialäkt bis hit oder friähjer gmeinsam het oder gha het. Ass d Grimm-Briäder bi ihrere Werterbuecharbet der Dialäkt nit üsspare, siihsch am Zitat vum Wilhelm, wu unte im Orginal abdruckt isch. 

Dr Johann Peter Hebel isch 15 Johr elter gsii wiä d Grimm-Briäder. Wu 1803 sini "Allemannische Gedichte" (so gschriibe) rüskumme sin, isch des fir diä zwee hessische Sprochforscher wiä e Gschänk vum Himmel gsii. D Verehrung vu dr Briäder Grimm fir dr Hebel wird üs verschiidene Briäf un andere Literatürstelle dittlig, wu bim Sonderegger zitiärt sin (lueg bi Literatür).

Bim Dräffe 1814 z Karlsrueh mit em Johann Peter Hebel het dr Jacob Grimm mit Bedüüris feschgstellt, ass dr Hebel diä Märli (s Buech) nonit kännt het. D Briäder Grimm hän em eigentlig e Exemplar welle schicke, hän sich aber gfercht, ufdringlig z sii. Drfir het dr Alemann im Wilhelm sini "Altdänische Heldenlieder, Balladen und Märchen" scho drei Mol üsgläse gha, wiä ner bim Dräffe mit em Jacob verrote het. Wiä nooch diä zwee sich bi däm Dräffe kumme sin, wird dittlig, wänn dr Jacob schribt: „Er hat mir (…) den Hausfreund pro 1814 geschenkt und mich beim Abschied geküsst.“ Un dr Wilhelm schribt iber d Iidrick vum Brueder z Karlsrueh: „Der Jacob hat mir schon dreimal geschrieben … Hebel in Carlruhe hat ihm unter seinen Bekanntschaften am besten gefallen.“

Was d Grimm-Briäder fir dr Hebel empfunde hän, isch nit numme e momentani Begeischterung gsii. 1832, wu ner sälber scho zu dr renommierteschte Philologe in ditsche Sprochraüm zellt het, schribt dr Jacob in dr Hannoverschen Zeitung, dr Hebel seig „unvergänglich in unserem andenken“.

Anne 1860, 3 Johr vor sinem Dot, het dr Jacob Grimm im e Briäf an dr Germanischt Kart Bartsch geschriibe:
Des schribt enne, wus wisse mueß, wu gforscht het, wiä ke zweite. Noch dr Meinig vum schwizerische Sprochwisseschaftler Stefan Sonderegger beziägt sich des Urteil vum eltere Grimm nit numme ufs Alemannisch, wu vor 600 Johr im Hochmittelalter e Bluescht-Zit gha het, des Urteil seig aü maßgäblig vum Hebel mitbstimmt, wu mit sinene Gedichter s modern Alemannisch vu neijem zu nere Dichtersproch ufgwärtet heb.






</doc>
<doc id="11075" url="https://als.wikipedia.org/wiki?curid=11075" title="Walter Renschler">
Walter Renschler

De Walter Renschler (* 20. April 1932 z Züri; † 17. Juli 2006 z Zollike) isch en Schwiizer Gwerkschaftler und sozialdemokratische Politiker gsii.

De Walter Renschler isch 1932 als Sohn vomene Fabrikarbeiter ufd Welt choo. Siis Schtudium i dr Nationalökonomie hät ihn a d Universitäte in London und Züri gfüehrt. Dr promovierti Volkswirtschafter isch 20 Jahr lang Mitglied im Nationalrat vo dr Schwiiz gsii, wo er 1967 als jüngschts Mitglied ine gwählt worde isch. Er isch als Politiker mit de Schwerpunkte Entwickligs- und die Ussepolitik wesentliche Wegbereiter zum Entwickligshilfegsetz von 1976 gsii. Vo 1974 bis 1994 isch er gschäftsleitende Sekretär vom "Verband vom Personal vo de öffentliche Dienscht" (VPOD), vo 1990 bis 1994 Präsident vom Schwiizerische Gwerkschaftsbund (SP) gsii. Siini Aktivitäte i dr Ussepolitik händ massgeblich dezue biitreit, dass sich d Schwiiz gegeüber dr Europäische Union göffnet hät. Zu dem hät au siis Engagement als Zentralpräsident vo dr Europa-Union Schwiiz i de Jahre 1968 bis 1972 und siis Würke im Europarat 1970 bis 1977 biitreit.
Gmeinsam mit siine Kollege Andreas Gerwig, Lilian Uchtenhagen und Helmut Hubacher hät er i de 1970/1980er Jahre di politischi Richtig i dr Sozialdemokratie vorgää, was ihne d Bezeichnig "Viererbande" einbracht hät.

De Walter Renschler isch am 17. Juli 2006 im Alter vo 74 Jahre nach langer Chrankheit gschtorbe.



</doc>
<doc id="11076" url="https://als.wikipedia.org/wiki?curid=11076" title="Gezeitenkraft">
Gezeitenkraft

Gezittechräfte sin Chräfte, wo uf e usdähnte Himmelskörper wirke, wenn er ime andere hiriichend nooch chummt, un hän d'Tendenz, ihn z'verforme. Ursach isch dr Umstand, dass d'Gravitationskraft zwische zwei Masse mit em Abstand abnimmt. Doher isch d'Aziegigkraft uf dr Site vum Himmelskörper, wo im Partner zuegwendet isch, grösser wie uf dr abgwendete, so dass es zue innere Spannige oder Verformige chummt.

Uf dr Erde sin d'Gezittechräfte, wo dr Mo un d'Sunne uf d'Erde usüebe, d'Ursach vu dr Gezitte.

Fer d'Definition vu dr Gezittekräfte isch e Ufdeilig vu dr wirkende Kräfte erforderlich, in sonigi, wo d'Bahnbewegig vum Himmelskörpers als ganzes bestimme, un in sonigi, wo numme Verformigstendenze bewirke. D'Bahnbewegig wird dur die Chraft bestimmt, wo uf dr Schwerpunkt vum Himmelskörper wirkt. Doher isch d'Gezittechraft, wo uf e Probekörper an ere bestimmte Stelle vum Himmelkörper wirkt, definiert as d'Differenz vu dr Gravitationschraft an sällere Stelle un vu dr Gravitationschraft, wo im Schwerpunkt vum Himmelskörper uf ihn wirke dät.

D'Gravitationbeschlünigung vume Körpers a ime ussere Gravitationsfeld vu dr Masse formula_1 isch gä dur
mit dr Gravitationskonstante G un em Abstand r.

Uf e Masseelement ime Abstand R vum Schwerpunkt, dr Eifachheit halber uf dr Verbindigslinie zwische Körperschwerpunkt un dr Masse, wo s'Gravitationsfeld erzügt, wirkt d'Beschlünigung

Wil d'Bewegig vu sällem Masseelement aber dur d'Bewegig vum Körperschwerpunkt festglegt isch, erfahrt's e Effektivbeschlünigung, d'Gezittebeschlünigung a, wo vum Körperschwerpunkt eweggwiist:

D'Gezittechraft errechnet sich us dr Differenz vu dr Gravitationschraft vu zwei nooch bienander ligende Punkte. Säll entspricht im Astig vu dr Gravitationschraft nooch dr Entfernig zum Gravitationszentrum. Sälle Astiig cha mer berechne, indem mer d'Formle fer d'Gravitationschraft nooch em Abstand zum Gravitationszentrum ableitet. Somit ergit sich us ere inverse quadratische Proportionalität e inversi kubischi Proportionalität.

D'Gezittechraft skaliert also mit dr dritte Potenz vum Abstand vum Gravitationszentrum un isch dorum dütlich stärcher vum Abstand abhängig wie d'Gravitationschraft selber, wo quadratisch skaliert. Säll füehrt z. B. dezue, dass wäge dr Abständ d'Gezittechräfte vum Mo uf d'Erde grösser sin wie sälli vu dr Sunne, obwohl d'Sunne e grösseri Gravitationschraft uf d'Erde usüebt.

Anderersits nimmt d'Gezittechraft proportional mit dr Usdähnig vum Körpers, uf der si iwirkt, zue. Säll isch zum Bispil wichtig bi dr Ischätzig vu dr Gezittewirkig uf die usserst Atmosphäri vume Planet, wo sich bis witt in dr Ruum erstrecke cha. In menke Nächerigsrechnige werre au starri Modelle vu usdähnte Systeme agnumme, no wirkt d'Gezittechraft uf s'ganz usdähnt Modell. Bispil: Nimmt mer s'System Erde - Mo as e starre Chreisel underem Ifluss vu dr Sunne a, no wirkt d'Gezittechraft vu dr Sunne uf e System mit em Radius vu 380.000 km i.

E Gezittechraft wird dur d'Gravitationswirkig vume schwere (Himmels)körper verursacht, und wirkt uf e usdähnts Objekt in dem Gravitationsfeld.
Allerdings isch d'Gezittewirkig dütlich gringer wie d'Gravitationswirkig: D'Gravitation bewirkt allgmein e aziegendi Chraft, wo s'Objekt beschlünigt.
D'Gezittewirkig degege entstoht, wenn an verschidene Stelle vum Objekt e "underschidlich starchi" Gravitationskraft wirkt.
Si isch also eini in dr direkte Gravitationswirkig noochgordneter Effekt.

E starrs Objekt im Gravitationsfeld beweggt sich (zuemindist im Rahme vu dr klassische Mechanik) wie ob all si Masse im Schwerpunkt vereint sei.
Wil d'Gravitation mit dr Entfernig abnimmt, isch die Aziegigschraft uf dr Site vum Objekt, wo dr Gravitationsquelle nächer ist, höcher wie uf dr gegeniberligende Site.
Deswäge entstoht im Objekt e Zugspannig:

D'Stärchi vu dr Gezittechräfte hängt vu dr Differenz vu dr Gravitationskraft an beide Site vum Objekt ab.
Offesichtlich bewirkt e steils Gravitationspotential, wie es in dr Nächi vu chleine, sehr massive Objekte (Schwarzes Loch, Neutronestern) ufträttet, starchi Gezittechräfte.
Denäbe isch d'Usdähnig vum Objekt vu Bedütig: Je grösser s'Objekt, desto grösser cha d'Differenz vu dr Gravitationschraft an dr Vorder- un Rucksite werre.

Exakt wird d'Gezittechraft dur dr Weyl-Tensor beschribe; 
si folgt nächerigswiis im e inverse kubische Gsetz.
Sälli Nächerig cha dur Differenzbildig vu dr Gravitationskraft
("M" isch d'Masse vum Körper, wo d'Gravitation bewirkt; "m" isch d'Masse vum Objekts im Gravitationsfeld; "r" isch dr Abstand) zwischem noche un ferne Punkt vum Objekt motiviere:
Im Grenzfall vu keine Abständ "dr" entstoht dodrus 

Wäge dr Abhängigkeit vum Abstand mit dr dritte Potenz nimmt d'Gezittechraft mit dr Entfernig vil stärcher ab wie d'Gravitationschraft.

D'Gezittechräfte vu dr Sunne uf dr Erde sin wäniger wie halber so gross wie sälli vum Mo, während d'Gravitationschraft öppe 175 Möl grösser isch. D'Gezittechraft vum Mo rueft e Uslenkig vu dr Wasseroberflächi vu ca. 30 cm hervor, sälli vu Sunne vu ca. 14 cm (Dodur agregti Eigeschwingige verursache an dr Chüste dütlich höcheri Tide).

Bezoge uf d'Gravitationschraft vum Mo (also M/r³ = 1) verursache Himmelskörper folgendi relative Gezittechräfte un absolute Ulenkige uf dr Erde: 

Isch dr Abstand vume Trabant zue sinem Zentralkörper sehr gring, so werre d'Gezittechräfte sehr starch.

Um d'Stabilität vume Körper z'undersueche, betrachtet mer d'Gezittechräfte im Vergliich zue dr Gravitationschräfte, wo dr Körper selber zämmehebe. D'Stabilitätsgrenze isch debi erreicht, wenn d'Gezittechräfte grösser werre wie d'Gravitationschräfte, wobi mer fer d'Abschätzig dr Trabant in zwei Deilkörper underdeilt, mit jewils dr halbe Trabentenmasse formula_8 ime Abstand, wo sinem Radius r entspricht:
mit dem Abstand r vu dr Zentralmasse formula_1, c isch debi e Konstante vu dr Grösseornig 1. Mit dr middlere Dichte ρ un ρ vum Zentralkörpers un vum Trabant, sowie em Radius R vum Zentralkörper erhaldet mer

E gnaueri Rechnig ergit

Bi eme Abstand vu wäniger wie em 2,44-fache vum Radius vu sinem Zentralkörper wird e Trabant mit vergliichbarer Dichti dur d'Gezittechräfte usenander grissen bzw. cha sich gar nit erst bilde. Säller Abstand wird nooch em Édouard Albert Roche, wo sälli Abschätzig erstmols durgfüehrt het, Roche-Grenze gnennt.

Sälli Überlegige gelte numme fer grösseri Körper, wo vorwigend dur ihri eige Schwerchraft zämmeghobe werre. Bi chleinere Körper wird d'Stabilität dur Kohäsionschräfte erhöht, bi künstliche Satellite spilt dr Zämmenhalt dur die eige Gravitation iberhaupt kei Rolle.

D'Saturnringe lige zum grosse Deil innerhalb vu dr Roche-Grenze vum Saturn. Säll isch näbe dr Hirtemönd, dere ihr Stabilität dur inneri Kohäsionschräfte erhöht wird, dr Hauptgrund fer d'Stabilität vum Ringsystem.
Dr Komet Shoemaker-Levy 9, wo uf ere starch elliptischi un varzable Bahn sit öppe 1930 dr Jupiter umchreist het, isch bi sinem Perijovum in 21 Fragmente zwische 50 un 1000 m Grössi usenanderbroche, wo sich schliesslich uf ere mehrere Millione Kilometer lange Chette ufgreiht hän. Bi dere Passage het sich d'Bahn vu dr Bruchstücker usserdem so gänderet, dass s'nächst Perijovum innerhalb vum Jupizer z'lige chumme isch. Zwischenem 16. und em 22. Juli 1994 sin sälli Bruchstücker no in dr Jupiter keit.

Bi enge Begegnige vu Sterne mit eme Abstand, wo gringer isch wie d'Roche-Grenze, werre sälli in ere so gnennte Sternkollision starch veränderet, meistens wird dr chleiner verrisse.

Uf dr Erde füehre d'Gezitte in dr Meere zue Ebbe un Flut. D'Gezitte wirke aber au uf dr Erdmantel selber, so dass au d'Kontinente dr Gezitte mit ere Verzögerig vu zwei Stunde folge, allerdings isch dr Effekt mit Vertikalbewegige vu 20 bis 30 Zentimeter dütlich gringer wie die dur Resonanzeffekte mehreri Meter hohe Tide vu dr Meere.

Dur d'Gezitte in grosse Meere chönne dur dr Tidehub lokal sehr starchi Strömige entstoh. Die debi umgsetzt kinetisch Energi cha zb. mit eme Gezittechraftwerks gnutzt werre.

D'Gezittechräfte bremse d'Rotation vu dr beteiligte Körper, debi wird dr Rotations-Drillimpuls ufgrund vu dr Drillimpulserhaldig uf dr Bahndrillimpuls vum Mond ibertrait. Dr Mechanismus dezue isch folgender: Dur d'Gezittechräfte chummt's zue ere Verformig vum Zentralkörper (Gezitteberge, d. h. Flutwelle uf dr Erde, aber au d'Verformig vu dr feste Erdoberflächi infolg vu dr Gezitte). Wenn dr Planet schneller rotiert, wie dr Mond umlauft, bewege sich sälli Gezitteberge immer "vor" em Mond. Säll isch e Folge vu dr Trägheit vu dr Masse uf em Zentralkörper (im allgmeinen Sinn, nit nur Masseträgheit im Sinn vu Impulserhaldig). Sälli vorlaufende Gezitteberge verursache e Komponente in dr Gravitationskraft, wo uf dr Mond in Vorwärstrichtig iwirkt ("Vorwärts" im Sinn vum Mondumlauf). Die so zuegfüehrt Energi wird sofort in potentielli Energi umgsetzt, wodur dr Mond langsam aber sicher e höcheri un langsameri Umlaufbahn inimmt, sich also entfernt. Dr Erdmo beweggt sich eso um durschnittlich 4 cm pro Johr vu dr Erde eweg. Umchehrt aber nächeret sich e Mond, wo schneller wie dr Planet rotiert, wie dr Marsmond Phobos oder dr Planet entgege dem sinere Rotationsrichtig umchreist, wie dr Neptunmond Triton, langsam im Planet a.

E Gezitteribig trättet umchehrt au uf em umlaufende Mond i.

Säller Effekt füehrt eventuell zue ere bundene Rotation vum chleinere Körper, wie es z. B. bim Erdmo un allene andere grosse Mönd im Sunnesystem dr Fall isch. Isch dr Mo hiriichend gross, chummt's bi beide Körper zue ere bundene Rotation. Mer spricht no vu Korotation, säll isch z. B. bim Pluto un sinem Riisemond Charon dr Fall.

In ere gnauere Analyse müen Energi un Drillimpuls in sällem Prozess separat bilanziert werden, wil es fer beidi Grössene in dr Physik jewils e Erhaldigssatz git. Die folgende Erlüterige gehn zwecks ere bessere Verständlichkeit vum e isolierte Planet-Mond-System us. Säll isch kei vollständigs Modell, wil es anderi Mönd, anderi Planete, d'Sunne (Zentralstern) un anderi usseri Iflüss gä cha, wo säll System störe däten.

Energierhaldig: Dr Planet verliert Rotationsenergi dur Ribig bi dr kontinuierliche Bildig vu dr Gezitteberge (Verformig vum Planet uf Grund vu dr Gezittechraft), un dur d'Ibertragig vu Energi uf dr Mond infolge vu dr Gravitationswirkig vu dr Gezitteberge. Sälli Energi findet sich in dr Rotationsenergi vum Mond, ere Erwärmig (Wärmeenergie) vun Planet dur Ribig, dr Strömige im Planeteinnere (kinetischi Energi) un dr dur e MHD-Prozess usglöste Veränderige im planetare Magnetfeld wiider (gnauer: elektromagnetischs Feld).

Drillimpulserhaldig: Dr Drillimpulsverlust bi dr Abbremsig vu dr planetare Rotation wird uf dr Drilimpuls vum Satellit in sinem Orbit um dr Planet (Bahndrillimpuls), uf dr Drillimpuls vu Strömige im Planeteinnere, un uf s'planetar Magnetfeld (elektromagnetische Feld) ibertrait.

Welli vu sälle Energi- oder Drillimpulsforme fer e bestimmts Planet-Mo-System vu Bedütig sin, hängt vu dr Umstände ab. Wil es sich allgmein um Prozesse us em Gebiit vu dr Magnetohydrodynamik under em Ifluss vu dr Gravitation handelet, isch d'Ufgabestellig in dr Regel nit trivial.

Fer exotischi Konstellatione muess eventuell berucksichtigt werre, dass au Elementardeilli Energi un Drillimpuls trage chönne (Deillistrahlig).

Dr Namme "Gezittechraft" rüehrt doher, dass es säller Effekt isch, wo uf dr Erde d'Gezitte hervorrueft. Gezittechräfte sin noch fer e Reihe vu wittere Erschinige verantwortlich:




</doc>
<doc id="11078" url="https://als.wikipedia.org/wiki?curid=11078" title="Volt">
Volt

</math>
formula_1

S' Volt isch die abgleitet SI-Eiheit vu dr elektrischi Spannig mit em Eiheitezeiche V. S'Volt isch nooch em italienische Physiker Alessandro Volta benennt. E Volt isch gliich in dr elektrische Spannig zwische zwei Punkte vume homogene, gliichmässig temperierte Linieleiter, in dem bi eme stationäre Strom vu eim Ampere zwische sälle beide Punkte d'Leistig ei Watt umgsetzt wird.

Woher s'im Dytsche üblich Formlezeiche "U" chummt, isch nit bekannt. International isch s'Formlezeiche fer Spannig degege e "E", im angelsäxische Sproochruum au hüffig e "V" ("Voltage").

"Lueg au:" Elektrizität


</doc>
<doc id="11083" url="https://als.wikipedia.org/wiki?curid=11083" title="Tektonik">
Tektonik

Tektonik bedütet - nooch dr grichische Wortwurzle - dr Ufbau vu zämmegsetzte Strukture. S'Wort wird insbesundere fer d'Gliderig vu planetare Chruste (z. B. vu dr Erdchruste) verwendet, aber au fer Baute un in dr Dichtkunst.
Allgmeiner heisst tektonisch: klar ufbaut, wie in dr Bauchunst gfüegt.

In dr Geowisseschafe bezeichnet Tektonik dr Ufbau vu dr ussere Schicht vum e terrestrische Himmelskörper (z. B. vum Erdkörper) in sinere Struktur un grossrümige Bewegig. Witteres dezue findet sich under Plattetektonik; lueg au Vulkanismus.

In dr Geologie bezeichnet tektonisch meistens regionali Bewegigsvorgänge in ere planetare Chruste, wo zue langsame Verschiebige, Verbiegige, Faltige oder gar Brüche vu Gsteinschichte oder grössere Eiheite füehre - zum Bispil:

D'Erdbebe entstehn dur "raschi" Bewegige un Ribig zwische Gsteispakete, während die andere gnennte Bispile wesetlich chleineri Bewegigsrate im Beriich vu Zentimeter pro Johr ufwiise. Higege len sich Gsteiner langsam zue Falte "verbige" (ohni z'breche), wenn d'Verschiebige numme einigi mm/Johr betrage un s'Gstei usriichend duktil isch. Produkte vu tektonische Prozesse sin doher oft metamorphi Gsteiner (Regionalmetamorphose) un dere ihri Merkmole wie e Schiferig oder Klüftig. 

Allgmeiner bedütet tektonisch in dr Geowisseschafte:

Im technische Sinn befasst sich d'Tektonik mit em Zämmesetze vu dr Baudeile zu eme Gfüege, bzw. mit dr Körperlichkeit in dr Architektur. Dr nächst Schritt zue ere Verallgmeinerig vu dr Ruumuffassig isch s'Ufhebe vu Vertikaler un Horizontaler.

Im Archivwese isch d'Tektonik e wesetlichs Gliderigsmerkmol fer d'Strukturierig vu dr Bestände vu Archive, um im Benutzer e systematische Zuegang dezue z'rmögliche. Die typisch hierarchisch Ornig vume Archivs folgt im Schema Archiv-Tektonik(stufe)-Bestand. Sälli Informatione finden sich hüffig druckt oder online in sognennte Beständeybersichte oder Churzybersichte dargstellt. Vgl. au "Klassifikation".

In dr Bildende Chunst isch dr Begriff Tektonik in dr russische Avantgarde un im Konstruktivismus as Begriff fer d' Verbindig vu Architektur un Molerei aztreffe.

In dr Dichtchunst schwätzt mer vu Tektonik bi eme strenge, dramatische Ufbau vu ere Dichtig. 


</doc>
<doc id="11085" url="https://als.wikipedia.org/wiki?curid=11085" title="Duktilität">
Duktilität

Duktilität - us em Latinische vu "ducere" (ziege, füehre, leite) abgleitet - isch d'Neigig vum e Weechstoff under Iwirkig vu ussere Chräfte zuer plastische un demit durhafte Verformig, ohni dass debi Werkstofftrennige ufträtte. Früeher isch Duktilität e Synonym fer Schmidbarkeit gsi. Duktili Stoffe sind guet chalt formbar: z. B. dur Diefzige, Biige oder Recke. 


Bruch, Zähigkeit, Metallische Bindung, Risszähigkeit, Festigkeit, Härte, Dichte, Schmelztemperatur, Werkstoffeigenschaft


</doc>
<doc id="11087" url="https://als.wikipedia.org/wiki?curid=11087" title="Peter Hyams">
Peter Hyams

Dr Peter Hyams (* 26. Juli 1943 in New York) isch e US-amerikanische Regisseur.

Dr Suhn vum Broadway-Agent Barry Hyams un sinere Frau Ruth het im Alder vu 17 Johre e Chunst- un Musikstudium an dr Syracuse University agfange un sich e Namme as e Jazz-Schlagzüger gmacht. Er het u. a. mit em Bill Evans un em Maynard Ferguson in dr New Yorker Nachtclubs gspilt. Nooch sinem Studium het er 1964 si Arbet bim Sender NBC as Noochrichtesprecher agfange. Sälli Arbet isch ihm nit besunders gläge, doher isch er nooch Vietnam gange un het dert e Chriegsdokumentation drillt. Es sin witeri Dokumentatione fer s'Fernsähe gfolgt, fer des er au witterhi as Chefnoochrichtesprecher gschafft het.

Anno 1970 het dr Hyams si Drillbuech fer "Tanja Baskin – Anruf genügt" an d Paramount Filmgsellschaft verchauft. Er isch dodruff nooch Los Angeles gange un het d'Verfilmig um e Maidli vum Land, wo z'Chicago si Glück mache will, verfilmt, mit em Herbert Ross as Regisseur un dr Candice Bergen in dr Hauptrolle. Es sin witteri Produktione fer s'Fernsehe gfolgt, bis er anno 1974 mit "Spur der Gewalt" si Debüt as Filmregisseur git. Dr Film verzellt d'Geschichte vume Polizistepaar, dem si Idealismus im Lauf vu dr Handlig schwindet.

Mit "Unternehmen Capricorn" het er e vilbeachtete un kommerziell erfolgriiche Science-Fiction-Film iber e ersti bemannti Marslandig drillt, wo aber numme vordüscht isch un wo d Öffetlichkeit drmit hinders Liecht gfüehrt werre soll. Säller Film het natürlich au entsprechendi Muetmassige iber d'Mondlandige beflüegelt.

Es sin dr Actionfilm "Das tödliche Dreieck" mit em Harrison Ford un dr Weltruumwestern "Outland – Planet der Verdammten" mit em Sean Connery gfolgt. 1983 isch e "Ein Richter sieht rot" mit em Michael Douglas erschine.
Usserst zwispältig sin d'Reaktione uf d'Verfilmig vu "2010 – Das Jahr, in dem wir Kontakt aufnehmen" mit em Roy Scheider in dr Hauptrolle vum "Dr. Floyd" gsi.
Dr Film isch nooch ere Vorlag vum Arthur C. Clarke enstande, wo säller as Fortsetzig vu sinem Film (nit direkt vu sinem Buech) "" gschribe het. Dr Regisseur Stanley Kubrick het mit 2001 dr perfekte Science-Fiction-Film gmacht un dr Hyams isch dodra gmesse worre un het d'Vorlag natürlich nit erreicht, obwohl 2010 e solide Film gsi isch, wo au dr domolig Wissensstand vum Jupiter un sine Mönd agmesse berucksichtigt. In wittere Filme isch dr Hyams no im Action-Genre treu bliibe. "Presidio" (ebefalls mit em "Sean Connery"), "Narrow Margin – 12 Stunden Angst" hän spannendi Underhaldig ohni Diefgang gliferet. "Time Cop" un "Sudden Death" hän dr Jean Claude van Damme bekannter gmacht. D'Gsellschaftssatire "Stay Tuned - Höllische Spiele" isch degege gfloppt. D'Produktione "Das Relikt" un "End of Days – Nacht ohne Morgen" hän vor allem Spannig un visuelli Effekte botte, um dere ihr Witterentwicklig dr Hyams sich sit "2010" besunders bemüeht het. 

Dr Peter Hyams schribt nit bloss fer vili vu sine Filme s'Drillbuech selber, als einziger Hollywood-Topregisseur isch er au fast immer si eigene Kameramann. Er läbt un schafft z'Los Angeles.



</doc>
<doc id="11089" url="https://als.wikipedia.org/wiki?curid=11089" title="2010 – Das Jahr, in dem wir Kontakt aufnehmen">
2010 – Das Jahr, in dem wir Kontakt aufnehmen

2010 – Das Jahr, in dem wir Kontakt aufnehmen isch e Film vu anno 1984. Er isch d'Fortsetzig vum Film "".

Anno 2010 wird e amerikanisch-russischi Mission zum Jupiter gschickt, um in Erfahrig z'bringe, was mit dr Mission anno 2001 passiert isch. Usserdem sott s'Ruumschiff "Discovery" borge werre, wo uf dr Mond Io abiz'keie droht. Au sott dr Monolith (dr schwarz Quader us 2001) in dr Jupiterumlaufbahn un die Galileische Mönd vum Jupiter erforscht werre. D'Mission stellt fest, dass es uf em Mond Europa im Ozean underem Iispanzer Läbe git. Au erschint au dr Astronaut David Bowman, wo sit dr Mission anno 2001 vermisst wird. Zum End vum Film bringe no Monolithe dr Jupiter zum Implodiere, wodurch er zue ere zweite Sunne im Sunnesystem wird. Dr offesichtlich Absicht fir sälli chünschtich Verwandlig vum Jupiter isch, dr Iispanzer uf Europa ufzdaue, demit sich s'Läbe dert witterwentwickle cha.

Nooch em Erfolg vu "2001" sowohl as Buech wie au as Film het dr Arthur C. Clarke 1982 d'Fortsetzig "2010: Odyssey Two" (deutsch "Odyssee 2010: das Jahr, in dem wir Kontakt aufnehmen") gschriibe, wobi er d'Erchenntnisse vu dr Voyger-Missione igarbeitet het. Sälle Roman het dr Peter Hyams anno 1984 verfilmt, wobi er einigs ussignu un vereifacht het. In dr Vordergrund vum Film het er e moralischi Botschaft gruckt. Witteri Fortsetzige vu dr Odyssee-Reihe vum Clarke sin dr 1988 gschribe Roman "2061 - Odyssee III" un vu 1997 schliesslig "3001 - Die letzte Odyssee", wo bisher nit verfilmt worre sin.

Sämtlichi Kritike zuefolg reicht dr Film nit an si Vorgänger ani. Säll isch allerdings au nit ernschthaft z'erwarte gsi, giltet doch 2001 gmeihi as dr "perfekt Science-Fiction-Film". Im Gegesatz zum mystische "2001" giltet "2010" as e solide Science-Fiction-Film, wo eher zwischemenschlichi un politischi Konflikte betrachtet werre - so dr Gegesatz zwische dr USA un dr Sowjetunion, vu dere Furtexistenz dr Film noch usgange isch. In im Clarke sinere Buechvorlag fliegt degege e gmeinsami russisch-amerikanischi Mission e Wettrenne mit dr Chinese zum Jupitermond Europa. Interessant fier d'Zueschauer vum erschte Deil isch s'Wiidersähe mit em Charakter David Bowman un em Computer HAL. Wer meh wisse will, isch allerdings au uf d'Büecher vum Clarke agwiise. Globt werre die darstellerische Leischtige vum Roy Scheider un vu dr Helen Mirren.


</doc>
<doc id="11091" url="https://als.wikipedia.org/wiki?curid=11091" title="Isobare">
Isobare

Isobare (vu grichisch "iso" „gliich“ un "baros" „Druck“) sin Linie (vgl. Isolinie) vu gliichem Druck, insbesundere in dr Meteorologi.

In andere Deilgebiite vu dr Physik het s'Wort "Isobare" anderi, meh oder wäniger verwandti Bedütige:

Uf meteorologische Wettercharte chennzeichne Isobare d'Orte, wo dr gliich Luftdruck herrscht. Diefdruckgebiite zeige in dr Regel Schlechtwetter- (wirbelartigi Strukture), Hochdruckgebiite higege Schönwetterberiiche a. Dr Abstand vu dr Isobare git e Hiwiis uf d'Stärchi vum horizontale Druckgfälle ime Gebiit. Bi nooch bienanderligende Isobare isch dorum mit starche Winde oder Sturm z'rechne.


</doc>
<doc id="11095" url="https://als.wikipedia.org/wiki?curid=11095" title="Atmosphäre">
Atmosphäre

D' Atmosphäre (v. grichisch "ατμός, atmós" „Luft, Druck, Dampf“ un "σφαίρα, sphaira" „Chugle“) isch die gasförmig Hülle um e Himmelskörper. Si bestoht meistens us eme Gmisch vu verschidene Gase, wo vum Schwerefeld vum Himmelskörper festgehobe werre chänne. D'Atmosphäre isch an dr Oberflächi am dichtesti un goht in grosse Höchene fliessend in dr interplanetar Ruum yber.

Bi dr Usbildig vu ere Atmosphäre spile mehreri Faktore e Rolle, wozue in erster Linie d'Grössi un d'Masse vum Himmelskörper zellt. S'Schwerefeld muess debi gwährleiste, dass die in dr Regle us Usgasige hervorgehende Gasdeilli an dr Himmelskörper bunde blibe un sich nit in dr Weltruum verflüchtige chänne. 

Entsprechend dr kinetische Gastheori bewege sich d'Gasdeilli ugordnet un debi umso schneller, je höcher d'Temperatur vum Gas isch un je liichter si sin. Reicht d'Anziegigschraft nit us, um dr Verlust vu usriichend schnelle Deilli langfristig derart z'begrenze, dass es zue ere positive Deillibilanz chummt, also meh Gasdeilli dur Usgasige dezuechumme, wie dur d'Yberwindig vu dr Gravitation verlore gehn, so cha sich au kei Atmosphäri usbilde bzw. noochem Erliige vu geologischer Aktivität halde. 

Debi spilt näbe dr Grössi au d'Oberflächetemperatur vum Himmelskörper e Rolle, wo nit z'gross si derf. Au d'Art vu dr zuer Verfüegig stehende Gasdeilli isch wichtig, wil zum Bispil e Atmosphäre us Wasserstoff oder Helium vil schwerer an dr Planete z'binde isch as eini us Sürstoff, Chohledioxid oder Stickstoff. Säll lit dodra, dass liichti Gasdeilli bi gliicher Temperatur wesetlich schneller sin wie schweri Gasdeilli. Atmosphäre, wo Elemente wie Wasserstoff in grösserem Umfang enthalde, finde sich doher vor allem bi dr sehr masseriiche Gasriise, wo iber e usriichende Gravitation verfüege.

Letztlich sin numme grösseri Himmelskörper in dr Lag, e Atmosphäre z'bilde un langfristig an sich z'binde. Devi giltet, je chälter d'Oberflächi isch, desto chleiner cha dr Körper si. So besitzt zum Bispil dr Erdmo numme e Exosphäre, degege dr Saturnmond Titan bi ere gringere Oberflächeschweri un ere ähnliche Entwiichgschwindigkeit e dichti Stickstoffatmosphäre.

Dr Druckverlauf vu ere Atmosphäre, im Fall vu dr Erdatmosphäre vum Luftdruck, isch in dr undere Beriiche dur die hydrostatisch Gliichig bestimmt, wo bi im Vergliich zum Planeteradius dünne Atmosphäre wie folgt gschriben wird:
D'Iflussgrössene sin dr Druck "p", d'Höchi "h", d'Schwerebeschlünigung "g" un d'Dichti "ρ". Im Fall vu ere konstante Temperatur reduziert sich sälli Gliichig zue dr barometrische Höcheformle. Im ussere Beriich isch sälli Beschribig aber nimmi gültig, wil sich d'Bestanddeile ufgrund vu dr gringe Dichti uf Keplerbahne oder dr Magnetfeldlinie bewege un sich gegesitig chum noch beiflusse.
In dr Regel isch e Atmosphäre kei homogeni Gashülle, sundern ufgrund vu zahlriiche innere un usserer Iflüss in mehreri meh oder wäniger chlar gegenenander abgrenzti Schichte izdeile, wo vor allem dur d'Temperaturabhängigkeit vu chemische Prozesse in dr Atmosphäre un d'Strahligsdurlässigkeit abhängig vu dr Höchi entstehn. Im wesetlichen cha mer folgendi Schichte nooch em Temperaturverlauf underschide:
Sälli Gliderig git numme e grobi Udeilig wiider, un nit jedi Schicht isch bi allene Atmosphäre noochwiisbar. So besitzt d'Venus zum Bispil kei Stratosphäri, dr Merkur un dr Erdmo numme e Exosphäre. Fer d'Entstehig un d'Usprägig vu dr Dämmerigsfarbe isch dr vertikal Ufbau vu dr Atmosphäre massgäblich. Es isch au möglich, d'Atmosphäre nit nooch em Temperaturverlauf, sundern nooch andere Gsichtspunkte z'glidere, wie:

Vergliicht mer d'Himmelskörper vu unserem Sunnesystem mitenander, so zeigt sich dr Ifluss vu dr bi dr Usbildung vu ere Atmosphäre relevante Faktore. 

Under dr Planete sin die terrestrische Planete wie d'Erde in dr Lage, schweri Elemente wie Argon (Ar) in dr Atmosphäre z'hebe, liichti Elemente/Moleküle wie Wasserstoff (H) oder Helium (He) hän si aber im Lauf vu ihrer Entwicklig verlore. Sälli liichte Bestanddeile zeige sich defür umso dütlicher bi dr Gasriise Jupiter, Saturn, Uranus un Neptun. Au bi Planete vu andere Sternesysteme – d'Exoplanete – hän mit spektrographische Methode Atmosphäre noochgwiise werre chänne.

Vu dr Planetemönd het numme dr Saturnmond Titan e dichti Atmosphäri, wie sälli vu dr Erde hauptsächlich us Stickstoff. Dr Neptunmond Triton het degege e sehr dünni Atmosphäre ähnlich wie sälli vum Pluto. Vu dr Jupitermönd het d'Io e dur ihri vulkanischi Usgasige enstandeni sehr dünni Schwäfeldioxidatmosphäre. D'Europa un dr Ganymed hän wie dr Erdmo e Exosphäri. Dr Saturnmond Enceladus zeigt lokali Gaskonzentratione.

D'Erde het die komplexist Atmosphäre im Sunnesystem, wil Land un Wasser sich an dr Oberflächi abwexle, was zue eme höchst komplexe Wettersystem füehrt, wo insbesundere in dr höchere Breitene schwer vochersagbar isch.

D'Atmosphäre vu allene terrestrische Planete un vum Titan werre vu dr Sunne ufgheizt, degege chummt d'Hauptdeil vu dr Energi in dr Atmosphäre vu dr Gasrrise ussem Planeteinnere, was e jewils verschideni Dynamik verursacht.

D'Gasriise hän zwar höchst dynamischi, aber au mathematisch relativ liicht beschribbari Atmosphäre.

Dr Saturnmond Enceladus isch dr chleinst Himmelskörper mit ere Atmosphäre, wo aber permanent in dr Weltruum entwicht un lokal uf dr Oberflächi begrenzt isch.



</doc>
<doc id="11096" url="https://als.wikipedia.org/wiki?curid=11096" title="Atmosphäre (Begriffsklärung)">
Atmosphäre (Begriffsklärung)

Dr Begriff Atmosphäre (vu grichisch "ατμός, atmós" = Luft, Druck, Dampf un "σφαίρα, sphaira" = Chugle) stoht fer:



</doc>
<doc id="11098" url="https://als.wikipedia.org/wiki?curid=11098" title="Hebräische Zahlen">
Hebräische Zahlen

S Syschtem vo de hebräische Zahle (hebr. "Gimatrja") schtellt Zahlewert imene dezimale Additionssyschtem dar. Als Grundlaag dient debii s hebräische Alphabet. Debii sind de verschiedene Zahlewerte dr Einer, Zehner und Hunderter jewiils einzelni Buechschtabe zuegwiese.

Im moderne Hebräisch werded arabischi Ziffere verwendet. D Darschtellig vo Zahle mit hebräische Buechschtabe findet sich no in alte Texte und bi dr Aagaab vo Date im hebräische Kalender

D Zahle werded eifach dur Anenanderreihig vo de Buechschtabe mit de entschprechende Zahlewerte bildet, aafangend mit em höchschtwertige Buechschtabe i dr Schriibrichtig vo rechts nach links. So wird zum Biischpiil 345 als שמה dargschtellt. Für Zahle ab 500 wird dr Buechschtabe "Tav" (ת) für vierhundert entsprechend oft zuesätzlich gschriebe. Es git keis Zeiche für d Null. Hät e Dezimalschtell de Wert Null, wird keis Zeiche gschriebe, so schriibt sich biispiilswiise d Zahl 600 als תר.
Es exischtiert au e Interpretation vo de hebräische Finalbuechschtabe (e schpezielli Buechschtabevariante, wo am Wortendi verwendet wird) für di „fehlende“ Zahlewert 500 bis 900 (zum Biischpiil ם für תר), die isch jedoch nöd wiit verbreitet. Di traditionell Schriibwiis benutzt nur die normale Buechschtabe.

Schtönd hebräischi Zahle nöd ellei sondern imene Text, so werded sie mit eme "Geresh" (׳) oder "Gershayim" (״) – dr Plural – kennzeichnet, um Verwechslige mit normale Buechschtabe und Wort uuszschlüüsse. Debii wird a eischtellige Zahle es "Geresh" aaghängt und i mehrschtellige Zahle a dr vorletschte Schtell zwei "Gershayim" iigfüegt (zum Biischpiil ב׳ für 2 und רמ״ו für 246).

Wil die so dargschtellte Zahle auch immer Buechschtabekombinatione sind, wo als Wort oder Teil vomene Wort verschtande werde chönnd, finded hebräischi Zahledarschtellige i dr Gematrie Verwendig. D Endziffere 15 und 16 werded grundsätzlich nöd als יה und יו für 10 + 5 und 10 + 6, sondern als טו und טז für 9 + 6 und 9 + 7 dargschtellt, um Ähnlichkeite mit em Name vo Gott (יהוה, JHWH) z vermiide. Die Regle findet au i nöd religiöse Zämehänge Beachtig. Hät es nach dr reguläre Reihefolg entschtehends Wort e negativi Bedüütig, chönnd d Buechschtabe au inere andere Reihefolg gschriebe werde. Ebeso chann d Reihefolg umgschtellt werde, wenn sich dur das es Wort mit ere positive Bedüütig ergit.

Zahle grösser als 999 werded i separate Gruppe gschriebe, wobii d Wert vo de Gruppe mit 1000, 1'000'000 und so wiiter multipliziert werded. D Zahl 1'234'567 schriibt sich also א רלד תקסז oder א׳ רל״ד תקס״ז (mit "Geresh" und "Gershayim"). Es git bi dere Darschtellig jedoch Problem, wenn e Gruppe de Wert Null hät. In dem Fall werded zur eidüütige Darschtellig Wort wie „Tuusig“ dezuegefüegt.


</doc>
<doc id="11101" url="https://als.wikipedia.org/wiki?curid=11101" title="Sprachfamilie">
Sprachfamilie

D Schprache vo dr Welt lönd sich in Schprachfamilie uufteile.
E Schprachfamilie isch e Gruppe vo genetisch verwandte, das heisst vonere gmeinsame Vorgängerschprach (Protoschprach, Uurschprach, Gmeinschprach, Grundschprach) abschtammende Schprache. Bi mänge Schprachfamilie lönd sich die Uurschprache dur syschtematischi Vergliich vo de Einzelschprache bis zumene gwüsse Graad rekonschtruiere. Letschtlich isch es s Ziil vo dr Vergliichende Schprachwüsseschaft, zu "jedere" Schprachfamilie d Protoschprach z erschlüüsse.

Einzelni Forscher akzeptiered e genetischi Einheit (Schprachfamilie) nur dänn, wänn zwüsched ihre Mitglieder regelmässigi Luutentschprechige naazwiise sind (z. B. di bekannte Luutverschiebige vom Indogermanische zu de germanische Schprache). Anderi Forscher (z. B. de J. Greenberg) definiered Schprachfamilie vor allem dur umfassendi lexikalischi Vergliich, zu dene möglichscht viili Schprache vomene Gebiet oder sogar Kontinent heräzoge werded. Es hät geeh und git immer wieder Versuech, di einzelne etablierte Schprachfamilie weiter zu grössere Einheite, de sogenannte Makrofamilie zämezfasse (z. B. Nostratisch, Eurasiatisch, Dene-Kaukasisch). Die Versuech sind aber bisher i keim Fall so überzüügend, dass sie vonere Mehrheit vo de Forscher anerkännt worde wäred. 

Di genetischi Klassifikation (also Iiteilig vo de Schprache nach ihrer Abschtammig) isch klar vo dr typologische Klassifikation nach schtrukturelle Merkmale (z. B. Flexion, Agglutination, Ergativität, Vokalharmonie u. a.) z underscheide. E geographischi Iiteilig vo Schprache chann zur Fechstschtellig vo Sprachbünde füehre, d Ähnlichkeite vo de Schprache vomene Schprachbund erchläred sich dur langfrischtige kulturelle Kontakt vo ihrne Schprecher, aber nöd us dr gmeinsame Abschtammig vo ihrne Schprache. (So sind di altaische Schprache offesichtlich en Schprachbund, wo di turkischi, mongolischi und tungusischi Schprachfamilie, viellicht au no Koreanisch und Japanisch umfasst.)





</doc>
<doc id="11102" url="https://als.wikipedia.org/wiki?curid=11102" title="Ortsteil">
Ortsteil

En Ortsteil isch en abggrenzte bzw. mit eigenem Name versehene Teil von ere Stadt oder ere Gmeind oder ere andere Ortschaft.

Drum seit men au öppe "Stadtteil" bzw. "Gmeindsteil." Synonym bruucht me für d Stadtviertel i de Schwiiz au s Wort "Kwartier."

Entweder handlets sich um d Sidlige, zum Bischpiil Dörfer oder Ortschafte, us ehemals selbstschtändige Gmeinde, wo dur en Iigmeindig binere Gmeinsreform iri Selbstschtändigkeit uufgee händ müesse und zu Gmeindsteile von ere benachbarte oder neue Gmeind worde sind. Denn sind d Ortsnäme erhalte blibe. Oder es handlet sich um neui entstandeni Wohnviertel von ere Schtadt oder Gmeind, also „Neubaugebiet“, mit eme nöie Name, wenn d Besidelig fertig isch. 

In Düütschland chönnd je nach Regelig i dr Gmeindsordnig vome Bundesland d Ortsteil au Ortsteilvertretige ("Ortschaftsrat", "Ortsrat", "Ortsbiirat") und eigeni Ortschaftsverwaltige und en Ortsvorschteher bzw. en Ortsbürgermeischter haa. Deet redt mer dänn meischt von ere Ortschaft im rechtliche Sinn.

D Benennig vo neue Ortsteile isch Aaglegeheit vo de jewiilige Gmeinde. Debii muess si verschideni Schtelle (z. B. Archivverwaltig, Schtatistischi Ämter, Poscht, Vermessigsämter etc.) aalose und druuf achte, dass innerhalb vo dr Gemeinde kei gliichluutendi Ortsteilname uuftreted.

In Poschtadrässe chann dr Name vonere Ortschaft au wiiterhii verwendet werde. Dr Name vom Ortsteil wird dänn i dr Zeile über dr Strassebezeichnig gnännt. Früeher isch er dur en Bindeschtrich a de Gmeindsname aaghängt worde, wies au oft i amtliche Ortsteilbezeichnige heisst (z. B. „Sankt Augustin-Menden“ oder „Troisdorf-Sieglar“).

I grössere Städt werded Ortsteil je nach Bundesland als Stadtbezirk bezeichnet oder zu sellige zämeegfasst. Im Gegesatz zu Ortsteile, wo e eigeni Ortschaftsvertretig chönnd haa, isch es so, dass Stadtbezirk meischt e derigi haa müend. Der Name, der Wahlmodus und d Zueschtändigkeite vo dene Bezirksvertretige variiered ebefalls vo Bundesland zu Bundesland.

In nordrhii-westfälische Grossschtädt bilded Ortsteil inoffizielli Gebiet vo Schtadtteile, wo sälber Teili vom ene Schtadtbezirk sind.

I der Schwiiz händ vil politeschi Gmeinde es baar Ortschafte. Wenn s eigeni Poschtleitzahle händ und en abgränzts Sidligsgebiet, rede d Bhöörde amtlech vo "Ortschafte".

I de Kantöön Graubünde, Tessin und Waadt seit me de Gmeinddeil "Frakzioone," z Davos sind s d "Frakzioonsgmeinde," im Bärnbiet kännt me d "Viertelsgmeinde" und im Bärner Oberland d "Büürte," im Kanton Züri chömed d "Ussewachte" vor und im Fläcke Schwyz d "Filiale."



</doc>
<doc id="11103" url="https://als.wikipedia.org/wiki?curid=11103" title="Persistenz (Informatik)">
Persistenz (Informatik)

Persischtänz isch en Begriff wo i dr Informatik bbruucht wird. Persischtänz isch t Duurhaftigkeit vo öppisem. S Gägeteil devoo isch t Volatilität. Öppis persischtänts isch öppis bliibends, konkret heisst das i der Informatik, dass es sich ufeme duurhafte Spicher befindet, also zum Biischpiil uf de Feschtplatte, ufere CD oder so. Wämmer öppis usem Hauptspicher (RAM) uf en duurhafte Spicher übertreit, dänn redt me dänn devoo dass mer's tuët "persischtiëre".


</doc>
