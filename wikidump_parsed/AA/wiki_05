<doc id="11132" url="https://als.wikipedia.org/wiki?curid=11132" title="München">
München

Münche (hd." München", bar. "Minga") isch d Hauptstadt vom düütsche Bundesland Bayern un mit über 1,4 Millione Iiwohner au d gröschti Stadt im Freistaat Bayern, d drittgröschti Stadt in Dytschland un die zwölftgröschti vo dr Europäische Union. D Stadt isch eines vo d wichtigschte Wirtschafts-, Verkehrs- und Kulturzentre vo dr Bundesrepublik un eini vo dr erfolgrichschte Städt in Europa. Münche isch s Zentrum vo dr Metropolregion Münche mit ca. 2,6 Mio. Iiwohner, Kernstadt vo dr "Greater Munich Area" mit meh als 6 Millione Iiwohner un Sitz vo dr Verwaltung vom Regierungsbezirk Oberbayern mit ca. 4,3 Mio. Iiwohner.

De Name Münche werd inere Urchund us em Joor 1158 as "forum apud Munichen" („Maart bi Münche“) gnennt und isch uursprüngli en Dativ Plural vo althochtütsch "munih" „Mönch“, bidüttet aso „bi de Mönche“ (vgl. Stadtwappe). So Ortsnamebildige sind recht hüüfig. S Probleem i demm Fall isch, as historisch kai älteri Sidlig vo Mönche noogwise were cha. De zimmli umstrittni Sprochwüsseschaftler Theo Vennemann veträted d Uffassig, as d Wurzle vom Name Münche scho vill elter segi und uf e vermuetiti Vaskonischi Ursproch zrugg gängi. Münche chönnti drum i vorhistorische Zit „Munica“ ghaisse ha. S Wort "mun" haisst im Baskische, noch em Vennemann di anzig no lebigi Sprooch vom Vaskonische, „Ufer“, „Böschig“ und „Hügl“.

Münche isch eis vo dr 23 Oberzentre vum Freistaat Bayern. Vo dr Großstädt vo Dytschland isch es die Stadt mit de meischte Lütt uff dr Stadtflächi.

De höggschte Punkt vo dr Stadt isch de Warnberg im Stadtbezirk 19 un isch 597 m über NHN, de niidrigscht liit mit 482 m über NHN im „nördlichen Schwarzhölzl“, im Stadtdeil Feldmoching-Hasenbergl.

D Isar fließt durchs Stadtgebiet uffere Längi vo 13,7 km vo Südwescht nach Nordoscht. Bekannte Insle im Fluss sin d Museumsinsle mit m Dytsche Museum un d Praterinsel, wo ganz in de Nööchi isch. Wiiter im Umland sin a Huffe Seee, z. B. dr Ammersee, dr Wörthsee oder dr Starnberger See. Anderi Flüss sin d Würm, wo us m Starnberger See chunt un durch de Weschte vo Münche fliesst, de Hachinger Bach, wo vo Südoschte bii Perlach in s Stadtgebiet chunnt un nördlich vo Neuperlach vosickert, un a Huffe Stadtbächli, wo vo d Isar abzweige. Des sin dr Iis-Bach, dr Auer Mühlbach, wo glii nach m Ableite us m Isarkanal als erschte durch de Zoo vo Münche fliesst un de Brunnbach. D Stadtbäch sin meischt an de Isar aglegt worde un a baar fliesse au durch d Innestadt. D Bäch im Zentrum sin hütt aber meischt in Röhre oder sitt äm Bau vo de S- un U-Bahnlinie drocheglegt worde. Seee im Stadtgebiet sin de Kleinhesseloher See im Englische Garte, dr See im Olympiagelände un dr Lerchenauer, Fasanerie- und Feldmochinger See, alli im Norde vo Münche. Im Süde in de Nööchi vom linke Ufer vo dr Isar liit de Hinterbrühler See.

De gesamti Flächi vo dr Stadt Münche isch 31.042,96 Hektar. Münche isch nach Berlin, Hamburg, Köln, Dresden un Breme die flächenmäßig sechstgröschti Großstadt in Dytschland. Vo de 310 km² sin 44,1 % Hüüser un Freifläche, wo dazüe ghore, 17 % Verkehrs-, 15,9 % Landwirschafts-, 15,4 % Erhohlungsfläche, 4,1 % sin Wald-, 1,3 % Wasserfläche un wiiteri 2,2 % sin anderscht gnutzt. 

Im Johr 1992 isch d Stadt noy uffdeilt worde. S het vorhär 41 Bezirk geh un jetz sin s grad no 25. Die heiße so (alphabetisch sordiert - in Chlammere stöhn d Nummere vo de Bezirk):

Zur Ziit entschtoot im Bezirk 22 ä neue Stadtdeil: Freiham.

Die Gmeinde un gmeindefreie Gebiet gränze an d Stadt Münche aane (sie sin vo Norde här im Uhrzeigersinn uffschriebe):

D Stadt Münche liit do, wo s feuchte atlantische un s drochene Kontinentalklima zämme chömme. Was au no s Wätter ussmacht sin d Alpe un d Donau, wo mitteleuropäischi un regionali Wättascheide sin. Wäge dämm ändert sich s Wätter ziemli oft. Dr Föhn bringt ussm Süde s ganze Johr über warmi, drocheni Luft nach Münche. Wenns Föhn het, cha me ziemli wiit lüege – un s het au de bekannt bayrisch-blaue Himml – wo me au d Bayrischi Alpe ganz düütlich seh cha. In Nymphenburg het dr Dyschte Wätterdienscht die bis hüüt högschti Temeratur vo 35,8 Grad Celsius gmässe. Münche liit in dr Gegend wo am meischte Gwitter sin un het so mängi Wulkebrüch miterläbt. Am 12. Juli 1984 isch sogar a Hagel-Unwätter gsii, wo umgrächnet 1,5 Mrd. Euro Schäde gmacht het. Münche het au am meischte Schnee vo dr dytsche Großstädt, es isch halt au rächt nooch züe de Alpe.

S isch mit Statistike feschtgschetllt worde, dass im Süddeil vo de Stadt d Sunne am längschte schiint. Dr nördlich Deil het meh Nääbel. Dr weschtlich isch drochener als wie de öschtlich. Des liit hauptsächlich am Höheunterschied vo dr Stadt, wo s ä entsprechends Kleiklima giit. Au d Trennung in vo dr Stadt in Oscht-Wescht durch d Isar macht des uus.

Im Johr 1700 hets grad amol 24.000 Iiwohner cha un fascht alli 30 Johr isch d Zahl vo de Iiwohner vrdopplt worde. 1852 isch d Iiwohnerahl vo dr Stadt meh als 100.000 worde un deswäge isch si zur Großstadt worde. 1883 hän 250.000 Lüüt z Münche gläbt un bis 1901 sins 500.000 gsi. Do isch Münche die drittgröschti Stadt im Dysche Riich gsi, numme Berlin un Hamburg hän mee Iiwohner cha. Im Johr 1933 isch Bevölkerig uff 840.000 aagschdiege un 1957 sins meh als a Million Lüüt gsi.

Am Änd vum Johr 2006 het d Stadt Münche 1,326 Mio. Iiwohner cha un isch de Iiwohner noch die drittgröschti Stadt vo Dytschland gsi. Im Septämber 2006 hets bis hütt am meischte Iiwohner cha. In de 1970er Johr hän si d Zweitwohnsitz no mitzellt, un do sin si also uff ungfähr 1,45 Mio cho. Im Oktober 2006 hän in d Stadt 5,6 % vo d Lüüt kei Arbet cha. Ändi 2005 hän 23,3 % Ussländer (300.129) z'Münche läbt. Am meischte sins Türke (43.309), Kroate (24.866), Serbe (24.439), Griiche (22.486), Öschtariicha (21.411) un Idalijena (20.847) gsi. 37 % vo de Ussländer chömme us EU-Länder.

In dr Metropolregion Münche läbe 2,6 Mio. Lüüt. Um in d Region Münche mit de angränzende Lanchreis un de Oberzentre Augschburg, Ingolstadt, Landshüet un Rosehaim sin güet 80 % vo de Pändler zum schaffe underwägs. S wohne dört 4,65 Mio. Lüüt (ca. 37 % vo de Bevölkerig vo Bayern). S sin au 40 % vo de sozialvrsicherungspflichtige Arbetsplätz in dr Region aagsiidlt. Im Chern vom Berych wird ungfähr 45 % vo de im BIP gmässene Wirtschaftsleischtig vo Bayern gschaffe.

Oberbayern isch wie dr ganz südbayerisch Raum sit jee här vor allem katholisch. Do isch au dr Sitz vum Erzbistum Münche und Freising. Ändi 2005 sin 39,5 % vo de Iiwohner katolisch, 14,2 % evangelisch un ca. 46 % hän a anderi Chonfession odr Religion oder sin ooni Religion gsi.

Dr zwoite Ökumenische Chilchedag isch vum 12. bis 16. Mai 2010 z Münche duregfüert worde.

Münche het au a jüdischi Gmei mit ca. 9.700 Lüüt, wo die meischte us m Oschte vo Europa herchömme (Ukraine un Russland). S git au a chleini liberal-jüdischi Gmei.










Im "Wirtshaus im Fraunhofer" isch 1978 d Fraunhofer Saitenmusik gründet wore.




</doc>
<doc id="11134" url="https://als.wikipedia.org/wiki?curid=11134" title="Germanische Sprachen">
Germanische Sprachen

Die germanische Schprache sind en Zweig vo de indogermanische Schprachfamilie.

Es charakteristischs Phänomen vo allne germanische Schprache gegenüber de andere indogermanische Schprache sind d Veränderige im Konsonantismus dur di erschti Luutverschiebig.

I dr folgende Uuflischtig werded nur d Eigearte vo de gröschte Schprachgruppe gnännt, Dialekte findet mer under em jewiilige Einzelartikel. Biischpiilswiis werded viili niederdüütschi Dialekte nur under Niederdüütsch bzw. Plattdüütsch im Artikel «weschtgermanischi Schprache» uufgfüehrt. 

D Schprachgrenze zwüsched Nord- und Weschtgermanisch isch hüt dur di düütsch-dänisch Grenze markiert und isch früeher öppis wiiter südlich a dr Eider gläge.

Innerhalb vu dene beide große Sproochgruppe gits e Dialektkontinuum, des heißt, ma ka nit wirklich sage, wo e bstimmti Sprooch ihr End het un wo di näkschte aafangt. In de hitige Zitt isch es allerdings oft so, dass di Dialekt vu de Standardsprooche verdrängt worre sin.

Under andere: Düütsch, Änglisch, Niederländisch, Afrikaans, Friesisch, Jiddisch. En anderi Bizaichnig för Westgermanisch isch Südgermanisch.

S Weschtgermanisch wird hüüffig zwäitäilt i Nordseegermanisch – das sind Nidertüütsch, Friesisch, Niderländisch, Änglisch und, wämes as «Spraach» alueget, s Schottisch – und i Südgermanisch im ängere Sinn, das sind Hoochtüütsch, Jiddisch und, wämes als «Spraach» alueget, Luxeburgisch.

Alli oschtgermanische Schprache sind uusgschtorbe. Guet öberliferet isch nume s Bibelgotische, denebet no öber hundert Uusdrück uf Krimgotisch.

Under anderem: Schwedisch, Dänisch, Norwägisch, Färöisch und Isländisch.

Mer gaht vonere hypothetische protogermanische ("vor-" oder "gmeingermanische") Schprach als Urschprung vo allne schriftlich überlieferete germanische Schprache uus. Debii underscheidet mer die weschtgermanische und die nordgermanische Schprache, wo sich hauptsächli i de Spaatantike usenandentwicklet händ. Scho echli früehner hät sich s uusgschtorbene, nur durs Gotische überliferete Oschtgermanisch abgschpalte. Die Schprachperiode vor dr Trennig vom Oschtgermanische nennt mer au "gmeingermanisch".

Die weschtgermanische Sprache als Einheit häts wahrschindli gar nie ggää. Scho i de früeh überliferete Schprachdokumänt gseemer es Südgermanisch (hüt die hochtütsche Dialäkt) und es Nordseegermanisch (hüt s Nidertütsch, s Niderländisch [mee oder weniger], s Friesisch und s Änglisch zäme mit em Schottisch).

Di nordgermanische Schprache stammed vom Altnordische ab. Die Vorform vo de hütige skandinavische Schprache isch öis i Runedenkmäler und dr riiche Literatur vom mittelalterliche Skandinavie bezüügt. Scho vor dr früeschte Überlieferig vo dr altnordische Schprach händ sich die in Altweschtnordisch und Altoschtnordisch gschpalte. Us em erschte Zwiig sind s hütige Isländisch und Färöisch hervorgange, us em zweite Zwiig s hütige Dänisch und Schwedisch. Ufgrund vom jahrhundertlange Iifluss vo de dänische Herrscher uf s Königriich Norwege gilt dem siini hütigi Amtsschprach, s Bokmål, ebefalls als oschtnordisch, während d Dialekt vo Weschtnorwege, wo dänn dr Schprachforscher Ivar Aasen di zweiti Amtsschprach vo Norwege gschaffe hät, s Nynorsk, em weschtnordische Zwiig aaghöred. – Die Wescht-Oschtspaltig vo de skandinavische Sprache isch aber scho im Mittelalter von ere Nord-Süüd-Spaltig überchrüzt worde; Schwedisch und di oschtnorwegische Dialäkt ghöred dadebii zum Nordskandinavisch, Dänisch zum Südskandinavisch und di weschtnorwegische Dialäkt, Färöisch und Isländisch zum Weschtskandinavisch.





</doc>
<doc id="11135" url="https://als.wikipedia.org/wiki?curid=11135" title="ISO 8859-6">
ISO 8859-6

ISO 8859-6, gnauer ISO/IEC 8859-6 au bekannt als "Arabisch", isch en vo dr ISO zletscht 1999 aktualisierte Schtandard für d Informationstechnik zur Zeichekodierig mit acht Bit und dr sechsti Teil vo dr Normefamilie ISO/IEC 8859.

Die Zeiche, wo mit siibe Bit kodierbar sind, entspreched US-ASCII mit füehrendem Nullbit. Zuesätzlich zu de 95 darschtellbare ASCII-Zeiche (0x20–7E) kodiert d ISO 8859-6 51 wiiteri (0xA0, A4, AC–AD, BB, BF, C1–DA, E0–F2), also insgesamt 146 vo theoretisch mögliche 256 (= 2). De Positione 0x00–1F und 0x7F–9F sind i ISO/IEC 8859 und demit ISO/IEC 8859-6 kei Zeiche zuegwiise. ISO-8859-6 bsetzt aber alli Schtelle mit nöd darschtellbare Schtüürzeiche.

Die mit siebe Bit kodierbare Zeiche entschpreched US-ASCII mit füehrendem Nullbit. Zuesätzlich zu de 95 darschtellbare ASCII-Zeiche (0x20–7E) kodiered alli ISO 8859-Variante 96 wiiteri (0xA0–FF), also insgesamt jewiils 191 vo theoretisch mögliche 256 (= 2). De Positione 0x00–1F und 0x7F–9F sind in ISO/IEC 8859 und demit ISO/IEC 8859-6 kei Zeiche zuegwise. ISO-8859-6 jedoch bsetzt alli die Schtelle mit nöd darschtellbare Schtüürzeiche.

ISO 8859-6 enthaltet zwar alli Buechschtabe vom arabische Alphabet, jedoch nöd die mitunder notwendige Vokalzeiche, drum wirds nöd sehr hüüfig iigsetzt. Die Zuesatzbuechschtabe us em Persische und andere Schprache fehled völlig.

"SP" (0x20, "space") isch s Leerzeiche, "NBSP" (0xA0, "non-breaking space") s feschte Leerzeiche und an 0xAD isch dr bedingti Trennschtrich ("SHY", "soft hyphen"), wo normalerwiis nur am Zeileendi sichtbar isch.



</doc>
<doc id="11137" url="https://als.wikipedia.org/wiki?curid=11137" title="Hausmeier">
Hausmeier

Dr Huusmeier, Kaschtellan oder dr Majordomus (us latiinisch "maior – dr Verwalter, Verwäser," und "domus – s Huus"), also s Amt vom "Verwalter vom Huus," zellt zu de Ämter vom mittelalterliche Hof (lueg au: maior villae).

Zeerscht hät de Huusmeier nu d Verwaltig vo Huus und Hof organisiert. Mit dr Zuenaahm vo dr Macht sinds Leiter vo dr Regierigsgwalt worde. Ires Amt isch mit de Ziit eerblich worde und hät ene nüme chöne ewegggnaa werde. Als Repräsentant vom König sind si vor em Königsgricht uufträtte. D Rächtsschtelig vom Huusmeier hät sich im Lauf vom Hoch- und Schpaatmittelalter uf de Hofmeischter übertreit, wo e generelli Verträttigsmacht vom Fürscht a siim Hof iignaa hät. Näbed em Truchsäss, em Seneschall, em Marschall und em Kämmerer isch de Huusmeier eis vo de höchschte Ämter am Hof vom früehe Mittelalter gsii. Die bekanntischte Huusmeier sind d Karolinger de Pippin dr Elter und de Karl Martell gsii. Dur die Macht, wo im Erbamt vom Huusmeier vereint gsi isch, isch es de Karolinger zletschtamänd möglich worde, d Herrschaft vom Frankeriich vo de Merowinger z überneh. 

Dr Huusmeier hät mit siinere Familie – trännt vom übrige Personal – vo dr Chuchi en eiges mehrgängigs Mahl überchoo, wo a dr «Verwaltertafle» aagrichtet worde isch.




</doc>
<doc id="11138" url="https://als.wikipedia.org/wiki?curid=11138" title="Formelzeichen">
Formelzeichen

Es Formelzeiche isch es Symbol für de Name vomene Objekt zur Verwendig in Formle.
Prinzipiell chann jedes beliebige Symbol als Formelzeiche verwendet werde. Es wird aschtell vom Objektname gschriebe und isch mit dem siinere Bedüütig identisch. Das bedüütet, dass es Symbol immer dur de ihm zuegordneti Objektname ersetzt werde chann und umgekehrt.

Formelzeiche werded vor allem i dr Mathematik und i de Natur- und Ingenieurwüsseschafte aagwendet.

Zahlriichi Formelzeiche sind gnormt (z. B. international formula_1 für „ist gleich“ oder formula_2 für s Volume). Derigi Normige sind biischpiilswiis ISO 31 und DIN 1304.

Sofern als Formelzeiche Buechschtabe verwendet werded, chömmed bsunders hüüfig s düütsche (latiinische), griechische, altdüütsche und hebräische Alphabet zum Iisatz. Die meischte Buechschtabe-Formelzeiche beschtönd us eim und nur wenigi us meh als eim Buechschtabe. Um de Zeichevorrat z erwiitere, werded de Buechschtabe oft Indizes us Buechschtabe oder Zahle biigfüegt.

I dr Mathematik werded i dr Regel Buechschtabe als Formelzeiche verwendet, wenns sich um veränderlichi Objekt handlet. Für de Textsatz wird meischt e Serifeschrift verwendet.

"Biischpiil" zu Regelfäll vom verwendete Alphabet und vom Textsatz:

Anderi Objekt, wo z. B. Aawiisige enthalted, chömmed schpezielli Symbol zugwise über, wo nur zum Teil (urschprünglich) us Alphabete schtammed. 

"Biischpiil:"

Die i dr Physik verwendete Formelzeiche beschtönd us eme latiinische oder griechische Buechschtabe. Ihre Satz erfolgt (nach DIN 1313) kursiv mit Serife.

"Aawendigsbiischpiil:"

"Lueg au:" Lischte vo de physikalische Formelzeiche

Die Formzeiche, wo in Programmierschprache verwendetet werded, wiiched us praktische Gründe meischt vo dene vom Schriftsatz ab. Si beschränked sich uf d Zeiche, wo schtandardmässig uf dr Taschtatur verfüegbar si, e Uusnaahm bildet APL.

"Biischpiil:" Chliiner oder gliich


</doc>
<doc id="11139" url="https://als.wikipedia.org/wiki?curid=11139" title="Liste unabhängiger Staaten nach Fläche">
Liste unabhängiger Staaten nach Fläche

Uf dere Siite befindet sich e nach dr Flächi sortierti Lischte vo allne Schtaate vo dr Welt. Alli Wert beziehnd sich uf s Schtaatsgebiet in km². Die Reihefolg bi blosser Berücksichtigung vo dr reine Landflächi vo de jewiilige Schtaate wär e anderi, biischpiilswiis läg dänn China vor de USA.

Um d Flächeaagabe mitenand vergliiche zu chönne, isch als Quelle einheitlich s jewiilig aktuelle CIA World Factbook verwendet worde. Die Schtaate, wie international nöd vollschtändig als souverän iizschtufende Cookinsle und Niue sind bi ihrem Muetterland (Neuseeland) gnännt, gliichs gilt für di international nur teilwiis anerchännte Weschtsahara (lueg bi Marokko) und alle Überseegebiet vo Schtaate.



</doc>
<doc id="11142" url="https://als.wikipedia.org/wiki?curid=11142" title="Internet Movie Database">
Internet Movie Database

D Internet Movie Database ("IMDb") isch e Datebank über Film, Fernsehserie, Videoproduktione und Videoschpiil und über die Persone, wo draa mitgwürkt händ. Im Jahr 2013 hät s Iiträg gää zu meh als 2 Millione Filmproduktione vo allne Arte und zu über 4 Millione Mensche. D Nutzig isch grundsätzlich choschtelos. Gege Bezahlig büütet IMDbPro.com es zuesätzlichs Informationsaagebot (aktuelli Box-Office-Schtatistike, Zuegriffsschtatistike, Agente-Kontakt etc.) aa. Betribe wird Internet Movie Database vo Amazon.com.

I dr Datebank befindet sich en Grossteil vo allne Kino- und sehr viile Fernsehfilm, wo sit Aafang vo dr Kinematographie dreiht worde sind. Anders als bi ähnliche Projekte werded au pornografischi Produktione archiviert. Fehlendi Informatione chönnd vo de Bsuecher (nach vorheriger Regischtrierig) naatreit werde.

Es chann sowohl nach Filme als au nach Persone, Film-Charaktere, Zitate, innerhalb vo Biographie und (über verschiedeni erwiiterti Sueche) nach viele wiitere Aagabe gsuecht werde. Dr Umfang vo de aabotene Informatione isch abhängig vom Bekanntheitsgrad vo de Film und Persone oder devoo, wie viil Material dur interessierti Persone a IMDb übermittlet worde sind. Wil Film und Stars us Hollywood weltwiit am bekanntischte sind, gits dezue au meischt bsunders viili Informatione.

Bsuecher chönns zu Filme Bewertige und Kommentar abgee, wo dänn nach eme uf dr Bayessche Wahrschiinlichkeitsverteilig beruehende Syschtem uusgwertet werded. Zum eine wird ab 5 abgehne Schtimme en Durchschnittswert berechnet, zum andere nach eme wiitere Berechnigssyschtem e Lischte vo de 250 (i dr IMDbpro-Version 500) beschte und 100 schlechtischte Film. Sit Juli 2006 chann mer nümme nur einzelni Film, sondern au Fernsehserie bewerte.

Bi dr düütschschprachige Version vo dr IMDb sind bisher nur einzelni Begriff uf de Filmsiite (zum Biischpiil "Schauschpieler" schtatt "Actor") is Düütsche übersetzt worde.

Als Alternative gits d OFDb, d "Online-Filmdatebank". Sie büütet zwar wesentlich kompakteri und abgschpeckteri Informatione und Inhalte, isch aber komplett düütschschprachig.

Dr Urschprung vo dr IMDb liit i dr Newsgroup rec.arts.movies, ere Diskussionsplattform für Filmbegeischterti. Wiit vor 1990 händ einigi Teilnehmer demit aagfange, Lischte über Schauschpieler, Regisseure und anders z füehre und regelmässig über rec.arts.movies z veröffentliche. Im Oktober 1990 händ sich i dene vo Hand gfüehrte Lischte über 23'000 Iiträg gfüehrt, wo de Col Needham mit Hilf vo einige Programm zämegfüehrt und durchsuechbar gmacht hät – s Ergebnis isch d "Internet Movie Database: Episode I – The Text-Only Unix Version". S System isch mit em hüt verfüegbare chuum vergliichbar gsii, zu dem Ziitpunkt hät no jede Benutzer die gsamti Datebank auf siin eigene Rechner kopiere müesse, um sie benutze z chönne.

1993 isch die Datebank per E-Mail zuegänglich worde, und churz druuf, no bevor dr erschti grossi Webbrowser NCSA Mosaic usechoo isch, hät di erscht Web-Version Gschtalt aagnoo.

Die schtiigendi Aazahl v Benutzer und Date häts 1996 erforderlich gmacht, dass s private Projekt IMDb under heftige Debatte pro/contra Kommerzialisierig in e Firma umgwandlet worde isch. Eigetümer vo dr Firma sind diejenige gsii, wo au bislang die Lischte gfüehrt händ. D Arbet a dr IMDb und für d Internet Movie Database, Ltd. händs meischtens nebe Schuel, Schtudium und Beruf erlediget.

Bis 1998 hät sich d Grössi vo 1996 nomal verdopplet, und dr Ressourcebedarf hät d Möglichkeite vo ihrer nebebrueflich und praktisch unentgeltlich arbeitende Eigetümer z überschtiige droht. Nachdem wege dr Befürchtig, dass s Projekt i siini Beschtandteil zerleit werde würded, bereits mehreri Chaufaagebote uusgschlage worde sind, isch d IMDb 1998 as Internet-Versandhuus Amazon.com gange.

D Wurzle vo dr IMDb sind au hüt no erkennbar. D Datebank lebt zu grosse Teile nach wie vor vo dr Mitwürkig vo dr Netzgmeind und git ihri komplette Beschtänd nach wie vor choschtefrei a d Netzgmeind zrugg, nöd nur über d Portalsiite, sondern au in Form vo Rohdate.

Registrierti Nutzer chönnd mit Punkte vo 1 bis 10 alli Film bewerte. Sind gnüegend Bewertige zämechoo, wird en Durchschnittswert errechnet, und händ no viil meh Persone e Bewertig abgee, chann dr Film bi gnüegend hohe (oder tüüfe) Punktzahl i dr Ranglischte vo de beschte oder schlechtischte Film erschiine. Die Lischte gits global für alli Film und für Filmgenres (Dokumentatione, Chriegsfilm, Drame etc.) Ebenso chann mer uf de personebezogene Artikel under „sorted by rating“ gsee, wie guet d Film vomene Regisseurs oder eme Schauschpieler underenand abschniided.

Um zu de 250 beschte Filme zghöre, muess en Film momentan vo mindeschtens 1'300 Nutzer mit ere durchschnittliche Punktzahl vo mindeschtens öppe 7,8 bewertet sii. Allerdings langet das nöd immer, wil IMDb no wiiteri, nöd dr Öffentlichkeit bekannti Wert verarbeitet.

D Wertig vo de Film wird durchuus manipuliert. Dr Film „Daniel - Der Zauberer“ mit em Daniel Küblböck isch langi Ziit als „schlechtschte Film“ bewertet worde, nach em Uufruef uf dr Diskussionssiite die zwiifelhafti Ehre nöd eme düütsche Film z überlaa hät e grossi Aazahl vo amerikanische Nutzern mit Höchschtpunktzahl für de Film gschtimmt und hät ihn düütlich vo dere Position verdrängt.



</doc>
<doc id="11143" url="https://als.wikipedia.org/wiki?curid=11143" title="Internationale Telefonvorwahl">
Internationale Telefonvorwahl

E internationali Telefonvorwahl (au Ländervorwahl, "engl. country code") isch e Telefonnummere, wo mer wählt, um uf di logischi Ebeni vomene nationale Telefonnetz z glange.
Internationali Telefonvorwahle beschtönd us zwei Teile:

Biischpiil (Ländervorwahl uf Düütschland): „codice_1codice_3“

Anderi Biischpiil für Ländercodes:



</doc>
<doc id="11144" url="https://als.wikipedia.org/wiki?curid=11144" title="Politische Gemeinde">
Politische Gemeinde

Di politisch Gmeind isch die wichtigscht Gmeindsform i dr Schwiiz.

I de Kantön Aargau, Appezäll Usserrhode, Basel-Landschaft, Basel-Stadt, Bärn, Obwalde, Soleturn, Uri und Zug gheisst si Iiwohnergmeind, i de Kantön Jura und Wallis Munizipalgmeind, i de Kantön Friburg, Gämf, Luzern, Nöieburg, Schaffhuse, Schwyz, Tessin und Waadt eifach Gmeind, im Kanton Appezäll Innerrode Bezirk, und bis Ändi 2010 hät mer ere im Kanton Glaris "Ortsgmeind" gseit.

Wänn vo dr "Gmeind" d Reed isch, dänn isch i dr Regle di "politisch Gmeind" gmeint. Au die Ort, wo en "Stadt" sind, händ als Gebietskörperschafte d Rächtsform von ere Gmeind. E Stadt isch i dr Schwiiz also immer au e politischi Gmeind.

Di politisch Gmeind verfüegt über di sogenannt allgemein Kompetänz i kommunale Aaglägeheite. Si ninnt alli kommunale Uufgabe wahr, wo s übergordnet Rächt nöd em Würkigschreis vomene andere Gmeindstyp (z. B. Chilegmeinde, Schuelgmeinde) zuewiist. Für bsunderi Uufgabe, wo mer besser im überkomunale Rahme chan lööse, bildet d Gmeinde spezielli Zwäckverbänd.

Pildet worde sind di politische Gmeinde, wo me di alte Gmeinwäse vom Ancien Régime im früene 19. Jaarhundert uufteilt hät i Gmeinde, wo all Iiwoner dezueghööred (politischi Gmeinde oder Iiwonergmeinde), und Gmeinde für di Altiigsässene, wo denen iri Güeter verwalted (Bürgergmeinde).



</doc>
<doc id="11146" url="https://als.wikipedia.org/wiki?curid=11146" title="Neptun (Planet)">
Neptun (Planet)

Dr Neptun isch dr vu dr Sunne us gsähe dr acht Planet im Sunnesystem. Er isch daift uf dr Neptun, dr römisch Gott vum Meer un vu dr fliessende Gwässer, un isch e Gasriis. Si Zeiche isch e stilisierte Dreizack (), d'Waffe vum Meergott Neptun. Dr Neptun isch nooch em Volume dr viertgrösst, nooch dr Masse dr drittgrösst Planet vum Sunnesystem. Er isch e chlei weng chleiner wie dr Uranus, het aber e höcheri Dichti wie säller.

Dr Neptun isch dr usserst vu dr grosse Gasplanete vum Sunnesystem un lauft uf ere fast chreisförmige Umlaufbahn mit ere Exzentrizität vu 0,0113 um d'Sunne. Si sunnenächste Punkt, s'Perihel, lit bi 29,709 AE un si sunnefernste Punkt, s'Aphel, bi 30,385 AE. Jensits vum Neptun lit dr Kuipergürtel, wo au dr Pluto umlauft, wo wege sinere Bahn ab un zue (zledst vu 1979-1999) dr Sunne nächer wie dr Neptun chummt. S'Plutosystem isch s'grösste us dr Familie vu dr Plutinos, säll sin Objekte, wo in drei Neptunjohr gnau zweimol um d'Sunne chreise. D'Neptunbahn isch mit 1,769° numme liicht gege d'Ekliptik gneigt. Fer e Umlauf um d'Sunne brucht dr Neptun öppe 165 Johre.




</doc>
<doc id="11150" url="https://als.wikipedia.org/wiki?curid=11150" title="Liste der Berge der Io">
Liste der Berge der Io

D'Oberflächi vu dr Io isch vu Vulkane un Berge bedeckt. Die grössere devu sin uf bekannteri mythologische Figure Reise us dr Mythologi vu dr Io, oder uf Gottheite vum Fyr oder dr Sunne us verschidene Mythologie vu dr Weltkulture daift. E Uswahl devu isch noochfolgend ufgfüehrt.

Lueg au d'Liste vu dr Oberflächestrukture vu dr Io.



</doc>
<doc id="11151" url="https://als.wikipedia.org/wiki?curid=11151" title="Regisseur">
Regisseur

En Regisseur, wyblich e Regisseurin (vo frz.: régisseur, régir "leite"), au Schpielleiter gnännt, füehrt Regie und isch demit traditionell nebed em Schauschpieler di entscheidendi Person bi dr Uuffüehrig vomene Schtück. Als Alternative zur Zentralgwalt vom Regisseur sind verschiedeni Aasätz vo (meh oder weniger) gliichberechtigte Regieteams entwicklet worde.

Es git de Bühneregisseur für Schauschpiel, Musical, Opere, Operette und anderi Bühne-Werch im Theaterbereich, de Filmregisseur für d Filmkunscht, de Hörschpielregisseur für Hörschpiel und künschtlerischs Feature und de Fernsehregisseur für Fernsehsendige. S gmeinsame vo dene verschiedene Regietätigkeite, isch d Verantwortig für di künschtlerisch Gschtaltig vomene Projekt, wo i dr Regel uf ere schriftliche Vorlaag basiert.

D Inszenierig vomene Regisseur schtellt es eigeschtändigs künschtlerischs Werch dar. Er bsitzt s Urheberrecht am entschtandene Kunschtwerch. Zu de Uufgabe vom Regisseur ghört, d Interpretation vomene Drehbuech (Theaterschtück) bzw. Produktionsmanuskript (Hörschpiel, Feature). Oft hät er au - in Rückschprach mit em Autor und em Dramaturg - entscheidende Aateil a dr Uusarbeitig oder Überarbeitig vomene Schtück.

D Aapassig vom künschtlerische Entwurf a di ökonomisch-organisatorische Möglichkeite wird vom Regisseur i Zämeearbet mit em Produzent (s. Filmproduzent) und andere Verantwortliche vorgnaa. Wiiter wird vom Regisseur in Rückschprach mit em Bsetzigsbüro, d Uuswahl vo de Darschteller und mängisch au vom wiitere technisch-künschtlerische Schtab vorgnaa.

Bi dr Umsetzig vom Projekte underscheided sich d Uufgabe vom Regisseur je nach Medium. Unabhängig devoo bliibt e zentrali Uufgaab vom Regisseur d Aaleitig und Underschtützig vo de Darschteller bi dr Uusgschtaltig vo ihrne Charaktere.



</doc>
<doc id="11153" url="https://als.wikipedia.org/wiki?curid=11153" title="Demokratische Volkspartei (Deutschland)">
Demokratische Volkspartei (Deutschland)

Di Demokratischi Volkspartei (DVP), nöd z verwechsle mit dr "Düütsche Volkspartei", isch hüt under em Name FDP/DVP dr Landesverband Baden-Württemberg vo dr FDP.

D DVP isch im Königriich Württemberg i de 1860er-Jahre ggründet worde und isch dr Zämeschluss vo viilne demokratische Revolutionäre vo 1848. Sie isch lang di beschtimmendi politisch Chraft im "Ländle" gsii. Bi dr Gründig vo dr Düütsche Demokratische Partei (1919) händ sich d "Demokrate", wie sie vo dr Bevölkerig nur gnännt worde sind, dere linksliberale Partei aagschlosse und sind dene ihre Württemberger Landesverband worde. 1933 händ sie sich uf Druck vo de Nationalsozialischte ufglöst, um eme Verbot zuvor zchoo.

1945 isch d DVP vo liberale Persönlichkeite wie em Theodor Heuss und em Reinhold Maier wiederggründet worde. Sie hät sich 1948 a dr Gründig vo dr FDP in Heppeheim beteiliget und isch sither dr entschprächendi Landesverband, zerscht in Württemberg-Bade und Württemberg-Hohezollere, nach Gründig vom Land Bade-Württemberg under dr Bezeichnig FDP/DVP im gsamte Südweschtschtaat. Mit em Reinhold Maier (i Württemberg-Bade und Bade-Württemberg) hät d DVP de einzig liberali Minischterpräsident i dr Bundesrepublik Düütschland gschtellt. D DVP isch dr einzigi FDP-Landesverband, wo no nie a dr Fünf-Prozent-Hürde gscheiteret isch.

Derzeitigi Vorsitzendi isch di Bundestagsabgeordneti Birgit Homburger.





</doc>
<doc id="11154" url="https://als.wikipedia.org/wiki?curid=11154" title="Breite">
Breite

Breite stoht für:


Dr Begriff Breiti isch au dr Name vo de folgende Objekt:


Persone mit em Name Breite:

"lueg au": Länge, Höhe


</doc>
<doc id="11156" url="https://als.wikipedia.org/wiki?curid=11156" title="Staatsform">
Staatsform

D Herrschaftsform und in zweiter Linie d Organisation vo dr Herrschaftsuusüebig imene Schtaat bestimmed siini Schtaatsform. 

D Schtaatsform laat sich au als d Antwort uf d Fraag „Wer herrscht?“ beschriibe. So definiert biischpiilswiis s Grundgsetz vo der Bunderepublik Düütschland d Schtaatsform mit em Satz "Alli Schtaatsgwalt gaht vom Volch uus" als Demokratii.

I dr Gschicht händ politischi Denker zahlriichi Typologie vo verschiedene Schtaatsforme entwicklet. Us dr Antike schtammt vom griechische Philosoph Aristoteles die klassisch Uufteilig in sechs Forme, Monarchii, Aristokratii, Politii und dene ihri entartete Pendants Tyrannis, Oligarchii und Demokratii. Dr italienischi Politiker und Historiker Niccolò Machiavelli hät zwüsched Elleiherrschafte (Autokratie) und Freischtaate (Republike) underschiede.

I dr Gegewart wird hauptsächlich zwüsched de Schtaatsforme vo dr Diktatur und dene vo dr Demokratii underschiede. 

Bi de Diktature handlets sich vorwiegend um Elleiherrscher (Autokrate), wo sich selber als Präsidente bezeichne, und um di absolute und di nöd parlamentarische, konschtitutionelle Monarchie. 

D Demokratie gliedered sich vorwiegend in parlamentarischi und präsidentiali Republike und in di modern parlamentarischi Art vo dr konschtitutionelle Monarchii. Kritiker vo dere Iiteilig wended ii, dass es sich bi viilne Demokratie in Würklichkeit um Oligarchie handlet. 

Es isch au aazmerke, dass under Demokratii historisch, uusschliesslich die direkti Uusüebig vo dr Macht durs Volch verschtande worde isch. Hüt werded zur Bezeichnig vo dem aber meischt d Begriff Radikaledemokratii, Direkti Demokratii und Basisdemokratii gnutzt, wo nöd ganz synonym si.



</doc>
<doc id="11157" url="https://als.wikipedia.org/wiki?curid=11157" title="Pi (Mathematik)">
Pi (Mathematik)

S Pi (formula_1) isch in de Mathematik di sogenannti Chraiszahl. Si git a, wie sich de Durchmässer zum Umfang un zü de Flächi vom e Chrais verhaltet, nämlich
formula_2
bzw.
formula_3

Äs git mehreri glichwärtigi Definitionä für d Chraiszahl formula_1. 

Diä 100 Nachkommastelä: formula_1 ≈ 3, 14159 26535 89793 23846 26433 83279 50288 41971 69399 37510 58209 74944 59230 78164 06286 20899 86280 34825 34211 70679...

π isch e irrationali, transzendenti Zahl, wo d Zifferefolge absolut regellos isch.

Gängigi Formlä:

Es git Lüt die sin ganz vusässe uf d Zahl Pi, die lehret se uuswändig bis zur tuusigschte Schtell. De vierzähnti März isch (wegä 3/14 i dä englische Datumsschriebwis) an vielene Plätz en wichtigä Daag. In enere englische Gmeind wird a däm Daag jedes Johr e gross Fäscht gfieret. Und dänn gits no PCs die sinds ganz Johr demit bschäftigt no meh Stelle vu Pi usäzfindä. Hützudaag sin über 12 Billione Stelle vu Pi bekannt.



</doc>
<doc id="11160" url="https://als.wikipedia.org/wiki?curid=11160" title="Griechische Zahlen">
Griechische Zahlen

Griechischi Zahle sind im Griecheland vo dr klassische Antike s übliche Syschtem vo dr Zahledarschtellig gsii. Im hütige Griechisch wird s viilfach immer no zur Darschtellig vo Ordinalzahle (erschte, zweite, ...) verwendet, während für Kardinalzahle (eins, zwei, ...) hüt normalerwiis di arabische Ziffere üblich sind. Nur wer sich in Griechenland betont traditionell gee will, verwendet zum Teil au für Kardinalzahle die griechisch Schriibwiis.

Das System basiert uf em griechische Alphabet.

S früeheschte Syschtem vo dr Zahledarschtellig isch nach em akrophone Prinzip entwicklet worde, d. h. dass dr erschti Buechschtabe vonere Ziffere (im phonetische Sinn) zum Symbol vo dr Ziffere worde isch.

Es hät gulte: Ι (eifache Schtrich) = 1; Π (vo pente) = 5; Δ (vo deka) = 10; Η (vo hekaton) = 100; Χ (vo chilioi) = 1000; und Μ (vo myrioi) = 10'000. D Darschtellig vo de Zahle us de einzelne Ziffere isch em römische Syschtem ähnlich gsii; wie s römische Syschtem schiints sich um e Aagliichig vomene ältere Kerbstocksyschtems a di gschriebeni Schpraach z handle.

Ab em 4. Jahrhundert v. Chr. isch das Syschtem dur es quasi-dezimals Syschtem ersetzt worde, wo aber au uf Buechschtabe als Ziffere basiert hät. Jedere Ziffere (1, 2, ..., 9) isch en Buechschtabe zuegordnet gsii, ebeso a de zehn- (10, 20, ..., 90) und hundertfache (100, 200, ..., 900) Werte. Das erfordert insgsamt 27 Buechschtabe. Wil s griechische Alphabet aber nur 24 Buechschtabe hät, isch es um drei bereits damals nümme benutzti Buechschtabe vonere früehere Alphabet-Version erwiiteret worde: 


D Zahle werded additiv us de Ziffere bildet, im Sinn vonere Summe. "Nulle" werded uusglaa. Hinder d Zahl wird es eifachs Aafüehrigszeiche gsetzt, um d Zifferefolg vomene Wort oder vonere Abchürzig z underscheide.

Au Zahlen vo 1'000 bis 999'999 chönnd dargschtellt werde: Für das werded die gliiche Ziffere nomal für eintiusiger, zehntuusiger und hunderttuusigerer verwendet, und zuesätzlich es zweits Aafüehrigszeiche (unde) vorgschtellt.



</doc>
<doc id="11161" url="https://als.wikipedia.org/wiki?curid=11161" title="Verwaltungsgemeinschaft">
Verwaltungsgemeinschaft

Verwaltigsgmeinschafte sind Körperschafte vom öffentliche Recht i de düütsche Bundesländer Bade-Württemberg (deet Veriibarti Verwaltigsgmeinschaft), Bayern, Sachse, Sachse-Anhalt und Türinge. Dr Begriff wird aber au teilwiis für nöd gebietsabhängigi Gmeinschafte zur gmeinsame Nutzig vonere Verwaltigsschtruktur i dr öffentliche Verwaltig verwendet. (z. B. FH Bund mit dr Bundesakademie für öffentlichi Verwaltig)

Verwaltigsgmeinschafte setzed sich us mehrere Gmeinde vom gliiche Landchreis zäme.
Sie händ e eigeni politischi Vertretig und en Vorsitzende oder es Oberhaupt, wo je nach Bundesland au de Titel Bürgermeischter haa chann. In Bade-Württemberg übernimmt die Uufgaab dr Bürgermeischter vo dr "erfüllende Gmeind" (also ken eigene Bürgermeischter, lueg au di wiitere Uusfüehrige am Endi vo dem Artikel). In Thüringe gits sowohl Verwaltigsgmeinschafte als au Erfüllendi Gmeinde.

Zu de Uufgaabe vonere Verwaltigsgmeinschaft zelled z. B. d Uufschtellig vo Flächenutzigsplän, Abwasserbesiitigung, Kassegschäft oder s Friedhofs- und Füürwehrwese. Sie chann aber au d Trägerschaft vo Grundschuele, wo Underhalt vo Gmeindsverbindigsschtrasse und wiitere Uufgabe vo de Mitgliedsgmeinde überneeh bzw. selligi Uufgaabe chönnd ihr übertreit werde, biischpiilswiis de Tourismus.

Gebietskörperschafe:
Körperschafte vom öffentliche Recht:


</doc>
<doc id="11166" url="https://als.wikipedia.org/wiki?curid=11166" title="Preis der schwedischen Reichsbank für Wirtschaftswissenschaften in Gedenken an Alfred Nobel">
Preis der schwedischen Reichsbank für Wirtschaftswissenschaften in Gedenken an Alfred Nobel

Di offiziell Bezeichnig vo dem Priis, "Sveriges Riksbanks pris i ekonomisk vetenskap till Alfred Nobels minne" (hochtüütsch Preis der schwedischen Reichsbank für Wirtschaftswissenschaften in Gedenken an Alfred Nobel) bruucht mer im Alltag nöd, me säit em – nöd ganz richtig – Nobelpriis für Wirtschaftswüsseschafte oder churz Wirtschaftsnobelpriis.

Er isch zum eerschte Mal im Jahr 1969 verlie worde. Er unterscheidet sich vo de originäre Nobelpriise dur d Tatsach, dass er nöd vom Alfred Nobel, sondern nachträglich im Jahr 1968 vo dr Schwedische Riichsbank gschtiftet worde isch, wo die ires 300-Jahr-Jubiläum gfiiret hät.

D Empfänger vo dr Uuszeichnig werded im Verzeichnis vo de Nobelpriisträger vo dr Nobelschtiftig nu imene Aahang uufgfüehrt, iri Näme werded uf de Rand vo de Nobel-Medaille schtatt uf der Flächi iigraviert. D Verleihig findt im Rahme vo dr gliiche Veraaschtaltig schtatt, wo au de andere Priisträger im Schtockholmer Rathuus (Uusnaahm: Friedensnobelpriis, wo in Oslo verlie wird) all Jahr am Todestag vo Nobel am 10. Dezember d Uuszeichnig überreicht wird. S Verfahre vo dr Nominierig, Bedingige und Kriterie vo dr Priisvergaab, Priisgeld und dr Ablauf vo dr Verleihigszeremonie entschpräched ebefalls dene vo de andere Priis.

De Wirtschaftspriis wird under anderem kritisiert, wil d Priisvergaab au als Prämierig vo beschtimmte wirtschaftspolitische Positione cha verstande werde. Die Kritik richtet sich schpeziell gäge d Vergaab a bis jetz sibe Mitglider vo dr liberale (vo Kritiker im Allgemeine als neoliberal gschumpfe) Mont Pelerin Society (Friedrich von Hayek, Milton Friedman, George Stigler, Ronald Coase, James M. Buchanan, Maurice Allais, Gary Becker), aso a öppe 10 Prozent vo allne Priisträger; de Erik Lundberg, de langjährig Präsident vom Komitee, wo d Priis vergää hät, isch ebefalls es Mitglied vo dere liberale Tankfabrik. Me mues aber au säge, dass di Wirtschaftsliberali de sogenannt "Mainstream" vo de Wirtschaftswüsseschaft bilded, drum tunkt anderi die Zahl nöd bsunders höch. 

En andere Kritikpunkt isch di schtarch zahlenmässig Dominanz vo US-Amerikaner under de Empfänger. So sind sit 1969 36 US-Amerikaner uuszeichnet worde. De Vergliich isch aber fragwürdig, wil im gliiche Ziitruum 50 Nobelpriis für Medizin, 36 Nobelpriis für Chemii und 51 Nobelpriis für Physik a US-Amerikaner vergää worde sind. Di generell Kritik am Nominierigs- und Vergaabeverfahre vo de Nobelpriis trifft au uf de Nobelpriis für Wirtschaftswüsseschafte zue: d Priisträger werded vomene chliine Chreis uusgläse, d Underlage dezue underligged ere füfzgjährige Gheimhaltigsfrischt.

D Kritik am „Wirtschaftsnobelpriis“ isch au us de Reihe vom Alfred Nobel siine Nachfahre choo.




</doc>
<doc id="11167" url="https://als.wikipedia.org/wiki?curid=11167" title="Türlersee">
Türlersee

Dr Türlersee liit im Säuliamt im Kanton Züri. Er befindet sich a dr Grenze vo de Gmäinde Aeugst und Huuse am Albis uf 643 m ü.M..

Dr See isch rund 1.4 km lang und öppe 500 m bräit. Am südöschtliche Ufer liit en Campingplatz und s Schtrandbad Türle. Im Norde verlaat dr Fluss Reppisch de See. Widmet sich e Saag dr Entschtehig vom See, isch die jedoch viilmee uf en Felsschturz zruggzfüere.



</doc>
<doc id="11168" url="https://als.wikipedia.org/wiki?curid=11168" title="Entfernung">
Entfernung

S Wort Entfernung oder Entfernig bezeichnet



</doc>
<doc id="11169" url="https://als.wikipedia.org/wiki?curid=11169" title="Mittelhochdeutsche Sprache">
Mittelhochdeutsche Sprache

Mittelhochdüütsch (mhd.) isch d Bezeichnig für e älteri Phase vo dr düütsche Schprach öppe zwüsched 1050 und 1350. Em Mittelhochdüütsche gaht s Althochdüütsche (Ahd.) (öppe 750 bis 1050) voraa. Vo öppe 1350 bis 1650 redt mer vo Früehneuhochdüütsch (Frnhd.). 

S Mittelhochdüütschi underscheidet sich vom Althochdüütsche bsunders dur d Nebe- bzw. Endsilbeabschwächig. Vom Neuhochdüütsche isch s Mittelhochdüütschi vor allem dur de Vokalismus vo de Schtammsilbe underschiide; andersch als s Neuhochdüütschi wiist s Mittelhochdüütschi Churzvokale in offener Tonsilbe uuf, wo zum Neuhochdüütsche hii dur d Dehnig in offene Tonsilbe besiitigt worde sind.

Mittelhochdüütsch isch vor allem als Schprach vo dr Literatur überliferet; dr alltäglichi Schprachgebruuch hät sich no chuum i Schriftzügnisse niidergschlage. Zu de bekanntischte mittelhochdüütsche Dichtige ghöred s Niebelungelied, dr „Parzival“ vom Wolfram vo Eschebach, dr „Tristan“ vom Gottfrid vo Strassburg, d Gedicht vom Walther vo dr Vogelweide und dr Minnesang. S Alemannisch het zahlriichi Eigearte vom Mittelhochdüütsche biibhalte (u. a. d Bewahrig vo de mittelhochdüütsche Monophthonge und öffnende Diphthonge), bi dr Monophthong bildet aber s Schwäbisch e Üsnahm.

Mittelhochdüütsch bezeichnet kei Standardschprach (im Gegesatz zur Umgangsschprach), sondern isch als Gegebegriff zum Mittelniderdüütsche z verschtah und umfasst demnach d Schprache vo allne mitteldüütsche (Thüringisch, Hessisch, Rhyfränkisch) und oberdüütsche Regione (Alemannisch, Bayrisch). S Mittelhochdüütschi isch kei überregional einheitlichi Sprach gsii wie s Schrift-Neuhochdüütschi, sondern isch ebeso wie s hüt gschprochene Düütsch kennzeichnet dur starchi regionali bzw. dialektali Underschiid. Fir s Alemannisch in dr mittelhochditsche Zit ka mer dr Üsdruck Mittelalemannisch verwände.

Au e einheitlichi Orthographii häts im Mittelalter nonig gee. Für d Textuusgaabe vo de wichtige mittelhochdüütsche Dichtige, für Wörterbüecher und Grammatike wird s „normalisierti Mittelhochdüütsch“ oder „Normalmittelhochdüütsch“ bruucht. Das isch e Idealform vom Mittelhochdüütsche, wo nur en chliine Uusschnitt vo dr damalige schprachliche Realität widergit; si gaat im wesentliche uf de Karl Lachmann zrugg.

Di folgendi Übersicht zeigt s Vokalsyschtem vom (Normal-)Mittelhochdüütsche:

Es isch z beachte, dass ei als e+i (nöd ai wie im Neuhochdüütsche, sondern wie „ei“ oder „ij“ im Niederländische) z schpreche isch; ie isch näd lang-i, sondern de Diphthong i+e, wie im Alemannische.

Di wichtigschte Veränderige vom Mittelhochdüütsche zum Neuhochdüütsche betreffed de Vokalismus:





wiitere Veränderige:




Us „Ougenweyde“ vom Neidhart vo Reuetal (um 1200)

Übersetzig:




</doc>
<doc id="11172" url="https://als.wikipedia.org/wiki?curid=11172" title="Deklination">
Deklination

S Wort „Deklination“ bezeichnet



</doc>
<doc id="11175" url="https://als.wikipedia.org/wiki?curid=11175" title="ISO-3166-1-Kodierliste">
ISO-3166-1-Kodierliste

D ISO-3166-1-Kodierlischte, wo zum eerschte Mal 1974 iigfüert worden isch, glideret sich, nach Länder sortiert, in




</doc>
<doc id="11490" url="https://als.wikipedia.org/wiki?curid=11490" title="Bietigheim">
Bietigheim

Bietje (amtl. "Bietigheim") isch e Dorf im Landkreis Raschdi, zwische Karlsruh und Raschdi.

Des Dorf hat iwwer 6000 Inwohner uff re Fleche von 13,90 km².

Durch s Dorf fließt de 27 km lang Federbach, eschtlich isch de Hardtwald. Dr Bann bsteht us 41,2 % Landwirtschaftsflechi, 35,4 % Wald, 19,5 % Sidlungsflechi un 3,9 % sunschtiger Flechi.

D Nachbarort vo Bietje sin Etje, Muggesturm, Malsch, Durmische, un Elise-Illinge. Gresseri Schtädt in de Umgebung sin Bade-Bade, Ettlinge, Karlsruh, Raschdi und Rhinstette.

Bietje isch zum erschte Mol gnännt worre anne 991 in eme Gieterverzaichnis vum Kloschter Wisseburi.

Bietje het sich mit Au, Durmersche un Elchese-Illinge zum "Gmaiverwaltungsverband Durmersche" mit Sitz z Durmersche zämmegschlosse.

Dr Burgermaischter isch dr Constantin Braun.

Ergebnis vun dr Landdagswahle sitt 2006: 

Vo Bietje kennt ma scho sit 1610 es Wappe. Di hitig Variante isch vum Generallandesarchiv entworfe worde und schtammt vo 1900. Bruucht wirds sit em Juni 1906 un zeigt e Schild mit eme Kriz wi schun 1610, wu in de badische Farbe ghalte isch.

Verkehrstechnisch isch Bietje an'd B36 aabunde un an d Stroßebahnlinje S4. Von Bietje kann ma also Karlsrue un Raschti beschdens erreiche.

Dr Dialäkt vun Bietje ghert zum Owerrhinalemannisch. Im Dialäkt vun Bietje sin mhd. ie, üe un uo monophthongiert, d. h. mer sait "Bruuder" statt 'Brueder' un "miid" statt 'mied'.



</doc>
<doc id="11492" url="https://als.wikipedia.org/wiki?curid=11492" title="Allenstein">
Allenstein

Allestei (poln. "Olsztyn" , dytsch "Allenstein") isch d Hauptstadt vu dr 1999 gründete Woiwodschaft Ermland-Masure im nördliche Deil vu Pole. D Stadt lit im südliche Ostpraisse. D'ditsche Partnerstadt isch Offeburg.

Allestei lit im Zentrum vu dr Woiwodschaft Ermland-Masure am Fluss Alle ("Łyna"), 125 Meter iber em Meeresspiegel am Ibergang vum Ermland zum Oberland. Die hügelig Landschaft in dr Umgäbig isch vu dr Allesteiner Seeplatte un usdähnte Wälder prägt. In dr Stadt chrüze sich d Fernstrosse 16, 51 un 53 sowie d Bahnlinie Thorn ("Torun") – Sowetsk ("Tilsit") un Danzig - Ełk ("Lyck"). D Stadt lit öppe 100 km südlich vu Königsberg ("Kaliningrad"), 120 km östlich vu Danzig un öppe 170 km nördlich vu dr Landeshauptstadt Warschau.


</doc>
<doc id="11560" url="https://als.wikipedia.org/wiki?curid=11560" title="ISO 3166-2">
ISO 3166-2

ISO 3166-2 isch dr zweiti Teil vom Schtandard ISO 3166. Er definiert Codes für Schtaate mit subnationale Einheite und abhängige Gebiete. Es git ca. 3'700 settigi Codes. Sie sind 1998 weltwiit für jedes Land definiert und sitdem erwiiteret worde, sobald en neue Schtaat dezuechunnt. Mit Newsletters, wo sit 2000 erschiined, änderet, oder aktualisieret sie die Iiträäg vom entschprechende Land wenn das nötig wird (z. B. nach ere Verwaltigsreform).

D Codes beschtönd us zwei Teile, wo dur en Bindeschtrich "(typografisch au Trennschtrich gnännt)" voenand trennt sind. Dr erschti Teil git de Landescode dur ein bis drei Grossbuechschtabe, ein bis zwei Ziffere oder eme alpha-numerische Mix, entschprechend dr Norm ISO 3166 wieder. Dr zweiti Teil beschtaht us ein bis drei alphanumerische Zeiche, wo uf nationale Schtandards basiered.

I de folgende Newsletters sind vo dr ISO Änderige bekanntgmacht worde:

D Ländercodes chönnd i dr ISO-3166-1-Kodierlischte nachgschlage werde. Isch dr Ländercode bekannt, isch die folgendi Matrix z verwende, um zur Lischte vo de ISO 3166-2-Codes z glange.

"Längi" schtaht debii für Aazahl an Zeiche nach em Bindeschtrich. Di einzelne Codetabelle sind nomaal nach dr Art vo de Zeiche uufteilt. Biischpiilswiis händ d Codes für Estland e Längi vo zwei Zahle hinder em Bindeschtrich (EE-37 bis EE-86).



</doc>
<doc id="11562" url="https://als.wikipedia.org/wiki?curid=11562" title="ISO 3166-2:CH">
ISO 3166-2:CH

D Lischte vo de ISO 3166-2-Codes für d Schwiz enthaltet d Codes für die 26 schwizerische Kantön.

D Codes beschtönd us zwei Teile, wo dur en Bindeschtrich ("typografisch au Divis gnännt") vonenand trennt sind. Dr erschti Teil git de Landescode gmäss ISO 3166-1 (für d Schwiz CH), dr zweiti en Abchürzig für de Kanton wider.

Die sind bereits am 26. August 1986 vo dr Schwizerische Norme-Vereinigung feschtgleit worde und vo dr ISO 1998 international für gültig erchlärt. Änderige häts bisher nur eini geeh; si isch im bekannt gmacht worde: D ISO hät d Kantön Appezell Usserrhode und Appezell Innerrhode falsch geschribe ghaa.



</doc>
<doc id="11566" url="https://als.wikipedia.org/wiki?curid=11566" title="ISO 3166">
ISO 3166

"I dr ISO-3166-1-Kodierlischte sind alli Codes vo dr ISO 3166, de Top Level Domains und vom IOC uufgfüehrt."

D ISO 3166 isch en Schtandard für d Kodierig vo geografische Einheite, usegee vo dr International Organization for Standardization (ISO). 

Er beschtaht us drei Teile zur Codierig vo

Dr erschti Teil (ISO 3166-1) lischtet sit 1974 u. a. zwei- (ALPHA-2) und dreibuechschtabigi (ALPHA-3) Länderchürzel uuf. Länder werded debii dur Grossbuechschtabe kennzeichnet.
Di zweibuechschtabige Chürzel werded under anderem als Top-Level-Domain-Kennzeichner (TLD) für Schtaate verwendet (z. B. www.denic.de) – mit Uusnaahm vom Vereinigte Königriich, für das uk schtatt gb verwendet worde isch. 

D ALPHA-2-Codes bilded au di erschte beide Zeiche für d Währigscodes nach ISO 4217.

Sie werded ferner i dr IBAN, in ISO 7372, ISO 9375, ISO/IEC 7501-1 (Schtandard für maschinelesbare Reisedokument), em UN/LOCODE und em WIPO-Schtandard ST.3 verwendet.

AA, ZZ und d Bereiche QM–QZ und XA–XZ sind für privati Verwendig reserviert.

D Länderkodierig wird abwiichend vom Schtandard oft i Chliibuechschtabe aagee. Das chann zur Verwechslig mit de ISO-639-Schprachcodes füehre, wo oft, aber nöd immer, di meischtgschprochene Schprache i dem Land kodiere. DE/de schtönd für Düütschland/düütsch, FR/fr stöhnd für Frankriich/französisch, aber BE/be schtönd für Belgie/wiissrussisch.

Während ISO 3166 di geografischi Iiteilig beschriibt, definiert ISO 639 di schprachlichi Iiteilig

So luutet biischpiilswiis di geografischi Iiteilig für Griecheland "GR", während di schprachlichi Iiteilig für di griechischi Schprac "el" luutet.

S Chürzel "EU/eu" schtaht einersiits für di geografischi Iiteilig "Europäische Union", anderersiits für di schprachlichi Iiteilig "baskischi Schprach".

S Chürzel "AF/af" schtaht einersiits für di geografischi Iiteilig "Afghanistan", anderersiits für di schprachlichi Iiteilig "Afrikaans".

D Iiteilig i Geografie und Schprach ergit dennoch Sinn: biischpiilswiis gilt, dass Düütsch nöd nur in Düütschland und Französisch nöd nur in Frankriich gredt wird; usserdem gits Länder, wo meh als eini offizielli Schprach händ (z. B. d Schwiiz) oder e Schprach, wo nach eme andere Land benännt isch (z. B. Brasilie mit Portugiesisch).

Sämtlichi Homographe finded sich uf .

In Kombination mit de Schprachcodes nach ISO 639 für Schprache erchlärt dr RFC 1766 d "Aagaab vo Schprachechürzel" wie mer sie für Locales benutzt, z. B. "en_US" (englischi Schprach im Gebiet vo de Vereinigte Schtaate vo Amerika; amerikanisch) im Gegesatz zu "en_GB" (englischi Schprach im Gebiet vom Vereinigte Königriich; britisch). D Schprachchürzel werded deet dur Chliibuechschtabe symbolisiert, d Länder dur Grossbuechschtabe.
Nebed em Underschtrich ("engl. underscore") chunnt als Trennzeiche au oft dr Bindeschtrich zum Iisatz. "Locales" definiered aber nöd nur e Landesschprach bzw. Regionalschprach, sondern werded au zur Lokalisierig heräzoge.

E jüngeri Norm ISO 3166-2 definiert Churzforme für d Undergliderige vo Länder oder abhängigi Gebiet. Bispilswys sind da im Fall vo Dütschland d Bundesländer. Do folgt em Landescood (z.
B. DE) au no de ISO-3166-2-"Variant"-Cood. Dä wird, ebefalls dur en Under- oder Bindestrich trännt, em Landescood aaghängt (z. B. DE-BY) für d Region, s Bundesland Bayern.

D ISO 3166-3 bildet sit 1974 alli Länder ab, wo nümme exischtiered bzw. dere ihri Chürzel sich wege signifikante Änderig vo de Landesbezeichnig gänderet händ (z. B. dur Zämeschlüss vo Länder oder Landesteilige).

Schprachcodes nach ISO 639, Lischte vo de Kfz-Nationalitätszeiche, Regionscodes von EUROSTAT




</doc>
<doc id="11568" url="https://als.wikipedia.org/wiki?curid=11568" title="Schwaben">
Schwaben

S Schwobeland isch hit s Gebiät vu Bade-Wirttebärg un vu West-Bayern, wu Schwäbisch gschwätzt wird. In dr Gschicht het d ganz Alemannia Schwaben oder Schwobeland gheiße.

Im Mittelalter het dr ganz alemannisch Sprochrüüm "Schwaben" gheiße - also s Territorium zwisched Vogese (Wescht), Alpe (Süd), em Lech (Oscht) un dr fränkische Stammesgränz im Norde. "Schwaben" het s glich bedittet wiä Alemannia - "Schwaben" isch dr volktimlig Begriff gsii, "Alemannia" dr wisseschaftlig. D Bewohner vu Schwaben hän Schwobe gheiße - also aü d Elsässer, d Briisgaüer, d Bewohner vum Bärnbiät, vum Kanton Züri usw.

Dr Begriff "Schwaben" goht uf d germanisch Stammesgruppe vu dr Sueben zruck - e große Deil vu dr Vorfahre vu dr Alemanne sin Suebe.

Hit isch dr Begriff Schwaben uf s Gebiät vum hittige schwäbische Dialäkt iigschränkt. Dr Oscht-Deil (Bayrisch-Schwaben) ghert zum Bundesland Bayern, dr mittler un dr Weschtdeil, im Norde bis Heilbronn, im Süde bis zum Bodesee un im Weschte zum Deil bis an dr Schwarzwald goht, ghert zu Bade-Wiirttebärg.

Well Schwaben - friähjer emol e Herzogtum - hit as politische Eiheit ke Roll meh spiilt, isch dä Begriff in dr Volkssproch nimmi gängig. Mer sait zwar: "i ben e Schwob", aber "i komm ous em Schwäbische". E anderi Bezeichnung isch s "Schwobeland".

Im Elsass, z' Liechtestei un in dr Schwiz wird dr Begriff "Schwob" in eher amene abwärtende Sinn ou fir diä Ditsche im Allgmeine verwändet.

Suevica. Beiträge zur schwäbischen Literatur- und Geistesgeschichte. Herausgegeben von Reinhard Breymayer. Stuttgart: Hans-Dieter Heinz, Akademischer Verlag (Stuttgarter Arbeiten zur Germanistik. Editors: Ulrich Müller (Salzburg), Franz Hundsnurscher (Münster in Westfalen), Cornelius Sommer (Berlin).


</doc>
<doc id="11569" url="https://als.wikipedia.org/wiki?curid=11569" title="Badisches Oberland">
Badisches Oberland

S Badisch Oberland oder Oberbade isch d südlig Helfti vum Großherzogtum Baden gsii – dä Deil vum Badische, wu mer Alemannisch schwätzt. Im badische Unterland schwätzt mer drgege Südfränkisch bzw. Rhiifränkisch. S Badisch Oberland goht vu Iberlinge am Bodesee dur dr Südschwarzwald bis uf Raschtatt, dr Rhiin bildet, mit Usnahm vom Schaffhusische, d Süd- un d Weschtgränz.

Dr Begriff isch siter em Zämmeschluss vu Bade un Wirttebärg zu Bade-Wirttebärg braktisch üsser Gebruuch; meischtens sait mer jetz (in dr gliche Bedittung) Südbade. Zwische 1952 un 1972 hets e „Regierungsbezirk Südbaden“ gää – dä heißt hit – mit schdarch verändereter Gränz – „Regierungsbezirk Freiburg“.


</doc>
<doc id="11571" url="https://als.wikipedia.org/wiki?curid=11571" title="Südbaden">
Südbaden

Südbade bezeichnet dr südliche Teil vum ehemolige Land "Bade" bzw. vum Grossherzogtum Bade in Ditschland.

Je nooch Zitt git's verschideni Bezeichnige:






</doc>
<doc id="11574" url="https://als.wikipedia.org/wiki?curid=11574" title="Deutschschweiz">
Deutschschweiz

D Dütschschwiiz (au "düütschi Schwiiz" gnännt) isch dä Teil vo dr Schwiiz, wo mer Schwizerdüütsch redt.

Öppe 65 Prozent vo dr Schwiz (Nordweschtschwiz, Oschtschwiz, Mittelland, Zentralschwiz und grossi Teil vo de Schwizer Alpe) ghöred zur Düütschschwiz. 

In 17 vo de 26 Kantön isch Düütsch die alleinigi Amtsschprach. 

In drei wiitere Kantön isch Düütsch offizielli Schprach nebed Französisch: Im Kanton Bern isch Düütsch d Schprach vo dr Mehrheit; i de Kantön Freiburg und Wallis isch es inere Minderheiteposition.

In Graubünde wirds Düütsch vo meeh als dr Hälfti vo dr Bevölkerig gredt und isch nebed Rätoromanisch und Italienisch Amtsschprach. 

D Bewohner vo dr Düütschschwiz sind bereits sit Jahrhunderte – offiziell sit em Weschtfälische Fride – vom übrige düütsche Schprachruum schtaatlich trennt. 

Im Alltag reded d Mensche i dr Düütschschwiiz fascht uusschliesslich ihri Schwizerdüütsche Dialekt, wiit meeh als im übrige alemannische Schprachruum usserhalb vo dr Schwiz. Amts- und Informationsschprach isch aber s Hochdüütsche (Schriftschprach).

Es git vil Lüüt, wo d Düütschschwiizer Zäichesprooch bruuche.

Nebed de düütschschprachige Region vo dr Schwiz gits e französischschprachigi Region, wo als Welschland oder Romandie bezeichnet wird, und di italienischschprachige Regione, wo meischtens italienischi Schwiz gnännt werded. I dr Umgangsschprach aber redt mer ohni Rücksicht uf d Südtäler vo Graubünde oft eifach vom Tessin.



</doc>
<doc id="11575" url="https://als.wikipedia.org/wiki?curid=11575" title="Liberale Partei der Schweiz">
Liberale Partei der Schweiz

Di Liberali Partei vo dr Schwiiz (LPS, in Basel "Liberaldemokratischi Partei" ("LDP"), uf französisch "Parti Libéral Suisse") isch e politischi Partei i dr Schwiiz, wo en wirtschaftsliberale Kurs vertritt und in ihrne Hochburge als Partei vom Grossbürgertum gilt.

Ihri Uurschprüng lieged bi de Liberale oder Liberalkonservative vom 19. Jahrhundert, wo schtarch föderalistischi Positione vertrete händ. I de meischte Kantön sind die i de Freisinnige uufgange; i de reformierte Kantön vo dr französischschprachige Schwiiz (Genf, Waadt und Neueburg) und i Basel-Schtadt sind si eigeschtändig blibe. Zwüsched 1917 und 1919 händ di Liberale mit em Genfer Gustave Ador sogar en eigene Bundesrat ghaa.

D Partei hät zwar i de 80er- und 90er-Jahre i de Kantön Basel-Landschaft, Bern, Freiburg, Wallis und Züri versuchet Fuess z fasse, jedoch mit durzogenem Ergebnis. Di basellandschaftlichi Sektion hät sich wieder uufglöst. Di andere Sektione sind bedüütunglos blieben, lediglich im Wallis isch si hüt mit zwei Abgeordnete im Parlament vertrete. Der Misserfolg laat sich druf zruggfüehre, dass ihri rechtsliberale Positione im Kanton Züri scho vo dr FDP, im Kanton Bern vo dr SVP vertrete werded.

In ihrne Hochburge isch d LPS nach wie vor i de kantonale Regierige vertrete. Bi de nationale Wahle 2003 händ di Liberale aber ihri Parlamentssitz in Basel-Schtadt und Neueburg verlore und sind somit nur no mit je zwei Sitze us de Kantön Genf und Waadt vertrete. Demit händ di Liberale au de Fraktionsschtatus verlore; si sind jetzt dr freisinnige Fraktion aagschlosse. Beobachter vertreted d Aasicht, dass di Liberali Partei längerfrischtig zwüsched dr FDP und dr SVP zerriebe werdi.

2009 hät di Liberali Partei vo de Schwiz mit de Freisinnig-Demokratischi Partei (FDP, gründet 1894) zur FDP.Di Liberale (FDP) fusioniert.

Zur Basler Sektion lueg bi Liberal-Demokratische Partei (Basel).



</doc>
<doc id="11577" url="https://als.wikipedia.org/wiki?curid=11577" title="Doris Leuthard">
Doris Leuthard

D Doris Leuthard (* 10. April 1963 z Merischwann) isch e Schwizer Politikerin vo dr CVP.

Si hät de Kanton Aargau im Nationalrat vertrete und isch Parteipresidäntin vo dr CVP gsii. Am 14. Juni 2006 het se die Vereinigti Bundesversammlig mit 133 Schtimme zur Bundesrötin gwählt. Im 2017 isch si, so wie scho im 2010, zum zweite Mol Bundespresidäntin gsi.

D Doris Leuthard isch als s ältischte vo vier Gschwüschterte z Merischwann im Freiamt uufgwachse. Ihre Vater, dr Leonz Leuthard, isch Gmeindsschriiber von Merischwann gsii und im Grosse Root vom Kanton Aargau gsesse. Nach dr obligatorische Schuelziit in Merischwann und Muri hät si d Kantonsschuel z Woole bsuecht. Si hät Rechtswüsseschaft a dr Universität Züri gschtudiert und hät Schtudieuufenthalt z Paris und Calgary gmacht. 1991 hät si s Aawaltspatänt überchoo.

Dr Leuthard iri politischi Karriere hät 1993 aagfange, wo si Schuelrötin vom Bezirk Muri worden isch. 1997 isch si in Grosse Rat vom Kanton Aargau gwählt worde. Mit dene Tätigkeite isch si rasch wytume bekannt gsi. 1999 hät sie im Aargau grad für de Nationalrat und au für de Schtänderat kandidiert. Ire Wahlkampf hät für Uufsehe gsorgt, wil de Parteisekretär vo dr CVP Aargau Tuusigi vo Duschmittel-Täschli mit irem Porträt bedrucke und verteile laa hät. D Aargauer Ziitig hät d Schlagziile „Duschen mit Doris“ kreiert, wo zum inoffizielle Wahlkampfslogan worden isch. Zwar häts nöd ganz für d Wahl in Schtänderat glanget, aber d Leuthard hät bi dr Wahl in Nationalrat eis vo de beschte Ergäbnis vom ganze Kanton gmacht.

Im Jahr 2000 hät sie iri Mandat als Schuel- und Grossröötin uufgeeh, und si isch Vizepresidäntin vo dr Kantonalpartei und au vo dr CVP Schwiiz worde. Im Nationalrat isch si i dr Kommission für Wirtschaft und Abgaabe gsi. Nach em Rücktritt vom Parteipresidänt Philipp Stähelin hät d Doris Leuthard d Partei interimistisch e Zyt lang gleitet, und am 18. Septämber 2004 het se d Delegierteversamlig zur Parteipräsidentin vo dr CVP Schwiiz gwählt.

Am 14. Juni 2006 isch d Doris Leuthard im Bundeshuus mit 133 (von 234 gültige) Schtimme als Nachfolgerin vom Joseph Deiss in Bundesrat gwählt worde. Si het den s Eidgnössische Volkswirtschaftsdepartemänt (EVD) gfüert. Im Johr 2010 isch si s erschti Mol Bundespresidäntin gsi. Uf de 1. Novämber 2010 het sie s Eidgnössische Departemänt für Umwält, Vercheer, Energii und Kommunikation (UVEK) übernoo, wo si für Grossprojäkt vo dr Schwiizer Infrastruktur verantwortlech isch. 2017 isch si wider d Bundespresidäntin gsi.

Am 27. September 2018 het d Leuthard ire Ruggtritt per 31. Dezember bekannt gää.



</doc>
<doc id="11585" url="https://als.wikipedia.org/wiki?curid=11585" title="Iuppiter">
Iuppiter

De Iuppiter, uf dytsch: Jupiter () isch in de remische Mythologie de Gott vun Himmel, Blitz un Raaje. Wie siner griachische Äquivalent Zeus spellt ar d'mächtigschte Rolle der indogermànische Triàde (1. Funktion). Em Jupiter sini Häuptàttribüte sin de Àdler, de Throne un 's guldige Zapter.






I de antiki isch de Jupiter under anderem mit de keltische Götter Taranis und Poeninus glichgsetzt wore und mit em germanische Gott Donnergott Donar (Iovis dies = Donschtig).




</doc>
<doc id="11590" url="https://als.wikipedia.org/wiki?curid=11590" title="Samuel Schmid">
Samuel Schmid

De Samuel Schmid, (* 8. Januar 1947 in Rüti bei Büren im Kanton Bern) isch en Schwiizer Politiker (BDP, bis 2008 SVP) und ehmalige Bundesrat. Im Jahr 2005 isch er Bundespräsident gsii.

Nach diverse politische Ämter


isch de Samuel Schmid am 6. Dezember 2000 in Bundesrat gwählt worde. Bis zu sim Usscheide uf de 31. Dezember 2008 isch er em Eidgenössische Departement für Verteidigung, Bevölkerigsschutz und Schport (VBS) vorgschtande.

Im Jahr 2004 isch er Vizepräsident und isch am 8. Dezember 2004 zum Bundespräsident für s Jahr 2005 gwählt worde. Em Samuel Schmid siis Motto für s Jahr 2005 hät ""Begegnig"" gheisse. Siis wichtigschte Aaliege isch nach eigene Aagabe d Abschtimmig über di Bilaterale II und d Schtärchig vo dr Kollegialität im Bundesrat.

Bi de Bundesratswahle 2007 isch de Samuel Schmid mit 201 Stimme widergwählt worde. Wel er si trotz de Nöd-Widerwahl vom Christoph Blocher hät veräidige laa, isch er massiv kritisiert worde vo de SVP-Parteispitze un hät nümi an de Fraktionssitzige dörfe täilnää. Zämme mit andere SVP-Politiker isch de de Schmid derna us de SVP uusträtte und hät d BDP mitgründet 

Aafangs November 2008 hät de Schmid a de Galleblas müesse operiert wärde. Churz derna, am 12. November 2008, hät er na si Ruggtritt us Endi Jahr aakündt. Sin Nachfolger isch sit em 1. Jänner 2009 de Ueli Maurer.

Oberscht, Kommandant vomene Infanterie-Regiment vo 1993 bis Endi 1996,
Schtellvertretende Kommandant F Div 3 i de Jahre 1998 und 1999.

Wo de Samuel Schmid 1967 d Matura beschtande hät, hät er s Juraschtudium a dr Universität Bern aagfange. 1978 - inzwüsche Notar - hät er siini eigeni Praxis eröffnet.

De Samuel Schmid isch verhüüratet und Vater vo drei Söhn.



</doc>
<doc id="11592" url="https://als.wikipedia.org/wiki?curid=11592" title="Pascal Couchepin">
Pascal Couchepin

De Pascal Couchepin (* 5. April 1942 z Martinach, VS), heimatberächtigt z Martinach, isch en Schwiizer Politiker vo de FDP.

Er isch am 11. März 1998 in Bundesrat gwählt worde. Während siinere Amtsziit isch er däne Departement vorgschtande:

Er isch im 2003 und 2008 Bundespräsident und im 2002 und 2007 Vizepräsident gsii. Am 12. Juni 2009 het er sin Rücktritt uf Endi Oktober bekannt gäh. Zu sim Nochfolger isch im September 2009 de Didier Burkhalter gwählt worde.




</doc>
<doc id="11594" url="https://als.wikipedia.org/wiki?curid=11594" title="Hans-Rudolf Merz">
Hans-Rudolf Merz

De Hans-Rudolf Merz (* 10. November 1942 z Herisau), Bürger vo Beiwil am See (AG), isch en Schwiizer Politiker (FDP).

Er isch am 10. Dezember 2003 in Bundesrat gwählt worde. D Wahl vom Hans-Rudolf Merz und vom Christoph Blocher hät Unmuet in gwüsse Bevölkerigschreise uusglöst, insbsunderi bi de Fraue, wo sitdem nur no dur d Micheline Calmy-Rey im Bundesrat vertrete gsii sind (sit em 1. Auguscht 2006 isch mit dr Doris Leuthard wider e zweiti Frau im Bundesrat). Er staht sit siinere Wahl em Eidgenössische Finanzdepartement vor. 

Am 6. Augschte 2010 het de Hans-Rudolf Merz z Bärn sii Rucktritt us em Bundesrat per Afang Oktober 2010 bekannt gää.<ref name="Rücktritt/Medienkonferenz">"Medienkonferenz des Bundesrates vom 6.8.2010", Die Bundesbehörden der Schweizerischen Eidgenossenschaft (admin.ch), 6. Augschte 2010</ref> Uf de 31. Oktober 2010 isch er us em Bundserot usgschide.

Vo 1997 bis 2003 isch er Schtänderat vo Appezell Usserrhode gsii.
Bis 1967 isch de Hans-Rudolf Merz Mitgliid vo dr Legislative (Iiwohnerrat) vo dr Gmeind Herisau (AR) gsii. 

Brueflich isch er vo 1977 bis 2003 international und i dr Schwiiz als Undernähmesberater tätig gsii. Dezue isch er i mehrere Verwaltigsrät gsesse.





</doc>
<doc id="11596" url="https://als.wikipedia.org/wiki?curid=11596" title="Vosegus">
Vosegus

Dr Vosegus esch fer d'ehmàlige keltische Bevélkerung im Elsàss e Schétzgottheit, e Personifikàtion vun d'Vogese (lat. "Vosegus Mons" un "Vosagus mons") gsi. Noh d'selte Üssgräbunge, wie Flàchreliefs in Langensoultzbach, wisse m'r dàss dr Vosegus friajer às e Jäjer dàrgestellt worre isch, bwàffnet mit'em Schiessboga un bgleitet vun sim Hund. 

Währe d'remische Bsàtzung, esch ar mit'em remische Waldgott Silvanus gliichgsetzt worre un het "Vosegus Silvanus" gheisst.




</doc>
<doc id="11598" url="https://als.wikipedia.org/wiki?curid=11598" title="Rhenus">
Rhenus

Durich d'Flussgottheit Rhenus (kelt. "Rênos", üss ) hàn d'Kelte de Geischt vum Rhiin symbolisiert. 

Währe d'remische Herrschàft, het ar "Rhenus Pater" (Vater Rhiin) gheisst un esch mit'em Gott Neptun gliichgsetzt worre. Nochem römische Schriftsteller Propertius het sich de keltischi Fürst Viridomarus als Nochkome vom Rhenus bitrachtet.

Bis hüt sind mehriri römerzitlichi gwaiti Stai gfunde worde, wo de Gott Rhenus nenet.




</doc>
<doc id="11599" url="https://als.wikipedia.org/wiki?curid=11599" title="ISO">
ISO

ISO schtaht für:



</doc>
<doc id="11600" url="https://als.wikipedia.org/wiki?curid=11600" title="Politiker">
Politiker

Als Politiker wird e Person bezeichnet, wo es politischs Amt innehät oder aaschtrebt. Meischtens wird si debii dur Parteie und Verbänd underschtützt. Politiker agiered uf allne Ebene vomene Schtaat (Bund, Länder oder Gmeinde). Politischi Ämter chönnd Regierigsämter (z. B. Minischter), s Abgeordnetemandat imene Parlament oder es Amt inere Partei (z. B. Parteivorsitzende) sii. Politiker händ s Ziil dur ihres Handle Iifluss uf wichtigi politischi Entscheidige z neeh. Für das chönnd si zum eine ihri dur politischi Ämter gsicherete Recht nutze (biischpiilswiis bi Abschtimmige im Parlament). Usserdem chönnd si dur Meinigsüsserig Iifluss neeh.

Als Mitgliid vonere Partei vertritt en Politiker dere ihri Interesse. Es git jedoch au Politiker, wo sich kenere Partei aaschlüüssed (Parteilosi) oder wo ihri Uufgabe nöd d Interessevertretig vo ihrer Partei isch (zum Biischpiil Bundespräsident). Nebed em Bruefspolitiker, wo zum Biischpiil als Abgeordnete, Schtaatssekretär oder Minischter schaffet, gits no de ehreamtlich schaffendi Politiker, wo d Politik nur nebed siim Bruef uusüebt.
S Handle vo Politiker isch Gegenschtand vo dr Politikwüsseschaft. Si erchlärt s Handle vo de Politiker und de politischei Wettbewerb (Schtrebe vo dr Politiker nach Macht).

Grundsätzlichi Bedüütig für di politischi Motivation vo Einzelne hät dr Wunsch, gueti politischi Entscheidige herbiizfüehre, um biischpiilswiis dr eigene Region oder em ganze Land z helfe. Das füehrt zumene Iisatz zum Wohl vo allne Bürger, wies biischpiilswiis d Verantwortigsethik poschtuliert.

Oft werded die langfrischtige Ziil jedoch vo de Wähler nöd als beschti Wahl wahrgnoo, drum isch dr politischi Erfolg vo settige Positionierige begrenzt. Ferner gönd d Uuffassige drüber, was langfrischtig s „Wohl vo allne Bürger“ bzw. „Wohl vom Staatsvolch“ darschtellt und uf welem Weg das erreicht werde söll, usenand. Au das treit dezue bii, dass sich im politische Wettbewerb nöd zwangsläufig s „beschte“ Modell duresetzt.

Zwiifelsohni laat sich au für Politiker, wo ihres Handle an ihrne Ziile orientiert isch, es karrierebezogenes Politikerbild erchläre: D Überzüügig, selber die richtige Entscheidige z treffe, füehrt zumene Schtrebe nach Macht und Iifluss.

En weniger positive Aasatz zur Erchlärig vom Handle vo Politiker mit wirtschaftliche Grundsätz lieferet di ökonomischi Theorii vo dr Politik (ÖTP). Sie erchlärt Schtrukture und Verhalte überwiegend uf Basis vo dr neoklassische Theorii. Grundsätzlichi Aanahm isch debii, dass sich Politiker als rationali Nutzemaximierer verhalted. Das bedüütet im Wesentliche, dass Politiker e starchi "Wiederwahlorientierig" händ und drum e Politik betriibed, wo bi de nächschte Wahle zunere "Schtimmemaximierig" füehrt.

Dadezue lönd sich zwei wichtigi Schträng underscheide:

"(1) Orientierig an churzfrischtige Ziil:"

En Politiker, wo nach dr ÖTP als nutzesmaximierend gilt, wird bi siine Entscheidige berücksichtige, dass dr Wähler eher d Erreichig vo churzfrischtige Ziil wie s Aaschtrebe vo langfrischtige Ziil honoriert, wil dr Wähler selber e schtarchi Gegewartspräferenz uufwiist, was wiederum draa liit, dass langfrischtig uusgrichteti Konzept em politisch und ökonomisch weniger bildete Wähler wege dr hohe Komplexität nöd vermittelbar sind. Uf Widerwahl bedacht wird dr Politiker daher vor churzfrischtig schmerzhafte Massnahme zruggschrecke, au wenn die ökonomisch unbedingt nötig sind. 

Biischpiil für e settigi Politik sind di duurhaft sichtbari Neuverschuldig vo riiche Induschtriinatione, fehlendi Rücklage im gsetzliche Rentesyschtem, zyklischi schtatt antizyklischi Wirtschaftspolitik oder fehlende Muet zu schmerzhafte, aber notwendige Reforme.

"(2) Orientierig am Medianwähler:"

En wichtige Aasatz i dem Zämehang isch s Medianwählermodell: Gaht mer bi Politiker vom Ziil vo dr Schtimmemaximierig uus, so füehrt en Politiker bzw. e Partei gnau diejenigi Politik uus, wo dr Medianwähler wünscht. Dur das werded vo de grosse Parteie politischi Ränder und Problembereich vernachlässiget.

Dezue chönnd für de Bürger sichtbari, ökonomisch aber nöd zwangsläufig vernünftigi Massnahme underschtellt werded, während möglicherwiis wichtigere Ziil, wo jedoch nöd vom Wähler als settigi erchännt werded, nöd naaggange wird. Viilmeeh chönnd dänn individuell schpürbari Massnahme bi wenig schpürbare Belaschtige für de Wähler underschtellt werded.





</doc>
<doc id="11601" url="https://als.wikipedia.org/wiki?curid=11601" title="Berndeutsche Vornamen">
Berndeutsche Vornamen

Für viu dütschi Vornäme gits e bärndütschi Version. Wobi die Versione aber nid als Übersetzige z verstah sy, sondern quasi als e zuesätzlichi Bezeichnig. Die meischte vo dene sy Spitznäme und wärde dämentsprächend verwändet. Ir Schueu z. B. isches sehr unüeblich, dass dr Lehrer e Schüeler, wo Thomas heisst, mit Thömu aspicht. Usserdäm gits grad ir Dütschschwyz ganz typischi Vorname, wo süsch (z. B. z Dütschland) nid eso hüüfig aazdräffe sy.
Die auermeischte Bärnerinne u Bärner bruuche im Umgang mitenang die bärndütsche Variantene vo ihrne Vornäme.


Bi Chline so bis zu Drittklässler, oder we vo sym Schatz d Red isch, so wird vieumou d "y"-Ändig bruucht (u zwar ä läänge ii -> y): Simy, Tesy oder äs wirt sogar a "ly"-Ändig yboue oder aaghänkt: Anny -> Annely, Res -> Resly, Urs -> Ursly, Werny -> Wernly


</doc>
<doc id="11603" url="https://als.wikipedia.org/wiki?curid=11603" title="Clonk">
Clonk

Clonk isch äs Computerspiil vu Red Wolf Design. S' Spiil Clonk isch än buntä Genre-Mix us Action, Gschicklichkeit, Jump 'n' Run und Uufbaustrategi. Diä neuärä Versionä vu Clonk sind Shareware, abär ältäri Versionä sind als Freeware z'haa.
mit Hilf vum Entwicklärmodus chön Spilär sälbär Erwiterigä machä.

I Clonk wördäd chlini, mänschäähnichi Wesä, gnännt Clonk, pär Taschtatur und/odär Maus dur ä 2D dynamischi Landschaft mit Tiär, Pflanzä, Hüsär und vilna andärä Objäkt gschtürät. Clonk chan ällai odär mit 4 Spilär (dur Splitscreen) a eim PC gespilt wordä odär mit bis zu Zwölf Spilär übärs Netzwärk. S Spilzil isch vo dä verschidänä Ischtelligä abhängig.

Für regischtrierti Spilär gits än Hufä Erwiterigä.

-Rittärpack (Mittälalter)
-Hazard (Zuäkunft)
-Ferne Welten (Unterwässär, Igeboräni und Arktis)
-Golems 
-Fantasy (Sehr Fantasievolli Sächä und vill neui Zaubär)

Däzu gits no Sächä vo d' Spilär sälbär gmacht händ.

S' Comprehensive Clonk Archive Network (churz CCAN) isch ä Sitä, vo mä än hufä Zuäsatzsachä äbäladä chan (Erfordärt Regischtriärig)

Sit Clonk Planet cha jedä Spilär sälbär Zuäsatzsachä entwicklä dank äm integriärta Enwticklärmodus.
Mit äm Entwicklärmodus cha mä uf fascht alli Komponente zuägriffä und so zimli alläs Sälbär entwicklä vo Objäkt bis Landschaft und Materialiä.
Mit dä Zit hät sich dänn ä läbhafti Entwicklärgmeind gründäd.


Noch 2001 hät Red Wolf Design äs Witärentwicklä vu Clonk Planet uufgä und sich Clonk Extreme zuägwand. Statt dessä hät RWD dä Source-Code vo Clonk Planet usägä. Drufabä änd sich ä paar Spilär zämmä gfunde mit äm Zil, ä neui Version vu Clonk Planet z' erschaffä. Da isch inä dänn au mit da Golden Wipf Edition glungä und spötär mit Clonk Endeavour (dur Hilf vo Red Wolf Design).



</doc>
<doc id="11605" url="https://als.wikipedia.org/wiki?curid=11605" title="Nobelpreis für Physiologie oder Medizin">
Nobelpreis für Physiologie oder Medizin

Dr Nobelpriis für Physiologie oder Medizin (schwedisch: "Nobelpriset i fysiologi eller medicin") isch vom Schweed Alfred Nobel (1833-1896) gschtiftet worde, wo duh d Erfindig vom Dynamit zu grossem Riichtum choo isch. Dr Priis wird sit 1901 jährlich vo dr Nobelversammlig vom "Karolinska Institutet" in Schtockholm a Persone verliehe, wo dur Biiträg zur Forschig vo dr Menschheit de gröschti Nutze bracht händ.

De erschti Priisträger isch dr Düütschi Emil von Behring gsii, wiiteri berüehmti Priisträger: De Robert Koch, Otto Loewi und d Entdecker vo dr DNA-Schtruktur James Watson und Francis Crick.

Dr Priis isch vo 1901 bis 2005 in insgesamt 96 Jahre a 184 Priisträger verliehe worde, siebe devoo a Fraue. Er chann a bis zu 3 Persone gliichziitig vergee werde. Vo 1915 bis 1918, i de Jahre 1921 und 1925 und vo 1940 bis 1942 hät kei Verleihig schtattgfunde, s Priisgeld isch zrugg in Fundus gwanderet. 

"Lueg au:" Lischte vo de Nobelpriisträger für Physiologie und Medizin

Dr Priis wird oft abgchürzt als "Medizinnobelpriis" bezeichnet. Das isch nöd ganz korrekt, wil am Alfred Nobel 1895 siin niedergleite letschti Wille uusdrücklich d "Physiologie" iischlüüsst. D Physiologie hät damals aber en wiituus grössere Bereich als di medizinischi Physiologie umfasst, Gebiet, wo hüt vor allem dr Biologie, aber au dr Chemie oder Physik zuegrechnet würded. So häd s Karolinska Institutet, di schwedischi medizinischi Universität i dr Nächi vo Schtockholm, scho immer en grosse Schpielruum i dr Uuswahl vo de Bewerber glaa. Dr Priis 1973 für de Konrad Lorenz ghört z. B. is Gebiet vo dr Biologie (Verhaltensforschig). 

Nach em Wille vom Alfred Nobel sött de Priis a dee verliehe werde, wo "im letschte Jahr" mit siinere "Entdeckig" de "gröschti Nutze für d Menschheit" erbracht hät. S Wort "Entdeckig" bevorzugt i dr Medizin immer d Grundlagenfächer, wil i dr klinische Medizin dr Fortschritt i dr Regel nöd als plötzliche Erkenntnisschub, sondern i sehr chliine Schritte erfolgt. Und i dr Tat häts wiituus meeh Priisverleihige a Forscher i dr Immunologie, dr Genetik oder Neurobiologie geeh als a die i dr Pharmazie, dr Diagnose oder sogar dr praktische Therapie. 

Weli Entdeckig de "gröschti Nutze für d Menschheit" erbracht hät, isch immer no Gegeschtand vo viilne Diskussione. D Entwicklig vom DDT dur de Schwiizer Chemiker und Nobelpriisträger 1948 Paul Hermann Müller wird vom hütige Schtandpunkt uus oft kritisiert. D Aawendig vo DDT isch wege siinere Giftigkeit für Mensch und Tier mittlerwiile verboten, trotzdem händ dur siii Aawendig nach Schätzige vo dr WHO ca. 25 Millione Menschelebe grettet werden chönne. S hüt bekannte Uusmass vo dr Giftigkeit isch weder em Erfinder no dr Nobelversammlig zum Ziitpunkt vo dr Preisverleihig bewusst gsii.

Es wiiters Handicap isch dr Zuesatz "im letschte Jahr" im Teschtament vom Nobel. Im allgemeine duurets einigi Ziit, bis wüsseschaftlichi Erkenntnis veröffentlicht werded; es duuret e wiiteri Ziit, bis die Erkenntnis vo dr Fachwelt uufgnaah und akzeptiert werded: Mängisch betreit die Ziitschpanne mehreri Jahrzehnt. So hät de Oswald T. Avery nie en Nobelpriis überchoo, obwohl siini Erkenntnis, dass d DNA dr Träger vo dr Erbinformation isch, mit Sicherheit e Jahrhunderterkenntnis gsii isch. Es hät nur sehr viili Jahr duuret bis d Wüsseschaft die Erkenntnis akzeptiert hät. De Avery isch mittlerwiile verschtorbe und posthum dörf niemer meeh für de Nobelpriis nominiert werde.

De Alfred Nobel hät i siim letschte Wille feschtgleit ghaa, dass s Karolinska Institutet de Priis in Physiologie oder Medizin vergit. 1901 isch d Uuswahl us de Nominatione vo allne 19 Professore vo dr medizinische Fakultät besorgt worde. Sie händ us ihrer Reihe es Nobelkomitee gwählt mit em Präsident vo dr Karolinska als Vorsitzendem. 1918 isch de Professor Göran Liljestrand zum Sekretär vom Nobelkomitees gwählt worde, wo de Poschte 42 Jahr lang bhalte hät.

1977 isch d "Nobelversammlig" am Karolinische Inschtitut iigrichtet worde, wil d Zahl vo de Dozente inzwüsche schtarch aagschtiege isch. E Gsetzesänderig in Schwede, wo alli Papier vo schtaatliche Iirichtige öffentlich gmacht ät, hät dezue d Gheimhaltig vom Uuswahlprozess bedroht. D Nobelversammlig isch völlig unabhängig vom Schtaat, sie wird uusschliesslich vo dr Nobelschtiftig finanziert, obwohl alli 50 Mitglieder Professore an dr Karolinska sind. Mit 65 gönd si in Rueheschtand, neui Mitglieder werded vo dr Versammlig gwählt.

S "Nobelkomitee" wird vo dr Nobelversammlig gwählt und beschtaht us 5 Mitglieder und eim Gschäftsfüehrer. Jedes Mitglied chann zweimal für d Duur vo drei Jahre gwählt werde, dr Gschäftsfüehrer dreimal für d Duur vo 4 Jahre. Um d Kontinuität vo dr Arbet z gwährleischte, wird jede Jahr nur ein Teil vo de Mitglieder neu gwählt, eis vo de Mitglieder wird für drei Jahr Vorsitzende. 

Sobald d Nominierige vom Komitee prüeft worde sind, wird es "Ad-hoc-Komitee" mit 10 Mitglieder beschtimmt, wo für d Duur vo 9 Monate d Nominierige bewerted. D Mitglieder vo dem Ad-hoc-Komitee müend nöd Mitglieder vo dr Nobelversammlig sii.

S Komitee und d Versammlig halted mehreri Treffe im Lauf vom Jahr ab, so dass d Versammlig zum Ziitpunkt vo dr Abschtimmig über de Uuswahlprozess und di wüsseschaftliche Verdienscht vo de Kandidate guet informiert sind. D Entscheidig vo dr Nobelversammlig erfolgt i dr erschte Hälfti vom Oktober, e eifachi Mehrheit langet.

D Ziitplan isch sit 1901 dr gliichi blibe: Im September vom Vorjahr werded 2'500 bis 3'000 Wüsseschaftler vo medizinische Fakultäte usserhalb vo Skandinavie nach eme rotierende Syschtem uusgwählt und um ihr Kandidate-Vorschläg für s nächschti Jahr bete.

Alli Träger vom Nobelpriis für Physiologie oder Medizin und alli Professore vo dr Medizin in skandinavische Länder händ es regelmässigs Nominierigsrecht. Di letschti Frischt für Nominierige isch dr 31. Januar. Im Früehjahr gits e gmeinsami Sitzig mit em Nobelkomitee für Chemie, um z vermiide, dass en Priisträger zwei Priise überchunnt.


</doc>
<doc id="11608" url="https://als.wikipedia.org/wiki?curid=11608" title="Nobelpreis für Physik">
Nobelpreis für Physik

Dr Nobelpriis für Physik isch di höchschti Uuszeichnig für Leischtige uf em Gebiet vo dr Physik, wo jedes Jahr in Schtockholm am 10. Dezember verliehe wird, em Todestag vom Priisschtifter Alfred Nobel (1833-1896) .

Em Nobelkomitee für Physik vo dr Königlich Schwedische Akademie vo de Wüsseschafte ghöred 2005 aa:

Dr Nominierigsprozess für de Nobelpriis fangt im September aa, d. h. vor dr Bekanntgaab vo de Vorjahrespriisträger, mit dr Versendig vo Iiladige a Wüssenschaftler vo zahlriiche Länder dur di Schwedischi Akademie vo de Wüsseschafte, womit die um Vorschläg für Kandidate für de Nobelpriis vom kommende Jahr bete werded. Im einzelne sind das

Di aagschriebene Persone händ s Recht, bis zum 1. Februar Vorschläge bim Nobelkomitee iizreiche. Obwohl viili Kandidate mehrfach vorgschlage werded, hät sich d Aazahl vo de Nominierige i de letschte Jahre auf cirka 250 bis 350 pro Jahr beloffe.

S Nobelkomitee, wo i de letschte Jahre dur Usserordentlichi Mitglieder mit gliichem Schtimmrecht erwiiteret worde isch, beschtimmt fünf Mitglieder, wo im Früehjahr und Summer d Nominierige sichted und mit dr Hilf vo unabhängige Experte prüfed. S Komitee beschlüüsst im früehe Herbscht siini Empfehlige a d Akademie, wo Aafang Oktober über d Vorschläg abschtimmt. D Akademie chann de Priis a eini, zwei oder drei Persone verleihe und git ihri Entscheidig, wo endgültig und ohni Iischpruchsmöglichkeit isch, a d Priisträger und d Press wiiter. Informatione über d Nominierige, d Prüefunge und Meinige de Priis betreffend werded für 50 Jahr gheim ghalte.

Am 10. Dezember werded d Priisträger zäme mit de Chemie-, Medizin-, Literatur- und Friedenspriisträger uf Schtockholm zur offizielle Verleihig dur de schwedischi König iiglade. Sie chömed bi dene Fiirlichkeite d Nobelmedaille, es persönlichs Diplom und s Priisgeld vo derziit 10 Millione Schwedische Chrone (öppe 1,1 Mio. Euro) über, wo sich de Priisträger vonere Kategorie teiled. Aaschlüüssend haltet jede Priisträger en Nobelvortrag, wo meischt d Grundlage und Hindergründ vo dr uuszeichnete Leischtig drin dargleit werded.


I dr meeh als hundertjährige Gschicht vom Nobelpriis händ einigi Entscheidige Reaktione uusglöst, wo vo Unverschtändnis bis hii zu Empörig glangt händ - i dr Physik vor allem ufgrund vo dr Nödberücksichtigung vomene Wüsseschaftler bi dr Priisverleihig.


S Nobelkomitee füehrt sit 1965 Symposie dure, wo sich mit Themengebiete beschäftiged, wo sich im Umbruch befinded, oder wo vo zentraler kultureller oder sozialer Bedüütig sind. Vo de 144 duregfüehrte Veraaschtaltige (devoo 12 Jubiläumsveraaschtaltige) händ sich 30 mit Theme us dr Physik befasst, devoo di erschti 1968 mit dr "Elementarteilchentheorie".





</doc>
<doc id="11609" url="https://als.wikipedia.org/wiki?curid=11609" title="Nobelpreis für Chemie">
Nobelpreis für Chemie

Dr Nobelpriis isch vom Schweed Alfred Nobel (1833-1896) gschtiftet worde, wo dur d Erfindig vom Dynamit zu grossem Riichtum choo isch. Dr Nobelpriis für Chemie wird jährlich vo dr "Königliche Schwedische Akademie vo de Wüssenschafte" a Persone verliehe, wo dur ihri Biiträäg a d Forschig dr Menschheit de gröschti Nutze bracht händ.

Erschtmals verliehe worde isch dr Priis 1901, an Jacobus Henricus van ’t Hoff (NL, 1852-1911). Wiiteri berüehmti Priisträger sind u. a. gsii: 

Lischt vo dr Nobelpriisträger für Chemie


</doc>
<doc id="11610" url="https://als.wikipedia.org/wiki?curid=11610" title="Nobelpreis für Literatur">
Nobelpreis für Literatur

Dr Nobelpriis für Literatur isch dr wichdigst internationali Priis, wo für literarischi Leistige verge wird.

D Nobelpriis wärde jährlich us de Zinse vo dr Nobelschtiftig vergeh. I dr Schparte Literatur söll dr Priis nach em Wunsch vom Schtiftigsgeber Alfred Nobel sällem ge werde, wo e uusgezeichneti literarischi Leischtig in idealistischer Richtig gmacht hät. D Priisträger vom Literaturnobelpriis werded vo dr "Schwedische Akademie" vo de Schöne Künscht uusgwählt.

Dr Literaturnobelpriis wird sit 1901 – zäme mit de Nobelpriise vo de andere Diszipline – offiziell jährlich am 10. Dezember, em Todestag vom Alfred Nobel, verge; er isch mit 10 Millione schwedische Chrone (öppe 1.09 Mio. €) dotiert.

Di düütsche Nobelpriisträger sind dr Hischtoriker Theodor Mommsen (1902), dr Philosoph Rudolf Eucken (1908), d Schriftschteller Paul Heyse (1910), Gerhart Hauptmann (1912), Thomas Mann (1929), Heinrich Böll (1972) und Günter Grass (1999), und d Dichterin Nelly Sachs (1966), wo 1940 ins schwedische Exil gange isch, gsii.

Nebed em Hermann Hesse (1946), wo us Dütschland stammt wo aber langi Ziit i dr Schwiiz glebt het und em Elias Canetti (1981), wo z Bulgarien uf d Wält cho isch aber ebefalls hüüfig i dr Schwiiz gwohnt het, isch dr bisher einzigi Priisträger us dr Schwiiz de Carl Spitteler (1919) gsii.

Die einzigi öschtriichischi Priisträgerin, wo s bis jetzt ge het, isch d Elfriede Jelinek (2004).




</doc>
<doc id="11611" url="https://als.wikipedia.org/wiki?curid=11611" title="Friedensnobelpreis">
Friedensnobelpreis

Dr Friedensnobelpriis isch e Uuszeichnig für bsunderi Verdienscht i dr Friedensarbet. Er isch, wie au di andere Nobelpriise, vom schwedische Erfinder und Induschtrielle Alfred Nobel gschtiftet worde. Die Uuszeichnig wird sit 1901 jedes Jahr am Todestag vom Alfred Nobel, em 10. Dezember, z Oslo verliehe.

Dr Friedensnobelpriis gaht zrugg uf s Teschtament vom 1896 verschtorbene Alfred Nobel, i dem er über d Verwendig vo siim Vermögen in Höchi vo öppe 31 Millione schwedische Chrone verfüegt hät. Das Geld isch inere Schtiftig aagleit wirde, wo vomene Rat vo sechs Direktore gleitet wird und nach dr Prüefig vom Teschtament 1898 iigsetzt worde isch. D Nobelpriise werded nach em Teschtament us de Zinse vom Fonds bildet. In fünf gliich grosse Teile werded si a di verschiedene Diszipline vergeeh. Nebed em Friedensnobelpriis sind das d Bereich Medizin und Physiologie, Physik, Chemie und Literatur. Dr Nobelpriis für Wirtschaftswüsseschafte isch nöd im Teschtament verankeret und wird erscht sit 1969 als Gedenkpriis vo dr schwedische Riichsbank zuesätzlich vergeeh.

Zur Vergaab vom Friedensnobelpriis heissts im Teschtament:

Dur die Feschtlegig isch dr Friedensnobelpriis zur weltwiit erschte Uuszeichnig für d Arbet i dr Friedensbewegig worde.

Andersch als bi allne andere Nobelpriise, wo in Schtockholm vergeeh werded, erfolgt d Verleihig im Rathuus vo dr norwegische Hauptschtadt Oslo. Dr Priisträger vom Friedensnobelpriis wird vomene fünfchöpfige Komitee, em Norwegische Nobelkomitee, uusgwählt. D Mitglieder vom Komitee werded vom norwegische Parlament, em Storting, ernännt.

D Ursach für das liit darin, dass zu Nobels Lebziite Schwede und Norwege vereinigt gsii sind und ussepolitischi Frage nur dur s schwedische Parlament entschiede worde sind. De Nobel selber hät nie erchlärt, warum er de Priis nöd wie alli andere in Schwede vergeeh laa hät welle. Mer gaht allerdings devoo uus, dass er dr Meinig gsii isch, s norwegische Parlament, wo nur für d Innepolitik verantwortlich gsii isch, wär Manipulatione dur d Regierig weniger schtarch uusglieferet. Dezue chunnt, dass de Alfred Nobel de norwegischi Autor Bjørnstjerne Bjørnson sehr gschätzt hät und er sich drum für Norwege als Ort für d Verleihig vom Priis entschiede hät.

De Alfred Nobel hät usserdem i siim Wille feschtghalte:

S Komitee zur Vergaab vom Friedensnobelpriis beschtaht us fünf Persone, wo vom norwegische Parlament uusgwählt und ernännt werded. Die Uuswahl gilt für en Ziitruum vo sechs Jahre, wobii d Mitglieder au wiedergwählt werde chönnd. Di politischi Zämesetzig vom Parlament schpieglet sich debii naturgemäss au i dr Zämesetzig vmo Komitees wider. S Komitee selber wählt us siine Reihe de Vorsitzendi und dem siin Schtellverträter. Dr Direktor vom Nobel-Inschtitut schtellt de Sekretär vom Komitee dar. Obwohl es sich debii nödt um e Vorgaab handlet, sind bislang alli Vertreter vo dem Uusschuss Norweger gsii.

S Komitee isch i siinere Entscheidig vollkomme unabhängig vo üssere Iiflüss. D Sitzige müend nöd protokolliert und Entscheidige nöd grechtfertigt werde, au dänn nöd, wenns zu gegesätzliche Meinige chunnt. Entschprechend ninnt s Komitee au i dn nach dr Vergaab folgende Diskussione nie Schtellig zur Entscheidig.

Bis 1936 händ au Mitglieder vom Parlamentes zu Vertreter vom Komitee gwählt werde. Das hät sich nach dr Vergaab vom Friedensnobelpriis an düütsche Widerschtandskämpfer Carl von Ossietzky gänderet. Die Vergaab isch vo Düütschland und bsunders vom Adolf Hitler scharf verurteilt worde und als Akt vonere aggressive Ussepolitik vo Norwege gegenüber em Düütsche Riich gwertet worde. Sitdem häts kei Abgeordneti meh geeh i dem Uusschuss. 1977 isch d Regle insofern nomal verschärft worde, dass kei Mitglieder us regierigsnahen Uusschüss zueglaa werded, ziitgliich mit dr Namesänderig vo ""Nobel-Komitee vom norwegische Parlament"" in ""Norwegischs Nobel-Komitee"".

Di aktuelli Bsetzig beschtaht sit 2018:


Als Direktor vom Nobel-Inschtitut und demit Sekretär vo dr Kommission würkt de Profässer Olav Njølstad (* 1957).

Vorschläg für de Friedensnobelpriis chann nebe de Mitglieder vo dr Kommission und früehere Priisträger jedes Mitglied vonere Regierig oder vom Internationale Grichtshof in Den Haag, sowie Professore vo de Fachrichtige Sozialwüsseschaft, Gschicht, Philosophie, Recht und Theologie und de Leiter vo Friedensforschigsinschtitute und ähnliche Organisatione iireiche. 

Im Gegesatz zu de andere Nobelpriise chann dr Friedensnobelpriis a Persone oder Organisatione vergeeh werde, wo amene Friedensprozess beteiliget sind und nöd nur für di abschlüüssendi Lösig vomene Konflikt. Daher chönnd einigi Friedensnobelpriise im hütige Liecht als fraglich erachtet werde. Das gilt bsunders für d Friedensnobelpriise vo de Jahr 1973, wo dr Henry Kissinger (USA) und Le Duc Tho (Vietnam) (hät uf de Priis verzichtet) fürs Friedensabkomme vo 1973 in Vietnam uuszeichnet worde sind und 1994, wo nebed em Schimon Peres und em Jitzhak Rabin au de Jassir Arafat für siini Bemüehige zur Lösig vom Nahoschtkonflikt uuszeichnet worde sind. E Aberkennig isch jedoch nöd möglich.

D Nominierige müend bim Komitee bis am 1. Februar vom betreffende Jahr iiggange sii, schpäteri Nominierige werded fürs laufende Jahr nöd aagnaah und gönd i d Entscheidig zum nächschte Jahr ii. Debii hät d Kommission i einige Jahre düütlich meeh als 140 Vorschläg überchoo für Persone pro Jahr, us dene sie maximal drei Persone uuswähle dörf. Im Uuftrag vom Sekretär vom Komitees werded sowohl permanenti als au schpezielli Beobachter mit em Bricht über d Kandidate beuuftreit. Die Bricht sölled i d Entscheidig dur d Kommissionsmitglieder erliechtere und underschtütze, si dörfed jedoch kei Bewertige oder Empfehlige vo de Nominierte beinhalte.

Für d Benännig vo de Priisträger gits keis feschts Datum, meischtens handlets sich jedoch um en Friidag um d Mitti vom Monat Oktober. D Bekanntmachig findet offiziell im Gebäude vom Nobel-Inschtitut schtatt. D Vergasb erfolgt erscht am 10. Dezember vom Jahr, em Todestag vom Alfred Nobel. Andersch als bi de andere Nobelpriise wird dr Priis und di dezueghörig Medaille und Urkund vom Kommissionsleiter vergeeh und nöd vom König vo Schwede, der isch aber ebeso wie verschiedeni Mitglieder vo dr norwegische Regierig bi dr Zeremonie iiglade und aawesend. Nach dr Verleihig vom Priis erfolgt im Regelfall d ""Nobel Lecture"", e Vorlesig oder Aaschprach vom Priisträger. Die wird veröffentlicht i dr jährlich erschiinende Buechserie ""Les Prix Nobel"", usserdem uf de Websites vom Nobel e-museum und vom norwegische Nobelinschtitut. Am gliiche Abig findet usserdem es Bankett i chliinerer Rundi schtatt.

Dr Friedensnobelpriis isch erschtmalig 1901 a zwei Persone vergeeh worde. Das sind dr Gründer vom "Internationale Komitees vom Rote Chrüüz" Henri Dunant und dr Gründer vo dr französische Friedensgsellschaft "Société Française pour l'arbitrage entre nations", Frédéric Passy gsii. 1905 hät ihn als erschti Frau d Öschterriicherin Bertha von Suttner überchoo (Roman "Die Waffen nieder!", Gründerin vo dr "Düütsche Friedensgsellschaft"). Sitdem hät d Vergaab bis 2004 an 91 Persone und 18 Organisatione schtattgfunde. Vo allne Nobelpriise isch i dere Disziplin allerdings am hüüfigschte uf e Vergaab verzichtet worde und i de 104 Jahre isch dr Preis nur 83 mal uusgeeh worde. Debii liit dr Fraueaateil mit 12 Fraue bis zum Jahr 2004 höher als i allne andere Diszipline. Dr Nobelpriis für Literatur isch immerhin bisher 11 mal a e Frau gange.

Sit 1960 wird dr Friedensnobelpriis au für dn Iisatz für d Menscherecht, sit 2004 au für d Arbet für d Umwelt und e nachhaltigi Entwicklig vergeeh. 

E wichtigi Entwicklig betrifft d Erschtellig vo de Dossiers für d Kommissionsmitglieder. Die sind i de Aafangstage ellei vom Sekretär vom Komitee, Christian Lous Lange, gschriebe und wiiter ggee worde. Mit dr Gründig vom norwegische Nobel-Inschtitut 1904 hät der Sekretär Underschtützig dur permanenti Berater überchoo. Das sindn bis i d 80er Jahr ine drei Persone gsii, wo Experte für internationals Recht, Gschicht und Weltwirtschaft gsii sind. Mittlerwiile gits vier duuerhafti Berater, usserdem chönnd zu schpezielle Kandidate wiiteri Berater zuezoge werded.

Obwohl d Vergaab vom Priis dur es norwegischs Komitee bereits vo Aafang aa kritisiert worde isch, chann binere Analyse vo de bisherige Priisträger kei überdurchschnittlichi Bevorzugig vo Norweger oder Skandinavier gfunde werde. Bislang isch dr Priis a acht Skandinavier gange, devoo sind fünf Schwede gsii, eine en Dän und zwei Norweger.

D Vergaab vom Friedensnobelpriis isch bsunders schtarch prägt vo Widersprüch und entschprechend umschtritte. Di uusgwählte Persone und Organisatione sind hüüfig schtarch polarisierend und es chunnt bi nahezue jedere Vergaab zu Aafeindige über d Entscheidig. E Rücknahm vom Priises isch jedoch nöd möglich und d Entscheidig vom Gremiums entschprechend nöd formal aafechtbar. 

Au sind viili Persone nöd mit em Friedensnobelpriis gwürdigt worde, wo ihn i dr öffentliche Wahrnehmig verdient hätted. Es bsunders prominents Biischpiil isch debii de Mahatma Gandhi, wo für di friedlichi Unabhängigkeitsbeschtrebig vo Indien iiträte isch. Au d Päpscht Benedikt XV. und Johannes Paul II. händ de Nobelpriis nie überchoo, obwohl si mehrfach nominiert gsii sind.





</doc>
<doc id="11614" url="https://als.wikipedia.org/wiki?curid=11614" title="Funktionale Dreiteilung">
Funktionale Dreiteilung

De Begriff funktionàle Dreiteilung (frz. "tripartition fonctionelle") esch vum Réligionwisseschàftler Georges Dumézil erfunde und entwickelt worre. Zalli Théorie vermiet dàss d'Gsellschàftorgànisation so wie d'Mythos bi de indogermànische Vélker ebbs metnànder gemein hàn: se sen in drei ditlichi Funktione àbgteillt.














</doc>
<doc id="11618" url="https://als.wikipedia.org/wiki?curid=11618" title="Regierungsbezirk">
Regierungsbezirk

I gwüsse dütsche Länder isch e Regierigsbezirk e Bezirk, wo vom ene Regierigspräsidium gleitet wird und für Uufgabe us verschiidene Ressorts zueständig isch. E sonigi Landesmittelbehörde cha «Regierig» oder «Bezirksregierig» heisse. D Regierigspräsidie schtönd als Mittelinschtanz (Landesmittelbehörde) zwüsched dr Minischterialebeni und de Kommune (bzw. undere Landesbehörde). In vilne Bundesländer exischtiert die Verwaltigsebeni nöd oder nüme.

In fast allne Bundesländer wird diskutiert, d Regierigspräsidie abzschaffe und d Uufgabe uf d Minischterial- bzw. di kommunali Ebeni z verlagere. Nur in Bade-Württeberg hät mer mit ere d Verwaltigsreform 2005 d Regierigspräsidie geschtärcht und ihne viili Uufgabe übertreit, wo vorane vo eigeschtändige Landesbehörde usgfüert worde sind.

Scho 1815/16 hät Preusse siis Schtaatsgebiet i Provinze und Regierigsbezirk glideret. Während dr Ziit vom Düütsche Riich häts ebefalls Regierigsbezirk als Mittelinschtanz vo dr schtaatliche Verwaltig geeh. Nach 1945 sind si i de grössere Flächeschtaate wider als schtaatlichi Mittelinschtanz iigrichtet worde. D Verwaltigsbehörde für d Regierigsbezirk, wo sich d Grenze im Lauf vo ihrer Gschicht verschideni Mal geänderet händ, sind entweder «Regierigspräsidium», «Regierig», «Dr Regierigspräsident» oder «Bezirksregierig» gnännt worde. Leiter vo dene Behörde isch im allgemeine dr Regierigspräsident gsi. In andere Flächeschtaate häts ähnlichi Verwaltigseinheite mit underschiedliche Bezeichnige ggää, z. B. «Chreishauptmannschaft» (in Sachse) oder «Chreis» (nöd z verwechsle mit de hütige Chreise).

In dene düütsche Länder gits Regierigsbezirk:

I dene Länder sind d Regierigsbezirk abgschafft worde:


</doc>
<doc id="11619" url="https://als.wikipedia.org/wiki?curid=11619" title="Staat">
Staat

Es Land – im Hoochtüütsche seit me drfüür eender Staat – cha me verschide definiere.

Im Sinn vom ene Staatsgebiet isch es es abgrenzts Territorium, wo drin e Teil vo dr Menschheit als Bürger vo däm Land läbe. Es isch nit immer s glyche wie d Nazioon.

Als Organisazioon im Sinn vomene Staatsapparat luegt me der Teil vo dr Gsellschaft aa, wo muess für Recht und Ordnig i dr Gsellschaft luege. I dem Sinn cha me dr Staat au als alles das gseh, wo in sym Geltigsbereich s öffentliche Gschehe tuet regle.

S Wort «Staat» isch e neuziitlichi Ableitig vom latiinische "status", wo uf tüütsch “Zueschtand, Schtellig” bedüütet; der Begriff chunt au vom italienische "stato," wo i der Renaissancezyt die republikanischi Verfassig vonere Kommune gmeint het. Der monarchisch "status regalis" isch der Begriff für d Stellig, d Macht und der Iifluss vom königliche Herrscher. Im Französische isch s Wort "état" druus woorde.

S wort «Land» chunt vom althochtüütsche "lant," und es bedüütet hüt verschideni Sache: Der Bode uf der Ärde, wo nid vo Wasser zuetekt isch; d Landschaft usserhalb vo de Stedt und de grosse Sidlige; e suveräni politischi Einheit; d Flechi wo d Puure druff schaffe; i gwüssne Länder die einzelne Teilstaat vom Bund.

De Max Weber definiert i siinere Herrschaftssoziologie der "Staat" als en politische Betriib, wo mit sinere Verwaltig erfolgriich s Monopol vo legitimem physischem Zwang (also s Gwaltmonopol) duresetzt.

Nach der soziologische Staatsidee vom Franz Oppenheimer isch dr "Staat" siim Wese und Urschprung nach e gsellschaftlichi Iirichtig, «wo vonere siegriiche Menschegruppe der besiegte Menschegruppe uufzwunge worde isch mit em einzige Zweck, d Herrschaft vo dr eine über di anderi z regle und gege inneri Uufschtänd und üsseri Aagriff z sichere».
I dr Ökonomie wird dr Staat deils als Summe vo allne «Zwangsverbänd» aglueget.

Gemäss dr Konvention vo Montevideo hät es Land folgendi Eigeschafte:

Di klassischi Staatsrechtslehr bruucht nume di erschte drei Merkmal (Drei-Elemente-Lehr vom Georg Jellinek).

Theoretisch isch d Konvention vo Montevideo numen e "Soll-Beschtimmig," wil d Staatlichkeit nöd zwingend as Territorium bunde sii muess. Das gseht men a de Bischpiil vo Somalia oder vom Souveräne Malteserorde und der bsetzte Weschtsahara.

Wer aber en Sitz i dr UNO-Vollversammlig möcht haa, muess mindeschtens di vier Kriterie vo dr Konvention vo Montevideo erfülle, demit dr Uufnahmeaatrag überhaupt e Chance hät.

Für de Uufnahm id UNPO, wo praktisch als «alternativi UNO» gältet, längt’s scho, wenn es Land en eigeti Bevölkerig het. Allerdings isch d UNPO nume e Nödregierigsorganisation (NGO) ohni völkerrechtliche Status. E UNPO-Mitgliedschaft hät somit nume symbolische Wert, aber keis politischs Gwicht.

I dem Sinn sind d Gliider vomene Bundesstaat, wie di düütsche Länder oder d Schwiizer Kantöön, au «Staate» und sogar au beschränkti Völkerrechtssubjekt. si chönne zum Bispil tank iirere «Kulturhoheit» unabhängig vo dr Bundesrepublik Düütschland Konkordat abschlüüsse; das mache si öppe mit em Vatikan). Dr klassischi Uusnahmefall vomene Staat "ohni" Staatsgebiet isch – sit dr Annexion vo Malta dur de Napoleon I. – dr «Souveräni Malteserorde».

D Souveränität isch keis definierends Merkmal vom ene Land. Staate chönnd rechtlich au dänn fortbeschtah, wenn si under frömder Besatzig stönd. I jedem Fall muess faktisch e Teilsouveränität vorhande sii, suscht cha me nid vom ene Land oder Staat rede.

Es Land bruucht für siini Gründig kei juristischi Legitimation: er wird dur ne gsellschaftloichuj oder obrikäitlichi Akzioon is Lääbe grueffe, me seit däm au, es wird "uusgruefe." Es Bischpiil isch der Afang vo dr Schwiizerische Eidgnosseschaft im Mittelalter.

International häts sich iibürgeret, es Land z anerkenne, Wenn mehreri anderi Staate siini Exischtenz akzeptiere. Es paar Gebiet wie Nordzypere uf Zypere, Somaliland oder Taiwan, wo zwar alli Merkmal vomene Staat uufwiised, sind trotzdämm, meischt us politische Gründe, nöd vo de UN-Mitglieder allgemein anerchännt worde; derigi (souveräni und unabhängigi) «umstritteni Staate» luegt me bi der UNO und iirne Mitglieder und au i der Völkerrechtswüsseschaft als «Stabilisierti De-Facto-Regime» aa. Wil luut der UN-Charta d UNO normalerwiis nöd berechtiget isch, sich in innerstaatlichi Aaglegeheite vo eim vo iirne Mitglieder iizmische, würdi d Charta verletzt werde, wenn öppe s Somaliland, wo sich vom UNO-Mitglied Somalia glööst het, vom ene andere Land offiziell als "Staat" aagluegt würdi.

Wäge der Konvention vo Montevideo git’s vill diskussioone. Es heisst mängisch, mä chönnt doch mit em Chauf vonere staatelose Insle oder öppe mit em Boue von ere Bohrinsle uf em Meer quasi e «Mikronation» oder en «Mikroschtaat» gründe. D Anerkennig dur wichtigi Länder wär i sonige Fäll entscheidend. So Projäkt sind öppe d Hutt River Province, Sealand und Seborga.

Länder chönnd hüt vor allem uf vier Arte entstah. So chann us eme Staat A dur d Sezession vomene Teil vo ihm en neue Staat B entschtah, oder es entschtönd dur d «Dismembration» vomene Staat A zwei neui Länder C und D.

Umgekehrt chann au es Land B in es anders Land A inkorporiert werde, oder dur d Fusion vo zwei Länder X und Y chan es nöis Land Z entstaah.

D Fraag vo dr Staatenachfolg wird vo Völkerrechtler meischtens nach em Völkergwohnheitsrecht agluegt. Zwar sind d "Wiener Konvention über d Staatenachfolg in Verträg" vom 23. August 1978 und d "Wiener Konvention über d Staatenachfolg in Vermöge, Archiv und Schulde vo Staate" vom 8. April 1983 abgschlosse, doch sind die völkerrechtliche Verträg nur für d Vertragsparteie bindend.

Im Ganze git’s hüt 193 vo dr UNO anerchännti souveräni Länder. Derzue ghöred di 192 Mitglieder vo dr UNO und der Vatikan.

Wiiteri Länder sind nume vonere Minderheit vo dr weltwiite Staategmeinschaft anerchännt, das sind u. a. Taiwan (offiziell "Republik China"), Somaliland, Weschtsahara (DARS), d Cookinsle und Niue.

Je nachdämm wie me s aluegt und wie me d Piet definiert, het Europa hüt öppe 47 Länder; Amerika het 33 Länder (und es paar bsunderi Gebiet), Afrika öppe 55 und Asie öppe 48 Länder. 





</doc>
<doc id="11620" url="https://als.wikipedia.org/wiki?curid=11620" title="Deklination im Alemannischen">
Deklination im Alemannischen

Bi dr Deklination im Alemannische wäre wiä in viil andere Sproche d Artikel, d Eigeschaftswerter (Adjektiv), d Haüptwerter (Substantiv), d Zahlwerter (Numerale) un d Firwerter (Pronome) veränderet, d. h. in eine vu dr viär Fäll (Kasus) gsetzt: dr Nominativ bzw. dr Akkusativ, dr Dativ un sälte dr Genitiv.

D Substantiv hän im Alemannische normalerwiis ke Deklinationsändung. Dr Kasus isch numme dur dr Artikel zum unterscheide. Zu dr Üsnamme witer unte. In dr Tabälle e Verglich vum Zürcher un vum Kaiserstiähler Dialäkt:

Bi däne Biispiil sin d Substantiv unveränderet bliibe üsser bi "de Geschte" – des isch eltere zürcher Sprochbrüch. Anderi altzürcher Biispiil vu däm Typ: "bi de Chinde (s Chind)", "uf den Ächere (d Ächer)", "vo den Öpfle (d Öpfel)", "bi de Chüenen uf der Wäid (d Chüe)" usw.

In mänke Gegende vum Bärnbiät, zum Biispiil im Emmetal un im Schwarzeburgerland, hän Vornämme im Dativ un Akkusativ noch e Ändung (fir beedi Fäll glich). Biispiil: "(Hans:) I ha Hanse gmeint/gmiint. (Ruedi:) I ha Rüedun grüeft. (Vatter:) Hesch(t) Vattere gfragt/gfrogt?" Aber des isch im Ruckgang.

D Pluralbildung lueg im eigene Kapitel; dr Genitiv lueg im eigene Kapitel.

D Deklination vum Adjektiv isch in dr verschiidene Dialäktspiilarte nit vollständig glich, aber mer ka e rote Fade erkänne, wu iberal duri goht (lueg z. B. bi "Zämmefassig"). Nur i eim Punkt git's e dütlechen Unterschid zwüsche de verschidnige Dialäkt: Di starchi Ändig maskulinum singular isch i dä maiste Dialäkt "-e", i de Dialekt am nördlecheren Rand (Ortenau, Strassburg) aber "-er", bispilswys "e guete Ma" (südlech) – "e gueter Ma" (nördlech).

Für subschtantivierti Adjektiv gilt im Allgemeine ds Glyche wi für prädikativi: "di schöni Gass – di Schöni, "es blaus Wunder – öppis Blaus. E Usnahm dervo isch ds Baseldütsche, wo men unterscheidet: "guet0 Broot – en Oordligs".

Di germanische Sprachen unterscheide scho immer e starchi und e schwachi Deklination vo den Adjektive dernah, öb d Wortgruppe mit däm Adjektiv "bestimmt" isch oder "unbestimmt". E Wortgruppen isch bispilswys denn bestimmt, we si vomene "bestimmten" Artikel ygleitet wird. Im Dütsche git's ussertdäm di gmischti Deklination, wo bispilswys nach emnen unbestimmten Arikel vorchunt:


D Deklination vo prädikativen Adjektiv isch im Höchschtalemannische verbreitet und teilwys im südlechschte Hochalemannisch:

Es Adjektiv wird denn starch dekliniert, we d Wortgruppe mit däm Adjektiv ke Artikel het oder nach Zahlwörter. Im Nominativ isch der typisch Fall d Aared.

Es Adjektiv wird denn schwach dekliniert, we d Wortgruppe mit däm Adjektiv bestimmt isch, das heisst nach emne bestimmten Arikel oder nach gwüsse Pronome, bispilswys de Demonschtrativpronome: "dëë lang(i) Taag, disäb alt(i) Schachtle, weles guet(i) Hëërz?, weli brave Chind?"

Aamerkige:

Es Adjektiv wird denn gmischt dekliniert, we d Wortgruppe mit däm Adjektiv dür nen unbestimmten Artikel ygleitet wird oder dür bestimmti anderi Wörter wi "ke", "mänge".

Die Deklination heisst "gmischt", wil si sech us Forme vo der schwachen u der starche Deklination zämesetzt.

Im Plural sy starchi und schwachi Ändige müglech, bispilswys: "mängi großi Stedt" (starch) – "mängi große Stedt" (schwach). Vo de Wörter "vil" u "ke" git's im Plural zwo verschidnigi Forme, eini wo mit der starche, und en anderi, wo mit der schwache Deklination geit: "vil gueti Würscht" (starch) – "vili guete Würscht" (schwach), "ke gueti Würscht" (starch) – "keni guete Würscht" (schwach).



D andere alemannische Biispiil sin üs däne Grammatike:



</doc>
<doc id="11621" url="https://als.wikipedia.org/wiki?curid=11621" title="Benennung von Asteroiden und Kometen">
Benennung von Asteroiden und Kometen

D Benännig vo Aschteroide und Komete lauft nach eme zweischtufige Verfahre ab, wo men iiri Nääme definiert. Unmittelbar nach ihrer Entdeckig erhalted si zerscht en sogenannte "provisorische Name" us Zahle und Buechschtabe, wo im Wesentliche s Entdeckigsdatum nach eme Schema beinhaltet, wo vo dr Internationale Aschtronomische Union (IAU) feschtgleit worde isch. Nachdem di genaui Umlaufbahn vomene neuentdeckte Aschteroid beschtimmt und dur unabhängigi Beobachter beschtätigt worde isch, hät dr Entdecker s Vorschlagsrecht für en Name vo dem Objekt, wo dänn vo dr IAU under Berücksichtigung vo verschiidene Kriterie offiziell vergeeh wird. Komete werded degäge hüt immer nach ihrne Entdecker benännt.

S aktuelle Benännigsschema isch us ältere Syschtem dur Erwiiterig bildet worde, so dass älteri Bezeichnige mit neuere konsischtent sind.

Dr provisorischi Name vo neuentdeckte Aschteroide oder Komete wird vo dr IAU ahand vom Entdeckigsdatum us folgende Beschtandteile bildet:

Tabellierti Buechschtabekodierung vom Benännigsschema:

Im Jahr 2004 isch also beginnend vom 1. Januar dr erschti entdeckti Aschteroid "2004 AA" gnännt worde. Das Schema lauft dänn bis "2004 AZ" dure, wo dänn vom nächschte Durchlauf "2004 AA" gfolgt wird. Das Schema wird solang dureggange bis dr 16. Januar aafangt und dr erschti Buechschtabe uf "B" schpringt und s mit "2004 BA" wiitergaht.

Es Biischpiil für d Reihefolg vo de Bezeichnige inere Monetshälfti, am Biischpiil vo dr zweite Septemberhälfti 2005: 2005 SA, 2005 SB, ..., 2005 SY, 2005 SZ, 2005 SA, ..., 2005 SZ, 2005 SA, ..., 2005 SZ, 2005 SA etc.

Dr Himmelskörper, wo mittlerwiile under em Namen (90377) Sedna bekannt isch, hät di provisorischi Bezeichnig "2003 VB" ghaa. Er isch also i dr erschte Hälfti vom November 2003 entdeckt worde und isch di 302. Entdeckig i dem Ziitruum (B->2 + 12*25 = 302) gsii.

Kometeentdeckige werded ähnlich benännt: "2004 A1" isch dr erschti entdeckti Komet vom Ziitruum vom 1.-15. Januar 2004, "2004 A2" dr zweiti usw.

Dr Komet Hyakutake zum Biischpiil wird au under dr Bezeichnig "C/1996 B2" gfüehrt. Hyakutake isch also dr zweiti Komet gsii, wo in dr zweite Hälfti vom Januar 1996 entdeckt worde isch. Siini Umlaufziit isch, wie s "C" aazeigt, grösser als 200 Jahr.

D Näme vo de Aschteroide setzed sich us ere voraagschtellte Nummere und eme Name zäme. D Nummere hät früeher d Reihefolg vo dr Entdeckig vom Himmelskörper aageeh. Hüt isch si e rein numerischi Zählform, wil sie erst dänn vergeeh wird, wenn d Bahn vom Aschteroid gsicheret isch, so dass s Objekt jederziit wider uuffindbar isch. Das chann durchuus au erscht Jahr nach dr Erschtbeobachtig erfolge.

Dr Entdecker hät innerhalb vo 10 Jahr nach dr Nummerierig s Vorschlagsrecht für d Vergaab vomene Name. Der muess aber dur e Kommission vo dr IAU beschtätigt werde, wils Richtlinie für d Näme vo astronomische Objekt git. Dementschprechend exischtiered zahlriichi Aschteroide zwar mit Nummere aber ohni Name, vor allem i de obere Zehntuusiger.

Dr erschti Aschteroid isch 1801 vom Giuseppe Piazzi a dr Schternwarte Palermo uf Sizilie entdeckt worde. De Piazzi hät de Himmelskörper uf de Name Ceres Ferdinandea tauft. Di römischi Göttin Ceres isch d Schutzpatronin vo dr Insle Sizilie. Mit em zweite Name hät de Piazzi de König Ferdinand IV., de Herrscher über Italie und Sizilie ehre welle. Das hät dr internationale Forschergmeinschaft missfalle und mer hät ihn wegglaa. Di offizielli Bezeichnig vom Aschteroid lüütet also (1) Ceres.

Bi de wiitere Entdeckige isch d Nomenklatur biibhalte worde und d Aschteroide sind nach römische und griechische Göttinne benännt worde; das sind gsii: (2) Pallas, (3) Juno, (4) Vesta, (5) Astraea, (6) Hebe, usw. Aafänglich hät au s ungschribene Gsetz gulte, dass Aschteroide schtets wiiblichi Näme überchoo händ; das isch s erscht mal bim Aschteroid (334) Chicago broche worde.

Wo immer meeh Aschteroide entdeckt worde sind, sind de Aschtronome di antike Gottheite uusgange. So sind Aschteroide under anderem nach de Ehefraue vo de Entdecker, zu Ehre vo historische Persönlichkeite oder Persönlichkeite vom öffentliche Lebe, Schtädt und Märlifigure benännt worde. Biischpiil für das sind d Aschteroide (21) Lutetia, (216) Kleopatra, (719) Albert, (1773) Rumpelstilz, (5535) Annefrank, (17744) Jodiefoster. Die Praxis hät Blüete tribe. So isch biischpiilswiis dr 1935 entdeckti Planetoid (1372) Haremari zu Ehre vo de Mitarbeiterinne vom Astronomische Reche-Inschtitut in Heidelberg benännt worde, als Harem vom ARI. 

Nebed Näme us dr griechisch-römische Mythologii chömed au Näme vo Gottheiten us andere Kulturchreise zur Aawendung, insbesonderi für neu entdeckti, grösseri Objekt, wie (20000) Varuna, (50000) Quaoar und (90377) Sedna.

Üblicherwiis wird en Komet nach siine Entdecker benännt, so isch zum Biischpiil dr Komet Shoemaker-Levy 9 dr neunti Komet, wo de Eugene und d Carolyn Shoemaker zäme mit em David Levy entdeckt händ. Einigi wenigi periodischi Komete sind aber au nach dene Aschtronome benännt, wo erschtmals ihri Bahn berechnet händ: Dr Halleyschi Komet isch biischpiilswiis nach em Edmond Halley benännt, wo als erschte erchännt hät, dass einigi Kometebeobachtige vo dr Vergangeheit zumene Komet ghöred, wo in regelmässige Abschtänd vo 76 Jahre wiiderchunnt.

Dur systematischi automatisierti Himmelsdurchmuschterige, insbesonderi nach potentiell gfährliche Erdbahnchrüüzer, werded nebed viile Aschteroide (daher au di hohe Durchlaufzahle vo neuere Entdeckige) au viili neui Komete dur die Programm gfunde. Dem provisorische Name wird dänn zuesätzlich dr Name vo dr Beobachtergruppe in Chlammere aaghängt, i dr Tradition vo dr Benännig nach de Entdecker. So händ alli vom Suechprogramm LINEAR gfundene Komete de Namesbeschtandteil 'LINEAR', oder (wenn d Entdeckig ziitgliich mit eme andere Beobachter oder ere andere Beobachtergruppe glunge isch) en kombinierte, wie z. B. 'LINEAR-NEAT'. So zum Biischpiil dr Komet mit dr Bezeichnig C/2002 T7 (LINEAR), wo am 14. Oktober 2002 entdeckt worde isch, und im Mai 2004 e schiinbari Helligkeit vo öppe 2 erreicht hät.

Periodischi Komete, wo zumindescht inere zweite Widerchehr beobachtet worde sind, erhalted schliesslich e permanenti Nummere, gfolgt vo dr Buechschtabekodierig vo de Bahne, und em Name vom Entdecker beziehigswiis Bahnberechner. So isch biischpiilswiis 2P/Encke dr zweiti (nach Halley) vo derziit 173 Komete (Schtand: 18. November 2005), wo e derartigi permanenti Nummere erhalte hät.



</doc>
<doc id="11622" url="https://als.wikipedia.org/wiki?curid=11622" title="Gemeinden der Schweiz">
Gemeinden der Schweiz

D Gmeinde vo dr Schwiiz sind sit em Mittelalter historisch gwachseni Gebilde vo underschidlicher Flächi und Bevölkerigszahl. De Artikel befasst sich hauptsächlich mit de sogenannte politische Gmeinde, wies i vilne Kantön heissed; i andere Kanton seit mer ene "Iiwonergemeind" und im Kanton Wallis "Munizipalgmeind". Für wiitere Gmeindsarte i de Schwiiz lueg ebefalls i säbem Artikel.

D Gmeindsautonomii gaat eso wiit, wie s de jewiilig Kanton zuelaat.

D Sälbschtändigkeit isch viile Gmeinde sehr wichtig. Für de Schwiizer Historiker Prof. Adolf Gasser (1903–1985) chann nu daas Schtaatswese demokratisch gnännt werde, wo dr Bürger e inneri Bindig zur Gmeind hät und wo mit dem Fundament vo unde nach obe wachst und dur das d Idee vo dr Selbschtverwaltig i dr Gmeindsfreiheit repräsentiert isch.

Usserdem gits viili wiiteri Körperschafte, wo als „Gmeinde“ bezeichnet werde. Daadezue ghööred d Chilegmeinde und söttig Gmeinde, wo zwar ekeis Territorium hei, aber en beschtimmte öffentliche Zweck erfülled (z. B. s Betriibe vonere Schuelorganisation, ere Wasserversorgig etc.). Das sind i gwüsse Kantöön d Schuelgmeinde, z Züri früener au d Zivilgmeinde – und i vilne Kantöön natüürli d Bürgergmeinde.

Trotzdem gsehnd sich viili chliineri Gmeinde zwunge, Fusionsprojekt mit ihrne Nachbere is Aug z fasse. Gründ defür sind: s funktionelle Zämewachse vo de Sidligsgebiet, d Komplexität vo de Uufgaabe/Überforderig vo de Behörde vo Chliigmeinde, Nachwuchsmangel für Gmeindsbehörde, mangelnds politischs Gwicht im Kanton, us Sicht vo einige Experte au di suboptimali Grössi (Aazahl Iiwohner) per se. Anderi Experte und Schtudie wiised aber druf hii, dass d Grössi elei nöd der Uusschlaag git. Chliineri Gmeinde händ viilfach e effizienti, choschtegünschtigi und bürgernachi Verwaltig (Milizsyschtem) und ihri Finanze besser im Griff.

Grosszügigi Subventionierig dur d Kantonsregierige, ja eigentlichi Fusionsprojekt (wie i de Kantön Friburg und Tessin) sind en zuesätzliche Aaschtoss für Gmeindsfusione. Bis 1994 häts i de Schwiiz über 3000 politischi Gmeinde ggää – am Aafang vom Jaar 2017 sinds nu na 2255 politischi Gmeinde.

En bsundere Fall isch de Kanton Glaris: Am 7. Mai 2006 hät d Glarner Landsgmeind überraschend e Reduktion vo bisher 27 uf ganzi drei Gmeinde ufs Jahr 2011 beschlosse. Dr Aatrag vo dr Regierig hät e Reduktion uf zehn Gmeinde vorgseeh ghaa und sas wer di radikalschti Gmeindsfusion bis denn gsi. Wil e grossi Minderheit gegä die Gmeindsfusione argumentiert hätt, hät's im November 2007 ä usserordentlichi Landsgmeind gäh, wo sich nochemal mit der Sach usenandergsetzt hätt. Bi dere Abstimmig isch aber klar worde, das d Glarner die Gmeindsfusion wänd.

Dur d Gmeindsfusione ninnt d Aazahl vo de politische Gmeinde i dr Schwiiz schtändig wiiter ab (Zahle per 1. Januar):

<br>

Di gröschte Gmeinde sind d Schtädt Zürich, Genf, Basel, Bern und Lausanne. Mit ere Bevölkerig vo meeh als 100'000 Persone gelted si als Grossschtädt. Winterthur, St. Gallen und Luzern händ meeh als 50'000 Iiwohner.

Wiiteri 113 Gmeinde wiised meeh als 10'000 Iiwohner uuf und gelted demit schtatistisch als Schtadt. Mängi bezeichned sich aber wiiterhii als "Gmeind" (Bsp.: Schtäfa im Kanton Züri). Hingäge gits au Schtädtli mit altem Schtadtrecht aber wiit under 10'000 Iiwohner, wo schtolz sind, sich "Schtadt" nenne z dörfe. (Biischpiil: Eglisau, Kaiserschtuel, Bischofszell, Sempach oder Fürschtenau). Lueg au Lischte vo de Schtädt i dr Schwiiz.

Dass d Schwiiz au chliinschti Gmeinde uufwiist, zeiged verschiedeni Parameter:

50 % vo de Gmeinde wiised also e Bevölkerigszahl under 960 Persone uuf. Es verwunderet daher nöd, wänn mer 120 Gmeinde (4,3 %) mit 100 Iiwohner und drunder zellt hät (chliinschti Gmeind isch Endi 2004 Corippo mit 17 Iiwohner).

Grösseklasse chönnd au nach dr Gemeindsflächi bildet werde. Di gröschti Gmeind vo dr Schwiiz isch Bagnes im Kanton Wallis mit 282,55 km², di chliinschte sind mit je 0,32 km² d Gmeinde Rivaz im Kanton Waadt und Kaiserschtuel im Kanton Aargau. Zwüsched dr Meereshöchi und dr Flächi gits en klare Zämehang - je höcher glege deschto grösser werded d Gmeindsflächene. Am meischte chliini Gmeinde gits im Südtessin.

Zahle am 31. Dezember 2004 gmäss ESPOP, dr Nachfüehrig vo de Bevölkerigszahle vo dr Eidgenössische Volkszellig 2000 durs Bundesamt für Schtatistik. D Zahle vo de Iiwohner chan sich sither starch veränderet ha und gwüssi chlini Gmainde händ underdesse mit Nochbergmeinde fusioniert (f = fusioniert im Johr xy).



</doc>
<doc id="11624" url="https://als.wikipedia.org/wiki?curid=11624" title="Neuzeit">
Neuzeit

Als Aafang vo dr Neuziit wird i dr europazentrische Gschichtswüsseschaft entweder di osmanischi Eroberig vo Konschtantinopel im Jahr 1453 oder d Entdeckig vo Amerika im Jahr 1492 aaglueget; mängisch au – "bsunders bi düütsche Historiker" – am Luther siini Reformation vo 1517.

Wiiteri demit verbundeni Zäsure sind d Renaissance, dr Humanismus und d Entwicklig in Europa vom Buechdruck mit bewegliche Schriftzeicheschtempel.

Scho de Philipp Melanchthon hät d Datierig 1453 verträte. Er hät de Fall vo Konschtantinopel als Aafang vo dr Neuziit aagsetzt, wo zur Flucht vo Glehrte uf Italie und deet zum Uufblüehe vom Humanismus gfüehrt hät, D Verbreitig vom Humanismus isch dur d Erfindig vo dr Buechdruckerkunscht um 1450 wäsentlich gförderet worde und hät dr kulturgschichtliche Epoche vo dr Renaissance wiiteri Impuls gee. Mängi neueri Historiker-Schuele chehred hüt wider zr Uuffassig zrugg, wo dr Melanchthon verdräte het.

Ideegschichtlich isch dr Aafang vo dr Neuziit vo historisch schaffende Philosophe wie em Wilhelm Kamlah und Jürgen Mittelstraß degäge sehr viil schpäter uf d Ziit um 1600 verleit worde. Uusgangspunkt vo dere Beschtimmig isch, ass zu dere Ziit d Uusbildig erfolgt gsi isch vo dr "neuziitliche Wüsseschaft" im Sinn vo dr modärne Forschig als "methodisch duregchlärti Verbindig vo mathematischer Theorii und technischer Empirii" (Kamlah), wie si prototypisch i dr Physik agwändet wird und wo i dr oberitaliänische Werchschtatttradition entwicklet und zur Grundlaag vom modärne Szientismus worde isch.

D Neuziit ihrersiits wird vo dr Gschichtswüsseschaft widerum begrifflich underteilt i:

Sit em Endi vom Erschte Weltchrieg, bzw. sit dr russische Oktoberrevolution, redt mer bis dato (no) vo dr Ziitgschicht, wo i dr historische Betrachtig natürlich wiiterhii Teil vo dr Epoche vo dr Neuziit isch.

E wesentlichi Rolle debii hät d Entdeckig vo Amerika gschpielt, wo de praktischi Bewiis glieferet hät, dass d Erde e Chugle isch. D Ablösig vom ptolemäische geozentrische durs heliozentrische Weltbild vom Nikolaus Kopernikus und die Flucht vo viilne griechische Glehrte und andere Leischtigsträger in Weschte, wo mit dr Erschtürmig vo Konschtantinopel durs Osmanische Riich verbunden isch, händ wiiteri Markierigspünkt uf underschiidliche Ebene bildet, wo de Paradigmewechsel vonere Ziitewendi begründe händ.

Somit werded dr Aafang vom überseeische Kolonialismus und d Vorherrschaft vo Weschteuropa über die ganzi Wält, wo denn agfange het, als Übergang zur neue Ziit aaglueget. Grad d Revolutionierig vom Dänke hät eso s Endi vo dem ideologische Monopol iiglüütet, wo d Chile im Mittelalter ghaa hät. Das widerum hät de Aafang vo dr Reformation möglig gmacht, wo ebefalls di beide Epoche vonenand abgrenzt.

I dr Soziologii wird d Debatte um e Analyse vo dene Prozess meischt nöd mit Hilf vom Begriff "Neuziit", sondern mit em Begriff vo dr "Modärne" (au dr "reflexive Modärne" usw.) gfüehrt, wo d Bedüütig drvo sich hüfig änderet (sogar z. B. im Werch vom Max Weber).

De Ferdinand Tönnies hingäge hät "Neuziit" genau im Sinn vo siim theoretische Werch "Gemeinschaft und Gesellschaft" als exakte Gegebegriff zum "Mittelalter" benutzt: I dem seied d Mensche gneigt gsii, "alli" soziale Kollektiv als "Gmeinschafte" z verschtah, ganz andersch als i dr Neuziit, wo si die "sämtlich" eher als "Gsellschafte" wahrgnaah hebed. Im Mittelalter sei also en grosse Fernhandels- und Bankkonzern wie dr Templerorde eher als religiösi "Gmeinschaft" uufgfasst worde, i dr Neuziit werd sogar d Ehe als rein "gsellschaftlichs" Gschöpf vomene Vertrag agluegt.





</doc>
<doc id="11627" url="https://als.wikipedia.org/wiki?curid=11627" title="Nobelpreis">
Nobelpreis

De Nobelpriis [] isch vom schwedische Erfinder und Induschtrielle Alfred Nobel gschtiftet worde. I siim Teschtament hät er feschtgleit, dass mit siim Vermöge e Schtiftig ggründet werde söll, wo d Zinse "„als Priise dene zueteilt werded, wo im verflossene Jahr dr Menschheit de gröschti Nutze gleischtet händ“". Das Geld söll zu fünf gliiche Teile uf d Gebiet Physik, Chemie, Physiologie oder Medizin, Literatur und für Friedensbemüehige verteilt werde. D Nobel-Schtiftig isch am 29. Juni 1900, vier Jahr nach em Tod vom Alfred Nobel, gegründet worde, di erschte Priise dänn 1901 verliehe. Sit 1969 wird au en Priis für Wirtschaftswüsseschafte verliehe, wo allerdings vo dr schwedische Riichsbank, in Erinnerig an Nobel, gschtiftet worde isch.

Dr Nobelpriis isch hüt di höchschti Uuszeichnig i dr wüsseschaftliche Welt. Er wird sit 1901 jedes Jahr am Nobel siim Todestag, em 10. Dezember, verliehe. D Priisträger werded uf Basis vo de iigsandte Nominierige und de Empfehlige vom Nobelkomitee, wo jedoch nöd berücksichtigt werde müend, vo verschiedene Gremie uusgwählt und Aafang Oktober bekanntgeeh:

En Nobelpriis für Mathematik gits nöd ("lueg dezue au de Abschnitt:" Vergliichbari Priise). Bösi Zunge bhaupted, das ligi anere Verfeindig vom Nobel mit em Mathematiker Gösta Mittag-Leffler, wo aageblich au e Affäre mit em Nobel siinere Frau söll ghaa haa. S Letschter isch bsunders hüüfig uuftaucht, isch aber mit Sicherheit falsch, wil de Nobel nie verhüüratet gsii isch. Über e Verfeindig vom Nobel und Mittag-Leffler isch offiziell ebefalls nüt bekannt. Dass es jetzt aber kein Nobelpriis für Mathematik git, liit wahrschiinlich dara, dass dr Praktiker Nobel die „Hilfswüsseschaft“ nie bsunders möge hät; si het für ihn eifach nöd zu de Kategorie ghört, wo d Menschheit voraabringed. Es schpäters Aagebot vom Nobelkomitee uf Iirichtig vomene Nobelpriis für Mathematik isch vo füehrende Mathematiker abglehnt worde, wohl um d Konkurrenz under de Wüsseschaftler nöd zuesätzlich z schteigere. 

Dr Friidensnobelpriis wird z Oslo verliehe, alli andere Priise vom schwedische König in Schtockholm. Es isch nöd genau bekannt, weli Gründ de Schwed Alfred Nobel dezue bewoge händ, amene Komitee wo vom norwegische Parlament beschtimmt wird die ehrevolli Uufgaab zuezwiise. Norwege und Schwede sind zur Ziit vo dr Schtiftig vom Priis no inere Personalunion under schwedischer Füehrig verbunde gsii und d Ussepolitik isch bim schwedische Riichstag gläge. Es wird vermuetet, dass de Nobel em Stortinget eher d Neutralität zuetraut hät, wo für d Uuswahl notwendig isch. 1905 hät sich di Union uufglöst und Norwege isch es selbstschtändigs Königriich worde. Defür und für d Formulierig, dass »Priise unabhängig vo dr Nationalität a di Beschte« gah sötted, isch em Nobel siis Teschtament z Aafang üsserscht unbeliebt gsii bim schwedische König.

Alli Priisträger erhalted e Urkund, e Goldmedaille und e Geldbetrag. Der isch vom Jahreszinsertrag vo dr Nobelschtiftig abhängig. Im Jahr 1901 isch dr Priis mit 150'800 Chrone dotiert gsii. Er hät sich sit 1970 vo umgrechnet 144'000 Euro uf ca. 1,1 Mio. € (entschpricht 10 Millione Chrone) im Jahr 2004 gschteigeret. Echli problematisch isch inzwüsche em Nobel siini Verfüegig, dass dr Priis inere Kategorii a nöd meeh als drei Persone verliehe werde dörfi. I viilne Bereiche vo dr Wüsseschaft gönd hüt neui Erkenntnis jedoch nümme vo einzelne Wüsseschaftler uus, sondern werded oft international i grosse Teams erarbeitet. Bisher isch dr Priis nur vier Mensche zweimal verliehe worde – Marie Curie (1903 für Physik und 1911 für Chemii), Linus Pauling (1954 für Chemii und 1962 für Friide), John Bardeen (1956 und 1972 jewiils für Physik) und Frederick Sanger (1958 und 1980 jewiils für Chemii). S UNO-Hochkommissariat für Flüchtling (UNHCR) hät 1954 und 1981 de Friidensnobelpriis überchoo. Siini Vorgängerorganisation, s Internationale Nansen-Büro für Flüchtling (Hochkommissariat vom Völkerbund), isch 1938 mit dem Priis uuszeichnet worde, siin Leiter Fridtjof Nansen 1922. S Internationale Komitee vom Rote Chrüüz isch für siini Friedensbemüehige sogar dreimal (1917, 1944, 1963) uuszeichnet worde, 1963 zäme mit dr Internationale Föderation vo de Rotchrüüz- und Rothalbmond-Gsellschafte. Dr Gründer vom IKRK und vo dr Rotchrüüz-Bewegig, Henry Dunant, hät 1901 zäme mit em französische Pazifischt Frédéric Passy de erschti Friidensnobelpriis überchoo. 

Vo 1937 bis 1945 isch Düütsche d Aanaahm vom Nobelpriises "für alli Zuekunft" underseit worde; ersatzwiis isch dr Dütschi Nationalpriis für Kunscht und Wüsseschaft iigfüehrt worde, wo nur 1937 und 1938 verliehe worde isch. 

Trotz siim höche Aaseehe sind d "Irrtümer" vom Komitees wiitreichend. Insbesundere d Verfüegig vom Nobel, d Priisträger uufgrund vo ihrne Leischtigen in dr jewiilig jüngschte Vergangeheit z ehre, wird oft missachtet und dr Nobelpriis eher als Würdigung vomene Lebeswerch verliehe. Wil dr Priis nöd postum verliehe wird, bliibt mänger berechtigter Person dr Priis uufgrund vom Ablebe vorenthalte. 

Au dr Fraueaateil isch sehr niidrig und git d Verdienscht vo Fraue sicher nöd uusreichend wider - es prominents Biischpiil isch d Lise Meitner, ihre Kolleg Otto Hahn isch mit em Nobelpriis uuszeichnet worde und d Frau Meitner nöd - obwohl unbeschtritte isch, dass d Leischtig, wo em Nobelpriis zgrund ligt, uf de Gmeinschaftsarbet vo beidne berueht het.

Über einzelni Entscheidige wird glegentlich sehr kontrovers diskutiert - es Biischpiil sind de Henry Kissinger und de Le Duc Tho, wo de Nobelpriis defür zuegschproche überchoo händ (nur de Henry Kissinger hät de Priis aagnah), dass sie - nach Millione vo Opfer - de Chrieg beendet händ, wo in iirer eigener Mitverantwortig aagfange het.

Um für en Nobelpriis i Fraag z choo, muess mer nominiert werde. S Recht, e Nominierig uuszschpreche, händ je nach Priiskategorie underschiedlichi Persone:


Gmäss de Schtatute vo dr Schtiftig werded Informatione über Nominierti und Nominierendi sowie diesbezüglichi Meinige und Undersuechige siitens em Komitee für en Ziitruum vo 50 Jahre under Verschluss ghalte.





</doc>
<doc id="11629" url="https://als.wikipedia.org/wiki?curid=11629" title="Ammianus Marcellinus">
Ammianus Marcellinus

De Ammianus Marcellinus (* um 330 z Antiochia am Orontes, Syrie; † um 395, wahrschiinlich z Rom) isch en römische Hischtoriker gsii. Er isch nebed em Prokopios vo Caesarea dr bedüütendschti schpaatantiki Gschichtsschriiber gsii. 

S Werch vom Ammianus Marcellinus isch s letschte grosse uf Latiinisch verfassti Gschichtswerch vo dr Antike, obwohl siini Muetterschpraach s Griechische gsii isch.

De Ammianus stammt usere riiche griechische Familie us Antiochia am Orontes und isch offebar sehr belese gsii, wie sini Kenntniss i dr latiinische und griechische Literatur zäigt. Er hät in junge Jahre als Offizier i dr Garde dient ("protectores domestici") und under em "magister militum" Ursicinus under anderem in Gallie und in Mesopotamie, wo er a de Kämpf gege de Schapur II. teilgnah hät. Bim Fall vo dr wichtige römische Feschtig Amida 359 isch er selber debii gsii und hät nur mit knapper Not chönne entchoo. De Ammianus hät au am Feldzug vom Kaiser Julian gege d Sassanide teilgnaah. Schpäter hät er Griecheland und Ägypte bereist und isch wohl um 380 uf Rom gange, wo er um 390 siis Gschichtswerch ("Res Gestae") verfasst hät; dr gnaui Titel vo siim Werch isch öis allerdings nöd bekannt. Allerdings wüssed mir us eme Brief vom Libanios (epist. 1063), dass sis Werch üsserst beleibt gsii isch, wenns au i jüngschter Ziit Zwiifel geeh hät, dass de Ammianus gemeint gsii isch, wofür aber viiles schpricht.

S Werch vom Ammianus hät in 31 Büecher nach siinere eigene Uussage (31,16,9, wo er sich au als „Soldat und Griech“ bezeichnet) d Ziit vom römische Kaiser Nerva bis zur Schlacht vo Adrianopel 378 n.Chr behandlet; en Teil vo de Büecher isch bereits 391/392 veröffentlicht worde, dr Rescht (ab em Buech 26) isch schpäter chho, villicht um 394. Vo dene sind nur d Büecher 14–31 erhalte blibe, wo de Ziitruum vo 353 bis 378 n.Chr. abdecked, wo er als Offizier vo dr Garde als Augenzüüg mitverfolgt hät. De Zitruum wo vordem glegen isch, hät de Ammianus us andere Quelle rekonschtruiert, drunder wohl au de Herodian und de Virius Nicomachus Flavianus. Dr Verluscht isch beduurlich, wil mer suscht über e luggeloosi Hischtoriographii vom 1. bis zum Endi vom 4. Jahrhundert hetted; aber dr Wert vom erhaltenen Teil isch unschätzbar. Vermuetige, de Ammianus hebi es zweits Werch vomene ähnliche Umfang gschribe, wo er d Gschicht vom Nerva bis zum Konschtantin behandelt häb, wobi denn di verlorene Büecher 1 bis 13 nur de Ziitruum vom Konschtantin bis 353 abdeckt hettid, werded vo dr neuere Forschig verworfe. 

De Ammianus hät vor allem e Kaisergschicht gschribe, wobii er bemüeht gsii isch, möglichscht objektiv z urteile: A dr chronologische Behandlig vo dr Regierigsziit folgt e knappi Charakterisierig vom jewiilige Kaiser. 

Interessant isch siis Werch nöd nur als eini vo de wichtigschte Quelle über d Zot vo dr Völkerwanderig, sondern au wege de zahlriche Exkürs bezüglich dr Geographii, wo nöd immer fehlerfrai isch, und vom Militärwese. So erfahrt dr Leser einigs über s Persie vo de Sassanide und über d Germane und d Hunne, wobii siini Beurteilig vo de „Barbare“, dr Tradition vo dr antike Hischtoriographie Rechnig träged, teils recht schtereotyp isch. Interessant sind au d Romexkürs, wo er s Lebe (und de Verfall vo de Sitte) z Rom beobachtet. D Büecher vom Ammianus sind au di wichtigschti Quelle für d Kämpf vom Imperium mit em Sassanideriich under em Schapur II. 

De Ammianus selbr isch ganz Römer gsii und hät d Einheit vo dr griechisch-römische Kultur betont, doch hät er d Grenze vom Römische Riichs überall vor em Aaschturm vo de Barbare kollabiere gseeh. Folglich isch s Werch vonere schtarch pessimistische Zuekunftshaltig prägt, ohni allerdings d Hoffnig uf besseri Ziite uufzgee: Wo de Ammianus siis Werch mit dr Schlacht vo Adrianopel ende laa hät, wird i de Schlussbemerkige doch düütlich, dass nonig alles verloren gsii isch. Zwar hät er d Niederlaag mit dere vo Cannae vergliche – aber uf die isch bekanntlich dr Triumph vo de Römer gfolgt. Under em Kaiser Theodosius I. häts gschune, dass sich d Laag au tatsächlich nomal schtabilisieri; wenigschtens d Gotegfahr hät für e Moment beruigt. De Ammianus hät sich offebar am Tacitus orientiert und isch bemüeht gsii, sich a siin Lehrsatz z halte, wo "sine ira et studio" (ohni Zorn und ohni Iifer; folglich unparteiisch) gheisse hät – frili isch das em Tacitus selber nöd immer glunge, ebesowenig wie em Ammianus, wo trotz siinere allgemeine Objektivität mängisch recht subjektiv gurteilt hät. 

Tatsächlich isch s Werch vom Ammianus aber trotzdem - nebed de Werche vom Prokops - di beschte hischtoriographische Quelle für d Ziit vo dr Schpaatantike und chann sich durchuus mit de andere grosse Gschichtswerche vo dr Antiki messe, wobii s Werch au schprachlich guet glunge isch, wenn au dr künschtlichi Schtil vo dr Schpaatantike oft düütlich fürechunt und s Werch mit Gräzisme gschpickt isch.

De Ammianus isch zwoor en Haid gsii, isch aber em Christetum mitere groose Toleranz begegnet und er het zum Bispil d Armeversorgig und die moralische Wert anerchennt. Doch isch sin Held de letzti haidnischi Kaiser Julian Apostata.

I dr neuere Forschig wird druuf hiigwise, dass de Ammianus, trotz siinene Verdienscht und siinere nie würklich aazwiiflete Fairness, biswiile au recht subjektiv gurteilt hät, öppe im Bezug uf de Constantius II., de Gegeschpiler vo siim Favorit Julian. Er isch nämli vom Ammianus zu Unrecht so schlecht beurteilt worde, wohl au, um de Kontrascht zum "so vorbildliche" Julian z verschtärche. Wo d Darschtellig vom Ammianus abbricht, muess dr wiiteri Gschichtsverlauf für di nächschte Jahrzehnt dur Quelle rekonschtruiert werde, wo em Ammianus siini Qualität bi wiitem nöd erreiched, wie de Zosimos.

S Werch hät bereits zu siinere Ziit grosses Aasehe gnosse, isch aber i dr Folgeziit wie so viili Werch undergange und isch erscht i dr Renaissance wieder nöi aufgleit worde; d "editio princeps" isch 1474 z Rom erschine. D Überliferig basiert uf em "Codex Fuldensis" (wo sich hüt im Vatikan befindet) und uf em hüt bis uf sechs Siite völlig verlore gangene "Codex Hersfeldensis".





</doc>
<doc id="11630" url="https://als.wikipedia.org/wiki?curid=11630" title="Substantiv">
Substantiv

Subschtantiv oder Nome ghöred grammatisch zunere Kategorie vo Wortarte, wo funktional di gliichi Eigeschaft im Satz händ. Es Subschtantiv (au Hauptwort, Nameswort oder Dingwort gnännt; zum Teil au Nomen) bezeichnet es beschtimmts Objekt oder e beschtimmti Person, wo in Ruum und Ziit exischtiert oder exischtiert hät. So isch d Bezeichnig vonere Person wie "Muurer" es Subschtantiv, aber dr Namen vom Maurers wie z. B. dr Herr "Meier" isch keis Subschtantiv, sondern es Nomen (lat. "nomen proprium"). Die Kategorie werded allerdings im Schprachgebruuch mitunder vermischt. Usserdem ghöred i dr düütsche Schprach (und einige andere) zu de grammatische Subschtantive abschtrakti Objekt, wo nöd würklich exischtiered wie Eigeschafte, wo "Würklichkeit", d "Güeti", d "Unwüsseheit", d "Unmöglichkeit", "d Myschtik", "s Wüsse" und anderi.

Z underscheide sind:

Subschtantiv ghöred wie Subschtantivierige ("di Blaue", "s Schtriite", "s Ich") zu de Nomen. S Nomen bildet de Chopf vo dr Nominalphrase: „es schöns Bild“, „di liebe Chliine“, „dr Maa, wo z viil gwüsst hät“. Dr Chopf git Genus-, Numerus- und Kasusmerkmal a di veränderbare Teil vo dr Nominalphrase wiiter, beschtimmt also d Grammatik vo dere Wortgruppe.
Subschtantiv schiined i allne Schprache vorzchoo - dr weschtlichi Begriff vo ihne isch aber nöd immer problemlos überträgbar, das gilt z. B. für de irokesischi Schprachtyp. 

I dr düütsche Schprach chönnd us verschiedene andere Wortarte Subschtantiv bildet werde. Zum Biischpiil chönnd us Verbe (wie „zrugggaah“) Verbalsubschtantiv („dr Rückgang“) bildet werde. Us einige Subschtantive chönnd au Wörter vo andere Wortarte bildet werde, wie z. B. us "Huus" wird "huusen" Verb (e niederi Art vom Wohne) oder us "Farb" wird "färbe". E anderi Kategorie vo dr Adjektivierig isch z. B. d "Höhli" aus ihre wird "hohl" Adjektiv.

Subschtantiv fönd im Düütsche mit eme Grossbuechschtabe aa.

Biischpiil:

Düütschi Subschtantiv ghöred entweder em Genus Maskulinum (männlich) mit em beschtimmte Artikel "dr", em Femininum (weiblich) mit em beschtimmten Artikel "di" oder em Neutrum (sächlich) mit em beschtimmte Artikel "s" aa.

Im DaF-Underricht („Düütsch als Fremdschprach“) macht d Grammatik vo dr Möglichkeit Gebruuch, für d Fremdschprachelerner s Genus vom Subschtantiv über d Subschtantivendig und de Artikel erkennbar z mache. Bsunders zueverlässig sind di Regle für di feminine Subschtantiv, under dene sich zahlriichi mit en Endige -e, -anz, -ion, -ik, -heit, -keit, -ung und -tät gfinded.

Subschtantiv sind in flektierende Schprache deklinierbar („büügbar“), im Düütschen exischtiered vier Fäll ("Kasus"): Nominativ, Genitiv, Dativ und Akkusativ. Di düütschi Deklination isch no einigermasse komplex. S Englische hät chuum no Kasusdifferenzierige, es näheret sich in dere Hiisicht em Chinesische aa, wo keinerlei Flexion uufwiist.

Obwohl di meischte Subschtantiv in Numeri Singular und Plural vorchömed, werded beschtimmti Subschtantiv nur im Singular (Singularetantum) bzw. im Plural (Pluraletantum) bruucht.

Dur Zämesetzig vo mehrere Wörter chönnd neui Subschtantiv bildet werde. 

Biischpiil:

Debii schtaht s Grundwort im Düütsche und in viile andere Schprache rechts, links devoo schtönd entsprechendi modifizierendi bzw. erchlärendi Wörter, wo selber zämegsetzt sii chönnd. Prinzipiell chönnd so beliebig langi Subschtantiv bildet werde, di meischte beschtönd aber us zwei, drei oder vier Wörter.
I dr düütsche Schprach werded zämegesetzti Subschtantiv zämegschribe oder zur Verdüütlichung vo dr Schtruktur dur en Bindeschtrich verbunde. 

In einige Schprachen, zum Biischpiil im Englische, werded sie jedoch oft weder zämegschribe, no bsunders kennzeichnet. Di trennti Schriibwiis wird immer hüüfiger irrtümlich is Düütsche übernaah. Das Phänomen bezeichnet mer abwertend als Deppeleerzeiche.



</doc>
<doc id="11631" url="https://als.wikipedia.org/wiki?curid=11631" title="Mythologie">
Mythologie

D Mythologi isch di syschtematischi Beschäftigung mit de Mythe, seig das in literarischer, wüsseschaftlicher, mystischer oder religiöser Form. Mythologie isch somit meeh als nur d Gsamtheit vo de Mythe vomene Volch, ere Region oder ere soziale Gruppe. 
Sehr hüüfig wird dr Begriff aber genau so verwendet, als Gsamtheit vo de Mythen nach dr Zueghörigkeit zunere Kultur bzw. Region. Denebed chann mer au Mythe zu verschiedene Theme kulturübergriifend, sprich syschtematisch, behandle. Es ergänd sich dänn Underteilige wie z. B. Landschaftsmythologi, Aschtralmythologi, Zahlemythologi, Eschatologi.

D Mythologie beschäftiget sich aber au mit dr Fraag nach dr Herkunft vo de Mythe und dene ihres Verhältnis zu andere Erzählforme wie Legende, Märli, Saage. Bsunders Märli werded mitunder als degradierti Mythe aaglueget. D Entwicklig vo de Mythe als erzählerischi Gattig und au dene ihri Transformation zu Märli isch Gegeschtand vo dr Narratologie. D Entstehig vo Mythen isch au Gegeschtand vo dr Psychologie, bsunders dr einscht moderne Völkerpsychologi.

Wil dr Gegeschtand vo de Mythe gmeinhii religiös gseeh wird, isch d Erforschung eng mit dr Religionsgschicht verbunde. Informatione us Mythe sind wichtig zur Rekonschtruktion vo religiöse Vorschtellige, wo mängisch Inhalt vo underschiedliche mythologische Urschprüng zumene Syschtem verbinded.

Zentrali Theme i dr Mythologie sind d Erschaffig vo dr Welt (Schöpfigsgschicht) und Prozess vo dr Zerschtörig und Erneuerig (z. B. innerhalb vo dr Natur, Widergeburt), hüüfig in Verbindig mit em Kampf vo underschiedliche Mächt (sowohl konkreti Göttergschtalte, Himmel und Erde, als au abschtrakti, wie "guet" und "böös", "hell" und "dunkel") und di gegesiitig Überwältigung.




</doc>
<doc id="11633" url="https://als.wikipedia.org/wiki?curid=11633" title="Ludwig Forrer">
Ludwig Forrer

De Ludwig Forrer (* 9. Februar 1845 z Islikon TG; † 28. September 1921 z Bern) isch en Schwiizer Politiker gsii (FDP).

Er isch am 11. Dezember 1902 in Bundesrat gwählt worde. Am 31. Dezember 1917 hät er siis Amt übergeeh, nachdem er am 11. Dezember siin Rücktritt aagkündigt hät. Während seinere Amtsziit isch er de folgende Departemente vorgschtande:

Er isch Bundespräsident gsii i de Jahre 1906 und 1912 und Vizepräsident i de Jahre 1905 und 1911.



</doc>
<doc id="11634" url="https://als.wikipedia.org/wiki?curid=11634" title="Bundesrat (Deutschland)">
Bundesrat (Deutschland)

Dr Bundesrat – mängisch seit me äm o Länderchammer – isch z Dütschland es wichtigs Verfassigsorgan, wo d (Bundes-)Länder uf de Bundesebni vertritt. Ei vo de wichtigschte Ufgaabe isch sys Mitwürke byr Verabschidig vomne Bundesgsetz.
D Lüt, wo dert albe düe rede und sech Gedanke mache übr d Sache vom Bundestag, ob si da sölle zuestimme, sy vo jeder vo de 16 Landesregierige ausgwählt, da häre z gah. Das heißt, by jedere Landestagswahl cha sech d Zämmesetzig vom Bundesrat wider verändere. Disi Landtagswahle sy allerdings nid alli zur glyche Zyt. Numme mängisch sy es paar glychzytig.
Usserdäm spilt dr Bundesrat by Aaglägeheite vor EU e Rolle.

Dr Bundesrat isch syt em Jahr 2000 im früerige Preußische Herrehuus z Berlin. Vorhär isch är (ab 1949) im Bundeshuus z Bonn gsy.
Im Jahr 2000 isch d Bundeshouptstadt vo Dütschland nid meh Bonn, sondern Berlin gsy. Da sy fasch alli Regierigsyrichtige u anderi Verfassigsorgane mit irne Büro uf Berlin züglet.

Dür de Bundesrat würke nach de Vorschrifte vom Grundgsetz (Artiku 50) „d Länder by de Gsetzgebig u Verwaltig vom Bund und i Aaglegeheite vor Europäischi Union“ mit. Wägem Artiku 79 cha disi grundsätzlichi Mitwürkig nid emau dür e Änderig vom Grundgsetz abgschaft wärde. Däm seit me uf Hochdütsch „Ewigkeitsklausel“.

Nid alli Gsetz bruuche d'Zuestimmig vom Bundesrat. Aber dä Aateil vo zuestimmigspflichtige Gsetz isch able no übr 50 Prozänt aagstige. Villicht ou wäg dr Rächtsprächig vom Bundesverfassigsgricht. Ursprünglech het me d Mitwürkig vom Bundesrat by de Gsetz wäg dr Erfahrig vo de Länder ygführt. Schließlech hets die ja scho viu früecher als d Bundesrepublik gäh, es sy de halt Fürschtetümer gsy. Inzwüsche isch disi Mitwürkig allerdings ou wägem Inhalt vo de Gsetz no da.

Parteipolitik spilt by däm ou a großi Rolle. So chame vermuete, dass zum Bispil d großi Koalition us CDU/CSU und SPD byr Föderalismusreform 2006 d Kompetänze meh a d Länder hei abgäh, wil fasch alli Bundesländer vor CDU regiert wärde. Auso isch es ke Machtverluscht. Gnauso het o Gsetzesentwürf vor letschte Rot-grüeni Regierig gäh, wo bym Bundesrat ke Zuestimmig übercho hei, wil dert fasch nummer Lüt vor CDU gsässe sy. Und ganz ähnlichi Gsetz wärde jitz vor neue CDU-Regierig vorgschlage und überchöö natürlech d zuestimmig.

2004 het d Föderalismuskommision probiert, dä Aateil vo zuestimmigspflichtige Gsetz z'sänke, hets de aber glych verjuflet.



</doc>
<doc id="11636" url="https://als.wikipedia.org/wiki?curid=11636" title="Länge">
Länge

Under Länge oder Längi verschtaht mer:


Lueg au Breiti, Höchi


</doc>
<doc id="11637" url="https://als.wikipedia.org/wiki?curid=11637" title="Nationalhymne">
Nationalhymne

E Nationalhymne isch es Lied oder Musigschtuck, wo de Schtaat und d Nationalität vomene Land uusdrucke söll. Meischtens wird si zu fiirliche Aaläss gschpilt, wie biischpiilswiis bi Schtaatsempfäng, aber au bi Länderschpiil bim Fuessball oder Siegerehrige im Schport, wi biischpiilswiis bi de Olympische Schpiil.

Di meischte Länder händ sit em Aafang vom 19. Jahrhundert Nationalhymne entwicklet. Di ältischti vo dr Welt isch di japanischi „Kimi Ga Yo“, wo dr Text scho im 12. Jahrhundert gschribe worde isch (als Revision vomene Jahrhunderti ältere Text) und wo somit über 800 Jahr alt isch. Allerdings hät das Lied zum erschte Mal 1876 d Funktion vonere Nationalhymne überchoo und isch nach em Zweite Weltchrieg erscht 1999 wider offiziell zur Nationalhymne bschtimmt worde.

Überwiigend händ Nationalhymne sowohl Melodie als au Text, einigi werded ohni Text gschpilt, u. a. in Schpanie (Marcha Real). Hützutags chönnd d Nationalhymne vo verschiedene Länder i dr Regel a ihrer Melodie underschide werde. Das isch i dr Vergangeheit nöd immer dr Fall gsii. D Melodie vo dr englische Nationalhymne isch biischpiilswiis bsunders beliebt gsii und isch vo viilne andere Länder mit abwiichende Texte verwendet worde, so öppe vo dr preussische Hymne „Heil dir im Siegerkranz“ oder i dr Schwiiz bis 1945.

Bimene Wechsel vom Gsellschaftssyschtem wird oft au d Nationalhymne gänderet oder dur e Parteihymne ergänzt.

Bim Ertöne vo dr Nationalhymne gits underschiidlichi Gepflogeheite. I einige Länder schtönd d Mensche uuf. Bi geignete Aaläss wird d Nationalhymne mitgsunge.

Einigi Schtaate verfüege au über mehreri nationali Hymne, vo dene zwar nur eini offiziell Nationalhymne isch, di andere aber i dr Öffentlichkeit die gliich schtarchi Symbolchraft bsitzed und teilwiise ebefalls bi offizielle Aaläss gschpilt werded. Biischpiil defür isch Grossbritannie, wo sich nebed dr Nationalhymne „God Save the Queen“ au d Hymne „Rule Britannia“ und „Land of Hope and Glory“ etabliert händ; oder d USA, wo nebed dr Nationalhymne "Stars and Stripes" immer öfter „God Bless America“ gsunge wird. Im Iran isch di inoffizielli Nationalhymne Ey Iran bekannter als di offizielli. Sie wird vo Dissidente und Patriote gschpilt.

Bsunders i faschistische Diktature sowie im öschterriichische Schtändestaat und Franco-Schpanie isch es gebrüüchlich gsii, dass de jewiilige Nationalhymne unmittelbar di jewiiligi Parteihymne gfolgt isch, wo dur das en ähnliche Schtatus wie d Nationalhymne selber beaaschprucht hät. So isch zum Biischpiil
gfolgt.

In Taiwan isch d Nationalhymne "San Min Chu-i" zugliich Parteihymne vo dr Kuomintang, warum denäbed no s Nationale Flaggelied als inoffizielli Hymne gebrüüchlich isch.




</doc>
<doc id="11639" url="https://als.wikipedia.org/wiki?curid=11639" title="Muri bei Bern">
Muri bei Bern

Muri bi Bärn isch e Schwiizer Gmeind im Kanton Bärn.

D Gmeind setzt sich us zwei klar gliderte Teile zäme, wo Ywohnersmässig mit je ca. 6'000 Ywohner gliich gross sind. Es sind das d Ortschaft Muri, wo dr Gemeinde sit alters her de Name geeh hät, und d Ortschaft Gümlige.

D Flächi vom Gmeindsgebiet betreit 760 Hektare, devoo sind 150 Hektare bewaldet, 190 Hektare Ächer und Wiese und 339 Hektare Land i dr Bauzone. Dr höchschti Punkt befindet sich uf 727 Meter uf em Denteberg, di tüüfschti Schtell liit uf 508 Meter a dr Aare.

Nachbersgmeinde sind Allmedinge, Belp, Bern, Chehrsatz, Chöniz, Oschtermindige, Schtettle, Vechige und Worb.

Die älteste Fund us Muri stammet us de jüngere Steizyt und de Bronzezyt. E Gräberfeld us de Latènezyt wiist uf e keltisches Dorf hii. I de Römerzyt het z Muri e Villa gstande, vor alem isch de Ort aber denn es wichtigs Heiligum vo de Helvetier vo de "regio Arurensis" (»Aareregion«) gsii. Me hät Statue vo merere römische und keltische Gottheite gfunde, so vo de Göttin Naria und de Bäregöttin Artio.

E Gräberfeld usem 7. Jahrhundert cha a de Alemane zuegwise werde. Urkundlich taucht dr Name "»Mure«", nach hütigem Wüsse, erschtmals 1180 uuf, wo en Pfarrer Burkhard us dr Gmeind mit vermögende Bürger Gschäft gmacht hät.

Damals hät Muri no zur Herrschaft Gerischtei ghört, wo mehr als 100 Jahr schpäter, 1298, vo dr Schtadt Bern eroberet worde isch. D Herrschaft hät sich us de vier sogenannte Chileschpiile Bollige, Muri, Schtettle und Vechige zämegsetzt. Wo di uufschtrebendi Schtadt Bern ihri erschti Eroberig gmacht hät, hät si de Gmeinde di überliferete Recht unaataschtet überlaa und hät demit de Grundschtei zur wiitgehende bernische Gmeindsautonomie gleit.

Über Jahrhunderti händ d Ywohner vo dr Gmeind in relativ schtabile Verhältnis gläbt, di riesige Veränderige vo dr europäische und schwiizerische Gschicht sind schiinbar schpurlos verbiizoge.

E vollständigi schtrukturelli und gsellschaftlichi Umwandlig hät erscht zu Beginn vom 20. Jahrhundert iigsetzt. Sie isch d Folg vo dr Induschtrialisierig und vom Zug vo dr Schtadt ufs Land. So isch d Ywohnerzahl vo dr Gmeind im Jahrzehnt 1920-1930 vo 2435 uf 3938 oder um sither nie meeh erreichti 62 Prozent aagwachse.

Am 31. Dezember 2004 händ 12'334 Mensche in Muri gläbt, dr Ussländeraateil hät 9.5 % betreit. Bi dr Volkszellig 2000 händ 88,93 % vo dr Ywohner Düütsch als Hauptschprach aageeh, 3,05 % Französisch und 1.48 % Englisch. 18.2 % vo de Ywohner sind zwüsched 0 und 19 Jahr alt, 61.3 % zwüsched 20 und 64 Jahr und 20.5 % älter als 64 Jahr gsii.
Quälle: Bundesamt für Statistik 2005

Bi de Nationalraatswahle 2011 het s das Ergebnis ggää: BDP 14,1 %, CVP 2,8 %, EVP 2,3 %, FDP 20,7 %. GLP 6,7 %, GP 9,6 %, SP 19,7 %, SVP 19,1 %, Suschtigi 5,0 %.

Gmeindspresidänt vo Muuri isch dr Hans-Rudolf Saxer (Stand 2013).

Dr Gross Gmeindrat isch d Legislative vo dr Gmeind Muri bi Bärn. Er umfasst 40 Mitglieder und wird alli vier Jahr im Proporzsyschtem gwählt.

Dr Gmeindrat isch d Exekutive vo dr Gmeind Muri bi Bärn. Er zellt siebe Mitglieder. Mit Usnahm vom Gmeindspräsident (Hans-Rudolf Saxer FDP) schaffe d Gmeindrät näbeamtlich. Dr Gmeindrat wird alli vier Jahr im Proporzsyschtem gwählt (gliichziitig wie dr Gross Gmeindrat). Dr Gmeindspräsident wird im Majorzverfahre gwählt.

Im Januar 2003 hät dr Handels- und Induschtrieverein vom Kanton Bern di wirtschaftliche Schtandortqualitäte vo 51 grössere Gmeinde vo de Agglomeratione Bern und Biel-Seeland undersuecht. D Gmeind Muri bi Bern hät die Rangliste vor Lyss und Belp aagfüehrt. Muri isch bekannt als "Schtüürparadies" vom Kanton Bern.

Neue Undernehmige stönd Schtandort mit genehmigte Überbauigsordnige zur Verfüegig. Bi de Areale "Bahnhof Gümlige" und "Gümligefeld" handlets sich um kantonali Entwickligsschwerpünkt.

I dr Gmeind Muri bi Bern gits sechs Schuelhüüser (Volksschuel). Denäbe exischtiered zwei Privatschuele, wo im Underricht de obligatorischi Schuelschtoff in englischer Schprach vermittled.






</doc>
<doc id="11644" url="https://als.wikipedia.org/wiki?curid=11644" title="Klasse (Biologie)">
Klasse (Biologie)

D Klass (lat. "classis") isch e hierarchischi Schtuefe vo dr biologische Syschtematik. E Klass schtaht zwüsched em Schtamm und dr Ordnig. Mehreri Klasse werded i mänge Fäll zunere Überklass zämegfasst. E Klass chann usserdem i Underklasse uufteilt werde. Mängisch wird i dr Zoologie zuesätzlich dr Begriff Infraklass oder Teilklass verwendet, wenn e Taxon zwüsched Underklass und Überordnig nötig isch. Zwüsched dr Überklass und dr Klass wird wenn nötig no d Reihe gschtellt.

Bi de Wirbeltier gits folgendi Klasse:

D Schtellig vo de Chimäre (Seechatze) oder vo de Dinosaurier und Pterosaurier als Mitgliider vo de Klasse Chnorpelfisch beziehigswiis Reptilie oder als eigeni Klasse isch nonig endgültig klärt.


</doc>
<doc id="11645" url="https://als.wikipedia.org/wiki?curid=11645" title="Schriftsteller">
Schriftsteller

Als Schriftschteller werded Persone gnennt, wo im Verfasse vo eigene literarische Texte ihre bruefliche Schwerpunkt setzed. Dr Begriff schtammt us em 18. Jahrhundert, de Iidüütschige vo de Wörter "Skribent" und "Autor". Jede Schriftschteller isch gliichziitig Autor (Verfasser), allerdings werded hüt insbsunderi d Autore vo Belletristik als "Schriftschteller" betrachtet. D Verfasser vo Sachtexte degäge gälted biischpiilswiis als "Sachbuechautore".

Als Bruef isch dr freii Schriftschteller gege Endi vom 18. Jahrhunderts entschtande.

Bi de Werch vomene Schriftschteller channs sich sowohl um erzählendi Prosa-Text als au um Drame, Essays oder lyrischi Werch handle. "Schriftschteller" isch en Überbegriff für Autore oder Verfasser vo de gnännte Textgattige. Mitunder werded Schriftschteller, wo de Schwerpunkt vo ihrer Arbet uf e Gattig verleged entsprechend als Romancier, Dramatiker, Essayischt oder Dichter bezeichnet. 

Es git kei beschtimmti Uusbildig zum Schriftschteller. Viili Autore händ sich s Schriibe ganz eifach selber biibracht. Anderi studiered an Universitäte oder Akademie, bsueched Kürs oder lesed Büecher. 
A dr Universität Hildesheim und dr Universität Leipzig (Düütsches Literaturinschtitut Leipzig) gits mittlerwiile e schriibhandwerchlichi Uusbildig zum Schriftschteller. Au zahlriichi Schriibwerchstätte und Schriibseminar wie z. B. s Junge Literaturforum Hesse-Thüringe oder d Marburger Summerakademie büüted aagehende Autore interaktivs Training und mängisch Coaching dur etablierti Vertreter vom Bruef aa. Am Düütsche Literaturinschtitut in Leipzig gits sit 1995 en Schtudiegang für Schriftschteller mit Prüefig und Diplom. 

Vorsichtig sött mer bi Aagebot wie "In 30 Tagen zum eigenen Buch" sii. Geld verdiened debii zerscht emal di Schuele, wo settigi "Kürs" aabüüted.

Für aagehendi Schriftschteller eignet sich zum Iischtieg (und au im wiitere Werdegang) d Nutzig vonere Autoreplattform. S Publiziere im Internet ermöglicht en erschte Kontakt zu Leser und über Feedback- bzw. Diskussionsfore chönnd mit Gliichgsinnte und Interessierte handwerchlichi Grundkenntnis erlangt und uusbaut werde.



</doc>
<doc id="11646" url="https://als.wikipedia.org/wiki?curid=11646" title="Adolf Deucher">
Adolf Deucher

De Adolf Deucher (* 15. Februar 1831 z Wipkinge; † 10. Juli 1912 z Bern), heimatberechtiget in Schteckborn, isch en Schwiizer Politiker (FDP) gsii.

Er isch am 10. April 1883 in Bundesrat gwählt worde und isch im Amt an Altersschwächi gschtorbe. Mit 29 Jahr i dr Exekutive isch er dr amtsältischti Bundesrat. Während siinere Amtsziit isch er de folgende Departement vorgschtande:

Er isch Bundespräsident gsii i de Jahre 1886, 1897, 1903 und 1909 und Vizepräsident i de Jahre 1885, 1896, 1902 und 1908.

De Adolf Deucher isch uf em Berner Bremgartenfriedhof begrabe worde; siis Grab isch aber inzwüsche uufghobe.



</doc>
<doc id="11649" url="https://als.wikipedia.org/wiki?curid=11649" title="Joseph Deiss">
Joseph Deiss

De Joseph Deiss (* 18. Januar 1946 z Friburg), Bürger vo Zeihe und Barberêche, isch en Schwiizer Politiker (CVP).

Nach em Schuelbsuech in Friburg hät de Joseph Deiss Wirtschafts- und Sozialwüsseschafte gschtudiert und isch 1973 promoviert. Vo 1973 aa hät er Volkswirtschaftslehr a dr Universität Freiburg doziert. Er hät einigi Ziit mit Forschigsarbete am King’s College vo dr Universität Cambridge verbracht.

1983 isch de Deiss usserordentliche Professor worde, 1984 hät er en Ruef als ordentliche Professor für Volkswirtschaftslehr und Wirtschaftspolitik a dr Universität Freiburg überchoo. I de Jahre 1996 bis 1998 isch er Dekan vo dere Fakultät für Wirtschafts- und Sozialwüsseschafte gsii. Während siinere Ziit a dr Universität isch er dezue Verwaltigsratspräsident vo dr Schumacher AG z Schmitte und Vorsitzende vo dr Raiffiisebank in Courtepin gsii.

De Joseph Deiss isch verhüüratet und hät drei Chind. Er lebt in Barberêche, FR.

Siini politischi Karriere hät de Joseph Deiss 1981 als Abgordnete im Grosse Rat vom Kanton Friburg aagfange, won er 1991 schliesslich präsidiert hät. Vo 1982 bis 1996 isch er dezue Gmeindspräsident vo Barberêche gsii.

1991 isch de Deiss in Nationalrat gwählt worde und hät dem bis zu siinere Wahl in Bundesrat im Jahr 1999 aaghört. Vo 1995 bis 1996 isch er Vizepräsident vo dr ussenpolitische Kommission gsii. Vo 1993 bis 1996 hät de Joseph Deiss dezue als Priisüberwacher vo dr Schwiiz gamtet. Aaschlüüssend isch er bis 1998 Präsident vo dr Kommission für d Totalrevision vo dr Bundesverfassung gsii.

Am 11. März 1999 isch de Deiss als Nachfolger vom Flavio Cotti in Bundesrat gwählt worde. Er isch eine vo de drei offizielle Kandidate vo dr CVP gsii, nebed em Adalbert Durrer und em Remigio Ratti. Im sechste Wahlgang hät er sich schliesslich gege de inoffizielli Kandidat Peter Hess durgsetzt, mit 120 zu 119 Stimme.

Vo 1999–2002 isch er em Eidgenössische Departement für uusswärtigi Aaglegenheite vorgschtande. 2003 hät er is Volkswirtschaftsdepartement gwechslet.

Nachdem siini Parteikollegin Ruth Metzler-Arnold am 10. Dezember 2003 nöd als Bundesrätin widergwählt worde isch, isch de Deiss a ihrer Schtelle zum Bundespräsident fürs Jahr 2004 gwählt worde – eis Jahr früehe als eigentlich vorgseeh. Sither isch er dr einzigi Vertreter vo dr CVP im Bundesrat gsii.

Am 27. April 2006 hät de Joseph Deiss siin Rücktritt uf de 31. Juli bekannt geeh. Am 14. Juni 2006 hät d Bundesversammlig d Doris Leuthard zur Nachfolgerin vom Bundesrat Joseph Deiss gwählt. 

De Joseph Deiss hät als farblose, aber au als sachkundige und uusgliichende Bundesrat gulte. Siin gröschte Erfolg als Usseminischter isch dr Biitritt vo dr Schweiz zur UNO gsii. Zletscht hät er sich für es Freihandelsabkomme mit de USA und e Übernaahm vom Cassis-de-Dijon-Prinzips vo dr EU iigsetzt.





</doc>
<doc id="11650" url="https://als.wikipedia.org/wiki?curid=11650" title="Adolf Ogi">
Adolf Ogi

De Adolf Ogi (* 18. Juli 1942) us Chanderschtäg im Berner Oberland (Schwiiz) isch für d SVP während 13 Jahr Mitgliid vo dr Schwiizer Landesregierig (Bundesrat) gsii. Vo 2001 bis 2006 isch er Sonderberater für "Schport im Dienscht vo Entwicklig und Friide" im Uuftrag vo dr UNO gsi. 

Siini Eltere sind de Adolf und d Anna Ogi, geboreni Wenger. Siin Vater Adolf isch Förschter und Bergfüehrer, sowie Gmeindrat, Präsident vo dr Schuelkommission, Gmeindspräsident und Gmeindskassierer in Kanderschteeg gsii. Am 12. Mai 1972 hät er siini hütigi Frau Katrin, geboreni Marti ghüürate. Zäme händs zwei Chind, de Matthias Adolf und d Caroline.

Nach siinere obligatorische Schuelziit in dr Primarschuel und Oberschtuefe hät de Adolf Ogi für drei Jahr in La Neuveville d Handelsschuel bsuecht. Denaa isch er uf London und hät deet en sechsmonatige Kurs a dr Swiss Mercantile School bsuecht. In Formby, i dr Nächi vo Liverpool, hät er für es Praktikum i dr Textilfirma vom düütsche Induschtrielle S. Könnemann gschaffet.

De Ogi hät dänn für zwei Jahre d Leitig vom Verchehrsbüro Meiringe übernaah. 1964 hät er zum Schwiizerische Ski-Verband (SSV) gwächslet. Deet hät er als Assischtent vo de Elsa Roth gschaffet und isch 1975 als Direktor vom Ski-Verband gwählt worde. Während siinere Arbet im Verband hät er de Ski-Fahrer a de Olympische Winterschpiil 1972 zu grossem Erfolg verhulfe.

Per Juli 1981 isch de Adolf Ogi vo siinere Funktion als Präsident vom SSV zruggträte und hät bi dr Intersport Schwiiz de Poschte als Generaldirektor übernaah. Er isch bi dr Intersport zruggträte, woner 1987 in Bundesrat gwählt worde isch.

Siini fehlendi akademischi Uusbildung isch scho oft als Grund gnaah worde, um über ihn z scherze. Es wird z. B. gseit, er schriibi uf siine Visitencharte hinder siim Name s Chürzel "PSK", was für "Primarschuel Kanderschteeg" schtaht.

Dur siini Arbet im Ski-Verband isch de Ogi schwiizwiit bekannt worde. Drum händ verschiedeni Parteie versuecht, ihn für e Nationalratskandidatur z gwünne. Siini Schwiigereltere sind Mitgliid vo dr Schwiizerische Volkspartei SVP gsii, dere isch er 1978 au biiträte. Für d Nationalratswahle 1979 hät er dänn für die Partei kandidiert und isch mit eme sehr guete Ergebnis gwählt worde. Er hät 56'235 Schtimme gunne und hät vo deet aa de Kanton Bern i dr grosse Chammere verträte.

Im Jahr 1984 isch de Ogi zum Präsident vo dr SVP Schwiiz gwählt worde.

Für d Bundesratswahle vo 1987 hät sich de Adolf Ogi parteiintern im Zentralvorschtand gege de Regierigsrat Peter Schmid, de Brüeder vom schpätere Bundesrat Samuel Schmid, duresetze chönne und isch vo dr Partei als Kandidat nominiert worde. Im erschte Wahlgang vo de Wahle vom 9. Dezember 1987 hät de Ogi 114 Stimme berchoo, wo fürs absolute Mehr 121 notwendig gsi si. Einigi bürgerlichi Politiker händ de Ogi nöd im erschte Wahlgang gwählt, um ihn für siis Verhalte bi dr Wahl vom Otto Stich z beschtrafe. Damals hät er sich für d Kandidatin Lilian Uchtenhagen iigsetzt ghaa. Einigi vo siine Kontrahente sind au dr Meinig gsii, nur 8 Jahr Politik seied zchurz, um grad Bundesrat z werde. Im zweite Wahlgang isch de Ogi dänn mit 132 Schtimme zum Nachfolger vom Leon Schlumpf gwählt worde.

Nach siinere Wahl in Bundesrat sind fascht alli Attacke gege siini Person verschtummt.
Vo 1988 bis 1995 isch er em Eidgenössische Verchehrs- und Energiewirtschaftsdepartement vorgschtande. Nach eigener Uussaag hät er die Uufgaab gliebt. Siini gröschti Uufgaab i dem Departement isch d NEAT gsii, wo zu dem Ziitpunkt em Volch zur Abschtimmig vorgleit worde isch und für die hät er mit grossem Elan gworbe. D Abschtimmig hät de Ogi klar gwunne, s Projekt isch aber dur d Chöschte, wo demit verbundene gsi si, immer meeh i d Kritik choo. Vor allem dr Finanzminischter Otto Stich hät sich defür iigsetzt, dass d NEAT finanzierbar worde isch. Schliesslich hät de Ogi müesse zuegee, dass d Chöschte bi dr Abschtimmig beschönigt worden seied.

Siini gröschte Niderlaag isch wohl d Aanaahm vo dr Alpeinitiative am 20. Februar 1994 durs Volch gsii. D Initiative hät de Verlaad vom Verchehr uf d Schine und en Schtopp vom Uusbau vo Transitschtrasse gforderet. De Ogi hät sich nach dere Abschtimmig als schlechte Verlüürer erwise. Drum händ immer meeh Lüüt en Rücktritt vom Ogi als Verchehrsminischter gforderet, vor allem au s Initiativkomitee.

Am 1. Oktober 1995 hät de Ogi dur en Beschluss vom Gsamtbundesrat gege sii Wille s Militärdepartement müesse überneeh, wo nach em Endi vom Chalte Chrieg nur no wenig prestigeträchtig gsii isch. Das Departement isch 1997 zu "Eidgenössisches Departement für Verteidigung, Bevölkerungsschutz und Sport" (VBS) umbenännt worde. Er hät sich i dere Ziit verantwortlich zeichnet für de Biitritt vo dr Schwiiz zum NATO-Programm «Partnerschaft für den Frieden». Au sorgt er 1999 dass schwiizerischi Soldate («Swisscoy») in Kosovo gsendet werdet. I dere Aaglegeheit hät dr Bundesrat de Zorn vom Christoph Blocher und dem siinere "Aktion für eine unabhängige Schweiz (Auns)" uf sich zoge. "Wollen Sie, dass Ihr Sohn im Sarg zurück kommt", häts uf Werbeplakat vo de Blocher-Aahänger gheisse, ergänzt durch grausami Chriegsbilder.
De Ogi hät au e drastischi Reduzierig vom Armeebeschtand planet und hät siini Soldate oft für Aktione wie d Besiitigung vo Unwetterschäde oder Sicherig vo Kongress iigsetzt. Während em Ogi siinere Ziit im VBS händ sich d Affäre Nyffenegger und Bellasi ereignet.

1998 hät sich de Adolf Ogi zum Präsident vo dr Olympiakandidatur vo Sion 2006 wähle laa. Er hät viil Ziit und Elan für die Kandidatur inveschtiert. Imene Entscheid, wo sehr schtarch kritisiert worde isch, hät dänn aber Turin vor em Favorit Sion di Olympische Winterschpiil 2006 gwunne.

De Adolf Ogi isch Bundespräsident gsii i de Jahre 1993 und 2000 und Vizepräsident i de Jahre 1992 und 1999.

Am 18. Oktober 2000 hät de Adolf Ogi siin Rücktritt als Bundesrat per Endi Jahr bekannt geeh. Nach siim Rücktritt hät er bi dr UNO es Mandat als UNO-Sonderbotschafter für "Schport im Dienscht vo Entwicklig und Friide" übernaah. Er isch debii direkte Berater vom UNO-Generalsekretär Kofi Annan gsi. In dere Tätigkeit, wo mit eim symbolische Dollar pro Jahr entlöhnt worde isch, het er sich schtarch für s Internationale Jahr vom Schport engagiert, wo vo dr UNO für 2005 uusgruefe worde isch. Ihm isch im Jahr 2005 vo de Universität Bern de Ehrendoktor vo dr Philosophisch-humanistische Fakultät verliehe worde. De Ogi hät Aafangs 2006 aakündigt, nach em Uusscheide vom Kofi Annan us em Amt vom UNO-Generalsekretär Endi September 2006 nümme als Sonderbotschafter für Schport zur Verfüegig z schtah.




</doc>
<doc id="11651" url="https://als.wikipedia.org/wiki?curid=11651" title="Kaspar Villiger">
Kaspar Villiger

De Kaspar Villiger (* 5. Februar 1941 z Pfeffike, heimatbrechtigt z Seis und z Pfeffike) isch en Schwiizerer Politiker (FDP).

Er isch am 1. Februar 1989 in de Bundesrot gwählt worde. Am 31. Dezember 2003 hät er siis Amt abgeeh, nachdem er im September siin Rücktritt bekannt geeh hät. Während siinere Amtsziit isch er de folgende Departement vorgschtande:

Er isch Bundespräsident gsii i de Johr 1995 und 2002 und Vizepräsident i de Johr 1994 und 2001.

Sit em Frühjohr 2009 isch de Kaspar Villiger Präsident vom Verwaltigsrot vo de UBS.



</doc>
<doc id="11653" url="https://als.wikipedia.org/wiki?curid=11653" title="Ruth Metzler-Arnold">
Ruth Metzler-Arnold

D Ruth Metzler-Arnold (* 23. Mai 1964 z Willisau), Bürgerin vo Riichethal, Willisau und vo Balge, isch e ehemaligi Schwiizer Bundesrötin (CVP).

Nach eme Schtudium vo de äecht a dr katholische Universität Friburg isch d Ruth Metzler zäme mit ihrem Maa Lukas Metzler in Kanton Appezell-Innerrhode züglet.

I dere rächt konservative Umgäbig isch si, au wänn Zuezogeni und Frau, rasch bekannt und schliesslich vo dr Landsgmeind 1997 als Verträtteri vo dr CVP zur kantonale Seckelmeischteri (Vorsteherin vom Finanzdepartement) gwählt worde. Das isch aber nu es Teilziitmandat gsii; denäbed hät si z Sanggalle binere Wirtschaftsprüefigsgsellschaft gschaffet.

Wäge ihrer Wählerschtärchi, wo alewiil meh gschwiinet isch, hät d CVP 1999 müese fürche, nach de Nationalratswahle im Oktober eigetli nümme Aaschpruch uf zwei Sitz im Bundesrat z haa. Drum sind di beide CVP-Bundesrät Arnold Koller und Flavio Cotti scho im Früelig, nün Mönet vor em ordentliche Uuslaufe vo ihrer Amtsziit, zruggträtte, zum unverbruuchte Chräft als Wahllokomotive Platz z mache und i dr Hoffnig, dass es s Parlament nöd waage würdi, bi dr Beschtätigungswahl vo dr Landesregierig im Herbscht es Mitgliid vo dr Landesregierig, wo erscht grad gwählt worde isch, scho wider abzwähle.

Für d Nachfolg vom Appezeller Bundesrat Arnold Koller isch debi scho früe e Frauekandidatur in Vordergrund trätte. D Ruth Metzler, wo uusserhalb vo Appezell völlig unbekannt gsi isch, hät zerscht ufgrund vo ihrer gringe Erfahrig und vo ihre fehlende Känntniss vom eidgnössische Politbetriib nu als Ussesiiterin ggulte; si hät aber mit ihrer Juged und ihrem unbekümmerete, sympathische Uufträtte bald e positivi Grundschtimmig chönne uufboue. So isch si vo dr CVP nebed dr Sanggaller Finanzminischterin Rita Roos als offizielli Kandidatin uufgschtellt worde.

Am 11. März 1999 isch d Ruth Metzler im vierte Wahlgang und mit acht Schtimme Mehrheit (126:118) vo dr Schwiizerische Bundesversammlig in Bundesrat gwählt worde. D Schtimme sind debii hauptsächlich us em rächte Parteieschpektrum choo, wil d Ruth Metzler als technokratischer und weniger sozial iigschtellt ggulte hät als d Rita Roos.

I dr Landesregierig hät si ufgrund vo ihrer Uusbildig s Eidgenössische Juschtiz- und Polizeidepartement übernaa, wo am ehnschte uf si zuegschnitte gsi isch. Deet hät si sofort mit ere Reie heisse Iise z tue ghaa, vor allem mit dr Flüchtlingswelle im Gfolg vom Kosovochrieg. In de folgende Jahre isch es ihre aber glunge, für alli Vorlage, wo si verträtte hät, i dr Volksabschtimmig e Mehrheit z finde.

Si isch im Jahr 2003 Vizepräsidentin vo dr Schwiizerische Eidgenosseschaft gsii und wär wahrschiinlich im Fall vo ihrer Widerwahl 2004 Bundespresidäntin worde.

D Nationalratswahle im Herbscht 2003 händ zu wiitere empfindliche Schtimmeverluscht für dr Ruth Metzler ihri Partei CVP gfüert, währet di rächtsbürgerlichi SVP namal schtarch zuegleit hät und Aaspruch uf en zweite Sitz i dr Landesregierig erhobe hät (Zauberformle). Tatsächlich hät d Bundesversammlig d Ruth Metzler am 10. Dezember als erschts amtierends Regierigsmitglid sit 1872 nöd widergwählt und hät de Christoph Blocher a ihri Schtell gsetzt.

Die verweigereti Widerwahl vo de Ruth Metzler-Arnold isch erscht dr dritti entsprechendi Vorfall sit dr Gründig vom Schwiizerische Bundesschtaat 1848 gsii.

D Ruth Metzler isch sit April 2005 als Chefjurischtin und Mitgliid vo dr Gschäftsleitig vo Novartis Frankriich tätig. Si hät ihre Wohnsitz vo Appezell-Innerrhode uf Paris verleit.




</doc>
<doc id="11654" url="https://als.wikipedia.org/wiki?curid=11654" title="Ruth Dreifuss">
Ruth Dreifuss

D Ruth Dreifuess (* 9. Januar 1940 in St. Galle) isch e Schwiizer Politikerin (SP).

Sie isch am 10. März 1993 in Bundesrat gwählt worde. Ihrer Wahl sind Ereignis voruus gange, wo schliesslich zum so genannte Brunner-Effekt gfüehrt händ. Am 31. Dezember 2002 isch sie zruggträte. Während ihrer Amtsziit isch si em Eidgenössische Departement vom Innere vorgschtande.

Sie isch Bundespräsidentin gsii im Jahr 1999 und Vizepräsidentin im Jahr 1998.

D Ruth Dreifuess isch di zweiti Frau und ersti Person mit jüdischem Hindergrund gsii, wo in Bundesrat gwählt worde isch. Sie isch dezue di erschti Frau gsii, wo zur Bundespräsidentin gwählt worde isch.


 


</doc>
<doc id="11656" url="https://als.wikipedia.org/wiki?curid=11656" title="Flavio Cotti">
Flavio Cotti

De Flavio Cotti (* 18. Oktober 1939 z Muralto), von Prato-Sornico TI, isch en Schwiizer Politiker (CVP).

Er isch am 10. Dezember 1986 in Bundesrat gwählt worde. Am 30. April 1999 hät er siis Amt übergeeh, nachdem er am 13. Januar siin Rücktritt bekannt geeh hät. Während siinere Amtsziit isch er de folgende Departemente vorgstande:

Nebed em Cotti als "Diplomat" isch 1993 au de Adolf Ogi als "Macher" für d Leitig vom EDA ghandlet worde.
Er isch Bundespräsident gsii i de Jahre 1991 und 1998 und Vizepräsident i de Jahre 1990 und 1997.



</doc>
<doc id="11658" url="https://als.wikipedia.org/wiki?curid=11658" title="Arnold Koller">
Arnold Koller

De Arnold Koller (* 29. August 1933 z Appezöll), vo Gossau SG und Oberbüüre, isch en ehemalige Schwiizer Politiker (CVP) und Bundesrat.

Er isch am 10. Dezember 1986 in Bundesrat gwählt worde. Am 30. April 1999 hät er siis Amt übergeeh, nachdem er am 13. Januar siin Rücktritt aakündigt hät. Während siinere Amtsziit isch er de folgende Departemente vorgstande:

Er isch Bundespräsident gsii i de Jahre 1990 und 1997 und Vizepräsident i de Jahre 1989 und 1996. Eini vo siine richtigswiisende Uussaage isch die zum 1. August 1997 gsii: "D Schwiiz bruucht kei Prophete, weder in- no ussländischi!".



</doc>
<doc id="11659" url="https://als.wikipedia.org/wiki?curid=11659" title="Otto Stich">
Otto Stich

De Otto Anton Stich (* 10. Jänner 1927 z Basel; † 13. September 2012 z Dornach; heimatberächtigt in Dornach und Chliilützel) isch en Schwiizer Politiker (SP) gsi.

Er isch mit de Trudi Stich, geboreni Stampfli, verhüüratet gsi.

De Otto Stich isch in Dornach im Kanton Solothurn uufgwachse. Siini Eltere sind beidi sozialdemokratisch engagiert gsii, siin Vater Otti Stich als Gmeindrat. D Politik isch immer es wichtigs Gschprächsthema gsii i dr Familie, grad au dur de Nationalsozialismus und de zweiti Weltchrieg.

De Stich hät a dr Universität Basel bim Professor Salin Wirtschaft gschtudiert. 1953 isch er diplomiertr Handelslehrer worde und 1955 hät er zum Doktor vo de Schtaatswüsseschafte promoviert. Denaa hät er a dr Gwerbschuel d Fächer Düütsch, Gschäfts-, Wirtschafts- und Schtaatskund underrichtet.

1947, im Alter von 20 Jahr, isch de Otto Stich Mitgliid vo dr sozialdemokratische Partei vom Kanton Solothurn worde. Mit 26 Jahr hät er siini politischi Karriere mit eme Sitz i dr Dornacher Rechnigsprüefigskommission aagfange. Vier Joohr schpäter, im Jahr 1957 isch er in Gmeindrat gwählt worde und hät nach ere familieinterne Uussprache mit siim Vater Otti au s Amt vom Gmeindamme chönne überneeh.

1959 hät de Stich für de Nationalrat kandidiert. Wil aber di Bisherige wider aaträte sind isch de Stich chancenlos gsii. Vier Jahre schpäter jedoch hät de Stich chönne für de Willy Ritschard, wo zugunschte vomene kantonale Amt uf es nationals verzichtet hät, naarutsche und isch knapp in Nationalrat gwählt worde. 48 Schtimme Vorsprung sind gsii bi dr erschte Zellig, 24 bi dr zweite und 12 bi dr dritte und letschte Zellig. Am 2. Dezember 1963 isch em Stich siin erschte Tag im Nationalrat gsii.

Im Nationalrat hät de Stich nöd viil vo sich rede gmacht. Er isch aber sit 1971 Präsident vo dr Wirtschafts- und Finanzkommission gsii. 1970 hät er vo dr Coop d Schtell als Personalchef überchoo. 

1983 isch dr Stich vo siinere kantonale Partei indirekt uufgforderet worde, nümme für de Nationalrat z kandidiere. Vor allem de Ernst Leuenberger und de Rolf Ritschard (Sohn vom Willi Ritschard) händ de "Sesselchläber" Stich vo siim Sitz welle dränge.

De Willi Ritschard hät am 4. Oktober 1983 im Parlament siin Rücktritt aagkündigt. De Stich isch zu dem Ziitpunkt scho abgwählt gsii und di letschti Wuche im Parlament. D SP hät im folgende Wahlkampf für d Lilian Uchtenhagen votiert, eini vom Stich siine Schtudiekollege, als em Ritschard siini Nachfolgerin. D Uchtenhagen isch während de Wahlvorbereitige entschprechend au als Favoritin behandlet worde. Am 7. Dezember 1983 isch de Stich dänn aber unerwartet in Bundesrat gwählt worde. Im erschte Wahlgang hät de Stich 124 Schtimme gwunne, d Uchtenhagen hät sich mit 96 Schtimme müesse begnüege. Gwählt worde isch de Stich vo dr bürgerliche Mehrheit, wo d Uchtenhagen uf kein Fall hät welle wähle.

Während siinere Amtsziit isch er em Finanzdepartement vorgschtande. Er het gege jedi Form vo Schuldewirtschaft kämpft, aber as Sozialdemokrat het er s hüfig vorzooge, d Stüüre z erhööe anstatt d Staatsusgoobe z verchliinere, wenn s drum gangen isch, en usglichnigs Budget z presentiere. Am 31. August 1995 hät de Stich siin Rücktritt us em Bundesrat per 31. Oktober aakündiget.

Er isch Bundespräsident gsii i de Jahre 1988 und 1994 und Vizepräsident i de Jahre 1987 und 1993.

Dr Chefredaktör vom «Blick», dr Peter Uebersax, wo in de 1980er Joor vil gege dr Stich gschriibe het, het in sine Memoire gschriibe, dr Stich sig sicher dr populärsti Bundesroot gsi, wil er dr glaubwürdigsti von ene gsi sig.




</doc>
<doc id="11660" url="https://als.wikipedia.org/wiki?curid=11660" title="René Felber">
René Felber

De René Felber (* 14. März 1933 z Biel) isch en Schwiizer Politiker (SP). Er isch Primarlehrer.

Er isch am 9. Dezember 1987 in Bundesrat gwählt worde. Am 31. März 1993 isch er zruggträte, nachdem er a Chrebs erkrankt isch. Während siinere Amtsziit isch er em Eidgenössische Departement für usswärtigi Aaglegeheiten vorgschtande.

Er isch Bundespräsident gsii im Jahr 1992 und Vizepräsident im Jahr 1991.



</doc>
<doc id="11661" url="https://als.wikipedia.org/wiki?curid=11661" title="Jean-Pascal Delamuraz">
Jean-Pascal Delamuraz

De Jean-Pascal Delamuraz (* 1. April 1936 z Vevey, Kanton Waadt; † 4. Oktober 1998 z Lausanne), heimatberechtigt in Longirod, isch en Schwiizer Politiker (FDP) gsii.

De Jean-Pascal Delamuraz isch am 7. Dezember 1983 mit 130 vo 246 Schtimme im 1. Wahlgang in Bundesrat gwählt worde. Er isch 1987 mit 194 vo 244 Schtimme, 1991 mit 172 vo 240 Schtimmen und 1995 mit 193 von 242 Schtimme im Amt beschtätiget worde. Am 14. Januar[1998 isch er us gsundheitliche Gründe zruggträte.

De Delamuraz isch vor allem im Welschland en sehr beliebte Politiker gsii. Er isch en uusgwisene Befürworter vom EU-Beitritt vo dr Schwiiz gsii.
Während siinere Amtsziit isch er de folgende Departemente vorgstande:

Er isch Bundespräsident gsii i de Jahre 1989 und 1996 und Vizepräsident i de Jahre 1988 und 1995.




</doc>
<doc id="11662" url="https://als.wikipedia.org/wiki?curid=11662" title="Elisabeth Kopp">
Elisabeth Kopp

D Elisabeth Kopp (* 16. Dezember 1936 in Zürich) isch e Schwiizer Politikerin vo de FDP us Zumike im Kanton Züri.

D Elisabeth Kopp isch d Dochter vom Max Iklé (1903–1999) gsi. Si isch z Bärn ufgwachse und het a dr Uni Züri Jura studiert. Ane 1960 het si dr Jurischt Hans W. Kopp (1931–2009) ghüraate. S Ehepaar het ei Dochter.

1970 isch d Kopp in Gmeindraat vo Zumike gwählt worde und 1974 zu de Gmeindpresidänti vo dere Ortschaft.

1979 isch si füre Kanton Züri in Nazionalraat cho und am 2. Oktober 1984 hät me si als erschti Frau in Bundesraat gwählt. Nach der zwäite Wahl isch si am 12. Januar 1989 zruggträte. Während ihrer Amtsziit isch sie d Vorsteheri vom Eidgenössische Justiz- und Polizeidepartement gsii. Dr Grund für ihre Rücktritt isch gsi, ass si ihrem Ehemaa telefonisch empfole hät us em Verwaltigsrat vom eme Undernehme zruggzträte, wo dozmol wege Geldwäscherei in Verdacht grate isch.

Es bar Jaar spöter isch si wider vilmol i dr Öfentlechkeit ufträtte und hät sich für ihri politische Inträsse wider angaschiert.






</doc>
<doc id="11663" url="https://als.wikipedia.org/wiki?curid=11663" title="Leon Schlumpf">
Leon Schlumpf

De Leon Schlumpf (* 3. Februar 1925 z Felsbärg bi Chur, Graubünde; † 7. Juli 2012 z Chur), vo Mönchaltorf ZH und vo Felsbärg, isch en Schwiizer Politiker (SVP) und Volksmusikant gsii.

De Leon Schlumpf isch vo Bruef Rechtsaawalt gsi und hät als Regierigsrat, Nationalrat und Schtänderat amtiert. Er isch am 5. Dezember 1979 in Bundesrat gwählt worde. Am 31. Dezember 1987 isch er zruggträte. Während siinere Amtszeit isch er em Eidgenössische Verchehrs- und Energiewirtschaftsdepartement vorgschtande. 

Er isch Bundespräsident gsii im Jahr 1984.

Si Dochter, d Eveline Widmer-Schlumpf, isch 2007 anschdatt vom Christoph Blocher in Bundesrat gwählt worde.

Weniger bekannt isch, dass er Klavier gschpilt und sich dr Ländlermusig gwidmet hät. Er hät under em Pseudonym "Raetus Telena" selber Stück komponiert, won er mit dr "Ländlerkapelle Bernina", wo z Felsberg beheimatet gsi isch, interpretiert hät. E Polka, won er komponiert het, isch 2004 uf dr CD "Musig a so wie früener" erschine, gschpilt vo dr Ländlerkapelle Oberalp. D Klavierbegleitig isch i dr Bündner Volksmusigszene scho immer e Selteheit gsii, hüt sogar e Fremdkörper.



</doc>
<doc id="11664" url="https://als.wikipedia.org/wiki?curid=11664" title="Alphons Egli">
Alphons Egli

De Alphons Egli (* 8. Oktober 1924 z Luzern; † 5. August 2016 z Luzern), vo Entlibuech und vo Luzern, isch en Schwiizer Politiker (CVP) und Jurist.

Vor sinere Wahl in Bundesrat hät er i sinere eigene Kanzlej gschafft, wo sini Tochter d'Nachfolg aaträtte hät. 
Er isch am 8. Dezember 1982 in Bundesrat gwählt worde. Am 31. Dezember 1986 isch er zruggträte. Während siinere Amtsziit isch er em Eidgenössische Departement vom Innere vorgstande. Siis wohl wichtigschte Thema isch dr Umweltschutz gsii.

Er isch Bundespräsident gsii im Jahr 1986 und Vizepräsident im Jahr 1985.

Im August 2016 isch er mit 91 Jahr im ene Luzerner Altersheim gstorbe.




</doc>
<doc id="11665" url="https://als.wikipedia.org/wiki?curid=11665" title="Rudolf Friedrich">
Rudolf Friedrich

De Ruedi Friedrich (* 4. Juli 1923 z'Winterthur; † 15. Oktober 2013 ebd.) isch en Schwiizer Politiker (FDP) gsi.

Er hett sich frieh in dr FDP engagiert: Als Gmeindrot vo Winterthur 1962-1975; Kantonsrot vo Züri 1967-1977 und Nationalrot 1975-1982. Er het sich bsunders für Usse- und Sicherheitspolitik interessiert und hett e starki Landesverteidigung als Garant für Neutralität und Unabhängigkeit befürwortet 

Er isch am 8. Dezember 1982 in Bundesrat gwählt worde. Scho am 20. Oktober 1984 isch er us gsundheitlige Gründ zruggträte. Während siinere Amtsziit isch er em Eidgenössischen Juschtiz- und Polizeidepartement vorgstande. Mit sinere Amtszyt isch d "Lex Friedrich" verbunde, es Gsetz, wo de Kauf vo Grundeigentum für Usländer yschränkt. Dr Friedrich het au s Asylgsetz verschärft. 



</doc>
<doc id="11666" url="https://als.wikipedia.org/wiki?curid=11666" title="Pierre Aubert">
Pierre Aubert

De Pierre Aubert (* 3. März 1927 z La Chaux-de-Fonds; † 8. Juni 2016) isch en Schwiizer Politiker (SP) gsi.

Vo Bruef isch de Aubert Rächtsawalt gsi. Als Mitglied vom Nöieburger Grosse Rat vo 1961 bis 1975 isch er i d Politik yträtte. 1971 isch er vo de Nöieburger i Ständerat gwählt worde. Als Nachfolger vom Pierre Graber hed ihn di Veräinigti Bundesversammlig am 7. Dezember 1977 in Bundesrat gwählt. Am 31. Dezember 1987 isch er zruggträte. Während siinere Amtsziit isch er em Eidgenössische Departement für usswärtigi Aglegeheiten vorgstande.

Er isch Bundespräsident gsi i de Jahre 1983 und 1987 und Vizepräsident i de Jahre 1982 und 1986.


</doc>
<doc id="11667" url="https://als.wikipedia.org/wiki?curid=11667" title="Kaiserstuhl">
Kaiserstuhl

Dr Begriff Kaiserstuhl verwiist uf verschiidini Ort:
und wyters:
Lueg au:


</doc>
<doc id="11668" url="https://als.wikipedia.org/wiki?curid=11668" title="Kaiserstuhl (Oberbaden)">
Kaiserstuhl (Oberbaden)

Dr Kaiserstuehl isch e Gebirg, wü üs dr Oberrhiinebini rüsluegt. Dr hegscht Punkt isch dr Dotekopf (557 m iber em Meer). Dä glei Gebirgsstock het e Duchmässer vu nit meh wiä 15 Killemetter. 

Dr isch dur Vulkanismus entstande; ke uffene Vulkan - üs dr Diäfi hets nufzue druckt un d obere geologische Schickte glupft; an e Deil Stelle hets aü Lava rüsdruckt, wu mänkmol as Vulkangstei bloß leit un z sähne isch. Meischtens isch aber alles mit metterdicke Lessschichte zuedeckt.

Im Weschte gränzt er an dr Rhiin - zwoo Brucke Briisach/Nej-Briisach un Saschbe/Markelse verbinde d Kaiserstuehlgegend mit em Elsiss. Vu hechere Stelle im Weschte siiht mer s ganz Elsiss bis in d Vogese nii; grad gegeniiber in 30 Killemetter Entfernung leit am Vogeserand Colmer. Im Oschte blickt mer vu hechere Stelle üs uf Friiburg un dr Schwarzwald; Friiburg isch vum Kaiserstuehlrand ungfähr 15 Killemetter entfernt.

D Bärgkuppe vum Kaiserstuehl sin meischtens mit Mischwald bedeckt, d Häng sin fir dr Räbboi terrassiärt. In dr Däler un am Rad vum Kaiserstuehl liige 24 Ortschafte mit ungfähr 20.000 Iiwohner, wu friähjer emol sälbständig gsii sin, hit zum Deil aber iigmeindet sin.

Dr Kaiserstuehl isch bekannt fir sii Wii. Wäge däm un wäge sinere wennig induschrialisiärte Landschaft het er e große tourischtische Reiz: Mer heißt-e aü d Toscana am Oberhiin.

Iberaal hets no viil Landwirtschaft - arbetsintensivi Sonderkültüre wiä Spargle, Krüt, Ruewe, Griäse, bsunders aber Räbe. Im verkehrsabglägene Weschte isch des sogar no dr Wirtschaftszwiig, wu vorherrscht un e großi Zahl vu Arbetskräft bindet.

In dr Gschicht het dr Kaiserstuehl viil Verkehr mit em Elsiss gha - dr Rhiin isch ghe Gränz gsii, dr isch e Wortschaftszon gsii - Fischfang, Schiffahrt usw. Dr Kaiserstiähler Dialekt isch - bsunders im Weschte - stark elsässisch beiiflusst. Uf Friiburg zue het dr sumpfig Mooswald e lichte Vekehr behinderet.
Dr Kaiserstuehl un si Umgäbig isch bis in d 1950er, 60er Johr e armi, fascht rein agrarischi Landschaft gsii - mit wäge däm het sich si alemannische Dialäkt besser ghalte wiä in dr Friiburger Bucht.

D Mänsche hänn sich au lang un erfolgrich gege s Bleichemiwerk in Markelse und gege AKW in Brisach und Wyhl gwehrt.




</doc>
<doc id="11674" url="https://als.wikipedia.org/wiki?curid=11674" title="Georges-André Chevallaz">
Georges-André Chevallaz

De Georges-André Chevallaz (* 7. Februar 1915 z Lausanne; † 8. September 2002 ebd.), heimatberechtigt in Montherod, isch en Schwiizer Politiker (FDP) gsii.

Er isch am 5. Dezember 1973 in Bundesrat gwählt worde. Am 31. Dezember 1983 hät er siis Amt übergeeh. Während siinere Amtsziit isch er de folgende Departemente vorgschtande:

Er isch Bundespräsident gsii im Jahr 1980 und Vizepräsident im Jahr 1979.



</doc>
<doc id="11675" url="https://als.wikipedia.org/wiki?curid=11675" title="Kurt Furgler">
Kurt Furgler

De Kurt Furgler (* 24. Juni 1924 z St. Galle, † 23. Juli 2008 au z St. Galle), vo Pfäfers (Valens), isch en Schwiizer Politiker (CVP) gsi.

1955 bis 1971 hät de Furgler em Nationalrat aaghört. Am 8. Dezember 1971 isch er in Bundesrat gwählt worde. Am 31. Dezember 1986 isch er zruggträte. Während siinere Amtsziit isch er de folgende Departement vorgschtande:

Er isch Bundespräsident gsii i de Jahre 1977, 1981 und 1985 und Vizepräsident i de Jahre 1976, 1980 und 1984.

Bekannt worde isch er insbesonderi dur d Lex Furgler, es Gsetz, wo de Immobilieerwerb dur Ussländer beschränkt.

De Kurt Furgler isch Gründer vom Handballclub "TSV St. Otmar Handball" z Sanggalle und döt au Spiller und Trainer gsi. 1950 hät er d Ursula Stauffenegger ghüroted. Si sind Eltere vo vier Maitle und zwee Buebe worde. Im 1971 isch de Kurt Furgler zum Oberstbrigadier befördered worde. Er isch Mitgliid im Club of Rome und Ehremitgliid vom Internationale Olympische Komitee gsi.




</doc>
<doc id="11676" url="https://als.wikipedia.org/wiki?curid=11676" title="Willy Ritschard">
Willy Ritschard

De Willy Ritschard (* 28. September 1918 z Deitige; † 16. Oktober 1983 uf em Gränchebärg) isch en Schwiizer Politiker (SP) gsii.

Er isch am 5. Dezember 1973 in Bundesrat gwählt worde. Er isch im Amt verschtorbe. Während siinere Amtsziit isch er de folgende Departement vorgschtande:

Er isch Bundespräsident gsii im Jahr 1978 und Vizepräsident i de Jahre 1977 und 1983.
I siim ehemalige Wohnort Luterbach gits jetzt e Willi-Ritschardstrasse. I dr Bevölkerig hät de Ritschard wege siinere eifache Schprach grossi Popularität gnosse. Viili vo siine Schprüch sind i dr Schwiiz zu gflüglete Wort worde, wie siin berüehmte Schpruch: «Je höcher dr Aff chlätteret, deschto besser gseeht mer siis Füdli.»




</doc>
<doc id="11677" url="https://als.wikipedia.org/wiki?curid=11677" title="Fritz Honegger">
Fritz Honegger

De Fritz Honegger (* 25. Juli 1917 z Hauptwil; † 4. März 1999 z Züri) isch en Schwiizer Politiker (FDP) gsii.

Er isch am 7. Dezember 1977 in Bundesrat gwählt worde. Am 31. Dezember 1982 isch er zruggträte. Während siinere Amtsziit isch er em Eidgenössische Volkswirtschaftsdepartement vorgschtande.

Er isch Bundespräsident gsii im Jahr 1982 und Vizepräsident im Jahr 1981.



</doc>
<doc id="11678" url="https://als.wikipedia.org/wiki?curid=11678" title="Hans Hürlimann">
Hans Hürlimann

De Hans Hürlimann (* 6. April 1918 z Walchwil; † 22. Februar 1994 z Zug), isch en Schwiizer Politiker (CVP) gsii.

Er isch am 5. Dezember 1973 in Bundesrat gwählt worde. Am 31. Dezember 1982 isch er zruggträte. Während siinere Amtsziit isch er em Eidgenössische Departement vom Innere vorgschtande.

Er isch Bundespräsident gsii im Jahr 1979 und Vizepräsident im Jahr 1978.

Legendär isch e Uussaag i dr Reed wo er aalässlich vo dr Eröffnig vom Gotthard-Schtrassetunnel im Jahr 1980 halte hät. Er hät dr betroffene Bevölkerung verschproche dr Gotthard-Schtrassetunnel werdi "niemals en Korridor für de Schwerverchehr werde".

De Hans Hürlimann isch dr Vater vom Schwiizer Schriftschteller Thomas Hürlimann.



</doc>
<doc id="11679" url="https://als.wikipedia.org/wiki?curid=11679" title="Pierre Graber">
Pierre Graber

De Pierre Graber (* 6. Dezember 1908, heimatberechtigt in Langenbruck und La Chaux-de-Fonds; † 19. Juli 2003) isch en Schwiizer Politiker (SP) gsii.

Er isch am 10. Dezember 1969 in Bundesrat gwählt worde. Am 31. Dezember 1978 isch er zruggträte. Während siinere Amtszeit isch er em Politische Departement vorgschtande. 

Er isch Bundespräsident gsii im Jahr 1975 und Vizepräsident im Jahr 1974.




</doc>
<doc id="11680" url="https://als.wikipedia.org/wiki?curid=11680" title="Hans-Peter Tschudi">
Hans-Peter Tschudi

D Hans-Peter Tschudi (* 22. Oktober 1913 z Basel; † 30. September 2002 ebefalls z Basel) isch en Schwiizer Politiker (SP) gsii.

Dr Tschudi isch Bürger vo Schwande und vo Basel gsi. Er isch z Basel ufgwachse und het dört und z Paris Rächtswüsseschafte schdudiert. 1936 het er promoviert. 1938 isch er zum Vorsteher vom Gwärbinspektorat gwehlt worde. 1952 isch er Brofässer für Arbets- und Sozialversicherigsrächt an dr Universidät Basel worde. Im gliiche Johr het er d Irma Steiner (1912-2003) ghürotet.

As sozialdemokratische Politiker isch er vo 1944 bis 1953 in dr Grooss Root gwehlt worde, denn isch er in Regierigsroot cho und vo 1956 bis 1959 isch er für Basel-Stadt im Ständeroot gsässe. 

Er isch am 17. Dezämber 1959 in Bundesrot gwehlt worde anstatt vom Walther Bringolf vo Schaffhuuse, wo dr offiziell Kandidat vo dr SP gsi isch. Während siinere Amtszyt isch er em Departement vom Innere vorgschtande. Er isch Bundesbresidänt gsii i de Johr 1965 und 1970 und Vizepräsident in de Johr 1964 und 1969. Am 31. Dezember 1973 isch er zruggträte.

Drnooch het er an de Universidäte vo Basel und Bärn underrichdet. Vo 1967 bis 1992 isch er Bresidänt vo dr Abgeordneteversammlig vo der Pro Senectute gsi, vo 1975 bis 1987 au Präsidänt vom Forum Helveticum und vo 1975 bis 1992 Präsidänt vom Fründeverein vom Basler Zolli.

Dr Tschudi wird vilmol als dr Vater vo dr AHV bezeichnet. Die Bezeichnig isch irrefüehrend, wil d AHV scho 1947 in ere Volksabschtimmig aagnaah worde isch. Dr Tschudi isch aber für wichtigi Wiiterentwicklige wie s Dreisüüle-Prinzip und d Ergänzigsleischtige verantwortlich. 




</doc>
<doc id="11681" url="https://als.wikipedia.org/wiki?curid=11681" title="Willy Spühler">
Willy Spühler

De Willy Spühler (* 31. Januar 1902 z Ussersihl; † 31. Mai 1990 z Züri) isch en Schwiizer Politiker (SP) gsii.
1928 isch er ins Zürcher Stadtparlament gwählt worde. 1938 isch er Nationalrat worde. Vo 1955 bis 1959 isch er Mitgliid im Ständerat gsi.

Er isch am 17. Dezember 1959 in Bundesrat gwählt worde. Am 31. Dezember 1970 isch er zruggträte. Während siinere Amtsziit isch er de folgende Departement vorgschtande:

Er isch Bundespräsident gsii i de Jahre 1963 und 1968 und Vizepräsident i de Jahre 1962 und 1967.



</doc>
<doc id="11682" url="https://als.wikipedia.org/wiki?curid=11682" title="Max Weber (Politiker)">
Max Weber (Politiker)

De Max Weber (* 2. August 1897 z Züri; † 2. Dezember 1974 z Bärn) isch en Schwiizer Politiker (SP) gsii.

Er isch am 13. Dezember 1951 in Bundesrat gwählt worde. Siini lang vorbereiteti Finanzreform isch inere Volksabschtimmig gscheiteret. Am 31. Januar 1954 hät er siis Amt übergeeh, nachdem er am 8. Dezember 1953 siin Rücktritt aakündegt hät. Während siinere Amtsziit isch er em Finanz- und Zolldepartement vorgschtande - gege de Wille vo dr Sozialdemokratische Partei.




</doc>
<doc id="11683" url="https://als.wikipedia.org/wiki?curid=11683" title="Ernst Nobs">
Ernst Nobs

De Ernst Nobs (* 14. Juli 1886 z Seederf; † 15. März 1957 z Mäile) isch en Schwiizer Politiker (SP) gsii.

De Ernst Nobs isch urschprünglich Journalischt gsii. Sit 1912 hät er als Redakter bi verschiedene Parteiziitige vo der SPS gschaffet. 1915 isch er schliesslich Chefredakter vo de gröschte sozialdemokratische Tagesziitig, em «Volksrecht» z Züri worde. 1916 isch de Nobs für d SPS in Grooss Schtadtrat vo Züri gwählt worde, deet isch er bis 1933 blibe. 1919 isch ihm sogar dr Sprung in Nationalrat glunge. Nachdem er 1933 us em Schtadtrat vo Züri uusgschide isch, isch de Nobs 1935 in Regierigsrat vom Kanton Züri gwählt worde. Das Amt hät er 1942 uufgeeh, wo er zum Nachfolger vom Emil Klöti als Schtadtpräsident vo Züri gwählt worde isch. 

Nur eis Jahr hät di Sozialdemokratischi Partei bi de Nationalratswahle en bedüütende Wahlsieg erzielt. Wo dr Zürcher FDP-Bundesrat Ernst Wetter nach de Wahle us Altersgründe demissioniert hät, hät di Sozialdemokratischi Partei sofort en Aaschpruch uf de freiwerdendei Sitz i dr Landesregierig aagmeldet. Am 15. Dezember 1943 hät di Vereinigt Bundesversammlig mit 122 Schtimme de Ernst Nobs zum erschte sozialdemokratische Bundesrat vo de schwiizerische Gschicht gwählt. 

Folglich isch er als Schtadtpräsident vo Züri zruggträte. Während siinere Amtsziit isch er em Finanz- und Zolldepartement vorgschtande – gege de Wille vo de Sozialdemokratische Partei. 

De Ernst Nobs isch Bundespräsident gsii im Jahr 1949 und Vizepräsident im Jahr 1948. 

Nachdem er am 13. November 1951 siin Rücktritt us Altersgründe aakündet hät, hät er siis Amt am 31. Dezember a siin Nachfolger Max Weber übergeeh. 

D Schtadt Züri hät am 17. Dezember 2003 de Stauffacherplatz in Ernst-Nobs-Platz umbenännt.





</doc>
<doc id="11688" url="https://als.wikipedia.org/wiki?curid=11688" title="Rudolf Gnägi">
Rudolf Gnägi

De Rudolf Gnägi (* 3. August 1917 z Schwadernau, Kanton Bern; † 20. April 1985 z Spiegel bi Bärn), heimatberächtigt z Schwadernau, isch en Schwiizer Politiker (SVP, vormals BGB gsii).

Vo 1952 bis 1965 isch de Gnägi Regierungsrat (Exekutive) vom Kanton Bern und vo 1953 bis zu siinere Wahl als Bundesrat 1965 Nationalrat (Legislative) vo dr Schwiiz gsii.

Er isch am 8. Dezember 1965 in Bundesrat gwählt worde. Am 31. Dezember 1979 isch er zruggträte. Während siinere Amtsziit isch er de folgende Departement vorgschtande:

Er isch Bundespräsident gsii i de Jahre 1971 und 1976 und Vizepräsident i de Jahre 1970 und 1975. Us siinere Amtsziit als Chef vom Militärdepartement schtammt d Iifüehrig vom Trikothemd 75, em so genannte "Gnägi" oder "Gnägi-Liibli", en olivgrüene liechte Rollchragepullover für d Truppe. Zu siim Fründeschreis hät d Jugendschriftschtellerin Elisabeth Müller ghört.

"Gnagi" isch dr Helvetismus, wo em düütsche Eisbein entschpricht. Us siinere Ziit im Bundesrat schtammt die für ihn schmeichelhafti Redewendig "es Gnagi und sächs Würscht" (dr Schwiizer Bundesrat beschtaht us siebe Mitglieder).



</doc>
<doc id="11689" url="https://als.wikipedia.org/wiki?curid=11689" title="Friedrich Traugott Wahlen">
Friedrich Traugott Wahlen

De Friedrich Traugott Wahlen (* 10. April 1899 z Mirchel; † 7. November 1985 z Bern), vo Trimschtei und Bern, isch en Schwiizer Professor für Landwirtschaft a dr ETH Züri und Politiker (BGB) gsii.

Er hät scho i de Driissgerjahre d Selbschtversorgig vo dr Schwiiz mit Grundnahrigsmittel plant. Während em Chrieg isch d "Aabauschlacht" vo ihm mit viil persönlichem Engagement gfüehrt worde. Debii sind sogar d Grüenaalage i Schtädt zur Aapflanzig vo Herdöpfel, Zuckerrüebe und Getreide gnutzt worde, so dass en Selbschtversorgigsgrad vo 59 % erreicht worde isch.

1942 isch er für die Buure-, Gwerb- und Bürgerpartei in Ständerat gwählt worde. Vo 1943 bis 1949 isch er Professer für Pflanzebau an dr ETH Züri gsi. 1949 isch er Direkter vo dr Abteilig für Landwirtschaft an dr FAO gsi. 

Er isch am 11. Dezember 1958 in Bundesrat gwählt worde. Am 31. Dezember 1965 isch er zruggträte. Während siinere Amtsziit isch er de folgende Departement vorgschtande:

Er isch Bundespräsident gsii im Jahr 1961 und Vizepräsident im Jahr 1960. Siin Nachlass wird aufbewahrt im Schwiizerische Bundesarchiv in Bern und im Archiv für Ziitgschicht a dr ETH in Züri.




</doc>
<doc id="11690" url="https://als.wikipedia.org/wiki?curid=11690" title="Markus Feldmann">
Markus Feldmann

De Markus Feldmann (* 21. Mai 1897 z Thun; † 3. November 1958 z Bärn), heimatberechtigt z Glaris und z Bärn, isch en Schwiizer Politiker vo dr BGB gsii.

1935–1945 u 1947–1951 isch er im Nationalrat Legislativpolitiker und 1945–1951 im Regierigsrat vom Kanton Bärn Exekutivpolitiker gsii. Am 13. Dezember 1951 isch er in Bundesrat gwählt worde und isch im Amt verschtorbe.

Dr Fäldme hät dr Buure-, Gwerb- und Bürgerpartei aaghört, wo schpöter i de Schwiizerische Volkspartei (SVP) ufgange-n-isch. Während siinere Amtsziit as Bundesrat isch er em Eidgnössische Juschtiz- und Polizeidepartement vorgschtande.

Er isch Bundespräsident gsii im Jahr 1956 und Vizepräsident im Jahr 1955.

De Markus Feldmann liit begrabe uf em Berner Schlosshaldefridhof.




</doc>
<doc id="11692" url="https://als.wikipedia.org/wiki?curid=11692" title="Eduard von Steiger">
Eduard von Steiger

De Eduard von Steiger (* 2. Juli 1881 z Langnou; † 10. Februar 1962 z Bärn), von Bern (Burgergmeind) und Langnau im Emmital, isch en Schwiizer Politiker vo dr BGB.

Er isch am 10. Dezember 1940 in Bundesrat gwählt worde. Er hät siis Amt am 31. Dezember 1951 übergeeh nachdem er am 9. November siin Rücktritt aakündt hät. Während siinere Amtsziit isch er em Justiz- und Polizeidepartement vorgschtande.

Er isch Bundespräsident gsii i de Jahre 1945 und 1951 und Vizepräsident im Jahr 1950.

Am 30. August 1942 hät di reformierti Jugendorganisation Jungi Chile in Züri-Oerlike e schwiizerischi Landsgmeind duregfüehrt. Nachdem am Vormittag dr Basler Pfarrer Walter Lüthi gredt hät, hät de Eduard von Steiger am Namittag vor de rund 8'000 aawesende Jugendliche e Reed ghalte, wo er di reschtriktivi Politik vo dr Schwiiz gegeüber de jüdische Flüchtling im zweite Weltchrieg mit em berüehmt wordene Bild vom "chliine Rettigsboot" z rechtfertige versuecht: "Wer es scho schtarch bsetzts chliises Rettigsboot mit beschränktem Fassigsvermöge und ebeso beschränkte Vorräte z kommandiere hät, während Tuusigi vo Opfer vonere Schiffskatastrophe nach Rettig schreied, muess härt erschiine, wenn er nöd alli aufneeh chann. Und doch isch er no menschlich, wänn er biziite vor falsche Hoffnige warnt und wenigschtens di scho Uufgnahne z rette versuecht".

De Eduard von Steiger liit begrabe uf em Berner Schlosshaldefridhof.


</doc>
<doc id="11693" url="https://als.wikipedia.org/wiki?curid=11693" title="Rudolf Minger">
Rudolf Minger

De Rudolf Minger (* 13. November 1881 z Mülchi; † 23. August 1955 z Schüpfe BE) isch en Schwiizer Politiker gsii und hät dr Buure-, Gwerb- und Bürgerpartei (BGB) aaghört. Vor siinere Wahl in Bundesrat isch er hauptbruefliche Landwirt gsii.

Er isch am 12. Dezember 1929 in Bundesrat gwählt worde und hät siis Amt am 31. Dezember 1940 übergeeh. Während siinere Amtsziit isch er em Militärdepartement vorgschtande und isch drüber use en Fründ vom General Henri Guisan gsii. 

Er isch Bundespräsident gsii im Jahr 1935 und Vizepräsident i de Jahr 1934 und 1940.

De Rudolf Minger isch Landwirt gsii und hät über kei höcheri Schuelbildig verfüegt. Zahlriichi Witz händ ihm (und siinere Frau) mangelhafti Kenntnis vo dr französische Schprach underschtellt. Trotz siinere ziitwise Nazi-Sympathie isch er in gwüssne Chreise au hüt no populär. 




</doc>
<doc id="11694" url="https://als.wikipedia.org/wiki?curid=11694" title="Roger Bonvin">
Roger Bonvin

De Roger Bonvin (* 12. September 1907 z Icogne; † 5. Juni 1982 z Sittu), Burger vo Icogne-Leis, Chermignon und Nendaz, isch en Schwiizer Politiker (CVP) gsii.

Er isch am 27. September 1962 in Bundesrat gwählt worde. Am 31. Dezember 1973 isch er zruggträte. Während siinere Amtsziit isch er de folgende Departement vorgschtande:

Er isch Bundespräsident gsii i de Jahre 1967 und 1973 und Vizepräsident i de Jahre 1966 und 1972.


</doc>
<doc id="11696" url="https://als.wikipedia.org/wiki?curid=11696" title="Jean Bourgknecht">
Jean Bourgknecht

De Jean Bourgknecht (* 16. September 1902 z Friburg im Üechtland; † 23. Dezember 1964 ebd.), vo Friiburg, isch en Schwiizer Politiker (CVP) gsii.

Er isch am 17. Dezember 1959 in Bundesrat gwählt worde. Am 30. September 1962 hät er siis Amt ünergeeh, nachdem er am 3. September zruggträte isch. Während siinere Amtsziit isch er em Finanz- und Zolldepartement vorgschtande.

Er isch Vizepräsident gsii im Jahr 1962.


</doc>
<doc id="11697" url="https://als.wikipedia.org/wiki?curid=11697" title="Philipp Etter">
Philipp Etter

De Philipp Etter (* 21. Dezember 1891 z Mänzige; † 23. Dezember 1977 z Bärn), isch en Schwiizer Politiker (CVP) gsii.

Er isch am 28. März 1934 in Bundesrat gwählt worde. Am 31. Dezember 1959 hät er siis Amt übergeeh nachdem er am 19. November siin Rücktritt bekannt geeh hät. Während siinere Amtsziit isch er em Departement vom Innere vorgschtande.

Er isch Bundespräsident gsii i de Jahre 1939, 1942, 1947 und 1953 und Vizepräsident i de Jahre 1938, 1941, 1946 und 1952.

De Philipp Etter liit begraben uf em Berner Bregartefridhof.



</doc>
<doc id="11698" url="https://als.wikipedia.org/wiki?curid=11698" title="Jean-Marie Musy">
Jean-Marie Musy

De Jean-Marie Musy (* 10. April 1876 z Albeuve; † 19. April 1952 z Friburg) isch en Schwiizer Politiker (CVP) gsii.

Er isch am 11. Dezember 1919 in Bundesrat gwählt worde. Am 30. April 1934 isch er zruggträte. Während siinere Amtsziit isch er em Finanz- und Zolldepartement vorgschtande.

Er isch Bundespräsident gsii i de Jahre 1925 und 1930 und Vizepräsident im Jahr 1924.

Im Zweite Wältchrieg isch er dr faschistische Ideäwält nooch gstande und het Verbindige zu Nazigrössene bis zum Heinrich Himmler uufe ghaa. Er isch zu sällere Zit e Brivatperson ohni politische oder diplomatische Status gsi, het aber sini Verbindige chönne usnütze und 1210 Juude us em Ghetto Theresiestadt für eins e Viertel Million Dollar chönne freichaufe und si am am 5. Februar 1945 in d Schwiz bringe.




</doc>
<doc id="11699" url="https://als.wikipedia.org/wiki?curid=11699" title="Ludwig von Moos">
Ludwig von Moos

De Ludwig von Moos (* 31. Januar 1910 z Sachslä; † 26. November 1990 z Bärn), vo Sachsle OW, isch en Schwiizer Politiker (CVP) und Jurist gsii.

1933 isch er Gmeindsschriiber vo Sachsle worde und vo 1934 bis 1946 Mitgliid vom Sachsler Iiwoonerroot gsi, ab em 41i as Gmeindsbresidänt.

1936 isch er Ersatzmaa vom Kantonsgricht, 1943 Mitgliid und Vizibresidänt vom Obergricht worde. Vo 1941 bis 1943 isch er au Mitgliid vom Obwaldner Kantonsroot gsi.

Vo 1946 bis 1959 isch er denn Mitgliid vo der Obwaldner Kantonsregierig gsi und vo 1943 bis 1959 – uf Bundeseebeni – Mitgliid vom Ständerat.

Am 17. Dezember 1959 het en di Vereinigt Bundesversammlig in Bundesrat gwählt. Währed siinere Amtsziit isch er em Juschtiz- und Polizeidepartement vorgschtande. Zruggträte isch er am 31. Dezember 1971. De von Moos isch Bundespräsident gsii i de Jahre 1964 und 1969 und Vizepräsident i de Jahre 1963 und 1968.




</doc>
<doc id="11700" url="https://als.wikipedia.org/wiki?curid=11700" title="Giuseppe Lepori">
Giuseppe Lepori

De Giuseppe Lepori (* 2. Juni 1902 z Massagno; † 6. September 1968 z Seravezza) isch en Schwiizer Politiker (CVP) gsii.

Er isch am 16. Dezember 1954 in Bundesrat gwählt worde. Am 31. Dezember 1959 hät er siis Amt übergeeh, nachdem er am 24. November siin Rücktritt erchlärt hät. Während siinere Amtsziit isch er em Poscht- und Iisebahndepartement vorgschtande.

Er isch Vizepräsident gsii im Jahr 1959.




</doc>
<doc id="11701" url="https://als.wikipedia.org/wiki?curid=11701" title="Thomas Holenstein">
Thomas Holenstein

De Thomas Holenstein (* 7. Februar 1896 z Sanggalle; † 31. Oktober 1962 z Muralto), vo Bütschwil, isch en Schwiizer Politiker (CVP) gsii.

Er isch am 16. Dezember 1954 in Bundesrat gwählt worde. Am 31. Dezember 1959 hät er siis Amt übergeeh, nachdem er am 20. November de Rücktritt erchlärt hät. Während siinere Amtsziit isch er em Volkswirtschaftsdepartement vorgschtande.

Er isch Bundespräsident gsii im Jahr 1958 und Vizepräsident im Jahr 1957.



</doc>
<doc id="11703" url="https://als.wikipedia.org/wiki?curid=11703" title="(12) Victoria">
(12) Victoria

(12) Victoria isch e Asteroid vum Asteroide-Hauptgürtel, wo am 13. September 1850 vum John Russell Hind as zwölfter Asteroid entdeckt worre isch. D'Daifi uf dr Namme Victoria isch sinerzitt kontrovers diskutiert worre, wil mer dr nohligend Schluss zoge het, dr Hind heb dr Himmelskörper zue Ehre vu dr englische Königi Victoria si gnennt - bis derthi isch es unüblich gsi, Asteroide nooch läbende Persone z'benenne. Dr Hind het sich aber dodemit us dr Affäre zoge, dass die römisch Sigesgötti d'Nammensgäberi gsi sei.

D'Victoria beweggt sich ime Abstand vu 1,8191 (Perihel) bis 2,8495 (Aphel) astronomische Eiheite, in 3,57 Johre um d'Sunne. D'Bahn isch 8,3619° gege d'Ekliptik gneigt, d'Bahnexzentrizität betrait 0,2207.

D'Victoria het e Durmesser vu öppe 117 Kilometer. Si besitzt e relativ helli Oberflächi mit ere Albedo vu 0,176. In rund 8 Stunde un 40 Minute rotiert si um die eige Ax.

Ufnahme, wo mit Radar un Speckle Interferometrie gmacht worre sin, zeige, dass dr Asteroid e länglichi Form ufwiist (was d'Durmesseragab relativiert). Möglichwiis bestoht er us zwei Körper (e sognennte kontakt-binäre Asteroid).

"Lueg au:" Liste vu dr Asteroide"


</doc>
<doc id="11705" url="https://als.wikipedia.org/wiki?curid=11705" title="Josef Escher">
Josef Escher

De Josef Escher (* 17. September 1885 z Simplon VS; † 9. Dezember 1954 z Bern), vo Simplon (Kanton Wallis), isch en Schwiizer Politiker (CVP) und Jurist gsii.

Er isch als Sohn vonere Hotelierfamilie uufgwachse. Zwüsche 1899 bis 1906 hät er d'Kanti in Brig bsuecht. Eis Joor spöter hät er d'Matura in Saint-Maurice abglejt. Nachethär hät er Jura in Bern und Berlin studiert. Ab em Joor 1912 isch er Mitarbeiter und spöter de Bsitzer vomne Awalts-und Notariatsbüro in Brig gsi.

Politischi erschti Schritt hät er mit em Iitritt i die 
Katholisch-konservativ Partej gmacht. Au isch er 1912 Vizepräsidänt vo Brig gsi. Vom Joor 1917-1931 isch er zum Walliser Grossrat gwählt worde, won er im Joor 1923 präsidiert hät. Zwüsche 1920-1928 isch er Gemeindepräsidänt vo Glis, und vo 1932-1937 Staatsrat gsi. I de Joore 1925-1931 und 1936-1950 Nationalroot, won er im Joor 1948 Präsidänt gsi isch. Er isch vo 1946-1950 de Präsidänt vo de Konservative Volkspartej vo de Schwiiz gsi, de hütige CVP. Gliichziitig isch er de Präsidänt vo de parlamentarische Gruppe für d'Wahrig vo de Interässe vo de Bergbevölkerig und de Schwiizerische Arbetsgmeinschaft vo de Bergbuure.

Er isch am 14. September 1950 in Bundesrat gwählt worde. Am 9. Dezember 1954 hät er siis Amt übergeeh, nachdem er am 26. November de Rücktritt erchlärt hät. Während siinere Amtsziit isch er em Post- und Eisenbahndepartement vorgschtande.

Er isch Vizepräsident gsii im Jahr 1954.


</doc>
<doc id="11707" url="https://als.wikipedia.org/wiki?curid=11707" title="Enrico Celio">
Enrico Celio

De Enrico Celio (* 19. Juni 1889 z Ambrì TI, Gmäind Quinto; † 23. Februar 1980 z Lugano), vo Ambrì TI (Gmeind Quinto), isch en Schwiizer Politiker (CVP) gsii.

Er isch am 22. Februar 1940 in Bundesrat gwählt worde. Am 15. Oktober 1950 hät er siis Amt übergeeh, nachdem er am 23. Juni de Rücktritt erchlärt hät. Während siinere Amtsziit isch er em Poscht- und Iisebahndepartement vorgschtande.

Er isch Bundespräsident gsii i de Jahre 1943 und 1948 und Vizepräsident i de Jahre 1942 und 1947.




</doc>
<doc id="11708" url="https://als.wikipedia.org/wiki?curid=11708" title="Bubikon">
Bubikon

Buebike isch e politischi Gmeind im Bezirk Hiwiil im Kanton Züri i de Schwiiz.

Blasonierig

S Wappe vo de Gmeind Buebike wird scho i de Chronick der Eydgnosschaft vom Johannes Stumpf usem Jaar 1547 als Zeie für s Dorf Buebike uufgfüehrt und isch bi de Wappebereinigung i de 1930-er Jaar als offiziells Gmeindswappe übernah worde.

S wiissi Balkechrüüz uf rotem Grund staht für d Johanniterritter. Uf de Chrüüzzüüg isch das Zeiche als Symbol für de Kampf für Christus uf em Wafferock treit worde. S wiissi Schwalbeschwanzchrüüz uf schwarzem Grund bedüütet de Kampf vo de Ritter gäge d Chranket. Es symbolisiert d Barmhärzigkeit und mer seit au, di acht Spitz vom Chrüüz symbolisierid di acht Seeligpriisige und di vier Bälke vom Chrüüz di vier Evangelie.

Di erschte Sidler, d Sippe vom Alemann Buobo, d Buobinger, wärded dur di beide schwarze B uf goldigem Grund dargstellt.
Zur Gmeind Buebike ghört au der Ortsteil Wolfhuuse.

D Laag vo Buebike wiist en uusgsprochni Passlaag uuf. S Wasser vo Buebike lauft i d Jona und schliesslich in Obersee, em östliche Tail vom Zürisee. S Wasser vom Dorfteil Wolfhuuse lauft in eigentliche Zürisee und das vo de nördliche Wiilere sammlet sich zur Aalau und wirt schliessli zur Glatt.

S Piet vo de Gmäind umfasst 60,5 % landwirtschaftlichi Flèchi, 12,4 % Wald, 13,4 % Sidligsflechi, 7,6 % Vercheersflechi und 1 % Gwässerflechi.

Buebike isch zum eschte Mal gnamset worde im Jaar 811 als "Puapinchova".
Uf emene Nagelfluespore im Südoste vo de Gmeind staht s Ritterhuus Buebike. S isch 1192 vom Diethelm V. vo Toggeburg em Johanniterorde gschänkt worde und aaschlüüssend zur Kommände uuspoue worde. 1570 isch s Huus s letscht Mal erwiiteret worde und isch hüt di am beste erhalteni Johanniterkomturei vo Europa. S Huus isch im Psitz vo de Ritterhusgsellschaft Buebike, wo 1936 ggründet worde isch und wo deet es Museum über d Gschicht vo de Chrüüzzüüg und de Ritterorde betriibt.

De Uusländeraatäil liit bi 10 % (Stand 2011).

45,0 % vo de Iiwooner sind evangelisch-reformiert, 26,2 % sind römisch-katholisch (Stand 2011).

Bi de Kantonsraatswaale 2011 hät s das Ergebnis ggee: BDP 3,6 %, CVP 4,6 %, EDU 9,7 %, EVP 4,9 %, FDP 7,3 %. GLP 12,5 %, GP 9,1 %, SP 16,0 %, SVP 31,7 %, Suschtigi 0,5 %.

Gmeindspresidäntin isch d Andrea Keller (sit Juni 2018).

D Arbetslosigkäit isch im Jaar 2010 bi 2,2 % gläge.

De züritüütsch Dialäkt vo Buebike ghört zue de Seemundarte.



</doc>
<doc id="11709" url="https://als.wikipedia.org/wiki?curid=11709" title="Giuseppe Motta">
Giuseppe Motta

De Giuseppe Motta (* 29. Dezember 1871 z Airolo; † 23. Januar 1940 z Bärn), vo Airolo TI, isch en Schwiizer Politiker (CVP) gsii.

Er isch am 14. Dezember 1911 in Bundesrat gwählt worde und isch im Amt verschtorbe. Während siinere Amtsziit isch er de folgende Departement vorgschtande:

Er hät sich zäme mit em Bundesrat Felix-Louis Calonder für de Biitritt vo dr Schwiiz zum Völkerbund engagiert. Am 16.Mai 1920 isch d Schwiiz dänn mit eme knappe Schtändemehr (11 Ja / 10 Nein) em Völkerbund biiträte. Er hät 1924 d Völkerbundsversammlig präsidiert.

Er isch Bundespräsident gsii i de Jahre 1915, 1920, 1927, 1932 und 1937 und Vizepräsident i de Jahre 1914, 1919, 1926, 1931 und 1936.

Er hät d Gründig vom Hilfswerch Kinder der Landstrasse aagregt, wo us hütiger Sicht Völkermord a de Jenische begange hät.




</doc>
<doc id="11710" url="https://als.wikipedia.org/wiki?curid=11710" title="Josef Anton Schobinger">
Josef Anton Schobinger

De Josef Anton Schobinger (* 30. Januar 1849 z Lozärn; † 27. November 1911 z Bärn) isch en Schwiizer Politiker (CVP) gsii.

Ab 1874 isch er en Regierigsrot vom Kanton Lozärn gsi, ab 1888 au Nationalrot. Während sibe Joor hett er die katholisch-konservativi Fraktion (hütte CVP) präsidiert.

Er isch am 17. Juni 1908 in Bundesrat gwählt worde und isch im Amt verschtorbe. Als dozmoll jüngschte vo de siibe Bundesrööt hett er, wies dodezmoll courant normal gsi isch, jedes Joor miesse s'Departement wächsle. Er hett drumm nie bsunderi Akzänt setze kenne. Während siinere Amtsziit isch er de folgende Departement vorgschtande:


</doc>
<doc id="11711" url="https://als.wikipedia.org/wiki?curid=11711" title="Joseph Zemp">
Joseph Zemp

De Joseph Zemp (* 2. September 1834 z Entlibuech; † 8. Dezember 1908 z Bärn) isch en Schwiizer Politiker (CVP) gsii.

Vo 1863 bis 1891 isch er im Grosse Rat vom Kanton Luzärn gsässe, vo 1871 bis 1872 im Schwizer Ständerat. Im Nationalrat isch er vo 1872 bis 1876 gsi und wider vo 1881 bis 1891. Im Jahr 1887 isch er Presidänt vom Nationalrat worde.

Er isch am 17. Dezember 1891 in Bundesrat gwählt worde. Am 17. Juni 1908 isch er zruggträte. Er isch dr erschti Bundesrat gsii, wo dr katholische CVP aaghört hät. Während siinere Amtsziit isch er de folgende Departement vorgschtande:

Er isch Bundespräsident gsii i de Jahre 1895 und 1902 und Vizepräsident i de Jahre 1894, 1901 und 1908.




</doc>
<doc id="11712" url="https://als.wikipedia.org/wiki?curid=11712" title="Ernst Brugger">
Ernst Brugger

De Ernst Brugger (* 10. März 1914 z Bellinzona; † 20. Juni 1998 z Gossau ZH) isch en Schwiizer Politiker (FDP) gsii.

Er isch am 10. Dezember 1969 in Bundesrat gwählt worde. Nach acht Jahre isch er per 31. Januar 1978 altershalber zruggträte. Während siinere Amtsziit isch dr über Parteigrenze gachteti Politiker em Volkswirtschaftsdepartement vorgschtande.

Er isch Bundespräsident gsii im Jahr 1974 und Vizepräsident im Jahr 1973.


</doc>
<doc id="11714" url="https://als.wikipedia.org/wiki?curid=11714" title="Christian Heinrich Friedrich Peters">
Christian Heinrich Friedrich Peters

Dr Christian Heinrich Friedrich Peters (* 19. September 1813 in Koldenbüttel, Schleswig-Holstei; † 18. Juli 1890 in Clinton, New York) isch e dytsch-amerikanische Astronom gsi.

Dr Peters het Astronomi un Mathematik bim J. F. Encke an dr Berliner Humboldt-Universität studiert un nooch sinere Promotion as Assistent vum Mathematiker Carl Friedrich Gauß in Göttinge gschafft.

Zämme mit em Geolog Sartorius von Walterhausen het er e Exkursion nooch Sizilie undernumme un Undersuechige vum Vulkan Ätna durgfüehrt. <br>
Später het er am Observatorium vu Capodimonte in Neapel gschafft, wo er Beobachtige vu Sunneflecke durgfüehrt het 1846 e sehr liechtschwache Komet (1846 VI) entdeckt het. Wil aber die vu ihm durgfüehrte Bahnbestimmige urichtig gsi sin, het dr Komet erst anno 1982 wiider entdeckt werre chänne. 

Wäge politische Uruehe het dr Peters 1849 nooch Frankriich flüchte müesse. Von dert us isch er middellos nooch Konstantinopel (hüt Istanbul gange). Ufgrund vu sine sehr guete Sprochchenntnisse - dr Peters het usser mehrere europäische Sprooche au Altgrichisch, Latinisch, Hebräisch, Arabisch, Persisch un Türkisch beherrscht - isch er zum wisseschaftliche Beroter vun Reshid Pascha worre, dem Grosswesir vum Sultan Mejid II.

Uf Aregig vum amerikanische Botschafter im Osmanische Riich un usgstattet mit eme Empfähligsschribe vum Alexander von Humboldt isch dr Peters anno 1854 in d'USA gange. Er het s'Observatorium vu dr Harvard Universität ufgsuecht un het dert uf eme Treffe vu dr "American Association for the Advancement of Science" in Providence, Rhode Island, iber sini Sunnebeobachtige referiert. Dr Peters het d'Asicht verträtte, dass uf dr Sunne gwaltigi elektrische Stürm vorherrsche. Doryber nus het er beobachtet gha, dass sich d'Sunneflecke nit nur infolg vu dr Rotation in äquatorialer Richtig, sundern au langsam entlang vu dr Längegrade bewege. 

In dr Folgezitt het dr Peters e Astellig am Dudley Observatorium z'Albany, New York erhalde. Dert het er am 25. Juli 1857 e wittere Komet entdeckt. Sälli Astellig isch allerdings schlecht zahlt gsi un es isch permanent zue Ribereie zwische dr Wisseschaftler un dr Geldgäber vum Institut chumme. 

Anno 1859 dr Peter d'Stelle vume Professor fer Astronomi am Hamilton College in Clinton, New York, agnu. S'Institut het iber e nöi errichtets Observatorium mit eme 13 ½ Zoll-Refraktor verfüegt, wo sinerzitt eins vu dr grösste Teleskope vu Amerika gsi isch. D'Astronomi het aber zue sällere Zitt kei hoche Stellewert in dr Staate gha un so isch au sälli Stell schlecht zahlt gsi un dr Peters het witterhi am Existenzminimum gläbt. Sini in sällere Zitt durgfüehrte Beobachtige vu dr Sunneflecke sin erst nooch sinem Dod veröffetlicht worre.

Wie dr Peters anno 1861 dr Asteroid (72) Feronia entdeckt het, isch d'Fachwelt wiider uf ihn ufmerksam worre. Dr Peters het eigetlich dr Asteroid (66) Maja gsuecht, wo zuvor vum H. P. Tuttle entdeckt worre isch. In dr folgende Johre isch ihm d'Entdeckig vu insgsamt 48 Asteroide glunge. Numme dr Rekordentdecker Johann Palisa isch uf sällem Gebit erfolgriicher gsi.

Dr Christian Heinrich Friedrich Peters isch am 19. Juli 1890 in Clinton gstorbe.



</doc>
<doc id="11716" url="https://als.wikipedia.org/wiki?curid=11716" title="Hans Schaffner">
Hans Schaffner

De Hans Schaffner (* 16. Dezember 1908 in Interlake; † 26. November 2004 z Bärn) isch en Schwiizer Politiker (FDP) gsii. Bürger vo Gräniche AG.

De Hans Schaffner isch als Direkter vo dr "Handelsabteilig" vo dr Bundesverwaltig wesentlich a dr Entschtehig vo dr EFTA beteiliget gsii. 1958 nach dr Gründig vo dr EWG, hät dr Schwiiz d Isolation vo dr europäische Handelspolitik droht. De Schaffner hät es Treffe mit siine Kollege us de Nöd-EWG-Schtaate organisiert, wo d Idee vonere Freihandelszone uusgarbeitet worde isch. Under dr Bezeichnig "d Beamteverschwörig" isch das Treffe i d Gschicht vo dr EFTA iigange und de Schaffner isch als "Vater vo dr EFTA" bezeichnet worde.

Am 15. Juni 1961 isch er in Bundesrat gwählt worde. Wege siim Heimatort Gränich hät er als Vertreter vom Kanons Aargau gulte. Während siinere Amtsziit isch er em Volkswirtschaftsdepartement vorgschtande. Er hät sich schtarch für d Intergration vo dr Schwiiz in Europa engagiert und hät sich für es aktivs Mitwürke do dr Schwiiz i dr EFTA iigsetzt.

Er isch Bundespräsident gsii im Jahr 1966 und Vizepräsident im Jahr 1965.

Am 31. Dezember 1969 isch er us gsundheitliche Gründe zruggträte. 

Nach siim Rücktritt us em Bundesrat und ere längere Erholigsziit hät er sich in verschiedene internationale Kommissione engagiert, under anderem i dr Expertengruppe vo dr UNO über d Tätigkeit vo multinationale Konzern i dr Dritte Welt.




</doc>
<doc id="11717" url="https://als.wikipedia.org/wiki?curid=11717" title="Nello Celio">
Nello Celio

De Nello Celio (* 12. Februar 1914 z Quinto; † 29. Dezember 1995 z Bern), heimatberechtigt z Quinto, Kanton Tessin, isch en Schwiizer Politiker (FDP) gsii.

Er isch am 15. Dezember 1966 in Bundesrat gwählt worde. Am 31. Dezember 1973 hät er siis Amt übergeeh. Während siinere Amtsziit isch er de folgende Departement vorgschtande:

Er isch Bundespräsident gsii im Jahr 1972 und Vizepräsident im Jahr 1971.



</doc>
<doc id="11718" url="https://als.wikipedia.org/wiki?curid=11718" title="Paul Chaudet">
Paul Chaudet

De Paul Chaudet (* 17. November 1904 z Rivaz; † 7. August 1977 z Lausanne), heimatberechtigt in Corsier-sur-Vevey, isch en Schwiizer Politiker (FDP) gsii.

Er isch am 16. Dezember 1954 in Bundesrat gwählt worde. Siini Amtszeit hät am 31. Dezember 1966 gendet, nachdem er am 28. November 1966 i dr Folg vo dr Mirage-Affäre siin Rücktritt aakündet hät. Während siinere Amtszeit isch er em Militärdepartement vorgschtande.

Er isch Bundespräsident gsii i de Jahre 1959 und 1962 und Vizepräsident i de Jahre 1958 und 1961.



</doc>
<doc id="11719" url="https://als.wikipedia.org/wiki?curid=11719" title="Hans Streuli">
Hans Streuli

De Hans Streuli (* 13. Juli 1892 z Züri; † 23. Mai 1970 z Aarau), vo Wädischwiil isch en Schwiizer Politiker (FDP) gsii.

Er isch am 22. Dezember 1953 in Bundesrat gwählt worde. Am 31. Dezember 1959 hät er siis Amt übergeeh nachdem er am 19. November siin Rücktritt aakündet hät. Während siinere Amtsziit isch er em Finanz- und Zolldepartement vorgschtande.

Er isch Bundespräsident gsii im Jahr 1957 und Vizepräsident im Jahr 1956.



</doc>
<doc id="11720" url="https://als.wikipedia.org/wiki?curid=11720" title="Max Petitpierre">
Max Petitpierre

De Max Petitpierre (* 26. Februar 1899 z Noiäburg; † 25. März 1994 ebefalls z Noiäburg) isch en Schwiizer Politiker (FDP) gsii.

Dä Max Petitpierre isch i dä 1930er-Jahr Profässer für Rächt a de Universiteet Noiäburg gsii. 1937 isch er als Verträter vo sinärä Partei, d FDP in Grossä Rat vom Kanton Noiäburg gwählt worde. Ab 1942 hät är sin Kanton im Ständerat verträttä.

Er isch am 14. Dezember 1944 in Bundesrat gwählt worde. Am 30. Juni 1961 isch er zruggträte. Während siinere Amtsziit isch er em Politische Departement vorgschtande.

Er isch Bundespräsident gsii i de Jahre 1950, 1955 und 1960 und Vizepräsident im Jahr 1949.

Unter anderem isch äs am Petitpierre sis Verdiänscht gsii, dass d'Schwyz 1950 als erschte weschtliche Staat d'Volksrepublik China diplomatisch anerkännt hät.




</doc>
<doc id="11721" url="https://als.wikipedia.org/wiki?curid=11721" title="(13) Egeria">
(13) Egeria

D' (13) Egeria isch e Asteroid vum Asteroide-Hauptgürtel, wo am 2. November 1850 vum Annibale de Gasparis als drizehnter Asteroid entdeckt worre isch. Daift worre isch dr Himmelskörper uf e wiissagendi Quellnymphe us dr römische Mythologi.

D'Egeria beweggt sich ime Abstand vu 2,3580 (Perihel) bis 2,7942 (Aphel) astronomische Eiheite, in 4,14 Johre um d'Sunne. D'Bahn isch mit 16,5395° relativ starch gege d'Ekliptik gneigt, d'Bahnexzentrizität betrait 0,08467.

Mit eme middlere Durmesser vu 208 km Kilometer isch d'Egeria ein vu dr grösste Asteroide vum Hauptgürtel. Si besitzt e sehr dunkli chohlestoffhaltigi Oberflächi mit ere Albedo vu 0,041 (zum Vergliich: e Brikett het öppe 0,05). In 7 Stunde un 3 Minute rotiert si um die eige Ax.

Am 8. Jänner 1992 isch e Sternbedeckig dur d'Egeria beobachtet worre. Dur Uswertig vu dr Liechtkurve het d'Usdähnig vum Asteroid uf 217 × 196 km bestimmt werre chänne.

"Lueg au:" Liste vu dr Asteroide"


</doc>
<doc id="11722" url="https://als.wikipedia.org/wiki?curid=11722" title="Rodolphe Rubattel">
Rodolphe Rubattel

De Rodolphe Rubattel (* 4. September 1896 z Villarzel; † 18. Oktober 1961 z Pully), heimatberechtigt in Villarzel VD, isch en Schwiizer Politiker (FDP) gsii.

Er isch am 11. Dezember 1947 in Bundesrat gwählt worde. Am 31. Dezember 1954 hät er siis Amt übergeeh nachdem er am 1. November siin Rücktritt aakündiget hät. Während siinere Amtsziit isch er em Volkswirtschaftsdepartement vorgschtande.

Er isch Bundespräsident gsii im Jahr 1954 und Vizepräsident im Jahr 1953.




</doc>
<doc id="11723" url="https://als.wikipedia.org/wiki?curid=11723" title="Karl Kobelt">
Karl Kobelt

De Karl Kobelt (* 1. August 1891 z Sanggalle; † 5. Januar 1968 z Bärn; Burger vo Marbach) isch en Schwiizer Politiker (FDP) gsii.

De Kobelt isch am 10. Dezember 1940 in Bundesrat gwählt worde. Während siinere Amtsziit isch er em Militärdepartement vorgschtande. Er isch Bundespräsident gsii i de Johr 1946 und 1952 und Vizepräsident i de Johr 1945 und 1951. Am 5. November 1954 hät er siin Rücktritt erchlärt und uf de 31. Dezember vom gliiche Johr s Amt sim Nochfolger übergeeh.



</doc>
<doc id="11727" url="https://als.wikipedia.org/wiki?curid=11727" title="(14) Irene">
(14) Irene

D' (14) Irene isch e Asteroid vum Asteroide-Hauptgürtel, wo am 19. Mai 1851 vum John Russel Hind as vierzehnte Asteroid entdeckt worre isch. Dr Name leitet sich vu dr Hore Eirene ab, wo in dr grichische Mythologi d'Verkörperig vum Fride dargstellt het.

D'Irene beweggt sich ime Abstand vu 2,1498 (Perihel) bis 3,0205 (Aphel) astronomische Eiheite, in 4,157 Johre um d'Sunne. D'Bahn isch 9,1063° gege d'Ekliptik gneigt, d'Bahnexzentrizität betrait 0,1684.

Mit eme Durmesser vu öppe 182 Kilometer ghört d'Irene zue dr grössere Asteroide im Hauptgürtel. Si besitzt e silikatriichi Oberflächi un wird dr Gruppe vu dr S-Typ Asteroiden zuegordnet. D'Albedo betrait 0,160
In öppe 15 Stunde rotiert si um die eige Ax.

"Lueg au:" Liste vu dr Asteroide"


</doc>
<doc id="11732" url="https://als.wikipedia.org/wiki?curid=11732" title="Walther Stampfli">
Walther Stampfli

De Walther Stampfli (* 3. Dezember 1884 z Büre; † 11. Oktober 1965 z Züri), heimatberechtigt in Aeschi, isch en Schwiizer Politiker (FDP) gsii.

Er isch am 18. Juli 1940 in Bundesrat gwählt worde. Am 31. Dezember 1947 hät er siis Amt übergeeh nachdem er am 18. November siin Rücktritt erchlärt hät.

Vo 1921 bis 1940 isch er Sekretär, Direkter und Verwaltigsrat vo dr Gsellschaft vo de Ludwig von Rollsche Iisewerch gsii.

Er isch Nationalrat (1931–1940, freisinnig, Solothurn) gsii. Während siinere Amtsziit als Bundesrat (1940–1947) isch er em Volkswirtschaftsdepartement vorgschtande, turnusgemäss isch er Vizepräsident gsii im Jahr 1943 und Bundespräsident im Jahr 1944. Mitglied vo dr Finanz- und Wirtschaftsdelegation vom Bundesrat.


über de Walther Stampfli:








</doc>
<doc id="11733" url="https://als.wikipedia.org/wiki?curid=11733" title="Ernst Wetter">
Ernst Wetter

De Ernst Wetter (* 27. August 1877 z Töss; † 10. August 1963 z Züri) isch en Schwiizer Politiker (FDP) gsii.

Er isch am 15. Dezember 1938 in Bundesrat gwählt worde. Am 31. Dezember 1943 isch er zruggträte. Während siinere Amtsziit isch er em Finanz- und Zolldepartement vorgschtande.

Er isch Bundespräsident gsii im Jahr 1941.

1944 hät ihn dr Bundesrat zum Präsident vom Nationale Komitee vo de Schwiizer Schpende ernännt.




</doc>
<doc id="11734" url="https://als.wikipedia.org/wiki?curid=11734" title="Hermann Obrecht">
Hermann Obrecht

De Hermann Obrecht (*26. März 1882 z Gränche; † 21. August 1940 z Bärn), heimatberechtigt in Grenche, isch en Schwiizer Politiker (FDP) gsii.

De Obrecht isch am 4. April 1935 in Bundesrat gwählt worde. Am 31. Juli 1940 hät er siis Amt em Nachfolger übergeeh, nachdem er am 20. Juni siin Rücktritt erchlärt hät. Während siinere Amtsziit isch er em Volkswirtschaftsdepartement vorgschtande.

Er isch Vizepräsident gsii im Jahr 1940.



</doc>
<doc id="11735" url="https://als.wikipedia.org/wiki?curid=11735" title="Johannes Baumann">
Johannes Baumann

De Johannes Baumann (* 27. November 1874 z Herisau; † 8. September 1953), von Herisau AR, isch en Schwiizer Politiker (FDP) gsii.

Er isch am 22. März 1934 in Bundesrat gwählt worde. Am 31. Dezember 1940 hät er siis Amt übergeeh. Während siinere Amtsziit isch er em Justiz- und Polizeidepartement vorgschtande.

Er isch Bundespräsident gsii im Jahr 1938 und Vizepräsident im Jahr 1937.


</doc>
<doc id="11737" url="https://als.wikipedia.org/wiki?curid=11737" title="Marcel Pilet-Golaz">
Marcel Pilet-Golaz

De Marcel Pilet-Golaz (* 31. Dezember 1889 z Cossonay; † 11. April 1958 z Paris) isch en Schwiizer Politiker (FDP) gsii.

Er isch am 13. Dezember 1928 in Bundesrat gwählt worde. Am 31. Dezember 1944 hät er siis Amt übergeeh, nachdem er am 7. November siin Rücktritt bekanntgeeh hät. Während siinere Amtsziit isch er de folgende Departement vorgschtande:

Er isch Bundespräsident gsii i de Jahre 1934 und 1940 und Vizepräsident i de Jahre 1933 und 1944.

In zahlriiche Witz isch e persönlichi Rivalität zwüsched em französischschprachige Pilet-Golaz und siim Düütschschwiizer Kolleg Rudolf Minger underschtellt worde.

De Pilet-Golaz hät als Pragmatiker gulte, wo sich mit em düütsche und italienische Faschismus zmindescht friidlich arrangiere hät welle; mängi händ ihm au persönlichi Sympathie für de Faschismus vorgworfe. 

Als Leiter vo dr Ussepolitik hät de Pilet-Golaz e Balance müesse finde zwüsched de düütsche Forderige, de alliierte Iiwänd und em Unabhängigkeitswille vo dr Schwiiz. Siin Weg, es relativ guets Verhältnis zum Düütsche Riich uufzbaue, isch schtarch umschtritte gsii, sowohl während wie nach em Chrieg. 

Bsunders d Radioaaschprache, wo de Pilez-Golaz als Bundespräsident am 25. Juni 1940, churz nach dr Kapitulation vo Frankriich ghalte hät, hät viilfältigi Interpretatione zueglaa. Die Reed, wo mit em übrige Bundesrat abgschtimmt gsi isch, hett s Volch trotz dr neue Laag i siinere Eigeschtändigkeit sölle versichere. Dur siini Wortwahl hät er jedoch s Gegeteil verhängt. 

De Pilez-Golaz hät im Name vom Bundesrat devoo gredt, die drei grosse Nachbere vo dr Schwiiz hetted jetzt de Weg vom Friede beschritte, jetzt seis au für d Schwiiz a dr Ziit, vorwärts z luege und am Wideruufbau vo dr Welt, wo im Umbruch schtaat, mitzwürke. Dr Ziitpunkt vo dr innere Widergeburt seig daa, jede vo de Eidgenosse müessi de „alt Mensch“ ablege. 

Viili händ gmeint, i dene Wort e Übernaahm vo Gedankeguet vo de Nationalsozialischte zu ghöre. Denn Wörter, wo vor em düütsche Weschtfeldzug üblich gsi si, wie «Widerschtand», «bewaffneti Neutralität» oder «Unabhängigkeit», sind i dere Reed nöd vorchoo. 
Die Interpretation vo de Wort vom Pilet-Golaz isch verschtärcht worde, won er im September 1940 d Füehrer vo dr nationalsozialistisch orientierte Nationale Bewegung Schweiz (NBS) zun ere persönliche Audienz empfange hät. Druufhii hät sich de Pilet-Golaz dr heftige Kritik vo wiite Teil vo dr Öffentlichkeit und vom Parlament müesse schtelle. Bereits zu dem Ziitpunkt sind Rücktrittsforderige luut worde, wo sich de Pilet-Golaz jedoch z entzieh gwüsst hät. D NBS isch im November 1940 vom Bundesrat verbote worde. 

Anderersiits hät für d Schwiiz im Juni 1940 jedi Provokation vom Dritte Riich gfährlich erschine. Wo düütschi Flugzüüg vo dr Schwiizer Luftwaffe im Grenzgebiet mit Frankriich abgeschosse worde si, hät das zu massive Vergeltigsdrohige gfüehrt. Nöd wenigi händ Zrugghaltig und Aapassig für de notwendig Priis ghalte, um d Unabhängigkeit zu erhalte. 

En Monet nach dere Radioaaschprach hät dr miltitärischi Oberbefehlshaber General Henri Guisan bim Rütlirapport d Réduit-Schtrategii zur Uufrechterhaltig vo dr Schwiizer Unabhängigkeit verkündet. Das isch viilfach als Antwort uf di "aapasserischi" Reed vom Pilet-Golaz interpretiert worde. 

Nachdem 1944 uf siini Aakündigung, zur Sowjetunion diplomatischi Beziehige uufzneeh, vo deet e schroffi Ablehnig gfolgt isch, hät dr Pilet-Golaz alli Underschtützig verlore und hät müesse zruggträte. 

Nach em Chrieg hät sich dr Pilet-Golaz nöd zu siim Verhalte güsseret.

"Die Rede an das Schweizervolk (25. 6. 1940) eines schweizerischen Bundespräsidenten, der seinen neutralen Weitblick bereits auf das Neue Europa von Adolf Hitler richtete, überhörte ich damals.
Der Alte blättert weiter:

— Pilet-Golaz hiess der...

— Und du klagst über dein Gedächtnis!

— Nicht zu verwechseln mit Philipp Etter, auch Bundesrat zu jener Zeit. Der trat damals dafür ein, dass das Rote Kreuz nicht protestiert gegen die Konzentrationslager, die bekannt waren.

— Und der ist nicht zu verwechseln mit Giuseppe Motta, ebenfalls schweizerischer Bundesrat: der anerkannte die Franco-Diktatur, bevor Madrid gefallen war..."

Zitat: Max Frisch, "Schweiz ohne Armee, Ein Palaver"



</doc>
<doc id="11738" url="https://als.wikipedia.org/wiki?curid=11738" title="Albert Meyer">
Albert Meyer

De Albert Meyer (* 13. März 1870 z Fällande; † 22. Oktober 1953 z Züri) isch en Schwiizer Politiker (FDP) gsii.

Er isch am 12. Dezember 1929 in Bundesrat gwählt worde. Am 31. Dezember 1938 isch er zruggträte. Während siinere Amtsziit isch er de folgende Departement vorgschtande:

Er isch Bundespräsident gsii im Jahr 1936 und Vizepräsident im Jahr 1935.



</doc>
<doc id="11739" url="https://als.wikipedia.org/wiki?curid=11739" title="Heinrich Häberlin">
Heinrich Häberlin

De Heinrich Häberlin (* 6. September 1868 z Wiifälde; † 26. Februar 1947 z Frauefeld) isch en Schwiizer Bundesrat (FDP) gsii.

Er isch am 12. Februar 1920 in Bundesrat gwählt worde. Am 30. April 1934 hät er siis Amt übergeeh nachdem er am 12. März siin Rücktritt erchlärt hät. Während siinere Amtsziit isch er em Juschtiz- und Polizeidepartement vorgschtande.

Er isch Bundespräsident gsii i de Jahre 1926 und 1931 und Vizepräsident i de Jahre 1925 und 1930.

Zentrals Thema vom Häberlin siinere Politik isch dr Schtaatsschutz gsii. Während siinere Amtsziit hät de Häberlin zuedem s Schwiizer Schtrafgsetz vereinheitlicht. 

Nach siim Rücktritt als Bundesrat isch de Häberlin vo 1939-1944 Präsident vo dr Pro Helvetia gsii. 1936-1946 hät er di Eidgenössisch Natur- und Heimetschutzkommission präsidiert. Vo 1924 bis 1937 isch er im Schtiftigsrat vo dr Pro Juventute und vo 1921-1947 dr Ulrico-Hoepli-Stiftung gsii. 



</doc>
<doc id="11741" url="https://als.wikipedia.org/wiki?curid=11741" title="Karl Scheurer">
Karl Scheurer

De Karl Scheurer (* 27. September 1872 z Sumiswald; † 14. November 1929 z Bärn), vo Erlach, isch en Bärner Politiker (FDP) gsii.

Er isch am 11. Dezember 1919 in Bundesrat gwählt worde und isch im Amt verschtorbe. Während siinere Amtsziit isch er em Militärdepartement vorgschtande.

Er isch Bundespräsident gsii im Jahr 1923 und Vizepräsident in de Jahre 1922 und 1929.



</doc>
<doc id="11743" url="https://als.wikipedia.org/wiki?curid=11743" title="Robert Haab">
Robert Haab

De Robert Haab (* 8. August 1865 z Wädischwiil; † 15. Oktober 1939 z Züri) isch en Schwiizer Politiker (FDP) gsii.

Er isch am 13. Dezember 1917 in Bundesrat gwählt worde. Am 31. Dezember 1929 isch er zruggträte. Während siinere Amtsziit isch er em Poscht- und Iisebahndepartement vorgschtande.

Er isch Bundespräsident gsii i de Jahre 1922 und 1929 und Vizepräsident i de Jahre 1921 und 1928.



</doc>
<doc id="11744" url="https://als.wikipedia.org/wiki?curid=11744" title="Edmund Schulthess">
Edmund Schulthess

Der Edmund Schulthess (* 2. März 1868 z Vilnachere im Aargau; † 22. April 1944 z Bärn), Bürger vo Züri und Brugg, isch en Schwiizer Politiker vo der FDP gsii.

Er isch am 17. Juli 1912 in Bundesraat gwählt worde. Während siinere Amtsziit isch er em Volkswirtschaftsdepartement vorgschtande. Am 15. April 1935 hät er siis Amt em Nochfolger wytergää. 

Er isch Bundespräsident gsii i de Jahre 1917, 1921, 1928 und 1933 und Vizepräsident in de Jahre 1916, 1920, 1927 und 1932.



</doc>
<doc id="11745" url="https://als.wikipedia.org/wiki?curid=11745" title="Ernest Chuard">
Ernest Chuard

De Ernest Chuard (* 31. Juli 1857 in Corcelles-près-Payerne; † 9. November 1942 in Lausanne) isch en Schwiizer Politiker (FDP) gsii.

Er isch am 11. Dezember 1919 in Bundesrat gwählt worde. Am 31. Dezember 1929 isch er zruggträte. Während siinere Amtsziit isch er em Departement vom Innere vorgschtande.

Er isch Bundespräsident gdii im Jahr 1924 und Vizepräsident im Jahr 1923.


</doc>
<doc id="11746" url="https://als.wikipedia.org/wiki?curid=11746" title="Felix-Louis Calonder">
Felix-Louis Calonder

De Felix-Louis Calonder (* 7. Dezember 1863 z Scuol; † 14. Juni 1952 z Züri), vo Trin GR, isch en Schwiizer Politiker (FDP) gsii.

Er isch am 12. Juni 1913 als bisher einzige Rätoroman in Bundesrat gwählt worde. Am 12. Februar 1920 hät er siis Amt übergeeh. Während siinere Amtsziit isch er de folgende Departement vorgschtande:

Er hät sich mit em Bundesrat Giuseppe Motta für de Biitritt vo dr Schwiiz zum Völkerbund engagiert. Am 16.Mai 1920 isch d Schwiiz dänn mit eme knappe Schtändemehr (11 Ja / 10 Nein) em Völkerbund biiträte.
Nach em Rücktritt us em Bundesrat hät er zäme mit em Völkerrechtsprofessor Max Huber im Konflikt zwüsched Finnland und Åland vermittlet.

Er isch Bundespräsident gsii im Jahr 1918 und Vizepräsident im Jahr 1917.



</doc>
<doc id="11747" url="https://als.wikipedia.org/wiki?curid=11747" title="Gustave Ador">
Gustave Ador

De Gustave Ador (* 23. Dezember 1845 in Cologny; † 31. März 1928 in Genf) isch en Schwiizer Politiker (LPS) gsii. Er hät siin Kanton Genf verträte sowohl im National - wie au im Schtänderat. I de Jahre vo 1917 bis 1919 hät er als Bundesrat amtiert und isch zu grosse Teile defür verantwortlich gsii, dass Genf Hauptsitz vom Völkerbund worde isch. Dezue isch de Ador vo 1910 bis zu siim Tod Präsident vom Internationale Komitee vom Rote Chrüüz (IKRK).

De Gustave Ador isch im Dezember 1845 als Sohn vom Direkter vonere Handelsbank in es guetbürgerlichs Huus gebore worde. Im Alter vo 23 Jahr hät er s Schtudium vo dr Philologie und Jurisprudenz 1868 als Lizentiat vo de Recht (lic. iur.) und demit der Befähigung zur Tätigkeit als Aawalt abgschlosse.

De Ador isch mit dr Alice Perdonnet verhüüratet gsii, wo 1908 gschtorbe isch. Gmeinsam händ si fünf Töchter und ein Sohn ghaa. Wil dr Sohn kei Chind ghaa hät, hät keis vo siine 34 Enkelchind siin Name treit.

Bereits 1874 isch de Ador als Kandidat vo dr liberal-konservativen Rechte - dr schpätere Liberale Partei vo dr Schwiiz (LPS) - in Grosse Rat vom Kanton Genf gwählt worde. Siin Sitz hät er bis 1915 bhalte. Ziitwiis isch er dezue Mitgliid im Schtaatsrat gsii, dr Genfer Kantonsregierig. Als Departementsvorschteher isch er für d Finanze verantwortlich gsii, hät als profunde Kenner vo dr Materie gulte und hät e schparsami Huushaltspolitik duregsetzt.

Au di nationali Politik vo dr Schwiiz hät de Ador nachhaltig prägt. So isch er i de Jahre vo 1878 bis 1880 Mitgliid vom Nationalrat und vo 1889 bis 1917 Mitgliid vom Schtänderat gsii. Mehrmals isch ihm aatreit wode, als Bundesrat z kandidiere. Als Mitgliid vonere Minderheitsfraktion im Schwiizer Parlament hät de Ador das aber abglehnt. Erscht 1917 - de Arthur Hoffmann isch ufgrund vonere ussepolitische Affäre als Bundesrat zruggträte - isch er nöd als Parteipolitiker, sondern ufgrund vo siinere Kompetenz im Alter vo 72 Jahr im erschte Wahlgang mit 168 von 192 gültige Schtimme überwältigend in Bundesrat gwählt worde. I siinere zweieinhalbjährige Amtsziit isch er 1917 em Politische Departement und vo 1918 bis 1919 em Departement vom Innere vorgschtande. 1919 isch er dezue Bundespräsident gsii.

De Ador hät viilfältigi diplomatischi Aktivitäte entwicklet. So hät er die vom Woodrow Wilson formulierti Idee vom Völkerbund entgege Schwiizer Traditione nach Chräfte underschtützt. In siinere Funktion als Bundespräsident isch er 1919 zweimal uf Paris greist, um a dr Friedeskonferenz mit de Schtaats- und Regierigschefs vo de Alliierte zämeztreffe. Dank siim Engagement isch Genf Hauptsitz vom Völkerbund worde. Er hät drüber use d Anerchännig vom bsundere Neutralitätsschtatus vo dr Schwiiz erreicht und druus resultierend de Biitritt vo dr Schwiiz zum Völkerbund. Endi 1919 isch er als Bundesrat zruggträte.

De Ador isch dr einzigi Politiker vo dr LPS gsii, wo je in Bundesrat gwählt worde isch.

Bereits 1870 isch de Ador vom Internationale Komitee vom Rote Chrüüz als Mitgliid kooptiert worde. 1910 hät er d Nachfolg vo siim Unkel und Mitgründer vom IKRK Gustave Moynier aaträte und isch dr dritti Präsident i dr Gschicht vom Komitee gsii. Das Amt hät er bis zu siim Tod 1928 inneghaa. Er isch demit insgesamt 58 Jahr Mitgliid vom IKRK gsii, devoo 18 Jahr als Präsident. I siini Amtsziit isch under anderem dr Erschti Weltchrieg gsii, wo s IKRK vor grossi Useforderige gschtellt händ. Ufgrundv vo siinere Initiative isch am 15. Oktober 1914, unmittelbar nach Chriegsbeginn, d Internationali Zentralschtell für Chriegsgfangeni gschaffe. D Aktivitäte vom IKRK während em Chrieg händ zunere düütliche Uufwertig com Aasehe vom Komitee gfüehrt sowie zunere Uuswiitig vo siinere Autorität und Kompetenze gegeüber dr Schtaategmeinschaft. Im Jahr 1917 häts IKRK de einzigi Friedensnobelpreis überchoo, wo während de Chriegsjahr vo 1914 bis 1918 vergeeh worde isch.

Während dr Amtsziit vom Ador isch es wiiter im Jahr 1919 zur Gründig vo dr Liga vo de Rotchrüüz-Gsellschafte als Dachorganisation vo de nationale Rotchrüüz-Gsellschafte und i de Folgejahre zu Kompetenzschtriitigkeite zwüsched em IKRK und dr Liga hinsichtlich dr Organisation vo dr Rotchrüüz-Bewegig sowie dr Uufgabeverteilig zwüsched de beide internationale Rotchrüüz-Organisatione. Es isch em Ador debii glunge, di besonderi Schtellig vom IKRK und dem siin Füehrigsaaschpruch innerhalb vo dr Bewegig durezsetze und z feschtige. Ebefalls während siinere Präsidentschaft isch 1923 entschide worde, d Möglichkeit vo dr Mitgliedschaft im IKRK uuszwiite uf alli Schwiizer Schtaatsaaghörige, und demit di vorherigi Beschränkig uf Genfer Bürger uufzgeeh. Drüber use isch 1925 s Genfer Protokoll „über das Verbot der Verwendung von erstickenden, giftigen oder ähnlichen Gasen sowie von bakteriologischen Mitteln im Kriege“ aagnaah worde.

Nach siim Rücktritt als Schwiizer Bundesrat hät er im Uuftrag vom Völkerbund no diversi Mandat uusgüebt.

De Gustave Ador hät als eine vo wenige Schwiizer Politiker internationali Bedeutig erlangt. Siin internationale Ruef isch dr Schwiiz nach em Erschte Weltchrieg vo grossem Nutzen gsii. Ihm sind jedoch au - als Politiker vomene neutrale Land - Sympathien und Parteinahm für di Alliierte vorgworfe worde.




</doc>
<doc id="11749" url="https://als.wikipedia.org/wiki?curid=11749" title="Camille Decoppet">
Camille Decoppet

De Camille Decoppet (* 4. Juni 1862 z Suscévaz; † 14. Jänner 1925 z Bärn) isch en Schwiizer Politiker (FDP) gsii.

Er isch am 17. Juli 1912 in Bundesrat gwählt worde. Am 31. Dezember 1919 hät er siis Amt übergeeh nachdem er am 7. November siin Rücktritt bekannt geeh hät. Während siinere Amtsziit isch er de folgende Departement vorgschtande:

Er isch Bundespräsident gsii im Jahr 1916 und Vizepräsident im Jahr 1915.


</doc>
<doc id="11750" url="https://als.wikipedia.org/wiki?curid=11750" title="Louis Perrier">
Louis Perrier

De Louis Perrier (* 22. Mai 1849 z Neuchâtel; † 16. Mai 1913 z Bärn), vo Orges VD und Sainte-Croix VD, ab 1888 vo Neuchâtel, isch en Schwiizer Politiker (FDP) gsii.

De Perrier isch Archidekt gsii und 1888 is Parlament vo de Stadt Nöieburg gwählt worde. Am 12. März 1912 isch er in Bundesrat gwählt worde und isch s Johr druff im Amt verschtorbe. Während siinere Amtsziit isch er de folgende Departement vorgschtande:

De Louis Perrier isch bis höt de Bundesrat mit dr chürzischte Amtsziit (14 Mönet).


</doc>
<doc id="11751" url="https://als.wikipedia.org/wiki?curid=11751" title="Arthur Hoffmann">
Arthur Hoffmann

Arthur Hoffmann isch dr Name vo mehrere Persone:
Lueg au:


</doc>
<doc id="11752" url="https://als.wikipedia.org/wiki?curid=11752" title="Arthur Hoffmann (Schweiz)">
Arthur Hoffmann (Schweiz)

De Arthur Hoffmann (* 19. Juni 1857 z Sanggalle; † 23. Juli 1927 ebd.), heimatberechtigt z Sanggalle, isch en Schwiizer Politiker vo de FDP gsii.

Er isch am 4. April 1911 als Vertreter vom Kanton St. Galle in Bundesrat gwählt worde. Am 19. Juni 1917 isch er ufgrund vo dr ussepolitische Grimm-Hoffmann-Affäre zruggträte. Während siinere Amtsziit isch er de folgende Departement vorgschtande:

Er isch Bundespräsident gsii im Jahr 1914 und Vizepräsident im Jahr 1913.




</doc>
<doc id="11753" url="https://als.wikipedia.org/wiki?curid=11753" title="Eduard Müller">
Eduard Müller

De Eduard Müller (* 12. November 1848 z Dresden; † 9. November 1919 z Bärn), vo Nidau BE, isch en Schwiizer Politiker (FDP) gsii.

Er isch am 16. August 1895 in Bundesrat gwählt worde und isch im Amt verschtorbe. Während siinere Amtsziit isch er de folgende Departement vorgschtande:

Er isch Bundespräsident gsii i de Jahre 1899, 1907 und 1913 und Vizepräsident i de Jahre 1898, 1906, 1912 und 1918.



</doc>
<doc id="11754" url="https://als.wikipedia.org/wiki?curid=11754" title="Walter Hauser">
Walter Hauser

De Walter Hauser (* 1. Mai 1837 z Wädischwil; † 22. Oktober 1902 z Bärn) isch en Schwiizer Politiker (FDP) gsii.

Er isch am 13. Dezember 1888 in Bundesrat gwählt worde und isch im Amt verschtorbe. Während siinere Amtsziit isch er de folgende Departement vorgschtande:

De Walter Hauser isch Bundespräsident gsii i de Jahre 1892 und 1900 und Vizepräsident i de Jahre 1891 und 1899.


</doc>
<doc id="11755" url="https://als.wikipedia.org/wiki?curid=11755" title="Robert Comtesse">
Robert Comtesse

De Robert Comtesse (* 14. August 1847 z Valangin; † 17. November 1922 z La Tour-de-Peilz), vo La Sagne und Cernier NE, isch en Schwiizer Politiker (FDP) gsii.

Er isch am 14. Dezember 1899 in Bundesrat gwählt worde. Am 4. März 1912 hät er siis Amt übergeeh. Während siinere Amtsziit isch er de folgende Departement vorgschtande:

Er isch Bundespräsident gsii i de Jahre 1904 und 1910 und Vizepräsident i de Jahre 1903 und 1909.


</doc>
<doc id="11756" url="https://als.wikipedia.org/wiki?curid=11756" title="Marc-Emile Ruchet">
Marc-Emile Ruchet

De Marc-Emile Ruchet (* 14. September 1853 z Saint-Saphorin-sur-Morges; † 13. Juli 1912 z Bärn) isch en Schwiizer Politiker (FDP) gsii.

Er isch am 14. Dezember 1899 in Bundesrat gwählt worde. Am 9. Juli 1912, nur wenigi Tag vor siim Tod, isch er zruggträte. Während siinerw Amtsziit isch er de folgende Departement vorgschtande:

Er isch Bundespräsident gsii i de Jahre 1905 und 1911 und Vizepräsident i de Jahre 1904 und 1910.


</doc>
<doc id="11757" url="https://als.wikipedia.org/wiki?curid=11757" title="Ernst Brenner">
Ernst Brenner

De Ernst Brenner (* 9. Dezember 1856 z Basel; † 11. März 1911 z Menton) isch en Schwiizer Politiker (FDP) gsii.

Er isch am 25. März 1897 in Bundesrat gwählt worde und isch im Amt verschtorbe. Während siinere Amtsziit isch er de folgende Departement vorgschtande:

Er isch Bundespräsident gsii i de Jahre 1901 und 1908 und Vizepräsident i de Jahre 1900 und 1907.


</doc>
<doc id="11758" url="https://als.wikipedia.org/wiki?curid=11758" title="Adrien Lachenal">
Adrien Lachenal

De Adrien Lachenal (* 19. Mai 1849 z Gänf; † 29. Juni 1918 z Versoix), vo Plan-les-Ouates, isch en Schwiizer Politiker (FDP) gsii.

Er isch am 15. Dezember 1892 in Bundesrat gwählt worde. Am 31. Dezember 1899 hät er siis Amt übergeeh. Während siinere Amtsziit isch er de folgende Departement vorgschtande:

Er isch Bundespräsident gsii im Jahr 1896 und Vizepräsident im Jahr 1895.


</doc>
<doc id="11759" url="https://als.wikipedia.org/wiki?curid=11759" title="Eugène Ruffy">
Eugène Ruffy

De Eugène Ruffy (* 2. August 1854 z Lutry; † 25. Oktober 1919 z Bärn) isch en Schwiizer Politiker (FDP) gsii.
Vo 1882 bis 1885 isch er im Parlament vom Kanton Waadt gsässe, denn im Staatsrat. Au 1882 isch er in Schwizer Nationalrat gwählt worde. 

Er isch am 14. Dezember 1893 in Bundesrat gwählt worde. Am 31. Oktober 1899 isch er zruggträte. Während siinere Amtsziit isch er de folgende Departement vorgschtande:

Er isch Bundespräsident gsii im Jahr 1898 und Vizepräsident im Jahr 1897.

De Eugène Ruffy isch dr Sohn vom Victor Ruffy gsii. Er isch näb dr Eveline Widmer-Schlumpf dr einzigi Nachkomme vomene Bundesrat, wo ebefalls i das Amt gwählt worde isch.


</doc>
<doc id="11760" url="https://als.wikipedia.org/wiki?curid=11760" title="Emil Frey">
Emil Frey

De Emil Frey (* 24. Oktober 1838 z Arlise; † 24. Dezember 1922 ebd.), vo Müncheschtei BL, isch en Schwiizer Politiker (FDP), Journalist, Offizier und Botschafter gsii.

1860 isch er in d USA zoge und het sich freiwillig zur Armee vo de Nordstaate gmäldet, wo dr Sezessionschrieg agfange het. Er isch noch dr Schlacht vo Gettysburg in Chriegsgfangeschaft gfalle und anderthalb Johr vo de Konfederierte festghalte worde. 1865 isch er in d Schwiiz zrugg und isch Politiker worde. Vo 1866 bis 1872 isch er Regierigsrot im Kanton Basel-Landschaft gsi.

1872 isch dr Frey in Nationalrot gwehlt worde, won er für zäh Johr s Baselbiet representiert het. Denn isch er Botschafter für d Schwiiz z Washington DC gsi. 1889 isch er wider Nationalrot worde. Am 11. Dezember 1890 isch er in Bundesrat gwählt worde. Während siinere Amtsziit isch er em Militärdepartement vorgschtande. Er het e grundlegendi Reform vo der Armee vorgschlage, das isch aber in dr Volksabstimmig abglehnt worde. Er isch Vizepräsident im Jahr 1893 worde und Bundespräsident s Jahr druf. Am 31. März 1897 isch er zruggträte.

Denn isch er bis 1921 Direktor vo der Internationale Telegraphe-Union (hüt die Internationali Fernmeldunion) gsi.

Er isch dr erschti und bisher einzigi Bundesrat vom Kanton Basel-Landschaft gsii.




</doc>
<doc id="11761" url="https://als.wikipedia.org/wiki?curid=11761" title="Wilhelm Friedrich Hertenstein">
Wilhelm Friedrich Hertenstein

De Wilhelm Friedrich Hertenstein (* 5. Mai 1825 z Chiiburg; † 27. November 1888 zBärn) isch en Schwiizer Politiker (FDP) gsii.

Dr Hertestein isch e Vollbluetsoldat gsi. Er hett im Sonderbundskrieg kämpft und isch drno in dr no junge Schwiizer Armee uffgstiige bis zum Oberscht.

Er isch Regierigsroot, denn National- und spöter Ständerot vo Züri gsi, bis er am 21. März 1879 in Bundesrat gwählt worde isch. Während siinere Amtsziit isch er em Militärdepartement vorgschtande. Er isch 1887 Vizepräsident und 1888 Bundespräsident gsii. Im gliiche Joor isch er nochenere Blutstauig und Amputation vomene Unterschänkel verstorbe. Er isch bis hütte dr einzig Bundesrot, wo sis Präsidialjoor nid het kenne vollände.


</doc>
<doc id="11762" url="https://als.wikipedia.org/wiki?curid=11762" title="Antoine Louis John Ruchonnet">
Antoine Louis John Ruchonnet

De Antoine Louis John Ruchonnet (* 28. April 1834 z Lausanne; † 14. September 1893 z Bärn; heimetbrechtigt z Saint-Saphorin) isch en Schwiizer Politiker (FDP) gsii.

De Ruchonnet isch als Sohn vome Waadtländer, wo z Ängland gläbt het, uf d Wält cho. Nachdem er 1850-56 a dr Akademie z Lausanne d Recht schtudiert hät, isch er Advokat worde z St. Saphorin (Waadt). 1863 in waadtländische Grosse Rat gwählt, vo dr radikal-demokratische Partei, wo 1866 zum Sieg glangt isch, als Füehrer anerchännt und isch 1868 in Schtaatsdienscht iiträte, wo er bis 1874 blibe isch und 1873 au als Präsident fungiert hät. 1866 isch er zum Mitgliid vom schweizerische Nationalrat gwählt worde, und het dur siini Beredsamkeit und Arbetschraft dänn e hervorragendi Schtellig iignoo. Obwohl er e Föderalischt und Gegner vo dr zentralistische Bundesrevision vo 1872 gsi isch, isch er zweimal (1869 u. 1875) zum Präsident vom Rat erhobe worde.

Er isch am 3. März 1881 in Bundesrat gwählt worde und isch im Amt gschtorbe. Während siinere Amtsziit isch er de folgende Departement vorgschtande:

Er isch Bundespräsident gsii i de Jahre 1883 und 1890 und Vizepräsident i de Jahre 1882 und 1889.


</doc>
<doc id="11763" url="https://als.wikipedia.org/wiki?curid=11763" title="Numa Droz">
Numa Droz

De Numa Droz (* 27. Januar 1844 z La Chaux-de-Fonds; † 15. Dezember 1899 z Bern), vo La Chaux-de-Fonds, isch en Schwiizer Politiker (FDP) gsii.

Nach Abschluss vo dr Volksschuel hät er e Lehr als Graveur aagfange, hät i siinere Freiziit di alte Schprache schtudiert, isch 1860 Lehrer anere Pension worde, 1864 Redakter vom "National Suisse" in La Chaux-de-Fonds worde, 1869 Abgeordnete im Grosse Rat vom Kanton, 1871 Mitgliid vom Schtaatsrat und Erziehigsdirekter und 1872 Abgeordnete vo Neueburg im Schtänderat, wo ihn 1875 zu siim Präsident gwählt hät, worauf ihn d Bundesversammlig no i der gliiche Session am 18. Dezember in Bundesrat beruefe hät. 

Am 31. Dezember 1892 hät er siis Amt übergeeh, nachdem er am 18. Dezember siin Rücktritt erchlärt hät. 
Während siinere Amtsziit isch er de folgende Departement vorgschtande:

Er isch Bundespräsident gsii i de Jahre 1881 und 1887 und Vizepräsident im Jahr 1886.



</doc>
<doc id="11764" url="https://als.wikipedia.org/wiki?curid=11764" title="Karl Schenk">
Karl Schenk

De Johann Karl (au: Carl) Emmanuel Schenk (* 1. Dezember 1823 z Bern; † 18. Juli 1895 au z Bern) isch reformierte Pfarrer und Schwiizer Bundesrat gsii.

Er isch als Sohn vom us Signau im Emmital schtammende Mechanikus Christian Schenk uf d Wält cho. Mit elf Jahre isch er Vollwaise gsii und hät siini Jugend imene Internat z Korntal (Württeberg) verbracht.

Bald hät er wiiti Wanderige undernaah, u. a. bis uf Venedig, wo siin Brüeder als Güüsser gschaffet hät. Vo 1839 bis 1842 hät er s Gymnasium in Bern bsuecht, und hät denaa es Theologiischtudium aagfange, wo er bereits mit 22 Jahre abschlüüsse hät chönne. 1845 isch er Vikar und schpäter Pfarrer z Schüpfe worde, wo er 1848 d Elise Kähr ghüüratet hät. Si hät ihm nün Chind gschenkt, vo dene sind zwei als Chliichind gschtorbe.

Scho während siiner Schtudenteziit hät er sich mit em radikale Liberalismus aagfründet und hät sich au als Pfarrer dazue bekännt. Er hät sich vor allem i dr Sozial- und Schuelpolitik engagiert. Mit 32 Jahre isch er als Nachfolger vom Jakob Stämpfli in Berner Regierigsrat gwählt worde. Am 12. Dezember 1863 isch er widerum ihm siin Nachfolger im Bundesrat worde und isch in dem Amt blibe bis zu siim Tod. Während der Amtsziit isch er de folgende Departement vorgschtande:


Er isch Bundespräsident gsii i de Jahre 1865, 1871, 1874, 1878, 1885 und 1893 und Vizepräsident i de Jahre 1864, 1870, 1873, 1877, 1884 und 1892.

De Schenk hät wesentlich zur Überwindig vo dr Finanzkrise biitreit, wo dur de Bau vom Gotthardtunnel entschtande isch, hät d Alkoholgesetzgebig reguliert, hät d Induschtrie gförderet, hät sich mit dr Arbeiterfraag befasst und hät sich für d Kultur iigsetzt. Uf siini Initiative hii sind s Schwizerische Landesmuseum und die Schwizerischi Landesbibliothek entschtande. E Misserfolg hät er erlebt, won er brobiert het, s Schuelwese national z vereinheitliche.

Au als Bundesrat isch de Schenk en begeischterte Wanderer blibe. Wo er eimal mit siine Söhn z Fuess vom Genfersee uf Marseille greist isch, isch er wege Landschtriicherei verhaftet worde und isch erscht dänn wider frei choo, wo er em beschämte Präfekt siin Diplomateuuswiis zeigt hät.

Wo er eme taubschtumme Bettler es Almose hät welle geeh, isch er am 8. Juli 1895 us ere offene Kutsche gschtürzt und hät debii e so schweri Hirnerschütterig erlitte, dass er nümme zum Bewusstsii choo isch und zeh Tag schpäter gschtorbe isch.

De Schenk isch de Bundesrat mit der längschte Amtduur. Er isch insgsamt 31 Jahr im Amt gsii.




</doc>
<doc id="11765" url="https://als.wikipedia.org/wiki?curid=11765" title="Jakob Stämpfli">
Jakob Stämpfli

De Jakob Stämpfli (* 23. Februar 1820 z Janzehuus bi Wengi, Amt Büre; † 15. Mai 1879 z Bern), isch en Schwiizer Politiker (FDP) gsii.

Er hät a dr Universität Bern Rechtswüsseschafte schtudiert, isch 1843 Advokat worde und isch 1845 als Redakter dr "Berner Ziitig" biiträte, em Organ vo dr radikale Partei, in Opposition zu dr damals herrschende gmässigt liberale Fraktion. Im uf siini Initiative hii iiberuefene Verfassigsrat hät er nebed em Ulrich Ochsenbein d Hauptschtimm gfüehrt. Im Juli 1846 in Berner Regierigsrat beruefe, hät er d Leitig vo de Finanze übernaah und hät di direkti Beschtüürig, d Uufhebig vo allne Feudallaschten und d Zentralisation vom Armewese iigfüehrt. 1849 isch er Regierigspräsident worde, isch dänn aber 1850 bim Schturz vo dr radikale Partei is Privatlebe zruggträte. 

1849 vo siim Kanton in schwiizerische Schtänderat und 1850 in Nationalrat gwählt, de 1851 und 1854 präsidiert, isch er, nachdem er grad erscht infolg vo dr Fusion vo de beide bernische Parteie wider i d Regierig vom Kanton träte isch, am 6. Dezember 1854 a Schtell vom Ochsenbein in Bundesrat beruefe. 

Bis zu siinere Amtsübergaab am 31. Dezember 1863 isch er de folgende Departement vorgschtande:

Er isch Bundespräsident gsii i de Jahre 1856, 1859 und 1862 und Vizepräsident i de Jahre 1855, 1858 und 1861.

De Stämpfli isch usserordentlich populär gsii dur siini klari Haltig i de Konflikt mit Preusse nach dr Niderschlagig vom royalistische Putsch im Neuenburg vo 1856 und mit Frankriich nach dem siinere Übernaahm vo Savoye im Jahr 1860 und dur siini vergeblich Forderig nach Bau und Rückchauf vo de Iisebahne dur de Schtaat. 

Nach siim Uusscheide us em Bundesrat isch er vo 1865 bis 1878 Präsident vo dr sogenannte "Eidgenössische Bank" gsii, dr Vorläuferin vo dr Schwiizerische Nationalbank. 1872 isch er vom Bundesrat zum Mitgliid vom internationale Schiedsgricht i dr Alabamafrage ernännt worde.

De Stämpfli isch dr Schwiegersohn vom Wilhelm Snell. Er isch uf em Berner Bremgartefridhof begrabe, doch siis Grab isch inzwüsche uufghobe.




</doc>
<doc id="11766" url="https://als.wikipedia.org/wiki?curid=11766" title="Ulrich Ochsenbein">
Ulrich Ochsenbein

De Ulrich Ochsenbein (* 24. November 1811 z Schwarzenegg, Kanton Bern; † 3. November 1890 z Port BE), isch en Schwiizer Politiker gsii.

Er isch de Freisinnige und Radikale zuegrechnet worde, us dene ihre Reihe isch später d FDP hervorgange.

Er isch am 16. November 1848 in Bundesrat gwählt worde. Er hät siis Amt am 31. Dezember 1854 abgeeh, won er im Amt nöd beschtätiget worde isch. Er isch dr erschti Bundesrat gsi, wo sich i de Bestätigungswahle nöd hät chönne duresetze. Während siinere Amtsziit isch er em Militärdepartement vorgschtande.

Er isch Vizepräsident gsii im Jahr 1854.

Als Sohn vomene Land- und Gaschtwirt isch de Ulrich Ochsenbein am 24. November 1811 in Schwarzenegg im Kanton Bern in eher ärmlichi Verhältnis gebore worde. Siin Vater hät 1818 is Waadtland übersidlet, wo de Ochsenbein bis zu siim 14. Lebesjahr französisschprachigi Schuele bsuecht hät. Wo d Familie 1825 wider zrugg uf Nidau im Berner Seeland zoge isch, hät de Ochsenbein in Biel di düütschschprachig Bildig rasch naagholt und hät druf Recht in Bern schtudiert.

Nach Abschluss vo siim Schtudium und em erfolgriiche Beschtah vom Aawaltspatent, hät er 1835 zäme mit siim Schwager in Nidau e Aawaltskanzlei eröffnet.

De Ochsenbein hät nebed siinere bruefliche au e militärischi Karriere verfolgt. 1843 hät er d Generalschtabsschuel und 1845 isch er zum Hauptmaa im Generalschtab ernännt worde.

Di politische Wirre zwüsched Konservative und Liberale, wo damals d Eidgenosseschaft beherrscht händ, händ de jung Ochsenbein i ihre Bann zoge. Er isch rasch zu eim vo de füehrende Chöpf vo de Berner Radikale uufgschtige. De Ochsenbein isch en militante Politiker gsii und a vorderschter Front beteiliget a de erfolglose Freischarezüüg, wo zum Ziil ghaa händ, di konservativi "Jesuiteregierig" vom Kanton Luzern z putsche und dur e Liberali z ersetze. De zweiti Freischarezug hät de Ochsenbein sogar höchschtpersönlich aagfüehrt und obwohl das Undernehme kläglich gschiteret isch, häts em Ochsenbein i siinere Heimet zu beträchtlicher Popularität und ere Art Volksheldeschtatus verholfe.

I dere Ziit isch de Ochsenbein im bernische Parlament (1845/46) gsii, isch i di bernischi Regierig gwählt (1846-48) worde und hät siim Kanton als Vertreter a dr Tagsatzig(1846/1847) dient, wo er während dr Sonderbundskrise sogar präsidiert hät.

De Ulrich Ochsenbein hät auf d Oberbefehlshaberschaft vom Tagsatzigsheer im Sonderbundskrieg aschpiriert. Doch siini Rolle bi de Freischarezüüg hät das unmöglich gmacht, und so isch dr Genfer Guillaume-Henri Dufour gwählt worde. De Ochsenbein hät schtattdesse als Oberst e Reservedivision befehliget.

Nach dr Niderschlagig vom Sonderbund-Uufschtand isch de Ulrich Ochsenbein massgeblich a dr Uusarbeitig und Aanaahm vo dr neue Bundesverfassig beteiliget. I siim Kanton Bern hät er de Verfassigsvorschlag erfolgriich gege s ablehnende Votum vo siim ehemalige Kampfgfährte Jakob Stämpfli verteidiget.

D Schaffig vom Bundesschtaat hät under Anderem zur Folg ghaa, dass d Schwiiz jetzt e feschti Bundesregierig besesse, de sogenannti Bundesrat.

De Ulrich Ochsenbein isch, zäme mit 6 andere freisinnige Politiker, durs freisinnig beherrschte Bundesparlament am 16. November 1848 i die Regierig gwählt.

Er hät s Militärdepartement übernaah und hät di erschte Gsetz zur Uusbildig und Organisation vo dr Schwiizer Armee.

Nach siinere Wahl hät de Ulrich Ochsenbein versuecht zwüsched de Konservative und de Radikale um de Jakob Stämpfli, wo er sich i dr Zwüscheziit mit zerschtritte hät, z laviere. Hät aber drum under de iiflussriiche Schtrömige vom Bundeshuus bald emal als unzueverlässig gulte und isch im Jahr 1854 schliesslich trotz Kandidatur nöd wider beschtätiget und somit als erschte Bundesrat sozäge abgwählt worde.

Nach siinere Abwahl hät sich de Ochsenbein em Heer vom französische Kaiser Napoleon III. aagschlosse. Dienscht i fremde Armee, isch zu dere Ziit nonig verbote gsii. Deet isch er endlich in ersehnte Generalsrang uufgschtige.

Denäbe hät er als Guetsbsitzer im Berner Seeland glebt. Er hät sich dr konservative bernische Volkspartei under em Ulrich Dürrenmatt aagschlosse, aber trotz mehrere Kandidature isch ihm kein Wideriischtieg i d Politik glunge.




</doc>
<doc id="11767" url="https://als.wikipedia.org/wiki?curid=11767" title="(15) Eunomia">
(15) Eunomia

D' (15) Eunomia isch e Asteroid vum Hauptgürtel, wo am 29. Juli 1851 vum Annibale de Gasparis as fuffzehnter Asteroid entdeckt worre isch. Daift worre isch dr Himmelskörper uf d'Eunomia, eini vu dr Hore gnennte Döchter vum Zeus un vu dr Themis us dr grichische Mythologi

D'Eunomia beweggt sich ime Abstand vu 2,1544 (Perihel) bis 3,1358 (Aphel) astronomische Eiheite, in 4,3 Johre uf ere exzentrische Bahn um d'Sunne. D'Bahn isch um 11,7454° gege d'Ekliptik gneigt, d'Bahnexzentrizität betrait 0,1855.

Mit eme Durmesser vu öppe 272 Kilometer ghört Eunomia zue dr grosse Asteroide vum Hauptgürtel.
Si besitzt e fer e S-Klasse-Asteroid typischi, relativ helli Oberflächi mit ere Albedo vu 0,155 (was dr helle Regione uffem Erdmo entspricht). Während dr Opposition erreicht d'Eunomia e Helligkeit vu 10,2 mag.
In 6 Stunde un 5 Minüte rotiert si um die eige Ax.

"Lueg au:" Liste vu dr Asteroide"


</doc>
<doc id="11768" url="https://als.wikipedia.org/wiki?curid=11768" title="Johann Jakob Scherer">
Johann Jakob Scherer

De Johann Jakob Scherer (* 10. November 1825 z Schönebärg; † 23. Dezember 1878 z Winterthur) isch en Schwiizer Politiker (FDP) gsii.

Er isch 1866 Regierigsrot vo Züri und 1969 Nationalrot worde.
Er isch am 12. Juli 1872 in Bundesrat gwählt worde und isch im Amt verschtorbe. Während siinere Amtsziit isch er de folgende Departement vorgschtande:

Er isch Bundespräsident gsii im Jahr 1875.

Als eine vo de wenige Bundesröt hett er diräkti Kriegserfahrig gha: So hett er mit de Zürcher Truppe am Sonderbundskrieg als Korporal vor Kavalleri kämpft. Bim dütsch-französische Krieg isch er bir Wahl zum Schwiizer General nume knapp em Hans Herzog unterläge.


</doc>
<doc id="11769" url="https://als.wikipedia.org/wiki?curid=11769" title="Jakob Dubs">
Jakob Dubs

De Jakob Dubs (* 26. Juli 1822 z Affoltern am Albis; † 13. Januar 1879 z Losann) isch en Schwiizer Politiker (FDP) gsii.

Er isch am 26. Juli 1822 z Affoltern am Albis i d Familie vomene Metzger uf d Wält cho. Er hät s Gymnasium in Züri bsuecht und dänn Recht in Bern schtudiert. Scho früeh hät er sich i dr Politik betätiget, hät a de Freischarezüüg und am Sonderbundchrieg aktiv teilgnaah.

De Jakob Dubs hät d Underschtützig vom Alfred Escher ghaa. 1847 hät mer ihn in Zürcher Grosse Rat gwählt, 1849 in Nationalrat, 1854 in Zürcher Regierigsrat und in Schtänderat. 

Am 30. Juli 1861 isch de Jakob Dubs vo dr Bundesversammlig im Erschte Wahlgang in Bundesrat gwählt worde.

De Dubs hät sich für e Revision vo dr Bundesverfassig iigsetzt, isch aber schliesslich im Mai 1872 zruggträte, wil ihm di endgültig Fassig zu zentralistisch erschine isch. De Dubs hät denaa di üsserscht homogeni Gruppe vo de Revisionsgegner aagfüert, wos glunge isch, d Totalrevision 1872 z Fall z bringe.

De Jakob Dubs hät vo 1854 bis 1861 als nebeamtliche Bundesrichter gamtet. 1875 isch er zum vollamtliche Bundesrichter uufgschtige.

Während siinere Amtsziit als Bundesrat isch de Jakob Dubs de folgende Departement vorgschtande:

Er isch Bundespräsident gsii i de Jahre 1864, 1868 und 1870 und Vizepräsident i de Jahre 1863 und 1867.




</doc>
<doc id="11770" url="https://als.wikipedia.org/wiki?curid=11770" title="Jonas Furrer">
Jonas Furrer

De Jonas Furrer (* 3. März 1805 z Winterthur; † 25. Juli 1861 z Bad Ragaz) isch en Schwiizer Politiker gsii.

De Jonas Furrer (Bürgerort: Winterthur) isch im nöie Bundesstaat dr erschti Schwiizer Bundespräsident 1848 gsii, und er isch wider Bundespräsident worde i de Jahr 1849, 1852, 1855 und 1858. Er isch eine vo de bedüütendschte Politiker i dr Aafangsziit vo der modärme Schwiiz.

Er isch dr Sohn vom ene Schlossermeischter us Winterthur gsii. Er hät Rechtswüsseschaft gschtudiert und hät e Aawaltskanzlei ghaa.

De Jonas Furrer isch Freimuurer gsii, er isch 1830 i d Loge Akazia z Winterthur uufgnaah worde.

Er hät e politischi Bilderbuechkarriere gmacht: 1834 isch er mit erscht 29 Jahr als Vertreter vo dr freisinnige Partei is Parlament vom Kanton Züri gwählt worde. 1844 isch er Zürcher Regierigsrat worde, 1845 Bürgermeischter und Regierigsratspräsident. Nach em Sonderbundchrieg isch er 1848 Schtänderat vom Kanton Züri und Schtänderatspräsident i dr junge Schwiiz worde. Er het massgeblich a dr Verfassig vu dr Schwyz mitgwürkt isch und am 16. November vom gliiche Jahr in Bundesrat als Vertreter vom Kanton Züri und gliichziitig zum erschte Bundespräsident vo dr Schwiiz gwählt worde. Während siinere Amtsziit isch er de folgende Departement vorgschtande:

Als Juschtizminister hät er en grosse Biitrag gleischtet zur Rechtssicherheit im neue Bundesschtaat, indem er persönlich Hunderti vo Rekürs bearbeitet hät.

De Jonas Furrer isch 1861 mit nur 56 Jahre im Amt verschtorbe.




</doc>
<doc id="11771" url="https://als.wikipedia.org/wiki?curid=11771" title="Simeon Bavier">
Simeon Bavier

De Simon Bavier (* 16. September 1825 z Kuur; † 27. Januar 1896 z Basel), heimatberechtigt z Chur, isch en Schwiizer Politiker (FDP) gsii.

Er isch am 10. Dezember 1878 in Bundesrat gwählt worde. Er isch am 5. Januar 1883 zruggträte. Während siinere Amtsziit isch er de folgende Departement vorgschtande:

Er isch Bundespräsident gsii im Jahr 1882 und Vizepräsident im Jahr 1881.



</doc>
<doc id="11772" url="https://als.wikipedia.org/wiki?curid=11772" title="Joachim Heer">
Joachim Heer

De Joachim Heer (* 25. September 1825 z Glarus; † 1. März 1879 z Bern), heimatberechtigt in Glarus, isch en Schwiizer Politiker (FDP) gsii.

1857 bis 1875 isch er Landammann vo Glarus gsii, 1866 isch er zum schwizerische Gsandte z Berlin und in Süddüütschland gsii und ab 1857 isch er Mitgliid vom Nationalrat gsii. Er isch am 10. Dezember 1875 in Bundesrat gwählt worde und hät sis Amt us gsundheitliche Gründe am 31. Dezember 1878 abgeeh.

Während siinere Amtsziit isch er de folgende Departement vorgschtande:

De Heer isch Bundespräsident gsii im Jahr 1877 und Vizepräsident im Jahr 1876. Er hät sich vor allem um s Poschtwese und d Telegrafie sowie um d Gotthardbahn bemüeht.



</doc>
<doc id="11773" url="https://als.wikipedia.org/wiki?curid=11773" title="Melchior Josef Martin Knüsel">
Melchior Josef Martin Knüsel

De Melchior Josef Martin Knüsel (* 16. November 1813 z Lozärn; † 15. Januar 1889 ebd.), heimatberechtigt z Lozärn, isch en Schweizer Politiker (FDP) gsii.

Er isch am 14. Juli 1855 in Bundesrat gwählt worde. Er hät siis Amt am 31. Dezember 1875 abgeeh. Während siinere Amtsziit isch er de folgende Departement vorgschtande:

Er isch Bundespräsident gsii i de Jahre 1861 und 1866 und Vizepräsident i de Jahre 1860 und 1865.

Als Minister in fünf verschiedene Ämter isch er derjenigi Bundesrat, wo di meischte verschiedene Departement gleitet hät.


</doc>
<doc id="11774" url="https://als.wikipedia.org/wiki?curid=11774" title="Josef Munzinger">
Josef Munzinger

De Martin Josef Munzinger (* 11. November 1791 z Olte; † 6. Februar 1855 z Bärn; meischtens "Josef Munzinger" gnännt) isch Chaufmaa, Revolutionär, Politiker und eine vo de erschte Bundesrät vom Schwiizer Bundesschtaat gsii.

De Munzinger isch in Olte als Sohn vonere wohlhabende Chaufmaasfamilie gebore worde.

Siin Sohn Walther 1830-1873 isch Jurischt, Chilerechtler und eine vo de Gründer vo dr Chrischtkatholische Chile gsii.

Siin Sohn Werner 1832-1875 isch Orientalischt und Afrikaforscher gsii und und hät em Schriftschteller Alex Capus Stoff für de historisch Roman "Munzinger Pascha" (1997) bote.

Bi dr Reschtauration 1814 hät er gege d Machtübernaahm vom Patriziat kämpft und isch zu drei Jahre Landesverwiis verurteilt worde. Ab 1830 isch er wider i dr Politik gsii, het dr Balschdaaler Daag gläitet und dört e nöiji, demokratischeri Verfassig vorgschlage, isch als Vertreter vo dr liberale Opposition is Solothurner Parlament und dänn au i d Regierig gwählt worde, wo er em Kanton 15 Jahr als Landammä vorgschtande isch. Er hät als härte Politiker gulte, wo siis scharfe Duregriife en konservative Putsch verhinderet hät.

Er isch am 16. November 1848 als Vertreter vom Kanton Solothurn in Bundesrat gwählt worde und isch im Amt verschtorbe. Während siinere Amtsziit isch er de folgende Departement vorgschtande:

Als Bundesrat hät er d Währigsreform vom neue Bundesschtaat gleitet.

Er isch Bundespräsident gsii im Jahr 1851 und Vizepräsident im Jahr 1850.



</doc>
<doc id="11775" url="https://als.wikipedia.org/wiki?curid=11775" title="Paul Cérésole">
Paul Cérésole

De Paul Cérésole (* 16. November 1832 z Friedrichsdorf, Landgrofschaft Hesse-Homburg; † 7. Januar 1905 z Lausanne), vo Vevey VD, isch en Schwiizer Politiker (FDP) gsii.

Er isch am 1. Februar 1870 in Bundesrat gwählt worde. Am 31. Dezember 1875 hät er siis Amt übergehh nachdem er am 21. Dezember siin Rücktritt erchlärt hät. Während siinere Amtsziit isch er de folgende Departement vorgschtande:

Er isch Bundespräsident gsii im Jahr 1873 und Vizepräsident im Jahr 1872.


</doc>
<doc id="11776" url="https://als.wikipedia.org/wiki?curid=11776" title="Bundespräsident (Schweiz)">
Bundespräsident (Schweiz)

Wils nöd guet gaat, das bimene Staatspsuech oder emene Empfang amigs ali sibe Bundesräät vo de Schwiz dastönd, isch eine vonene amigs für es Jaar Bundespresidänt. Dë hät zwar nöd mee Macht oder mee z säge, es isch vor allem e röpräsentativi Uufgab. Gwält wird de Bundespresidänt vo de Vereinigte Bundesversammlig aafangs Dezämber. So hät er gnueg Ziit, d Neujaarsaaspraach für sin Amtsaatritt am 1. Jänner vorzbereite.

E groosi Überraschig isch es amigs nöd, wär Bundespresidänt wird. Mer weises scho im voruus. S isch de Vizepresidänt vom vorig Jaar. Und im Normalfall gaats eifach schön de Reie naa. Dëë Bundesraat, wo Bundespresidänt isch, phaltet sis Departemänt und isch sozsäge "im Näbenamt" no Presidänt. Früener aber häd de Bundespresidänt amigs müesse fürs Amtsjaar s "Politische Departemänt" (hüt gheissts EDA) übernee, wil das am wenigschte ztue gäbi (hät mer bis 1920 gmeint). Bis dänn isch s Amt vom Bundespresidänt au en Uszeichnig gsi, und Bundesräät, wo mer nöd e so gärn ka häd, sinds nie worde. Zum Biischpiil de Wilhelm Matthias Naeff, won 27 Jaar Bundesraat gsi isch und nume einisch Presidänt, nämmlig 1853.

De Bundespresidänt isch nöd Regierigsschef und nöd Staatsoberhaupt. Er übernimmt di röpresentative Ufgabe vo me Staatsoberhaupt. Das isch vor alem im Inland, won er d Neujaarsaaspraach und d Reed zum 1. Augschte häd. Wänn er is Usland reist, tuet er das nöd als Bundespresidänt, sondern als Minischter vo sim Departemänt.

D Hoptuufgoob vom Bundespresidänt isch d Laitig vo de Bundesrotssitzige. Bi Stimmgliichhait im Bundesrot hät de Bundespresidänt als «primus inter pares» s uusschlaggebendi Votum.

D FDP hät bishär mit Abstand di maischte Bundespresidänte und mit em Jonas Furrer au de erschti gstellt. Noch de Gründig vom Bundesstaat im Johr 1848 häts 47 Johr duuret, bis mit em Josef Zemp vo de Katholisch-Konservative s erscht Mol en Bundesrot von ere andere Partei s Amt öberne hät chöne.

D Ruth Dreifuss isch im Johr 1999 di erschti wiblichi Bundespresidäntin gsi. Noch ihre händ bisher vier witeri Fraue die Funktion uusgeübt: d Micheline Calmy-Rey (2007 und 2011), d Doris Leuthard (2010 und 2017), d Eveline Widmer-Schlumpf (2012) und d Simonetta Sommaruga (2015 und 2020).

18 Bundesröt händ nie s Amt vom e Bundespresidänt bechlaidet: de Ulrich Ochsenbein, de Stefano Franscini, de Giovanni Battista Pioda, de Victor Ruffy, de Jean-Jacques Challet-Venel, de Eugène Borel, de Fridolin Anderwert, de Josef Anton Schobinger, de Louis Perrier, de Hermann Obrecht, de Max Weber, de Josef Escher, de Giuseppe Lepori, de Jean Bourgknecht, de Rudolf Friedrich, d Elisabeth Kopp, d Ruth Metzler und de Christoph Blocher.

Vier amtierendi Bundesröt sind no nie Bundespresidänt gsi: de Guy Parmelin, de Ignazio Cassis, d Viola Amherd und d Karin Keller-Sutter.



</doc>
<doc id="11777" url="https://als.wikipedia.org/wiki?curid=11777" title="Victor Ruffy">
Victor Ruffy

De Victor Ruffy (* 18. Januar 1823 z Lutry; † 29. Dezember 1869 ebd.), Bürger und Yywooner vo Lutry VD, isch en Schwiizer Politiker (FDP) gsii.

Er isch am 6. Dezember 1867 in Bundesrat gwählt worde. Vor sinere Wahl isch er Regierigsroot und Richter z'Waadt und Nationalrot gsi. Er isch bis hüt dr jüngscht Bundesrot, wo im Amt verschtorbe isch. Während siinere Amtsziit isch er de folgende Departement vorgschtande:

Sin Sohn Eugène Ruffy isch au Bundesrot worde.


</doc>
<doc id="11778" url="https://als.wikipedia.org/wiki?curid=11778" title="Constant Fornerod">
Constant Fornerod

De Constant Fornerod (* 30. Mai 1819 z Avenches; † 27. November 1899 z Bettens) isch en Schweizer Politiker (FDP) gsii.

Dr schtudierti Jurischt und Philosoph isch am 11. Juli 1855 in Bundesrat gwählt worde. Am 31. Oktober 1867 hät er siis Amt übergeeh. Während siinere Amtsziit isch er de folgende Departement vorgschtande:

Er isch Bundespräsident gsii i de Jahre 1857, 1863 und 1867 und Vizepräsident i de Jahre 1856, 1862 und 1866.

Er hät 1867 die Leitig vom Finanzinschtitut "Franco-suisse credit" übernaah, wo 1870 allerdings bankrott gange isch. De Fornerod hät sich vor Gricht müesse verantworte und hät e langi Gfängnisschtraaf müesse verbüesse. Nach siinere Rückkehr i d Schwiiz hät er e Aaschtellig bi dr "Bahngsellschaft Jura-Bern" gfunde. Er isch 1899 verarmt und vergesse in Bern verschtorbe.


</doc>
<doc id="11780" url="https://als.wikipedia.org/wiki?curid=11780" title="Daniel-Henri Druey">
Daniel-Henri Druey

De Daniel-Henry Druey, au Henri Druey, (* 12. April 1799; † 29. März 1855), vo Faoug VD, isch Rechtsaawalt, Philosoph, Politiker und eine vo de erschte Bundesrät vom neue Schwiizer Bundesschtaat gsii.

Geboren i e eifachi Wirtefamilie in Faoug (Kanton Waadt) hät er in Lausanne Philosophie und Rechtswüsseschaft gschtudiert, dänn in Düütschland Philosophie under em Georg Wilhelm Friedrich Hegel. Es händ Aufenthalt in Frankriich und England gfolgt.

Nach siinere Rückchehr isch er bald inere sehr unruige Ziit en füehrende Politiker vom Kanton Waadt worde. 

Nach dr Gründig vom Bundesschtaat vo 1848, wo er sich sehr defür iigsetzt hät, hät er sich us dr nationale Politik welle zruggzieh, hät nöd für de Nationalrat kandidiert und hät e Wahl in Schtänderat abglehnt. Churz druuf hät ihn in Lausanne d Nachricht erreicht, dass s Parlament ihn in Abweseheit zum Bundesrat gwählt hät. Er isch bereits im erschte Wahlgang gwählt worde, was i dr Schwiizer Politik eher selte isch.

Er isch 1850 dr zweiti Bundespräsident vo dr Schwiiz gsii. Während siinere Amtsziit isch er de folgende Departement vorgschtande:

Er isch Bundespräsident gsii im Jahr 1850 und Vizepräsident i de Jahre 1848 und 1849.

De Henri Druey gilt als Vater vo dr erschte Schwiizer Bundesverfassig.

Er isch 1855 im Amt verschtorbe.



</doc>
<doc id="11783" url="https://als.wikipedia.org/wiki?curid=11783" title="Emil Welti">
Emil Welti

De Friedrich Emil Welti (* 23. April 1825 z Zorzi; † 24. Februar 1899) z Bärn, Bürger vo Zurzach, isch en Schwiizer Politiker (FDP) gsii.

Er isch am 8. Dezember 1866 in Bundesrat gwählt worde. Am 31. Dezember 1891 isch er zruggträte. Während siinere Amtsziit isch er de folgende Departement vorgschtande:

Er isch Bundespräsident gsii i de Jahre 1869, 1872, 1876, 1880, 1884 und 1891 und Vizepräsident i de Jahre 1868, 1871, 1874, 1879, 1883 und 1890.




</doc>
<doc id="11784" url="https://als.wikipedia.org/wiki?curid=11784" title="Friedrich Frey-Herosé">
Friedrich Frey-Herosé

De Friedrich Frey-Herosé (* 12. Oktober 1801 z Lindau/Bodesee; † 22. September 1873 z Bärn), vo Aarau (AG), isch en Schwiizer Undernehmer, Offizier und Politiker (FDP) gsii.

Er isch Oberscht und Generalschtabschef im Sonderbundchrieg gsii, hät aber au Erfahrig i dr Zivilregierig als Parlaments- und Regierungsmitgliid vom Kanton Aargau.

Privat isch er engagierte Ornithologe und Vogelsammler gsii und als settige Mitgliid vo dr Aargauische Naturforschende Gsellschaft. Teil vo siinere Sammlig sind hüt im Naturama in Aarau zu gseeh.

Er isch am 16. November 1848 in Bundesrat gwählt worde und hät eso zu de erschte siebe Bundesrät ghört. Am 31. Dezember 1866 isch er zruggträte. Während siinere Amtsziit isch er de folgende Departement vorgschtande:

Er isch Bundespräsident gsii i de Jahre 1854 und 1860 und Vizepräsident i de Jahre 1853 und 1859.




</doc>
<doc id="11785" url="https://als.wikipedia.org/wiki?curid=11785" title="Fridolin Anderwert">
Fridolin Anderwert

De Fridolin Anderwert (* 19. September 1828 in Frauefeld, Kanton Thurgau; † 25. Dezember 1880 z Bärn) isch en Schwiizer Politiker gsii.

Nach dr Matura hät er zerscht Gschicht und Philosophie gschtudiert, dänn aber Jurisprudenz. 1851 isch de Anderwert Rechtsaawalt in Frauefeld worde. 

Bald isch siin Iitritt i d FDP und i d Politik gfolgt: 1861 isch er Mitgliid vom Grosse Rat vo siim Heimatkanton Thurgau worde, 1863 isch er Nationalrat worde. 1869 isch er i d Thurgauer Kantonsregierig, de Regierigsrat gwählt worde.

Dr hervorragendi Jurischt hät 1868/69 a dr Revision vo dr Thurgauer Kantonsverfassig mitgschaffet. Dänn isch er vo 1870 bis 1874 massgeblich a dr Totalrevision vo dr Schwiizer Bundesverfassung beteiliget gsii, wo er liideschaftlich, aber erfolglos für di zentralistischi Variante iiträte isch.

Obwohl bi dr Volchsabstimmig 1874 e schtärcher föderalistischi Variante obsiegt hät und de Anderwert im Kulturkampf e kompromisslos antipäpstlichi Haltig iignaah hät, isch er am 10. Dezember 1875 in Bundesrat gwählt worde und hät s Juschtiz- und Polizeidepartement übernaah. Deet hät er siini vorher radikale Aasichte erheblich gmässiget. Siis wichtigschte Gschäft als Juschtizminister isch d Schaffig vom schwiizerische Obligationenrecht gsii, wo erscht 1883, also nach siim Tod, in Chraft träte isch.

Er isch Vizepräsident gsii im Jahr 1880.

Unmittelbar nach siinere Wahl zum Bundespräsident für s Jahr 1881 isch i dr Press e wüetigi Kampagne gege ihn entbrannt, wo vor allem d Essgwohnheite und s Privatlebe vom Junggsell im Visier ghaa hät. Druufhii hät sich de Anderwert no vor em Amtsaatritt am Wiehnachtstag 1880 selber tötet.



</doc>
<doc id="11786" url="https://als.wikipedia.org/wiki?curid=11786" title="Wilhelm Matthias Naeff">
Wilhelm Matthias Naeff

De Wilhelm Matthias Naeff (* 19. Februar 1802 z Altschtätte, SG; † 21. Januar 1881 z Muri bi Bärn) isch en Schwiizer Politiker (FDP) gsii.

De Naeff isch in ere altiigsessene Rhytaler Familie ufgwachse. Bereits siin Vater isch e politisch iiflussriiche Chaufmaa gsii. 
Er hät Recht z Heidelberg gschtudiert und nach siinere Rückchehr i d Schwiiz isch er bald i d St. Galler Kantonsregierig gwählt worde.
De Naeff selber hät nöd i d Usenandersetzige zwüsched de Liberale und Konservative iigriffe, wo damals d Schwiiz beherrscht händ. S Rhytal isch e Hochburg vo de Liberale gsii und so hät sich de Naeff chönne uf siini Aahängerschaft verlaa.

De Naeff hät zu dr Sibnergruppe ghört, wo d Bundesverfassig vo 1848 usgschaffet händ und isch dänn am 16. November 1848 in Bundesrat gwählt worde. Dem hät er während 27 Jahr aaghört, wesentlich länger als siini damalige Amtskollege. 

De Naeff hät i siinere langduurende Amtsziit meeh und meeh a Iifluss verlore und a ihm hät dr Ruef vom ene Langwiiler ghaftet. Verschideni Beschtätigungswahle hät er nur mit knappe Mehrheite überschtande. Am 31. Dezember 1875 isch er schliesslich zruggträte. 

Während siinere Amtsziit isch de Wilhelm Matthias Naeff de folgende Departement vorgschtande:

Er isch Bundespräsident gsii im Jahr 1853 und Vizepräsident im Jahr 1852.




</doc>
<doc id="11787" url="https://als.wikipedia.org/wiki?curid=11787" title="Bernhard Hammer">
Bernhard Hammer

De Bernhard Hammer (* 3. März 1822 z Olten; † 6. April 1907 z Solothurn), vo Olten, isch en Schwiizer Politiker (FDP) gsii.

Er isch am 10. Dezember 1875 in Bundesrat gwählt worde. Am 31. März 1890 isch er zruggträte. Während siinere Amtsziit isch er de folgende Departement vorgschtande:

Er isch Bundespräsident gsi i de Jahre 1879 und 1889 und Vizepräsident i de Jahre 1878 und 1888.


</doc>
<doc id="11788" url="https://als.wikipedia.org/wiki?curid=11788" title="Eugène Borel">
Eugène Borel

De Eugène Borel (* 17. Juni 1835 z Neuchâtel; † 14. Juni 1892 z Bärn) isch en Schwiizer Politiker (FDP) gsii.

Er isch am 7. Dezember 1872 in Bundesrat gwählt worde. Am 31. Dezember 1875 isch er zruggträte. Während siinere Amtsziit isch er em Poscht- und Telegraphedepartement vorgschtande.

Er isch Vizepräsident gsii im Jahr 1875.


</doc>
<doc id="11789" url="https://als.wikipedia.org/wiki?curid=11789" title="Jean-Jacques Challet-Venel">
Jean-Jacques Challet-Venel

De Jean-Jacques Challet-Venel (* 11. Mai 1811 z Gämf; † 6. August 1893 ebd.) isch en Schwiizer Politiker (FDP) gsii.

De Jean-Jacques Challet-Venel isch in Genf als Sohn vomene Uhrmacher gebore worde. 
Er hät 1830 es Literaturschtudium abgschlosse und hät denaa in Genf als Lehrer gschaffet. Er hät d Tochter vom Gründer vo dr Schuel ghüüratet, wo ihn beschäftiget hät und ich churz druuf zum Direkter beförderet worde.

1854 isch de Challet-Venel in Genfer Grossrat gwählt worde. Aafangs isch er in Opposition zu de Radikale um de James Fazy gschtande, doch er hät d Siite gwechslet und isch 1857 in Nationalrat und nomal es Jahr schpäter i d Genfer Kantonsregierig gwählt worde.

1864 hät d Bundesversammlig de Jean-Jacques Challet-Venel im Sechste Wahlgang zum Bundesrat gwählt.

Als Bundesrat hät sich de Challet-Venel dur e umsichtigi und schtraffi Amtsfüehrig uuszeichnet. Er isch letschtendlich aber über siini Überzüügige gschtolperet. Siini Ablehing vo dr Totalrevision vo dr Bundesverfassig, wo er als härtgsottene Föderalischt als zu zentralistisch beurteilt hät, hät wesentlich dezue biitreit, dass er im Dezember 1872 zugunschte vom Eugène Borel abgwählt worde isch.

Während siinere Amtsziit isch er de folgende Departement vorgschtande:


</doc>
<doc id="11790" url="https://als.wikipedia.org/wiki?curid=11790" title="Giovanni Battista Pioda">
Giovanni Battista Pioda

De Giovanni Battista Pioda (* 4. Oktober 1808 z Locarno; † 3. November 1882 z Rom), vo Locarno TI, isch en Schwiizer Politiker (FDP) gsii.

Er hett zue de füehrende Persönligkeit vom Liberalismus im Kanton Tessin ghört, während fascht drei Joorzäänt isch er Staatsawalt, Staatsschriiber und Regierigsrot gsi. 

Nochdäm är nüün Joor National- und denn Ständerot gsi isch, isch er am 30. Juli 1857 in Bundesrot gwählt worde. Am 26. Januar 1864 isch er zruggträte. Während siinere Amtsziit isch er em Departement vom Innere vorgschtande.

Noch sim Rucktritt hett er als Botschafter vor Schwiiz d Inträsse vor Eidgenosseschaft in Italie verträtte.



</doc>
<doc id="11791" url="https://als.wikipedia.org/wiki?curid=11791" title="Stefano Franscini">
Stefano Franscini

De Stefano Franscini (* 23. Oktober 1796 z Bodio, Kanton Tessin; † 19. Juli 1857 z Bärn), vo Bodio TI, isch en Schwiizer Schtatistiker und Politiker (FDP) gsii.

1819 bis 1823 isch de Franscini Lehrer gsii anere öffentliche Schuel in Mailand und isch 1826 Direkter vonere Schuel vom wechselsiitige Underricht in Lugano worde. Wo sich 1829 in Tessin e Verfassigsreform abzeichnet hät, hät er defür gworbe dur e anonym erschiinendi Broschüre, wo viil Uufsehe erregt hät, namentlich aber als Redakteur vom "Osservatore del Ceresio", wo jedoch 1830 verbote worde isch und em Franscini d Aachlaag wege Uufruehrversuech iibracht hät. 

Nach Aanaahm vo dr neue Verfassig im Juli 1830 isch de Franscini Mitgliid vom Grosse Rat und bald druf Schtaatssekretär worde. Vo da aa hät er fascht ununderbroche dr oberschte Schtaatsbhörde vo siim Kanton aaghört und hät sich bsunders dur d Hebig vom Underrichtswese und dur d Förderig vo dr Induschtrie und vom Handel verdient gmacht. Nach Aanaahm vo dr neue Bundesverfassig isch er am 16. November 1848 in Bundesrat gwählt worde und bi de folgende Wahlperiode bis zu siim Tod in dem Amt beschtätiget worde. Während siinere Amtsziit isch er em Departement vom Innere vorgschtande. 1850 hät er fascht im Elleigang di erschti Eidgenössischi Volchszellig organisiert.

Sit 1856 isch er Mitgliid vom Institut de France gsii. D Schwiiz verdankt ihm d Gründig vom Zürcher Polytechnikum, dr Vorläuferorganisation vo dr Eidgenössische Technische Hochschuel Züri. De Franscini isch als eigentliche Schöpfer vo dr schwiizerische Schtatistik z betrachte. 




</doc>
<doc id="11794" url="https://als.wikipedia.org/wiki?curid=11794" title="Minister">
Minister

Dr Minischter isch s Mitgliid vonere Regierig und dr Chopf beziehigswiise de Leiter vomene Minischterium.

Dr Begriff Minischter chunnt us em Latiinische und bedüütet "Diener" (beziehigswiise erschte Diener). I einige Länder (wie zum Biischpiil de USA), wird aschtell dr Titel Sekretär oder Schtaatssekretär verwendet. I einige orientalische Schtaate wird under anderem s persische Wort Wesir benutzt.

I dr Bundesrepublik Düütschland gits Bundesminischter und Minischter, wo Mitgliider vom Kabinett vomene Bundesland (allerdings nur i Flächeschtaate, in Schtadtschtaate isch au d Bezeichnig Senator gebrüüchlich) sind. Bundesminischter werded uf Vorschlag vom Bundeskanzler vom Bundespräsident ernännt. 
Sie leited ihres Ressort als Leiter vom jewiilige Minischterium eigeverantwortlich, underliged allerdings dr Richtliniekompetenz vom Bundeskanzler.

I dr Schwiiz entschpricht s Minischteramt em Bundesrat. Dr Gsamtbundesrat setzt sich us siebe Mitglieder zäme. Die werded vo dr vereingte Bundesversammlig in ihres Amt gwählt. Bi de jewiilige Neuwahle händ d Bundesrät jewiils d Glegeheit, ihres Minischteramt zu wechsle.



</doc>
<doc id="11796" url="https://als.wikipedia.org/wiki?curid=11796" title="Eidgenössisches Departement für auswärtige Angelegenheiten">
Eidgenössisches Departement für auswärtige Angelegenheiten

S Eidgenössische Departemänt für usswärtigi Aaglägeheite (EDA) isch eis vo de sibe Departemänt i dr Schwiiz, es entspricht em Uufgabebereich vo de Usseminischterie in andere Länder. Amig eine vo de Bundesrät schtaht em Departement vor.

D Uufgaab vom EDA isch d Wahrig vo de Interässe vo dr Schwiiz im und gägenüber em Ussland. Mittel für das isch di schwiizerischi Ussepolitik, woo d Ziil im Art. 54 Abs. 2 vo dr "Bundesverfassig" (BV) wie folgt feschtgleit sind: 

Au im "Ussepolitische Bricht 2000" vom Bundesrat us em Jahr 2000 sind d Ziil formuliert. Es sind föif Hauptuufgaabe für d Aktivitäte feschtgleit:


S EDA hät urschprünglich "Politischs Departement" (PD) gheisse und der jewiiligi Bundespräsident hät d Leitig für eis Jahr übernaah. 1888 isch s Departemänt vom Numa Droz umgschtaltet worde und hät de Name "Departemänt vom Üssere" aagnaah. De Droz isch dem Departemänt für föif Jahr vorgschtande, gfolgt vom Adrien Lachenal, wo dem Departement drüü Jahr vorgschtande isch. 1896 isch dr Bundesrat dänn wider zum urschprüngliche Syschtem zrugg, so dass en Bundesrat wider nu für eis Jahr dem Departement vorgschtande isch.

Sit 1914 hät s Politische Departemänt siini Bedüütig als Präsidialamt verlore und isch definitiv e normals Departemänt mit eme fescht zueggordnete Bundesrat worde. Sit 1979 firmiert s Departemänt under siim hütige Name.



</doc>
<doc id="11797" url="https://als.wikipedia.org/wiki?curid=11797" title="Eidgenössisches Departement des Innern">
Eidgenössisches Departement des Innern

S Eidgenössische Departement vom Innere (EDI) isch eis vo de sibe Departement i dr Schwiiz. Jewiils eine vo de Bundesrät schtaht em Departement vor.

Am Aafang vom Bundesschtaat hät s Departement "Departement vom Innere" gheisse und isch 1979 umbenännt worde in Eidgenössischs Departement vom Innere.



</doc>
<doc id="11798" url="https://als.wikipedia.org/wiki?curid=11798" title="Eidgenössisches Justiz- und Polizeidepartement">
Eidgenössisches Justiz- und Polizeidepartement

S Eidgenössische Juschtiz- und Polizeidepartement (EJPD) isch eis vo de sibe Département vo dr Schwiizerische Landesregierig. Jewiils eine vo de Bundesrät schtaht em Departement vor.

Am Aafang vom Bundesschtaat hät s Departement "Juschtiz- und Polizeidepartement" gheisse. 1979 isch es umbenännt worde in "Eidgenössischs Juschtiz- und Polizeidepartement".



</doc>
<doc id="11799" url="https://als.wikipedia.org/wiki?curid=11799" title="Eidgenössisches Departement für Verteidigung, Bevölkerungsschutz und Sport">
Eidgenössisches Departement für Verteidigung, Bevölkerungsschutz und Sport

S Eidgenössische Departemänt für Verteidigung, Bevölkerigsschutz und Schport (VBS) isch eis vo de sibe Departemänt i dr Schwiizer Staatsverwaltig. Jewiils eine vo de Bundesrät läitet s Departemänt.

S zentrale Aaliege vom VBS isch es, für d «Sicherheit» vo der Schwiiz und ihrere Bevölkerig z luege. D Armee, der Bevölkerigsschutz und die zivilen Inschtitutione schaffed nach em Grundsatz «Sicherheit dur Kooperation» eng zäme. Sie schützed und helfed im In- und Ussland. D Friedensförderig isch en wichtige Biitrag zur internationale Sicherheit und demit au zur Sicherheit vo dr Schwiiz. Mit em Bundesamt für Sport förderet s Departemänt d Gsundheit vo dr Bevölkerig. 

S VBS gliederet sich i vier Beriich: 

Am Aafang vom Bundesstaat hät das Departemänt eifach "Militärdepartemänt" gheisse. 1979 hät men em "Eidgenössischs Militärdepartemänt" (EMD) gseit. Mit dr Integration vom Zivilschutz und dr Sportförderig i das Departemänt treit’s sit 1998 de Name "Eidgenössischs Departemänt für Verteidigung, Bevölkerigsschutz und Sport".

Dr Usslandsnachrichtedienscht vo dr Schwiiz – me seit em au "Strategische Nachrichtedienscht" (SND) – isch diräkt em Chef vom VBS understellt. Au zum VBS ghöred der "Militärisch Nachrichtedienscht" (MND) und der "Luftwaffenachrichtedienscht" (LWND).



</doc>
<doc id="11800" url="https://als.wikipedia.org/wiki?curid=11800" title="Eidgenössisches Finanzdepartement">
Eidgenössisches Finanzdepartement

S Eidgenössische Finanzdepartement (EFD) isch eis vo de sibe Departement i dr Schwiiz. Jewiils eine vo de Bundesrät schtaht em Departement vor.

Am Aafang vom Bundesschtaat hät das Departement "Finanzdepartement" gheisse. Vo 1873 bis 1978 häts under em Name "Finanz- und Zolldepartement" firmiert. 1979 isch es dänn umbenännt worde in "Eidgenössischs Finanzdepartement".


Em EFD adminischtrativ aaglideret sind:



</doc>
<doc id="11801" url="https://als.wikipedia.org/wiki?curid=11801" title="Eidgenössisches Departement für Wirtschaft, Bildung und Forschung">
Eidgenössisches Departement für Wirtschaft, Bildung und Forschung

S Eidgenössische Departement für Wirtschaft, Bildig und Forschig (WBF) isch eis vo de sibe Departement i dr Schwiiz. Jewiils eine vo de Bundesrät schtaht em Departement vor.

Arbetsplätz, Bruefsbildig, Wirtschaftswachstum: Meeh als zweituusig Mitarbeiterinnen und Mitarbeiter sorged im Eidgenössische Departement für Wirtschaft, Bildig und Forschig für optimali Rahmebedingige für Arbetgeber und Undernehmer, für s Gwerb, für chliini und mittleri Betrieb, aber au für multinationali Grossundernehme.
S Departement schtüüret und begleitet di wirtschaftspolitische Entscheid und d Umsetzig vo dene. Es underschtützt e Politik, wo d Uusgangslaag für de Wirtschafts- und Forschigsschtandort Schwiiz im globale Wettbewerb verbesseret.

Am Aafang vom Bundesschtaat hät s Departement "Handels- und Zolldepartement" gheisse. Es isch sitdem mehrmals umbenännt worde. Di bisherige Näme sind gsii:




</doc>
<doc id="11802" url="https://als.wikipedia.org/wiki?curid=11802" title="Eidgenössisches Departement für Umwelt, Verkehr, Energie und Kommunikation">
Eidgenössisches Departement für Umwelt, Verkehr, Energie und Kommunikation

S Eidgenössische Departement für Umwelt, Verchehr, Energie und Kommunikation (UVEK) isch eis vo de sibe Departement i dr Schwiiz. Jewiils eine vo de Bundesrät schtaht em Departement vor.

Der Generalsekretär und somit Schtabschef vom Departement isch seit em 1. März 1996 de Hans Werder.

Im Zuug vom technische Fortschritt isch s Departement im Lauf vo dr Ziit mehrfach umbenännt worde. I dr Vergangenheit häts folgendi Bezeichnige ghaa:



</doc>
<doc id="11809" url="https://als.wikipedia.org/wiki?curid=11809" title="Baldeggersee">
Baldeggersee

Dr Baldeggersee isch en 5.2 km² grosse See im Kanton Luzern, im Schwiizer Mittelland. Er liit im südliche Seetal, iibettet zwüsched d beide langzogene Bergrugge vom Erlose im Weschte und em Lindeberg im Oschte. Di mittleri Seehöchi beträit 463 m ü. M.; dr tüüfschti Punkt vom Seegrund liit uf 397 m ü. M., was ere maximale Tüüfi von 66 m entschpricht. Di mittleri Tüüf vom See beträit 33 m. Dr Baldeggersee wiist e Längi vo 4.5 km und e Breiti von 1 bis 1.7 km uuf. Siis Wasservolume belauft sich uf 0.173 km³.

S Iizugsgebiet vom Baldeggersee beträit 73 km² (inklusive Seeflächi). Hauptzuefluss isch dr Ron, wo am Südendi vom See mündet. Ferner füehred einigi chliini Bäch am Weschthang vom Lindeberg ihres Wasser em See zue. Wil alli Zueflüss i dr nahe Umgebig entschpringed und drum nur wenig Wasser füehred, duuret d Ziit vom mittlere Wasseruufenthalt im See 5.5 Jahr. Dr Abfluss bildet dr Aabach, wo de See a siim Nordendi verlaat und nach wenige Kilometer in Hallwilersee mündet. D Ufer vom See sind uf allne Siite relativ flach. Einzigi Gmeind direkt am See isch Gelfinge; di beide echli grössere Ortschafte Hitzkirch und Hochdorf liged echli absiits vom See am Fuess vom Lindeberg.

Siini Entschtehig verdankt dr Baldeggersee em iisziitliche Reussgletscher, wo s hütige Seetal uusgschliffe und übertüüft hät. Bim Rückzug vom Gletscher isch deet über länger Ziit en sogenannte Tot-Iiskörper lige blibe, wo d Uufschüttig vom übertüüfte Talboden mit Flusssedimente verhinderet hät.

Dr Baldeggersee liit imene landwirtschaftlich intensiv gnutzte Gebiet. Dur das isch dr See scho ab de 1920er-Jahre ere Belaschtig dur Überdüngig (Phosphor, Nitrat, Ammoniak) uusgsetzt gsii. Dezue sind damals no ungreinigti Abwässer us Sidlige und Induschtrie choo. Das Problem hät dur de Bau vo Kanalisationsaalage chönne behobe werde. Degäge isch im Lauf vom 20. Jahrhundert dr Nährstoffiitrag dur d Landwirtschaft immer grösser worde, was schliesslich zu rasantem Algewachstum und demit zur schtarche Abnaahm vom Suurschtoff gfüehrt hät, wo für s Seeökosyschtem läbeswichtig isch.

E Kombination vo externe und seeinterne Massnahme hät ab 1980 s Ziil ghaa, d Wasserqualität z verbessere. Einersiits sind d Landwirt dur Uufklärigsarbet und finanzielli Aareiz dur de Bund und d Kantön dezue aaghalte worde, d Nährschtoffaariicherig im See dur ökologischers Wirtschafte iizschränke. Anderersiits wird dr Baldeggersee sit 1982 als weltwiit erschte See künschtlich belüftet. Mit dem künschtliche Suurschtoffiitrag hät de Suurschtoffghalt wider fasch uf di gsetzlich erforderliche 4 mg Suurschtoff pro Liter Wasser aaghobe werde chönne. Im Winter wird mit Druckluft, wo am Seebode iigschpiist wird, e Zwangszirkulation vom Wassers forciert. Dr Phosphorghalt vom See liit aber mit derziit öppe 70 mg/m³ immer noch meeh als s Dopplete über em zuelässige Grenzwert.



</doc>
<doc id="11810" url="https://als.wikipedia.org/wiki?curid=11810" title="Lauerzersee">
Lauerzersee

Dr Lauerzersee befindet sich im Kanton Schwyz zwüsched em Vierwaldstättersee und em Zugersee. Mit siinere maximale Wassertüüfi von 13 m ghört er zu de flachschte Seeä vo dr Schwiiz.

Iibettet isch dr Lauerzersee zwüsched em Schteinerberg, dr Rigi und em Chliine und Grosse Mythe.

Im See befindet sich di zwei chliine Insle Schwanau und di unbewohnti Roggeburg.

Dr Name vom See schtammt vo dr gliichnamige Ortschaft Lauerz.

Bim Bergschturz vo Goldau am 2. Septämber 1806 isch dr See um e Sibtel chliiner worde.



</doc>
<doc id="11813" url="https://als.wikipedia.org/wiki?curid=11813" title="Langensee (Begriffsklärung)">
Langensee (Begriffsklärung)

Langensee chan folgendes bedüte:




</doc>
<doc id="11814" url="https://als.wikipedia.org/wiki?curid=11814" title="Luganersee">
Luganersee

Dr Luganersee oder Lago di Lugano (au "Ceresio" (ital. vom latiinische Ceresius) oder veraltet "Lauisersee") isch en See im Süde vom Kanton Tessin i dr Schwiiz und in Oberitalie, benannt nach dr Schtadt Lugano.
Siini Oberflächi liit 271 m über em Meeresschpiegel und misst 48,7 km². Siini tüüfschti Schtell liit bi 288 m, und siis Volume beträit 6,5 km³.

Obwohl dr See nöd bsunders gross isch, zeichnet er sich doch dur Allgegewart uus: wo au immer mer i siinere Nächi en Berg oder Schtreife Land durchquert, immer schtaht mer wider a eim Zipfel vom Luganersee. Siini extrem zipfleti Form erchlärt sich dur siini Entschtehig nach dr Iisziit imene Gebiet, wo zwei Gletscher zämetroffe sind.

Einigi Zipfel vom Sees möged uf Italie, dezue befindet sich di italienischi Enklave Campione d’Italia , wo dur ihres Schpielcasino bekannt isch, a siim Ufer, was zmene komplizierte Grenzverlauf füehrt.

Südlich vo Lugano überquered d Autobahn und d Bahnlinie de See uf em Damm vo Melide.

Bekannti Uussichtsberge a siim Ufer sind dr Monte Brè () im Oschte, dr Monte San Salvatore (912 m ü.M.) im Weschte vn Lugano und dr Monte Generoso (1701 m ü.M.) am südöschtliche Ufer. Zwüsched de südliche Arme iiklemmt liit s UNESCO-Weltnaturerbe Monte San Giorgio (1097 m ü.M.). 

Wil dr See dur siini Laag a dr Südschpitze vo dr Schwiiz imene mediterrane Klima liit, isch er es beliebts Tourischteziil.

Rund um de Luganersee händ sich verschiedeni düütschi Komponischte zruggzoge, wie de Michael Jary, de Martin Böttcher oder au de Peter Thomas. Au de Hermann Hesse hät hier siini letschti Rueh gfunde.


</doc>
<doc id="11816" url="https://als.wikipedia.org/wiki?curid=11816" title="Murtensee">
Murtensee

Dr Murtesee oder Lac de Morat isch mit ere Flächi vo 22,8 km² dr chliinschti vo de drei grosse Schwiizer Jurarandseeä. Er liit i de Schwiizer Kantön Friburg und Waadt.

Dr Hauptzuefluss isch d Broye, wo 63 % vom Iizugsgebiet entwässeret. De Abfluss isch de Broyekanal, wo in Nöiäburgersee füehrt. Zäme mit em Nöiäburgersee dient dr Murtesee als Uusgliichsbecki für die in Bielersee mündendi Aare. Wenn dr Bielersee uufgschtaut isch, chunnt dr Abfluss zum Schtillschtand und flüüsst ziitwiis sogar rückwärts.

Dr See isch 8,2 km lang und maximal 2,8 km breit. Di maximali Tüüfi isch 45 m. Dr Inhalt isch rund 0,55 km. S Iizugsgebiet isch 693 km gross. Di theoretischi Uufenthaltsziit vom Wasser im See (Füllziit) beträit 1,6 Jahr.

A siim südliche Ufer liit di namegebendi Schtadt Murte.

Während dr Expo.02 hät sich uf em Murtesee, 200 m vom Hafe in Murte entfernt, en roschtige, begehbare Monolith vom Architekt Jean Nouvel vo 34 Metern Siitelängi befunde, in dem siim Innere sind zwei Panoramabilder z gseh gsii (vgl. Bild). Nach dr Landesuusschtellig isch er wider demontiert worde.

Dr Murtesee büütet verschiedeni Freiziit- und Wasserschportmöglichkeite aa.
Es git under Anderem e Segelschuel, e Surfschuel und zwei Wakeboardschuele.




</doc>
<doc id="11819" url="https://als.wikipedia.org/wiki?curid=11819" title="Oeschinensee">
Oeschinensee

Dr Oeschinesee liit oberhalb vo Chanderschtäg im Berner Oberland i dr Schwiiz. Siin Wasserschpiegel liit durchschnittlich uf ere Höchi von 1578 m über Meer. Dr See isch bi normalem Wasserschtand 56 m tüüf und hät e Flächi vo 1.5 km², womit er zu de grössere Alpeseeä i dr Schwiiz ghört. 

Dr Oeschinesee isch oscht- und südsiitig vo de Dreituusiger Blüemlisalp, Oeschinehorn, Fründehorn und Doldehorn iigrahmt, vo dene Gletscherbäch wird er gschpise. Dr Öschibach (luut Landescharte vo dr Schwiiz mit »Ö« schtatt »Oe«) flüüsst underirdisch dur d Abrigelig vom See ab, tritt aber bald druuf wider as Tagesliecht. Siini Wasser werded zur Trinkwasserversorgig vo Chanderstäg und zur Schtromproduktion gnutzt. Dr Öschibach mündet im Ort Chanderschtäg i d Chander.

Am Oeschinesee entlang verlaufed die Wanderweg uf d SAC-Hütte Blüemlisalphütte (2834 m ü.M.) und Fründehütte (2526 m ü.M.).

Vo Chanderstäg uus isch dr See per Sessellift erreichbar. Vo dr Bergschtation (mit Sommerrodelbahn) erreicht mer de See uf liecht abfallender Schtrecki in öppe 20 Minute Gehziit. Zum Teil pendled au Fuehrgschpann zwüsched Lift und Oeschinesee. Sehr lohnend isch au d Wanderig vo dr Bergschtation über de Heuberg (1940 m ü.M., grandiosi Uussicht uf de See und di umgebende Dreituusiger) zur im Summer bewirtschaftete Alp Oberbärgli (1978 m ü.M.), vo wo mer über d Alp Underbärgli zu de Restaurants am See abschtiige chan. 
Schwindelfreii und trittsicheri Bergschtiiger chönnd de See au umrunde. D Gras- und Felsbänder vo dr so genannte »Undere Schnuer« erlaubed uf öppe 1800 m Höchi e sehr luftigi Traversierig vo dr Alp Underbärgli zum Uufschtiegsweg zur Fründehütte. Bi Nässi oder unsicherem Wetter isch vonere Begehig dringend abzrate. Einigi vo de schpärliche Sicherige sind imene erbärmliche Zueschtand (trotzdem chann es Chlätterschtiigset hilfriich sii). Im »I de Fründe« gnännte Kar im Wandwinkel sind mehreri Bachläuf z überschriite. Einigi wenigi Schteimanne erliechtered d Orientierig. D Fründeschnuer erlaubt en hochinteressante Übergang vo dr Fründe- zur Blüemlisalphütte. 



</doc>
<doc id="11925" url="https://als.wikipedia.org/wiki?curid=11925" title="Pfäffikersee">
Pfäffikersee

De Pfäffikersee isch en 3,3 km² grosse See im Zürcher Oberland, Schwiiz. S Iizugsgebiet isch 40 km² gross. Er liit inere Talänki im Weschte vo de Hügel im Zürcher Oberland. De See isch i Nord-Süd-Richtig zwüsched Pfäffike ZH und Wetzike. Er isch 2,5 km lang und im Schnitt 1,3 km breit. De mittleri Seeschpiegel isch uf . De tüüfschti Punkt vom Seeboden isch uf 501 m ü. M.. De See isch aso 36 m tüüf; im Durchschnitt aber nume 18,5 m.

De Chämtnerbach, wo d Quäle im weschtliche Tössbergland zwüsched Bäretschwil und Fischetaal häd, isch de äinzig Zuefluss vom Pfäffiekersee. De Chämtnerbach isch öppe 8 km lang. D Mündig isch im Südoschte vom See bi de Badi vo Auslike. D Aa verlaat de See wider richtig Süüde und flüüsst zum Griifesee. S Seeufer isch uf allne Siite usser im Weschte sehr flach.

De See ghört zu Pfäffike, Seegräbe und Wetzike. De alti Ortschern vo Pfäffike isch nööch am Nordufer. S Puuredorf Seegräbe isch im Südweschte. Robehuuse, e frünerigie Zivilgmäind vo Wetzike, isch im Süüde. Im Gebiet um de Pfäffikersee händ scho i de Jungschteiziit Lüüt gwont. Vo dene hät mer vil Reschte gfunde. Die sind us de ur- und früehgschichtliche Ziit (Pfahlboute).

De Pfäffikersee isch im Lauf vo de letschte Iiszeit entschtande, wo de Linthgletscher im Molasseundergrund e übertüüfti Wanne zrugg glaa hät, wo sich mit Wasser gfüllt hät, wo sich s Iis zruggzoge häd. De See wird dur e Endmoräne am Nordwescht- und Nordufer gschtaut, so dass sis Wasser nöd nach Nordweschte id Richtig vo Winterthur abflüüsse chann. Mit dr Ziit hät de de See agfange verlande. Es gid fascht rund um de See en Schilf- und Sumpfgürtel, wo im Süüde im "Robehuuser Riet" öppe 1 km breit isch. Vom Aafang vom 18. Jahrhundert bis öppe 1950 isch deet Torf gschtoche worde.

De Sohn vom Pfäffiker Hecht-Wirt, de Emil Leeme, häd 1910/11 s erschti Motorboot für de Pfäffikersee pout: de Hecht. De Stapellauf isch am 21. Maie 1911 gsi. Zerscht häds nume Rundfarte gee, ab em 27. Aprile 1916 au en regelmässige Kursvercheer zwüschet Pfäffike, Seegräbe, Auslike und Robehuuse. E Faart vo Robehuuse uf Pfäffike häd 17 Minute tuuret. Binere Teschtfaart mit eme noie Rännboot isch de Leeme 1939 vertrunke. D Schiffaart isch 1941 iigschtellt worde, wills wäge em Chrieg zwenig Benzin gee häd. Später sind nieme Kursschiff dur de Kanal bis uf Robehuuse abe gfare, Rundfaarte aber no sicher bis id 1970er-Jaar. Wo de Emil Leeme gstorbe gsi isch, häd d Gmäind Pfäffike d Wärft kauft und sie ab 1942 de Familie Schufelbärger verpachtet. De Willy Schufelbärger isch Bootsbouer und vorane de Agstellti vom Leeme gsi. No 1984 sind d Schiff a de drü Statione all 20 Minute abgfaare. Hüt wird de Betriib vom Schufelbärger sinere Tochter gfüert. Es git aber nume no Faarte uf pschtelig, wil de Kanton di andere Faarte nüme erlaubt.

Ali Aagabe i de Tabäle:

Wänns lenger sehr chalte isch, gfrüürt de Pfäffikersee im Winter zue. Dezue bruuchts im Mittel e Chältisumme vo 120 Grad (im Vergliich: für de Zürisee sind 320, für de Bodesee 370 Grad nötig). Für di offizielli Freigaab vo dr Eisfläche isch e Iisdicki vo 12 Zentimeter nötig.

S letscht mal isch s Iis vom 26. Januar bis zum 8. Februar und vom 10. bis zum 14. Februar 2006 freigee worde. Zäätuusige Mänsche sind uf de gfroreni See. Di vorletschti Seegfrörni isch im Jahr 2002 gsii.

De See mit siim Schilfgürtel isch es beliebts Natur- und Erholigsgebiet im Kanton Züri. Er schtat under Naturschutz und ghört zu de Landschafte vo nationaler Bedüütig. I de gschützte und nöd zuegängliche Rietbereiche findet mer e einzigartigi Flora mit typische Hochmoor- und Flachmoor-Pflanzengsellschafte.



</doc>
<doc id="11928" url="https://als.wikipedia.org/wiki?curid=11928" title="Sarnersee">
Sarnersee

Dr Sarnersee isch en 7.5 km² grosse See i dr Zentralschwiiz im Kanton Obwalde. Er erschtreckt sich in Südwescht-Nordoscht-Richtig, isch ungefähr 6 km lang und hät e mittleri Breiti vo 1.3 km. Di mittleri Seehöchi liit uf 469 m ü. M., dr tüüfschti Punkt vom Seegrund uf 418 m ü. M., was ere maximale Tüüfi vo 51 m entschpricht. 

Dr See liit imeme vo de iisziitliche Gletscher uusgschliffene breite Tal. Er isch iibettet zwüsched de Höhezüüge vo Jänzi (bis 1738 m ü. M.) im Nordweschte und Arnigrat (bis 2105 m ü. M.) im Südoschten. Siini Ufer sind überwiigend flach, schteileri Ufer gits nur am Süüdeggä sowie im Nordweschte. Dr südlichi Zuefluss vom Sarnersee isch dr Dreiwässerkanal, wo s Wasser vom Lauibach, vo dr Aa (us em Lungeresee) und vo dr Chliine Melchaa mit sich füehrt. Wiiteri Zueflüss sind dr Schteinibach vo Weschte und di Grossi Melchaa vo Oschte. Bi Saarne am Nordoschtufer verlaat d Sarner Aa de See. 

Flächeaateil am Sarnersee händ di drei Obwaldner Gmeinde Saarne, Sachsle und Giswil, wobii zu Giswil nur ein ganz chliine Aateil im Bereich weschtlich vo dr Mündung vom Dreiwässerkanal ghört.

I dr Periode nach dr letschte Iisziit isch dr Sarnersee Teil vom hütige Vierwaldstättersee. Er hät de hinterschti Abschnitt vo dr Alpnacher Bucht bildet. Im Lauf vo dr Ziit händ aber di Grossi und die Chliini Schliere sowie di Grossi Melchaa viil Gschieb herägfüehrt und händ Schwemmchegel uufbaut, so dass es zunere Abschnüerig und nachfolgende Uufschtauig vom Sarnersees choo isch. Hüt liit dr Seeschpiegel vom Sarnersee 35 m über demjenige vom Vierwaldstättersee.


</doc>
<doc id="11931" url="https://als.wikipedia.org/wiki?curid=11931" title="Greifensee ZH">
Greifensee ZH

Griiffesee (amtlich "Greifensee") isch e politischi Gmeind im Bezirk Uschter vom Kanton Züri i de Schwiiz.

Griiffesee liit im Züri Oberland. Als einzige Ort am Griiffesee liit das alt Stedtli diräkt am Uufer. A d Gmeind gränzed d Ort Uschter, Nänike, Voletschwyl, Schwèrzebach und über em See sind Fälande und Muur.

Us früechrischtliche Zyt sind zahlrichi Spure vo Pfahlbouer gfunde worde.

Griiffesee isch zum eerschte Mal gnamset worde im Jaar 1260 als "Grifense". Der Ort isch rund um s Schloss Griiffesee entstande, wo im 12. Jahrhundert vom Graf vo Rapperschwil poue worde isch. 1402 isch d Herrschaft a d Stadt Züri verpfändt worde und isch sithèr dène ihri Landvogtei. Berüemt isch vor allem de Salomon Landolt, wo vo 1781 bis 1786 da ghèrrscht het. S Schloss Griiffesee isch im alte Zürichrieg 1444 zerstört worde. Vo de 64 Verteidiger wèrded 62 uf de Bluetmatt z Nänike vo den Eidgenosse gchöpft (Mord vo Griifesee). Im 16. Jahrhundert wird s Schloss wider uufpoue. 1831 isch de Bezirk Uschter gschaffe worde und Griiffesee hät dadedur sini politisch Bedüütig als Verwaltigszäntrum verloore.

S chlii Zürcher Landstedtli hät na hüt en hübsche, historische Ortschern.

De Uusländeraatäil liit bi 17 % (Stand 2011).

38,6 % vo de Iiwooner sind evangelisch-reformiert, 28,1 % sind römisch-katholisch (Stand 2011).

Bi de Kantonsraatswaale 2011 hät s das Ergebnis ggää: BDP 5,7 %, CVP 7,0 %, EDU 3,4 %, EVP 2,1 %, FDP 15,5 %. GLP 13,4 %, GP 10,9 %, SP 19,5 %, SVP 21,1 %, Suschtigi 1,4 %.

Gmäindspresidänt isch de Beat Brand (Stand 2012).

D Arbetslosigkäit isch im Jaar 2010 bi 3,2 % gläge.

De züritüütsch Tieläkt vo Griiffesee ghört zue de Oberländer Mundarte.




</doc>
<doc id="11933" url="https://als.wikipedia.org/wiki?curid=11933" title="Bahngeschwindigkeit">
Bahngeschwindigkeit

D Bahngschwindigkeit (oder au Umfangsgschwindigkeit) isch i dr Physik d Gschwindigkeit, wo en Punkt uf ere Chreisbahn het.

Im Gegesatz zur Winkelgschwindigkeit formula_1, wo beschriibt, in welere Ziit es Objekt en beschtimmte Chreissektor, also en Winkel, umrundet, isch d Bahngschwindigkeit au abhängig vom Radius formula_2 vom Chreis. Logisch folgt druus, dass en Punkt uf ere sich drehende Schiibe am Rand e grösseri Bahngschwindigkeit hät, als en sich em Mittelpunkt näher befindende Punkt, wil er e grösseri Schtrecki i dr gliiche Ziit zruggleit. Eifach gseit, isch d Bahngschwindigkeit, die Gschwindigkeit, wo en Körper uf dr Chreisbahn für en beschtimmte Weg inere beschtimmte Ziit zruggleit. D Bahngschwindigkeit wird mit em Buechschtabe formula_3 bezeichnet:<br>
Wänn formula_5 d Ziitduur vonere vollschtändige Umrundig vom Chreis isch (formula_6), so gilt:<br> 
Druus folgt:<br>

D Bahngschwindigkeit vomene Punkt uf em Äquator vo dr Erde:

Dr Erdumfang beträit öppe

En Ort uf em Äquator umlauft d Erdachse in öppe 24 h (gnauer: in 23 h 56 min - wege em Umlauf um d Sunne).

D Bahngschwindigkeit isch dänn

Für d Schtadt Friburg im Brisgau, wo bi gnau 48° nördlicher Breiti liit, isch d Gschwindigkeit formula_11 mal so gross; das heisst nur öppe 1'100 km/h.

"v" = Bahngschwindigkeit; "t" = Ziit; "T" = Duur vonere Umdrehig; "s" = zrugggleite Weg; "ω" = Winkelgschwindigkeit


</doc>
<doc id="11934" url="https://als.wikipedia.org/wiki?curid=11934" title="Sempachersee">
Sempachersee

Dr Sempachersee isch en See bi Sorsi im Schwiizer Kanton Luzern. Er hät e Fläche vo 14,5 km², liit , fasst 0,66 km³ und isch a dr tüüfschte Schtell 87 m tüüf.

Er liit in landwirtschaftlichem Gebiet und isch ufgrund vom Nährschtoffiitrag dur d Landwirtschaft vom Erschticke bedroht. Er wird drum aktiv belüftet.

De See werd vom Seeclub Sorsi ond Sämpech zum Ruedertraining verwändet.

Bis uf Oberchöuch hend alli umligende Gmeinde en Badi. S Problem in Oberchöuch es, das de Seezuegang entwäder Naturschutzgebiet oder Privatbsetz is. Trotz em Wölle vo de Oberchöucher es es ned glunge en Seezuegang z schaffe. En Schänke, Eich, Sorsi, Sämpech geds rechtigi Badis. En Nottu und Nöiechöuch es de Zuegang gratis, es aber au ned bewacht.



</doc>
<doc id="11935" url="https://als.wikipedia.org/wiki?curid=11935" title="Silvaplanersee">
Silvaplanersee

Dr Silvaplanersee (rät. ) – benännt nach dr Ortschaft Silvaplana, em südliche Uusgangspunkt vom Julierpass – isch dr mittleri vo de drei Seeä vo dr Engadiner Seeäplatte.

Dur de See flüsst dr Inn.

Dr See isch s Mekka vo dr Schwiz für Kite- und Windsurfe - vor allem weged em regelmässige, gliichmässig chräftige "Malojawind", wo mängisch fascht en schtetige Schturm isch und wo fascht immer gege Mittag uufchunnt. Für Iischtiiger empfiilts sich drum, di sanfti Brise i de Morgeschtunde für zarteri Versuech z nutze.

Südlich vom See befindet sich s bekannte Skigebiet ”Corvatsch“.



</doc>
<doc id="11936" url="https://als.wikipedia.org/wiki?curid=11936" title="Vierwaldstättersee">
Vierwaldstättersee

Dr Vierwaldschtättersee (engl. "Lake Lucerne", franz. "Lac des Quatre Cantons", it. "Lago dei Quattro Cantoni"/"Lago di Lucerna", romanisch "Lai dals Quatter Chantuns") isch en vo höche Berge umgebene, fjordartige See i dr Zentralschwiiz (434 m ü. M., 114 km², bis 214 m tüüf).

Dr Vierwaldschtättersee wird vo dr Rüüss durchflosse; vo ihrer Iimündig bis zum Uusfluss isch er 38 km lang. Er isch in mehreri Becki gliideret: Luzerner Bucht, Küssnachter Bucht und Alpnachersee, d Buchte vo Horw, Schtansschtad, Weggis, Buochs, Gersau sowie dr Urnersee. D Küschtelinie beträit 115 km; s Iizugsgebiet isch 1831 km² gross.

D Rüüss chunnt als Bergfluss us em Gotthard-Massiv, bringt grossi Mengene Material us de Berge, Gschieb, so hät sich s Delta inzwüsche um 10 km wiiter nördlich in Urnersee verschobe. Dr Rüüssgletscher hät am Endi vo dr letschte Iisziit vor 12'000 Jahr de See hinderlaa, im Luzerner "Gletschergarte" verzellt e aaschaulichi Dokumentation d Gschicht vo de Alpe, de Iisziite und ihrne Gletscher.

Im Bereich vom Rüüssdelta zwüsched Flüele und Seedorf wird dr See teilwiis wider uufgschüttet. So sind us em Uusbruchmaterial vom Umfahrigstunnel Flüele und vom Gotthard-Basistunnel wider Flachwasserzone entstande, wo dur de Chiesabbau verschwunde sind.

Siin Name hät dr Vierwaldschtättersee vo de vier "Waldschtätt", de Anrainer-Kantön Uri, Schwyz, Underwalde und Luzern.

Di drei Schwiizer Urkantön Uri, Underwalde und Schwyz sälled sich am Vierwaldschtättersee uf dr Rütliwise aafangs Auguscht 1291 di ewigi Treui gschwore (Rütli-Schwur) haa. Settigi Schwurgmeinschafte vo benachbarte Orte sind i dr damalige Ziit durchuus üeblich gsii, diejenigi vo 1291 isch aber im Bundesbrief (uufbewahrt in Schwyz im Kanton Schwyz) bis hüt schriftlich beleit und wird i dr traditionelle und populäre Gschichtsschriibig als dr eigentlichi Aafang vo dr Schwiizer Eidgenosseschaft betrachtet.

Im "Ewige Bund" isch es dr lokale Elite drum gange, de Weg zum Gotthard vom allzu fremde Iifluss fernzhalte, sind doch d Waretransport für damaligi agrarischi Bergsidlige es üsserscht wichtigs Iikomme gsii. Dr Kaiser Friedrich II. hät für de Bergübergang Riichsfreiheit gwährt, wo wiiter – hauptsächlich gege d Habsburger Machtaaschprüch – verteidigt werde sölled. Doch de facto erscht 1648 – am Endi vom 30-jährige Chrieg – isch im Weschtfälische Fride d Eidgenosseschaft dänn definitiv us em Düütsche Riich entlaa worde.

Bis zum Bau vo dr Axeschtrass 1863 bis 1865 isch dr Wasserweg di einzigi möglichi Verbindig zum Kanton Uri gsii, zum Gotthardpass und demit au dr einzigi Weg vo de Hanseschtädt im Norden zu de Häfe und Handelsschtädt am Mittelmeer, öb Genua oder Venedig.

Nach em Bau vo dr Gotthardbahn und dr Gotthardautobahn isch d Gegend um de Vierwaldschtättersee immer meh en Verchehrschnoote, au wenn d Schiff vo dr Schiffahrtsgsellschaft vom Vierwaldschtättersee (SGV) meischt nur no für Vergnüegigsrundfahrte benutzt werded. Am Gotthard wird wiiter baut, dr neui Gotthard-Basistunnel isch ane 2016 ufggangen, und er isch mit 57 km Längi dr längschti Iisebahntunnel vo dr Welt.

Dr 1991 uf alte Verchehrswege aagleiti Wanderweg "Weg der Schweiz" füehrt rund um de südlichschti Teil vom See, de "Urnersee".

Uf em Weg zum Orient händ abentüürluschtigi Engländer di malerischi Bergwelt vo dr Innerschwiiz entdeckt und händ deet Kur- und Badeorte ehtschtaa laa: Luzern, Küssnacht am Rigi, Weggis, Vitznau, Gersau, Buochs, Beckeried, Brunne, Seelisberg, Flüele. Im 18. Jahrhundert händ mit iiheimischer Hilf aagfange, aber au zur Verwunderig vo de Iiheimische, die ihne so exotisch erschiinendi Bergwelt z erobere, znächscht a dr Rigi (1797 m ü. M.), zerscht z Fuess, uf em Rugge vo de Muultier oder in Sänfte träit vo iiheimische Laschteträger. Schpäter hät mer hier di allererschti Zaaradbahn vo dr Welt erbaut, d Vitznau-Rigi-Bahn.

En settige Uufschtiig uf d Rigi hät au de Mark Twain als Journalischt beschriebe, was i de USA vom 19. Jahrhundert zum Uufblüehe vom Schwiizer Tourismus gfüehrt hät. Am Vierwaldschtättersee isch dr allererschti Schwiizer Alpe-Club (SAC) beheimatet, und zwar als e rein britischi Aaglegeheit.

Di grossartigi Landschaft, s milde Klima und di fascht scho mediterrani Vegetation mached de Vierwaldschtättersee zu einere vo de meischtbsuechte Reisedeschtinatione vo Europa. Hie here chömed zahlriichi japanischi Paar zum hüürate oder ihri Flitterwuche z verbringe, hie drehed indischi Regisseur ihri Bollywood-Film, sitdem ihri heimischi Bergwelt in Kaschmir dur Unruehe und Chrieg heimgsuecht wird.


En Verein kämpft für de Erhalt vo de Dampfschiff, wo in ehrenamtlicher Arbet gwartet werded. Wil sie dur d Motorschiff längscht überholt worde sind, sinds nümme rentabel. Ihre planmässige Iisatz isch dennoch im offizielle Kursbuech uufgfüehrt. Uf em See verchehrt unregelmässig en miniaturisierte Nachbau mit Einmaa-Bsatzig.
S südliche Endi vom See hät übrigens e düütlich mediterrraneri Vegetation als s Luzerner Endi.

In Flüele händ früeher di Reisende us em Süüde vom Muultier ufs Schiff gwechslet, dr Urnersee chann bim Föhnschturm Welle wie am Meer werfe, d Schiffsfahrt mit eim vo de 20 Motorschiff isch degäge hüt es reins Vergnüege, 5 alti, ehrwürdigi Raddampfer chrüüzed au s grosse Berggwässer. 38 km isch es vo hier uf Luzern. Links füehrt di vierschpurigi Autobahn dur de Seelisbergtunnel und dänn in nördlicher Richtig bis uf Basel und wiiter uf Hamburg oder Amschterdam. Am rechte Ufer füehrt di romantischi Axeschtraass, mit viile Tunnel, Kurve und Galeriä, immer an Schteischlaagwarntafele verbii, vo Flüele über Sisike uf Brunne. An dere Schtrecki trifft mer hüüfig Bauschtelle aa, wils hier oft zu Schteischlaag und Erdrutsche chunnt. D Bahnlinie füehrt fascht nur underirdisch vo Flüele uf Brunne. Vo Brunne uf Züri bruucht dr Intercity dänn no ei Schtund. D Fortsetzig vo dr Axeschtraass vo Brunnen in Richtig Küssnacht isch nöd weniger romantisch, hier gits au schöni Plätz zum Verwiile oder zum Schwimme. Hier wachsed Rebe, Fiige, Palme, Kiwis, ja au diversi Zitrusbäumli gedeihed in mänge sunnige Gärte. Prachtvolli Hotelbaute, viili wiit über hundert Jahre alt, mängi sehr schtilvoll reschtauriert, erinnered a di grosse Ziite vom uufkommende Tourismus. Doch recht viili vo dene Ziitzüüge sind zwüscheziitlich verchoo, verschwunde, oder aber sind dur Aa- und Umbaute verunschtaltet worde.

D Rüüss verlaat i dr Schtadt Luzern de See. Jetzt scho en mächtige Schtrom under dr hölzerne Kapellbrugg, wo nöd nur für d Tourischte, nach em verheerende Brand vo 1993, wider uufbaut worde isch und wo jede Tag tuusigmal ufs Neue fotografiert wird.

S 1999 erbauti Kunst- und Kongresshaus Luzern (KKL) vom französische Schtararchitekt Jean Nouvel, mit eme wiit uschragende Dach isch nach viil Skepsis zum Schtolz vo de Luzerner worde. Es isch an erschtklassiger Laag, grad zwüsched em Hauptbahnhof und See glege.

Dr ehrwürdigi alti Bahnhof us dr Pionierziit vo dr Südbahn isch 1971 abebrännt und dur en schlichte Zweckbau ersetzt worde. Einzig der verglasti Portikus vom inzwüsche au scho international berüehmte schpanisch-schwiizerische Architekt-Ingenieur Santiago Calatrava isch e liecht verschpiilti und witzigi Uuflockerig. En Torbode vom Nordportal vom alte Gebäude und e Wandmalerei erinnered a di alti Herrlichkeit. Hier im Bahnhof treffed sich d InterCity-Verbindige zu de Agglomeratione vo dr Schwiiz und di rote Schmalspurzüüg vo dr Zentralbahn ufh Engelberg und über de Brünigpass üf Interlake. Letschteri isch Teil vo dr GoldenPass Line vn Zürich über Luzern, Brünigpass, Interlaken, Gschtaad zum Genfersee.
Dr Huusberg vo de Luzerner isch dr Pilatus, mit ere Seilbahn und mit ere Zaaradbahn erreichbar, oft aber leider i de Wulche verschteckt. Wer weniger höch lieber hät und doch 440 m über em Vierwaldschtättersee gmüetlich tafle möcht, der chann mit em Schiff und ere Schtandseilbahn de Bürgenstock uufsueche, de Zauberberg für Millionär, es luxuriöses Hotel- und Kongresszentrum über ere schteile Seeklippe.

Wil dr Verchehr am See schtets sehr wichtig gsii isch, isch au s Schwiizer Verchehrshuus in Luzern gläge. Hier chann mer di ganzi Verchehrsgschicht rekapituliere, Sänfte und Kutsche, Alpeposcht, Schiff, Bahne, Autos und Flugzüüg bewundere. Bis im Juli 2004 hät dr Fesselballon HiFlyer s Publikum id Höchi bracht. Nach eme Unfall bi stürmischem Wetter isch siin Betriib jedoch iigschtellt worde.

Am See händ scho früeher Pilgerweg verbii gfüehrt. Uf Rom gahts vo hie uus über de Gotthardpass. Au dr weschtwärts uf Santiago de Compostela füehrendi Jakobsweg füehrt vom schwiizerische Hauptsammelort Einsidle uf Brunne am Seeufer. Vo hie füehrt er wiiter weschtlich mit em Schiff uf Luzern oder über de Alpnachersee, in Richtig Süüde zum Brünigpass.

Au nach dr Schwiizer Reformation isch hie i de Berge d Urschwiiz treu katholisch blibe: In Underwalde hät dr Schwiizer Nationalheiligi und Eremit Brueder Chlaus siini Chlause gfunde und wiiter obe, am Endi vom Tal, em Himmel no es bitzli nächer, hät sich s Chloschter Engelberg (1050 m ü. M.) i siinere Pracht entfaltet.

Zwüsched Buochs und Ennetbürge bi Schtans liit en Flugplatz, wo früeher fascht nur vo dr Schwiizer Armee und de Pilatus Flugzüügwerche benutzt worde isch. Hüt isch dr Flugplatz für de zivili Flugverchehr offe.

Am Flugplatz Alpnach sind Helikopter vo dr Schwiizer Armee schtationiert.

A schöne Tage gseeht mer über de Berge rund um de See viili Hängegleiter und Gleitschirm am Himmel chreise, wil d Thermik vo de besunnte Felswänd de Luftschportler viili Uufwind beschered.

S Wasser verwiilt durchschnittlich dreieinhalb Jahr im Seebecki. D Qualität isch hüt hervorragend, zum grösschte Teil chann mer vo Trinkwasser rede. Di Eidgenössischi Forschigsaaschtalt für Limnologie der EAWAG, aagsidlet im luzernische Kaschtaniebaum, überwacht d Wasserqualität sehr akkurat und kontinuierlich, isch de See doch es grosses natürlichs Trinkwasserreservoir, wo einigi hundert Kilometer wiiter nördlich au no d Kölner, d Niderrheiner und d Niderländer trinke wänd.

Mr chann im Seewasser bade. Im Summer isch es bis 22 °C warm, im Winter es bitzli chälter (5 °C höchschtens).

In sehr chalte Winter (so in de Jahre 1929 und 1963) chönnd dr Alpnachersee und d Luzerner Bucht zuegfrüüre. Us em 17. und 19. Jahrhundert sind au Veriisige vom ganze Vierwaldschtättersee dokumentiert. 1684 und 1685 hät mer chönne s Gersauer Becki überquere.

Nach em Erdbebe vo 1601 sind Tsunamis im Vierwaldschtättersee entschtande.

Sit unbekannter Ziit wird in Flüele dur d "Seegussler" Chiis und Sand us em See abbaut. Mer weiss dass nach em Dorfbrand in Altdorf d Flüeler e gwüssi Aazahl Kubik Sand und Chiis de Altdorfer gschenkt händ. Zuedem isch s Ratshuus in Altdorf au us Flüeler Sand baut. Sit 1891 baut d Firma Arnold+Aschwanden.Cie. (hüt Arnold+Co.AG) mit riisige Schwimmbagger gwerblich Chiis ab. Defür müend s dr Korporation Uri aber Chiisschtüür zahle. Hüt sind nur no dr vierti und fünfti Schwimmbagger us de Fünfziger und Sechziger Jahr in umbautem Zueschtand im Iisatz. D Flotte vo dr Arnold+Co.AG umfasst ca. 15 Naue. Im Volchsmund heisst d Firma "Kompanyy". Nach em Tod vom Firmeinhaber i de 70er, hät dr schpäteri Nationalrat Franz Steinegger d Firma übernaah, nachdem er d Witwe, wo sechs Söhn ghaa hät, ghüüratet hät. Uufsehe hät die Firma zwüsched 2001 und 2005 errecht wo mer im Urnersee mit Schutt us em Neatschtolle Amschteg und der Umfahrig Flüele sechs Insle errichtet hät.

Au in Beckeried und andere Orte im See wird hüt Chiis abbaut.


</doc>
<doc id="11942" url="https://als.wikipedia.org/wiki?curid=11942" title="Ministerpräsident">
Ministerpräsident

Als Minischterpräsident bzw. "Minischterpresidäntin" heisst mer allgemein s politische Amt vom Regierigschef in parlamentarische oder semi-präsidentielle Schtaate.

"Minischterpräsident" und "Premierminischter" (bzw. "Premierminischteri") werded als Übersetzig für di entschprächende Ämter i nöd tüütschschprachige Länder i dr Regel synonym bruucht. "Premierminischter" seit mer aber hauptsächli dänn, wänn scho d Originalschprach e entschprächendi Wortbildig bruucht. So wird dr britisch «Prime Minister» i dr Regle uf Tüütsch "Premierminischter" gnännt, aber wäme vo de Regierigschef vo Schpanie («Presidente del Gobierno») und vo Italie («Presidente del Consiglio [dei Ministri]») redt, seit mer i dr Regle "Minischterpräsidente". Im französische Fall («Premier ministre») halted sich im Tüütsche beidi Forme i dr Verwändig d Waag.

Z Tüütschland hät de Regierigschef uf Bundesebeni d Bezeichnig «Bundeskanzler», was na uf de Nordtüütsch Bund vo 1867 zrugggaat. Z Skandinavie heisst de Minischterpresidänt «Statsminister», aso Staatsminischter.

I parlamentarische Demokratie wird dr Minischterpräsident vom Parlament gwählt (z. B. i de tüütsche Länder, z Grossbritannie, z Schpanie, z Italie), i semi-präsidentielle Demokratie wie Frankriich oder Russland wird er vom Präsident beschtimmt.

I de Schwiiz gits weder uf Bundes- na uf kantonaler Ebeni en Minischterpresidänt. D Regierige sind deet Kollegialbhöörde, das gheisst, das ali Regierigsmitglider gliichbirächtiget sind, und der Presidänt isch nu en «primus inter pares», also «der eerscht under Gliiche».

D Aareedformle für Fraue isch «Frau Minischterpräsidentin» beziehigswiis für Manne «Herr Minischterpräsident».

I dr föderale Bundesrepublik Düütschland isch "Minischterpresidänt" d Bezeichnig für de Regierigschef uf Landesebeni. D Länder sind als eigeschtändigi, teilsouveräni Schtaate mit parlamentarischem Regierigssyschtem verfasst. I de Flächeschtaate heissed iri Regierigschef "Minischterpräsident". I de Schtadtschtaate gits anderi Uusdrück: Dr Bremer und dr Hamburger Regierigschef heissed offiziell «Senatspräsident», z Breme träit er, zäme mit eme wiitere Mitgliid vom Bremische Senat, de Titel «Bürgermeischter», in Hamburg de Titel «Erschte Bürgermeischter»; dr Regierigschef vom Land Berlin isch dr «Regierend Bürgermeischter».
Dr Regierigschef wird folgerichtig vom Landesparlament (Landtag) für d Duur vonere Legislaturperiode gwählt. Er bschtimmt d Minischter vo siim Kabinett, wo i e paar Länder nachane na vom Landtag müend bschtätiget werde, und bschtimmt i de meischte Länder d Leitlinie vo dr Regierigsarbet. Näbed dere eigentliche Regierigstätigkeit nimmt er regelmässig d Verträttig vo siim Land im Bundesrat wahr und üebt dur das en schtarche Iifluss uf d Bundespolitik z Düütschland uus.


</doc>
<doc id="11947" url="https://als.wikipedia.org/wiki?curid=11947" title="Międzyrzec Podlaski">
Międzyrzec Podlaski

Międzyrzec Podlaski isch ä Ort im Lublinesche Woiwodschaft, dass isch im süüd-öschtleche Pole.

Międzyrzec Podlaski isch winige Kilometer weschtli vo Lublin.

Międzyrzec Podlaski isch ä wichtige Schtrassechnotepunkt vom Lublinland me dr Europiische Schtrasse E30.



</doc>
<doc id="12031" url="https://als.wikipedia.org/wiki?curid=12031" title="Bezirk March">
Bezirk March

Dr Bezirk March isch en Bezirk vom Kanton Schwyz i dr Schwiiz.
Dr Bezirk beschtaht us 9 politische Gmeinde, Bezirkshauptort isch Lache.



</doc>
<doc id="12032" url="https://als.wikipedia.org/wiki?curid=12032" title="March">
March

Dr Usdruck March bezeichnet:
"geografeschi Objekt:"
"Persone:"
Suschtigs:


</doc>
<doc id="12040" url="https://als.wikipedia.org/wiki?curid=12040" title="(16) Psyche">
(16) Psyche

D' (16) Psyche isch e Asteroid ussem Asteroiden-Hauptgürtel, wo am 17. April 1852 vum Annibale de Gasparis entdeckt worre isch. Daift worre isch dr Himmelskörper uf d'Psyche, d'Ehefrau vum grichische Gott Eros.

D'Psyche beweggt sich ime Abstand vu 2,5124 (Perihel) bis 3,3273 (Aphel) astronomische Eiheite, in öppe 5 Johre um d'Sunne. D'Bahn isch 3,0954° gege d'Ekliptik gneigt, d'Bahnexzentrizität betrait 0,1395.

Mit eme Durmesser vu 250 km isch d'Psyche ein vu dr grösste Asteroide im Hauptgürtel. Si besitzt e relativ hellei Oberflächi mit ere Albedo vu 0,12. In 4 Stunde un 12 Minüte rotiert si um die eige Ax.

Radarbeobachtige lege e Zämmesetzig us Iise un Nickel noh. Im Gegesatz zue andere metallische Asteroide (M-Typ), sin keini Indizie fer Wasser bzw. Wasseriis entdeckt worre, was d'Hypothese undermurt, dass es sich bi dr Psyche um dr Chern vume grössere Körper handelet, wo bi ere Kollision freiglegt worre isch. Mer nimmt a, dass sich die Kollision in dr Früehzitt vum Sunnesystem muess ereignet ha, wil mer keini Körper uf ähnliche Bahne wie d'Psyche chennt, was in so eme Fall eigetlich z'erwarte wär. D'Psyche ghört aber keinere Asteroidefamilie a.

"Lueg au:" Liste vu dr Asteroide


</doc>
<doc id="12043" url="https://als.wikipedia.org/wiki?curid=12043" title="Hans Baldung">
Hans Baldung

Dr Hàns Baldung, genànnt Grien waje sini Vorliab fer d'griani Fàrb, uf d Walt kumme 1484 oder 1485 z Schwäbisch Gmünd (villicht oi z Wiirsche/Weyersheim (Elsàss) ; gstorwe September 1545 z Strossburi, isch e diitsche Måler, Zeichner un Képferståcher züer Ziit vun Dürer gsi, wu au zàhlrichi Entwérfe fer Holzschnétte un Glàschfanster fertig gmàcht het.

Dr Hans Baldung stàmmt üss ere Familie vun G'lehrti (sin Vàter isch Beàmter fer 's Strossburjer Bischtum gsi). Ar het às Fufzehnjohriger sini Lehrziit wohrschyns in de Warrikstàtt vun einem Strossburjer Meischter àngfànge, wu ar, wohl waje siner friaje Begàbung, de Biinàme "Grien" (der "Grüne") erhàlte het. 1503 wàndert ar noh Nürnbari, fer sini Üssbildung bim Albrecht Dürer züe vollande. Ar isch em Dürer siner begàbteschte Schüaler und isch mit 15 Johre gebliewe, às ar 1506 Nürnberg verlàsse het, in em laweslànge Friindschàft verbunde. Dürer het 'ne ärrig gschätzt. 1521 währe sinre Reise noh Niederlànde schankt ar eme Måler Joachim Patinir 's ""Grünhansens Ding"".

Em Friahjohr 1509 kehrt dr Baldung üss Halle, wü ar d'Hallesche Dom mitgstälte het, in d'Fraje Reichsstàdt Straßburg zréck. Dert erwerb ar 's Bürjerracht und 1510 isch vun de Zunft às Meischter uffgnomme worre. Ar hirotet d'Tochter vun eim riche Bürjer un wurd àll b'liabter às Måler, ar het äu àll meh Nohfroge. Vun 1512 bis etwa 1516 schàft ar in Friburi d'Hochaltar vum Ménschter, sin Häuptwarrik. Em Friahjohr 1517 kummt dr Baldung noh Strossburi zréck und erhält wéder sin Bürjerracht. Ar gniest e héhe gsellschàftliche Ansahn und Wohlstànd. 1533-1534 nehmt ar in sinre Zunft 's Stellevertrateràmt wohr und g'hert ziitweili zum Stàdtråt.

D'kirchlichi Üfftraje fer sini Warrikstàtt sin zréck getråtte un dr Baldung àrweit meh un meh fer verméégende privàte Kunschtliabhàwer às Ufftrajgawer, wàs het sich schtàrik uff sinre Bildthemàtik üssgwerrikt. Ar isch e üsserschter gfrågter Porträtist worre, het Episode üss de àntike Gschichte un Mythologie gmåhlt un het sich verstärkt gwandet bis züe sim Lawesand e friaj erkannbàre Liablingssujet züe: de Schéénheit vun nàckige Mänsche, insbsundersch nàckige Fraie. In zàhlreiche Vàriàtione schàft de Baldung e vun kràftvoller Sennlichkeit erféllt Schéénheitskült (in Diitschlànd het's noch küüm Vorgänger wie Grien gan ghet): d'Frài às Eva, às àntike Göttin, às Haxe, às Verfiahrerin – àlle Verkerperunge vun bliajigschte Lawe, àwer im Kontràscht às "Memento mori" hiffig bedroht durich d'unüssweichlichi Gejewart vum Tod (in Gstàlt vum schräckliche Skelett, wu 's Lawe zum And fiahrt).





</doc>
<doc id="12053" url="https://als.wikipedia.org/wiki?curid=12053" title="Bezirk Einsiedeln">
Bezirk Einsiedeln

Dr Bezirk Einsidlä isch en Bezirk vom Kanton Schwyz i dr Schwiiz. Wie bi Küssnacht SZ und Gersau bilded politischi Gmeind und Bezirk e Einheit.

Zur politische Gmeind Einsidlä ghöred d Ortschaft Einsidlä und di witere sechs Ortschafte ("Viertel") Bennau, Egg, Willerzell, Euthal, Gross und Trachslau.


</doc>
<doc id="12054" url="https://als.wikipedia.org/wiki?curid=12054" title="Bezirk Gersau">
Bezirk Gersau

Dr Bezirk Gersau isch en Bezirk vom Kanton Schwyz i dr Schwiiz. Di politischi Gmeind Gersau und dr Bezirk bilded e Einheit, wie das au mit Einsidle und Küssnacht SZ dr Fall isch. 



</doc>
<doc id="12055" url="https://als.wikipedia.org/wiki?curid=12055" title="Bezirk Küssnacht">
Bezirk Küssnacht

Dr Bezirk Küssnacht (Uusschpraach: "Chüsnacht", im Gägesatz zum zürcherische "Küsnacht") isch en Bezirk vom Kanton Schwyz i dr Schwiiz. Wie Einsidle und Gersau bildid politischi Gmeind und Bezirk en Einheit.

Zur politische Gmeind Chüsnacht ghörid d Ort Chüsnacht, Immesee und Merlischache, wo je eigedi Chilegmeinde bildid und en eigedi Poschd hend, und no dr Wiiler Haltike, wo zu Chüsnacht zellt.


</doc>
<doc id="12056" url="https://als.wikipedia.org/wiki?curid=12056" title="Bezirk Schwyz">
Bezirk Schwyz

Dr Bezirk Schwyz (Uusschprach []), isch en Bezirk vom Kanton Schwyz i dr Schwyz.

Dr Bezirk Schwyz umfasst mit 506.5 km² öppe d Hälfti vo dr Kantonsflächi, aber nur knapp zwei Fünftel (49'106) vo de Iiwohner. Er isch bezüglich Iiwohner und Flächi dr mit Abschtand gröschti vo de sechs Bezirk.

Dr Bezirk Schwyz umfasst d Gegend zwüsched Zugersee und Vierwaldschtättersee, s Moutital und s Bibertal Richtig Einsidle. Er entschpricht ungefähr em alte Land Schwyz, wo während Jahrhunderte als Schtand Schwyz gschichtlichi Bedüütig ghaa hät.

Zum Bezirk ghöred 15 Politischi Gmeinde. S Gebiet umfasst also au nördlich vo dr Wasserscheide am Mythe glegeni Teil, was uf d Landerwiiterig i dr Alte Eidgenosseschaft zruggzfüehre isch.

Schwyz ghört mit Uri und Underwalde zu de Alte Drei Ort, wo 1291 d Eidgenosseschaft gründet händ. Wichtig für d Gschicht vo dr Talschaft isch dr Schtriit mit em Chloschter Einsidle worde. Die Abtei, wo 934 vo Schtrassburg uus gründet worde isch, hät vo de schwäbische Herzög und de römisch-düütsche Kaiser grossi Ländereie gschenkt überchoo. Dezue händ au Sihl, Alp und Biber ghört. Im 11. Jahrhundert hät sich dänn d Grossviehhaltig verbreitet. Für die hät mer meeh Weideland und Alme bruucht. Die häts uf dr andere Siite vo dr Wasserscheide (Biberegg–Haggenegg–Holzegg–Ibergeregg) und eso also uf Chloschtergebiet ghaa. Büürlichi Rodige und d Entfüehrig vo de Mönch dur d Schwyzer händ zumene Rachefeldzug vo de Habsburger gfüehrt, wo sit 1283 d Herre vo dr Waldschtatt gsii sind. Dr Siig i dem militärische Konflikt (Schlacht am Morgarte vo 1315) hät de Schwyzer schliesslich de Bsitz vo beträchtliche Gebiet enet de Mythen gsicheret.



</doc>
<doc id="12057" url="https://als.wikipedia.org/wiki?curid=12057" title="Biberbrugg">
Biberbrugg

Biberbrugg isch en Verchehrschnotepunkt und e Ortschaft im Kanton Schwyz i dr Schwiiz. 

Dr Ort isch primär en Flussübergang über d Biber gsii, wo 1877 als Namesgeber für en Bahnhof vo dr Iisebahnlinie Wädischwiil–Einsidle dient hät, wo vo Schindellegi her Richtig Einsidle füehrt. Bereits 1891 isch Biberbrugg dur de Bau vo dr Bahnschtrecki St. Galle–Schwyz vo dr Schwiizerische Südoschtbahn zum Iisebahnchnote worde. Rund um de Bahnhof isch ennet dr Biber e Sidlig entschtande, wo zur Gmeind Einsidle ghört; dr Bahnhof und di deet autoschtrasseähnlich uusbauti Hauptschtraass 8 (St. Gallen–Rapperschwiil–Schwyz–Ingebohl), wo d Schtraass uf Einsidle chrüüzigsfrei abzwiigt befindet sich degäge i dr Höfner Gmeind Feusisberg.


</doc>
<doc id="12058" url="https://als.wikipedia.org/wiki?curid=12058" title="Bäch SZ">
Bäch SZ

Bäch SZ isch e Ortschaft i dr politische Gmeind Freiebach im schwiizerische Kanton Schwyz.

S Dorf liit am Zürisee und schtosst im Nordweschte fascht a d Zürcher Kantonsgrenze. Bäch isch es Schtraassedorf, d Mehrzahl vo de Gebäude liit a dr Hauptschtraass, wo sich zwüschet eme Berghang und em Zürisee entlang zücht. De Ortsteil Bächau isch e Halbinsle, wo dur s uusbaggere vo Chiis us em See entstande isch. D Firma Kibag betribt döt näbet irem Chiiswärk, en Bootshafe mit Tankstell und eme Winterquartier för d Böötli.

Bäch isch scho sehr früeh i dr Gschicht erwähnt worde, wil d Faktorei vor vilne hundert Jahre dr Chnotepunkt für d Salzuusliferig rund um de Zürisee gsii isch. Im Lauf vo dr Ziit häts jedoch schtarch a Bedüütig verlore.

Früener isch de Ort e Fasnachtshochburg gsii. Sit Mitti vo de 1990er-Jahr isch der Bruuch (d "Bächer-Fasnacht") allerdings fascht uusgschtorbe. 

Bäch isch liecht erreichbar mit de S-Bahn vo Züri und über d Autobahn A3, Aaschluss Wollerau. Es git z Bäch e Post, e paar Beize, en Chindergarte und es Primarschuelhuus.

Wäg de schöne Laag am Zürisee und em günschtige Stüürfuess vo de Gmeind Freiebach isch Bäch en beliebte Wohnort. Es wonet under anderem d Shawne Fielding (Ex-Frau vom Botschafter Thomas Borer) und d Patty Schnyder z Bäch und de Tennis-Spiller Roger Federer hät do e Wonig.



</doc>
<doc id="12059" url="https://als.wikipedia.org/wiki?curid=12059" title="Hurden">
Hurden

Hurde isch ais vo de füf Dörfer, wo zu dr Schwyzer Gmeind Fryebach ghört. Dr 1,31 km² grossi Ortsteil mit Nobelville und Gourmet-Reschtaurants liit uf ere Halbinsle im Zürisee am Seedamm zwüsched Pfäffike SZ und Rapperschwiil SG und isch eng mit dr Gschicht vom Seedamm verbunde.

Die wiit in Zürisee useragendi Landzunge hät ihre Urschprung inere Deponii vomene würmziitliche Rückzugschtadium vom Linthgletscher. De Rückzug hät e Moräne hinderlaa, wo de Zürisee in zwei Teil trännt, de Obersee und de eigentlichi Zürisee. An dere Seeengi isch mit dr Ziit mit liechte zuesätzliche Uufschüttige und em Bau vonere Brugg dr Seedamm vo Rapperswil entschtande.

Scho zu Römerziite isch Hurde als Umschlagplatz benutzt worde. Im 9. Jahrhundert isch über d Seeengi en Fährbetriib vo Kemprate uf Hurde iigrichtet worde und hät dank em Iisetze vo de Pilgerschtröm us Süddüütschland zum Choschter Einsidle viil Verchehr bracht. Zum erschte Mal isch dr Name "de Hurde" im Jahr 1217 für d Halbinsle uuftaucht und hät dee überchoo, wege de viile Fischfalle us gflochtene Werch, de Hürde oder Hurde, wo deet vo de Iiheimische uufgschtellt worde sind. 

Zwüsched 1358 und 1360 hät de Herzog Rudolf IV. vo Habsburg e 1850 Schritt langi Holzbrugg erbaut, wo d Schtadt Rapperschwiil mit dr Halbinsle Hurde verbunde hät. Ab dänn sind di Iiheimische und Pilger nümme uf de Fährbetriib aagwise gsii, sondern händ mit Charre und Viih jederziit uf di anderi Siite vom See glange chönne. Für de Underhalt vo dr Brugg hät mer aber en Wegzoll müesse entrichte.

Um s Jahr 1430 ume hät e Holzbrugg zuedem vo Hurde zur Insle Ufenau übere gfüehrt, wo als "Chileweg i d Uffnow" bezeichnet worde isch. Aafang vom 15. Jahrhundert isch s Dorf Hurde zu Schwyz choo und isch 1443 mitsamt dr Brugg zur Ufenau vo de öschterriichische Rapperschwiiler in Brand gsetzt worde. Als Folg vom Zweite Villmergerchrieg isch Hurde a Züri, Bern und Glarus gfalle und dr Landvogt vo Wädischwiil isch mit dr Amtsfüehrig vo Hurde betraut worde.

Im Jahr 1798 isch Hurde dänn politisch zum Dischtrikt Rapperschwiil im Kanton Linth choo und im Jahr 1803 zum neugschaffene Pfäffike SZ. Während de Revolutionswirre isch dr hölzerni Schteg uf Rapperschwiil mehrmals zerschtört und immer wider uufbaut worde.

Im Jahr 1875 isch dr Bau vom ene feschte Seedamm mit Schtraass und Schine vo dr Zürisee-Gotthard-Bahngsellschaft erfolgt, wo drei Jahr schpäter em Verchehr übergee worde isch. D Landzunge Hurde isch ab 1930 als gern gsehens Bauland für Wucheendhüüser gnutzt worde, und ab 1950 sind au feschti Eifamiliehüüser errichtet worde. 

1943 isch im süüdliche Hurde en Kanaldurchschtich vom obere zum undere Zürisee uusbaggeret und d Schtraass und Bahn mittels ere Brugg drüber gfüehrt worde. Ab dänn isch dr Obersee au für d Schiff vo dr Schifffahrtsgsellschaft Zürisee (ZSG) befahrbar worde und d Halbinsle Hurde isch dur das eigentlich e richtigi Insle worde, wo vom Feschtland abgschnitte isch. Ab 1990 isch Hurde beliebt für luxuriösi Ville worde, wo zum Teil auf frisch uufgschüttetem Gebiet erstellt und mit eigenem Jachtaalegeplatz uusgschtattet worde sind. 

Uf Initiative vo verschidene Organisatione und Persönlichkeite hät im Jahr 2000 dr Bau vom ene neue Holzschteg zwüsched Rapperschwiil und Hurde aagfange, wo als Fuess- und Wanderweg a Schtell vo de Vorgängerbrugge d Seeengi überquert und a die erinnere söll. Am 6. April 2001 isch di 841 Meter langi Holzbrugg, di längschti Holzbrugg vo dr Schwiiz, de Fuessgänger übergee worde. De Holzschteg isch en Teil vom Jakobswäg (Abschnitt vo Sanggalle uf Einsidle) und isch bi Spaziergänger sehr beliebt.

Dr Ort isch dank dr Hauptschtraass über de Seedamm guet as Schtrassenetz aagschlosse. Denäbed hät s Dorf au d Halteschtelle "Hurde" a dr Bahnlinie Pfäffike-Rapperschwiil und isch dank dr S-Bahn vom Zürcher Verkehrsverbund und de Verbindige vo dr Südoschtbahn guet is Netz vom öffentliche Verchehr integriert. 




</doc>
<doc id="12065" url="https://als.wikipedia.org/wiki?curid=12065" title="Ufnau">
Ufnau

D Ufnau (743: Ubinauuia; 1259: Ufenowe; 1667: Uffnauw) isch di gröschti Insle i de Schwiiz und liit im Zürisee. Si liit südweschtlich vo ihrer Nachberinsle Lützelau und nördlich vo Pfäffike.

D Insle ghört zum Territorium vo dr Gmeind Freiebach und befindet sich im Eigetum vom Chloschter Einsidle.

Ihre korrekte Name "Ufnau" wird vom Chloschter offiziell wider verwendet. Au en Verein gheisst "Freunde der Insel Ufnau". Viilfach wird aber "Ufenau" gsait und brucht; so zum Bispil im Fahrplan vo de Zürisee Schifffahrt und uf de Landkarte vo de Schwiz.

Di ältiste Sidligsspuure stamed us de Jungstäizyt (um 4000 v.Chr.). Während dr Römerziit isch uf dr Insle en gallo-römische Viereggtempel gschtande. Siini Fundament sind zum Täil i de Grundmuure vo dr Chile St. Peter und Paul enthalte. E erschti Chile isch waarschiinlich im Jahr 500 a dr Schtell vo dr hütige Kapelle St. Martin errichtet worde. Im 9. Jahrhundert hät d Herzogin Reginlinda d Chile St. Peter erbaue laa, denäbed es Wohnhuus, wo si zäme mit irem jüngschte Sohn, em schpäter häilig gschprochene Adalrich drin gläbt hät. Er isch um 973 uf dr Insle gschtorbe. Siini Reliquie sind bis zum Villmergerchrieg 1712 imene Schrein in St. Peter gläge.

Am 23. Januar 965 hät de Kaiser Otto I. d Ufnau em Chloschter Äinsidle gschänkt. Wo während dr Helvetik sämtlichi Chlöschter für churzi Ziit uufghobe worde sind, hät dr Kanton Linth d Insle an en Privatmaa verchauft. Mit dr Mediationsverfassig isch s Chloschter Äinsidle widerhergschtellt worde und hät d Insle 1805 zrugg kauft.

Uf dr Ufnau isch am 29. August 1523 dr Humanischt Ueli vo Hutte gschtorbe. Si isch drum au erwähnt im Gedichzyklus «Huttens letzte Tage» vom Conrad Ferdinand Meyer.

Sit 1993 ghört d Insle zu de "Moorlandschafte vonere bsundere Schöönhäit und nationale Bidüütig".

Sitdem im Jahr 2005 binere kommunale Volksabstimmig vom Souverän bestimmt worde isch, dass kei öffentlichi Schtüürgälder für Renovation vo dr Insle und siine Baute sölled verwändet werde, setzt sich en private Verein defür ii, dass s nötige Geld für Reparature und Inschtandsetzige vo dr Chile, dr Kapelle, dr Wirtschaft "Zu den zwei Raben" und de Schpazierwäge zämechunnt. Erschti Bauiigabe sind im Auguscht 2006 gmacht worde und bald söll mit de Bauarbeite aagfange wärde. 

Dr privati Verein will defür sorge, dass d Ufnau imene möglichst unberüehrte Rahme wiiter beschtaat, drum isch dr Name vo siim Projekt au "Insel der Stille".

Nocheme Bundesgrichtsentscheid vom Januar 2012 chan s Restorant nöd noch de Plän vom Stararchidekt Peter Zumtor neu baut wärde. S Projekt läsi sich nöd mit em Moorschutz veriibare.



</doc>
<doc id="12077" url="https://als.wikipedia.org/wiki?curid=12077" title="Lützelau">
Lützelau

D Lützelau (althochdüütsch: Luzilunauia (821) "chliini Insle"; 1667: Lützelauw) isch di chliineri vo de beide Züriseeinsle Ufnau und Lützelau. Sie liit uf Freiebacher Gebiet im Bezirk Höfe vom Kanton Schwyz, i de nöchi vo Pfäffike. 

D Insle isch vor rund 10'000 Jahr vom Linthgletscher gschaffe worde. D Insle selber und ihri Uferzone und Schilfgürtel schtönd under Naturschutz.

D Lützelau isch ane 741 s erschte Mol in ere gschichtleche Kwelle erwäänt.

Vom Mai bis Endi September chann uf dr Insle in beschtimmtem Rahme campiert werde. Es git es Chaltwasserwöschbecki bim Inselhuus. Zuesätzlich chann gege Gebühr au e Warmwasserduschi gnutzt werde. D Insle wird dur 2 Inselwart underhalte, wo im Uuftrag vom Verchehrsverein Rapperschwiil-Jona schaffed. Es exischtiert dezue es Inseltaxi uf em Wasser, wo d Gäscht zwüsched Mai und Endi September mit eme Boot wo de Name "Taucherli" trait, vo Rapperschwiil uf d Lützelau und zrugg bringt.

Im Winter sind kei Mensche uf dr Insle.

Im Umfeld vo dr Insle sind i de letschte Jahr bi Undersuechige vo Underwasser-Archäologe verschideni Hiiwiis uf früehziitlichi Bevölkerig au uf dr Insle zum Voorschii cho und im Jahr 2004 binere Uusschtellig zeigt worde.


</doc>
<doc id="12078" url="https://als.wikipedia.org/wiki?curid=12078" title="Etzel (Berg)">
Etzel (Berg)

Dr Etzel (1'098 m ü.M.) isch en Berg zwüsched em Zürisee und em Sihlsee im Kanton Schwyz i dr Schwiiz. Di oberschte 100 Höhemeter vom freischtehende Gipfel sind rundume bewaldet. Uf der Nordflanke, wo em Zürisee zuegwandt isch, mög dr Wald bis uf 800 m abe. 

Underhalb vom Gipfel Richtig Oschte befindet sich d Passhöchi vom Etzelpass mit dr Kapelle St. Meinrad, benännt nach em Heilige Meinrad vo Einsidle.

Dr Etzel beschtimmt massgeblich de Verlauf vo dr Sihl, wil er verhinderwt, dass die us em Hochtal vo Einsidle direkt in Zürisee abflüüsst. Schtattdesse wird d Sihl nach Weschte glenkt, wo si am Höhrohne entlang uf Sihlbrugg is Sihltal flüüsst. D Topographie am Etzel hät au d Errichtig vo dr Gwichtsmuur "I de Schlage" begünschtigt, wo sit 1937 de Sihlsee schtaut, wo s zuegehörige "Etzelwerch" in Altedorf am obere Zürisee schpiist.

Dr Etzel isch es beliebts Uusflugsziil für Wanderige. Dr Blick schweift in nördlicher Richtig über de Zürisee und Obersee mit em Seedamm von Rapperschwiil bis zu de Gipfel vom Zürcher Oberland, in südlicher Richtig gege de Sihlsee und d Mythe. Uf em Gipfel schtaht es Bergrestaurant.



</doc>
<doc id="12079" url="https://als.wikipedia.org/wiki?curid=12079" title="Pfäffikon SZ">
Pfäffikon SZ

Pfäffike isch dr Hauptort vo dr politische Gmeind Freiebach im Schwiizer Kanton Schwyz. Dr Ort liit am linke Ufer vom Zürisee und wird ddrum oft mit dr Gmeind Pfäffike im Kanton Züri verwächslet. Pfäffike wird dur de Seedamm vo Rapperschwiil über d Halbinsle Hurde mit dr Schtadt Rapperschwiil verbunde.
Pfäffike isch bi viile Lüüt als dr Schtandort vom Alpamare, vom Seedamm Center und vom "Casino Zürisee" bekannt.




</doc>
<doc id="12080" url="https://als.wikipedia.org/wiki?curid=12080" title="Wilen">
Wilen

Dr Name Wiile schtaht für verschideni Ortschafte i dr Schwiiz:

Dr Begriff Wiile bezeichnet aber au e Gruppe vo Wese i dr Mythologie vo de Slaawe


</doc>
<doc id="12081" url="https://als.wikipedia.org/wiki?curid=12081" title="Wilen bei Wollerau">
Wilen bei Wollerau

Wiile bi Wollerau isch es Dorf innerhalb vo dr Gmeind Freiebach im Schwiizer Kanton Schwyz.

Im Jahr 2001 hät Wiile 3'198 Iiwohner ghaa binere Landflächi vo ca. 2,5 km².
D Gmeinde Wollerau, Feusisberg (Nachbergmeinde vo Freiebach) und Freiebach sind i de letschte Jahre öfters i de Schlagziile gsii wege ihrne sehr nidrige Schtüüre. Nöd nur di tüüfe Schtüürsätz, sondern auch d Poschtleitzahl teilt sich Wiile mit Wollerau - obwohl Wiile nöd zur Gmeind Wollerau ghört.

Nebeme Schützeverein, dr Interessegmeinschaft (IG) Freiziit Wiile gits au en Chliitierzüchterverein.

Es git i dr Schwiiz no wiiteri Ortschafte, wo "Wiile" heissed.



</doc>
<doc id="12083" url="https://als.wikipedia.org/wiki?curid=12083" title="Rapperswil">
Rapperswil

Dr Ortsname Rapperswil oder Rapperschwiil gits i dr Schwiiz mehrmals:
Lueg au


</doc>
<doc id="12084" url="https://als.wikipedia.org/wiki?curid=12084" title="Einsiedler">
Einsiedler

Als Einsidler bezeichnet mer



</doc>
<doc id="12085" url="https://als.wikipedia.org/wiki?curid=12085" title="Höhronen (Berg)">
Höhronen (Berg)

De Höhrone isch en Berg mit ere Höchi vo über 1'000 m ü.M. im Kanton Schwyz, en Teil devoo isch au uf Bode vom Kanton Zug und Züri. Er liit zwüsched Biberbrugg und Hütte, am Nordrand vom ene uusdehnte Hochmoor und südlig vo de Sihl. Di nächschte andere Berge sind dr Etzel, dr Gottschalkeberg und dr Rossberg.

Endi vo de 1980er-Jahre hät die damaligi Telecom (Vorgängeri vo de Swisscom) de Bedarf ghaa, uf em Höhrone en 45 Meter höche Sendeturm z baue. A dem Turm sind Richtfunk-Antenne befeschtiget gsii, wo i verschideni Richtige Funk-, Radio- und TV-Signal gsändet händ. Mit der laufend besser werdende Technik isch der 1'100 Tonne schweri Turm scho bald nümme bruucht worde und nach langen hin und her isch er schlussendlich am 10. November 2004 mit 13 Kilogramm Schprängschtoff gschprängt worde. Wemme jetzt de Höhrone aalueget, gseeht mer wider die natürliche Bergsiluette.

D Korporation vo Wollerau bezieht en Teil vo ihrem Wasser, wo si dr Bevölkerig verchauft us em Gebiet vom Höhrohne. Deet nutzed si 5 Quelle, wo s Frischwasser lifered.


</doc>
<doc id="12086" url="https://als.wikipedia.org/wiki?curid=12086" title="Sihl">
Sihl

D Sihl isch en Fluss i dr Schwiiz.

D Sihl entspringt am Druesbärg im Gebiet vom Hochybrig im Kanton Schwyz. Bi Einsidle durflüüsst si de Sihlsee, en 1937 zur Energiigwünnig aagleite Schtausee, wo mit ere Oberflächi vo 11 km² dr gröschti Schtausee vo dr Schwiiz isch. En wichtige Zuefluss isch d Alp, wo bi Biberbrugg i d Sihl flüüsst. Churz nach Schindellegi verlaat si de Kanton Schwyz, flüüsst dur es Schtuck vom Kanton Züri und bildet vo Hütte aa bis uf Sihlbrugg d Kantonsgrenze zwüsched Züri und Zug. I dem Abschnitt liged bi Schöneberg es paar Lauffe im Fluss, me seit däm Oort der "Sihlsprung".

Ab Sihlbrugg flüüsst d Sihl durs Zürcher "Sihltal", eme Tal zwüsched Albis und Zimmerberg, und grad näbeddra isch d Sihltalbahn.

Zwüsched Sihlbrugg und Langnau am Albis liit dr "Sihlwald", es Naturschutzgebiet. Denaa durquert d Sihl Adlischwiil und erreicht bi Läibach d Schtadt Züri, wo si d Gränze zwüsche de Kwartier Wolishofe, Ängi und Altstadt uf der rächte Syte und Läibach, Wiedike, Ussersyl und Induschtrykwartier uf der lingge Syte bildet. I dem Abschnitt verlüürt si en Teil vo ihrem Wasser, wil sich im 19. Jahrhundert viili Fabrigge s Rächt gsicheret händ, da dermit Energii z güne und au zum als «Prozesswasser» z bruuche.

Zum d Sidlige gäge Hochwasser z schütze het me s Flussbett verbout.

I de Brunau verschwindet d Sihl under eme Schtuck vo de Schtadtautobahn, dr "Sihlhochschtraass". Ab em Sihlhölzli flüüsst si wider offe, gaat under em Hauptbahnhof dure und mündet nach 73 Kilometer näbet em Platzspitz bim Landesmuseum i d Limmet.

Wenn d Schtaumuur vom Sihlsee würd zämegheie, chèèm d Fluetwelle innert zwei Schtunde uf Züri und würd id City laufe. Sit em Bau vom Strossetunell under Schindellegi dure (Eröffnig 1972), chönnted au anderi Gebiet am obere linke Züriseeufer überschwemmt werde.



</doc>
<doc id="12090" url="https://als.wikipedia.org/wiki?curid=12090" title="Meinrad von Einsiedeln">
Meinrad von Einsiedeln

De Meinrad vo Einsidle OSB (* um 797 i de Geged vo Sülche (bi Rotteburg, Württeberg); † 21. Januar 861 in Einsidle) isch en Eremit gsii und gilt hüt i de katholische Chile als Heilige. Uf ihn gaat d Gründig vom Chloschter Einsidle zrugg.

De Meinrad (uursprünglich "Meginrat"), dr Legende naa us dr Familie vo de Grafe vo Hohezollere, isch a dr Chloschterschuel vo dr Benediktinerabtei Riichenau im Bodesee vo de Äbt Haito und Erlebald underrichtet worde. Er isch öpe 25 Johr alt gsi, woner in Orde iiträte und Mönch worde isch. Noch a paar Johr uf de Riichenau und i dr aagschlossne Priorei vo Babinchowa, bim hütige Bänke, damols am obere Zürisee, hät er sich für es eremitischs Läbe entschlosse und hät sich 828 a d Häng vom Etzel zruggzoge. Er hät e wundertätigi Figur vo de Muettergottes, wo ihm d Äbtissin Hildegard vo Züri gschänkt hät, mit sich träit. Im Jahr 835 isch er vom Etzelpass ewegg und wyter in 'Finschtre Wald' ine zoge. Er söll a däre Schtell, wo hüt d Gnadekapelle i dr Chloschterchile vom Chloschter Einsidle schtaht, e Klause und e Kapelle baut haa, zum i dr Einsidelei Gott z diene (drum dr Ortsname Einsidle).

Dr Saag naa isch dr Meinrad am 21. Januar 861 vo zwei Landschtriicher erschlage worde, wo d Schätz wöle händ, wo im Heiligtum vo gläubige Pilger anegleit worde sind. Druufhii sölled zwee Raabe d Mörder bis uf Züri verfolgt haa und so händ die zwee Röiber vor Gricht gfüehrt wärde chöne. Us dem Grund sind uf em Eisidler Chloschter- und Dorf-Wappe zwee Raabe abbildet.

Während de folgende achtzg Johr isch d Klause nie ohni eine oder mehreri Einsidler gsii, wo em Biischpiil vom Meinrad gfolgt sind. Eine vo ihne, de Eberhard, vorher Probscht vo Strassburg, hät es Chloschter und e Chile baue loo. Er isch denn au dr erschti Abt vo dem Chloschter worde.




</doc>
<doc id="12092" url="https://als.wikipedia.org/wiki?curid=12092" title="Mönch (Begriffsklärung)">
Mönch (Begriffsklärung)

Dr Begriff Mönch (v. chilelatiinisch: "monachus" Einsiedler; us griechisch: "monos" ellei) bezeichnet:


und isch dr Name vo däne Persone:


</doc>
<doc id="12095" url="https://als.wikipedia.org/wiki?curid=12095" title="(17) Thetis">
(17) Thetis

D' (17) Thetis isch e Asteroid vum Asteroide-Hauptgürtel. Si isch am 
17. April 1852 als sibzehnter Asteroid vum Karl Theodor Robert Luther in dr Sternwarte Düsseldorf entdeckt worre.

Daift worre isch dr Himmelskörper uf d'Thetis, e Meeresnymphe us dr grichische Mythologi.

D'Thetis beweggt sich zwische 2,1390 AU 
un 2,8012 AU in 3,8828 Johre um d'Sunne. D'Bahn isch 5,5868° gege d'Ekliptik gneigt, d'Bahnexzentrizität betrait 0,1341.

D'Thetis het e Durmesser vu öppe 90 km. Si besitzt e helli silikatriichi Oberflächi mit ere Albedo vu 0,15. In 12,266 Stunde rotiert si um die eige Ax.

"Lueg au Liste vu dr Asteroide"


</doc>
<doc id="12105" url="https://als.wikipedia.org/wiki?curid=12105" title="(18) Melpomene">
(18) Melpomene

D' (18) Melpomene isch e Asteroid vum Asteroide-Hauptgürtel, wo am 24. Juni 1852 as achtzehnter Asteroid vum John Russel Hind entdeckt worre isch. Daift worre isch dr Himmelskörper uf d'Melpomene, d'Muse vu dr tragische Dichtig un vums Trurgsang.

D'Melpomene beweggt sich zwische 1,7972 (Perihel) astronomische Eiheite bis 2,7965 astronomische Eiheite (Aphel) um d'Sunne. D'Bahn isch 10,1282° gege d'Ekliptik gneigt, d'Bahnexzentrizität betrait 0,2175.

D'Melpomene het e Durmesser vu öppe 140 km. Si besitzt e relativ helli silikatriichi Oberflächi mit ere Albedo vu 0,222.
Während dr Opposition erreicht d'Melpomene e Helligkeit vu 10,6 mag.

Beobachtige len druf schliesse, dass d'Melpomene vume chleinere Asteroid begleitet wird. .

"Lueg au" Liste vu dr Asteroide


</doc>
<doc id="12146" url="https://als.wikipedia.org/wiki?curid=12146" title="Kloster Einsiedeln">
Kloster Einsiedeln

S Chloschter Eisidle isch e Benediktinerabtei z Eisidle im Kanton Schwyz.

S Chloschter isch e wichtigi Stazion am oberdütsche Jakobswäg. S isch aber au s Ziil vo vilne Pilger, wo uf Eisidle gönd. Di Schwarzi Madonna vo Eisidle i dr Gnadekapälle isch en Aaziehigspunkt für d Pilger und d Turischte.

Im Jahr 835 hät sich dr Benediktiner Meinrad vo der Insle Riichenau als Eisidler da in finschtere Wald zrugg zoge. Won er umbracht worden isch, sind anderi Eisidler da ane cho. 934 hät de Eberhard, en vornehme Prieschter us Strassburg, am Ort vo de Eisidelei für d Eisidler es Benediktinerchloschter gschtiftet. D Gründig vom Stift isch 947 dur de Otto I. beschtätiget worde. Wies amisgs Bruuch gsi isch, häds neui Chloschter no Land gschänkt übercho. S Stift hät ano di freii Abtwahl und Immunität ("abbatia nullius") überchoo.

Nach em erschte Chloschterbrand vo 1029 isch vo 1031 bis 1039 e dreischiffigi Basilika mit ere Krypta bout worde. D Grundform vo dem zwäite Chloschter isch bim schpätere Barockbou überna worde. E zwäiti Basilika (s "Undere Münschter") isch 1230 im Hof bout worde. Nach eme Brand im Jahr 1465 isch s undere Münschter iigwölbt worde. 1509 und 1577 häd d Chile wider prune.

De Huldrych Zwingli isch vo 1516 bis 1518 Lüütprieschter im Chloschter gsii. I dr Zyt vo dr Reformation het dr letschti Mönch 1525 s Chloschter verlaa, am 20. Juli 1526 hät dr Abt vom Stift müesse zruggträte – s Chloschter Eisidle isch für e gwüssi Ziit uusgschtorbe gsii. D Schwyzer händ dänn en neue Abt beruefe, de Ludwig II. Blarer vo Wartesee, won aber erscht 1533 vo Rom als rächtmässig anerchännt worde isch. Er hät di erschte Bürgerliche is Chloschter uufgnaah und hät dr Konvänt wider ufbout.

Dr Chor und d Biichtchile sind vo 1674 bis 1648 under de Leitig vom Architekt Hans Jörg Kuen entstande. S barocki Chloschter isch vo 1674 bis 1735 vollschtändig neu bout worde. D Plän sind vom Caspar Moosbrugger gsi und mer hät s neui Chloschter i drü Etape bout. Under em Abt Nikolaus Imfeld isch d Chile am 3. Mai 1735 gweiht worde.

Wo d Franzose im Mai 1798 uf Eisidle cho sind, sind alli Bewohner vom Chloschter gflüchtet. D Gnadekapelle isch vo de Besatzer zerschtört worde, s Gnadebild aber händ d Mönch chönne rette. Im gliiche Jaar, am 17. September, händ d Franzose s lääri Stift zum Staatseigetum vo dr Helvetische Republik erchlärt. Danke de "Mediationsakte" händ di Gäischtliche am 19. Februar 1803 s Chloschter aber wider zrugg überchoo.

Sit em 14. Jahrhundert händ sicher Mariewallfahrte uf Eisidle schtattgfunde. Während em Schpaatmittelalter sind d Pilger sogar us Norddüütschland und de Niderlande choo. Nume i de Ziit vo dr Reformation häts en Rückgang vo de Pilgerschtröm gee. I de 2. Hälfti vom 16. Jahrhundert isch Eisidle wider de religiösi Mittelpunkt vo de Schwiizer Katholike worde.

Wämmer vom Chloschterplatz dur e Türe i d Chloschterchile ine chunnt, so fallt näbet de barocken Uusstattig vo de Chile zerscht d Gnadekapälle uf. Dä quadratischi Bou, wo mit schwarzem Marmor verchläidet isch, staat zmitzt im hindere Täil vom Chileruum. Er isch a zwäi wysse Pfyler, wo s Gwölb träged, aapout. D Gnadekapälle hät en Haupt- und zwee Sytenigäng, wo normalerwys mit je ere Gittertüre zue sind. Bim Gsang vom "Salve Regina" sinds för d Mönch offe. I de Kapälle staat über em Altar s Gnadebild. D Maria hät me als driissg verschidnigi Chläider, wo men ere je nach eme Datum aläit. S Gnadebild isch e «Schwarzi Madonna», d Muetter-Gottes, wo im linggen Arm s Jesus-Chind und i dä rächte Hand es Zepter hebet.
Di "Schwarzi Madonna vo Eisidle" isch es spaatgotischs Gnadebild us der Mitti vom 15. Jaarhundert. S isch en Ersatz vo dr früenere romanische Figuur, wo 1465 bim Brand kabut gangen isch. Di schwarzi Huutfarb chömm – so wird mängmol gsäit – vom Ruess vo de Cherze und Lampe, wo vor der Figur brännt händ. Wo 1803 d Statue z Öschtriich reschtauriert worde isch, hät dr Künschtler di urschprünglichi Farb frei gleit und hät si wider fleischfarbig aagmalt. Das hät de Gläubige gar nöd passt. Drum isch d Madonna dänn schwarz übermalt worde.

Am Aafang vom 17. Jaarhundert hät d Statue es spanisches Gwand, wo i dr Gloggeform gmacht isch, überchoo. Es wird je nach em Momänt vom Chilejahr gwächslet.

Am 14. Septämber 948 söll de Chrischtus zäme mit Heilige und Engel d Kapelle gweiht haa. Die Legende hät es Motiv für d Wallfahrt bildet. Di meischte Pilger sind am Fäscht vo dr "Ängelweihi" uf Eisidle. Wänn de 14. Septämber en Sunntig isch, dänn isch e 14tägigi "Grossi Ängelweihi" gfiiret worde. Im Jahr 1466 sind öppe 150'000 Pilgerzäiche verchauft worde.

Im Chloschter wird under anderem au Wii kelteret und es wärde Ross züchter. S Chloschter Eisidle hät e Theologischi Fakultät und es Gymnasium (d Stiftsschuel Eisidle).
Dr barocki Marschtall isch 1765 pout worde. Det drin isch s ältischte no exischtierende Gschtüüt vo Europa, wos sit em 15. Jahrhundert git. Die züchtete Ross, d Cavalli della Madonna, ghöred zu de Warmblüeter. Dr erschti handschriftlichi Hiiwiis uf die Rosszucht isch i dr Rechtsverleihig vom 24. Februar 1064 dur de König Heinrich IV. z finde.

D Stiftsbibliothek häd vil alti Büecher. Es sind öppe 230'000 truckti Büecher, 1230 Handschrifte und 1040 Bänd vo Inkunable und Früedruck. Jedes Jahr chömed 500 bis 800 Büecher dezue. Die barocki Bibliothek isch komplett renoviert worde. Normalerwiis isch si für d Öffentlichkeit nöd zuegänglich. Wämmer die prächtig Bibliothek wett gse, cha mer an e Chloschterfüerig.

D Bibliothek isch 934 gründet worde. S Chloschter hät Ändi vom 10. Jahrhundert en äigeni Schriibschuel gha; hüt sind no 64 Handschrifte us däre Ziit erhalte. En äigeti Druckerei hät s Chloschter 1664 überchoo, wo bis 1798 über tuusig Titel verläit häd. Us däre Druckerei isch dänn de Bänziger-Verlag entstande. D Beschtänd vo dr Bibliothek sind lang i de Chäller vom Chloschter uufbewahrt worde: Eso händs di zahlriiche Bränd vom Chloschter oni Schade überschtande. Erscht 1602 isch dur de Abt Augusting I. Hofmann en eigete Bibliotheksbau bout worde. Dr prächtigi "Grossi Barocksaal" isch zwüsched 1738 und 1740 entstande.
Im 14. Jahrhundert isch es Bebauigsverbot für de Berich diräkt vor em Chloschter erlaa worde, wo s Übergriiffe vo Dorfbränd hett verhindere sölle. Erscht 1745 bis 1747 isch dr Chloschterplatz i dr hütige Form entschtande. D Plän sind vom Mailänder Paul Bianchi gsi. De Platz isch vom Bregenzer Boumäischter Johannes Rueff pout worde. D Standbilder vom Otto em Grosse und em Häiri II. stönd rächts und linggs vo dr Stäge. Im Zäntrum vom Platz isch dr Liebfrauebrunne vo 1747. Uf dem Brune staat e vergoldeti Mariefigur. Uf bäide Siite vom Platz hät’s halbchreisförmigi Arkade mit Devotionalieläde. Dehinder staat di mächtigi barocki Chloschterfront mit de bäide 60 Meter höche Türm näbe dr Mitti, umrahmt vo de dreigschossige Konventflügel.
S Chloschter häd sit alte Ziit vil Ländereie. Zum Chloster Eisidle ghöred sit 965 d Insle Ufnau im Zürisee. Früener isch au dr Gottschalkeberg im Bsitz vom Chloster gsii. S Chloster Eisidle isch e grosse private Grundbsitzer. Es hät öppte 2'140 Hektare Land i föif Kantön vo dr Schwiiz (Schwyz, Aargau, Züri, Thurgau und St. Galle).

Em Abt vo Eisidle isch sit 1130 s Chloster Fahr und sit em 13. Jaarhundert d Probstei St. Gerold im Vorarlberg (Öschtriich) understellt.


Di Schwarz Madonna vo Eisidle isch dur Pilger über d Landesgränze use bekannt worde. So gits a verschidnige Ort e Kopie vo de Eisidler Madonna oder sogar vo de Gnadekapälle. Sit 1709 staat im tschechische Ostrov (früener Schlackenwerth, Böhme) und sit 1714 im badische Rastatt z Dütschland, es Eisidler Gnadebild.





</doc>
<doc id="12148" url="https://als.wikipedia.org/wiki?curid=12148" title="Einsiedeln">
Einsiedeln

Äinsidle (am Ort sälber und modern), dialäktaler au "Äisele, Näisele, Äisidle, Näisidle, Äisigle," , isch e politischi Gmeind im Kanton Schwyz i dr Schwiiz. 

D Gmeind hät 15'870 Iiwohner (Ändi 2018) und isch idäntisch mit em gliichnamige Bezirk. Si setzt sich us em Dorf Einsidle und de sächs Ortschafte "(Viertel)" Bennau, Egg, Willerzell, Euthal, Gross und Trachslau zäme.

Dr Ort Einsidle isch dr meischtbsuecht Wallfahrts­ort vo dr Schwiiz. Er liit südlich vom Zürisee uf ere Hochebeni (öppe 880 m. ü. M.). 

Bekannt isch Einsidle dank de barocke Chlooschterchile, em bedüütendschte Barockbou vo dr Schwiiz mit dr Gnadekapälle und ere Figur vo dr Schwarze Madonna, wo under Katholike vil gilt.

Scho vor rund 12'000 Jahr sind nomadisierendi Jeger is Hochtal cho. Zahlriichi Gägeschtänd us dr Schteiziit und us dr Bronzeziit sind i de vergangene Jahr uufgfunde worde. Dozmal häts aber vermuetlich kei feschti Sidlige i dere Gägend ggää.

Dr Wallfahrtsort Maria Einsidle (im Finschtere Wald) isch äng mit em Läbe vom heilige Meinrad verbunde. Im Jahr 835 säll er a dr Schtell, wo hüt d Gnadekapelle i dr Chloschterchile schtaht, e Klause und e Kapälle boue haa, zum i dr Einsidelei Gott diene (drum dr Ortsname "Einsidle"). Dr Saag naa isch dr Meinrad 861 vo zwee Landschtriicher erschlage worde. Druufhii sölled zwee Raabe d Mörder verfolgt und vor Gricht braacht haa. Us dem Grund gseht mer uf em Einsidler Wappe zwee Raabe.

250 Jahr lang hät dr Marchschtriit mit de Schwyzer duuret, wo zur Schlacht am Morgarte (1315) gfüehrt hät. S Chloschter hät rund d Helfti vo siine Gebiet a d Schwyzer verlore. Verschideni Bränd händ s Chloschter und s Dorf verwüeschtet. 1798 händ d Franzose s Chloschter plünderet und händ wertvolli Iirichtige verwüeschtet.

D Gründig vo dr Benediktinerabtei gaht uf s Jahr 934 zrugg. Us dr Aafangsziit vo dr Abtei gits e Viilzahl vo erhaltene und guet dokumentierte Neumehandschrifte, wo e grossi Bedüütig für d Reschtitution vom gregorianische Choral händ (Kodex Einsidle). 1065 händ zwölf Mönch us Einsidle es Filial-Chloschter in Hirsau ggründet.

S barock Chloschter isch vo 1674 bis 1735 i drei Etappe nach de Plän vom Caspar Moosbrugger entschtande. D Freske und d Schtuckarbet im Innere sind s Wärch vo de Brüeder Asam. S Deckefresko isch s grööscht vo dr Schwiiz.

Dr Pilgerort liit uf em Jakobsweg und isch i dr Vergangeheit en wichtige Sammelort für d Pilger uf Santiago de Compostela gsii. Dr Jakobsweg erreicht Einsidle vom Zürioberland her über de Etzel, wo au d Kapälle St. Meinrad schtaht.

Einsidle isch Heimetort vo verschidene jenische Familie. D Bhörde vo Einsidle händ aber d Zämearbet mit em "Hilfswerk Kinder der Landstrasse" verweigeret, wo vo 1926 bis 1973 jenische Familie d Chind graubt hät.

Quälle: Bundesamt für Statistik 2005

De Uusländeraateil isch 2010 bi 13,8 Prozänt gläge.

77,9 Prozänt vu de Iiwoner sind im Jaar 2000 römisch-katholisch gsii, 9,8 Prozänt evangelisch-reformiert.

Bi de Volchszellig 2000 hend vu de 12622 Iiwoner 92,3 Prozänt Tüütsch als Hauptspraach aaggää u 7,7 Prozänt anderi Spraache. De Tieläkt vu Äisele ghöört zum Höuchschtalemannisch.

Einsidle isch nöd nur en bekannte Wallfahrts-, sondern au en Winterschportort. Dorfeigni Skilift, d Langlaufloipe Schweedetritt und di nööch glägene alpine Skischportort Hoch-Ybrig und Brunni (Alpthal) zeichned Einsidle uus.

D Einsidler Skischprungschanze sind im Summer 2005 fertiggschtellt und am 12./13. Augschte 2005 im Rahme vom "FIS Sommer Grand Prix Einsiedeln 2005" offiziell iigweiht worde. 

Dr nööch Sihlsee, en Schtausee a dr Sihl, ladt im Summer zum Bade, Surfe oder Sägle ii, im Winter isch er hüüfig au für d Schliifschuehfahrer frei. Er liferet Schtrom für di Schwiizerische Bundesbahne (SBB) und schützt s nööch, tüüfer gläge Züri au vor Hochwasser vo dr Sihl, wo früeher mit dr Schneeschmelzi regelmässig d Zürcher Arbeiter- und Induschtriequartier heimgsuecht händ.

Einsidle hät en Ändbahnhof vo dr Schwiizerische Südoschtbahn (SOB) mit halbschtündliche S-Bahn-Verbindige uf Züri.

D Pilger finded hüt nümme so zahlriich wie i de vergangene Jahrhunderte is Chloschterdorf. Demit verbunde isch di langsam sichtbar Schtrukturbereinigung i dr Hotellerie. Gliichziitig erläbt Einsidle dank siinere meischt näbelfreie Laag und dr wunderschöne Voralpe-Landschaft en Uufschwung mit em Tagestourismus. Dank dr hohe Läbesqualität wachst d Iiwohnerzahl momentan wiituus gschnäller als im Landesdurchschnitt.

Alli paar Jahr findet vor dr Chloschterfassade es Freilichttheater – s «Gross Wälttheater» vom Pedro Calderón de la Barca (Schpilperiode 1924 bis 1992) bzw. s «Einsidler Welttheater» vom Thomas Hürlimann (Schpilperiode sit 2000) schtatt.

Näbed dr Chloschterbibliothek hät de wältberüehmt Architekt Mario Botta e neui Bibliothek boue, wo sich uusschliesslich mit Architektur abgit. 

Bikannt isch au d Einsidler Fasnacht, wo tüüf verwurzlet isch und ihre Urschprung im alemannische Bruuchtum hät. Gliichziitig sind aber au Iiflüss us em Tirol und us Venedig schpürbar. Als eltischte Bruuch gchännt me sit wiit über hundert Jahr am «Güdelziischtig» (Ziischtig nach em Rosemäntig) s Brotuusrüere. Näbed em Einsidler Tüüfel gits au dr Johee, dr Mummerie, dr Bajass, dr Ustriichler, s Domino und s Süühudi scho sit langer Ziit.





</doc>
<doc id="12161" url="https://als.wikipedia.org/wiki?curid=12161" title="Rapperswil SG">
Rapperswil SG

Rapperschwiil (SG) (me sait au Rappi) isch e Schtadt im Südweschte vom Kanton St. Galle i dr Schwiiz. Si isch sit em 1. Januar 2007 en Ortsteil vo de politische Gmaind Rapperschwiil-Jona.

Rapperschwiil liit am öschtliche Züriseeufer und isch dank em Seeufer, dr Altschtadt und em Knie sim Chinderzoo en beliebte Uusflugsort. Deet fangt au de Seedamm uf Pfäffike SZ aa, wo dä Zürisee in Ober- und Untersee teilt. Südlich vom Damm mündet d'Jona bi Busskirch in See.

S Schtadtwappe zeigt uf silbrigem Grund zwei roti Rose mit goldene "Butze" und ebefalls rote, entgege gaschtete Schtiel. Es isch em Dreirosewappe vo de Rapperschwiiler Grafe nachempfunde. Rapperschwiil wird drum au d "Roseschtadt" gnännt.

Am linke Ufer vom Obere Zürisee liit Altedorf, deet hät s Wappe ei roti Rose. Es git Theoriä wo besäged, dass Rapperschwiil vo ehemalige Altedöfler Grafe gründet worde isch und im Wappe gfindi mer no en Hiiwiis druf, wil Altedorf als «Original» ei Rose und Rapperschwiil als «Ableger» devoo zwei Rose hebi. 
D Gründig vo dä Schtadt Rapperschwiil isch wahrschiinlich ums Jahr 1200 erfolgt dur d Herre vo Rapperschwiil. Uf 1229 isch di eltischt erhalteni urkundlichi Erwähnig vo Schtadt und Burg vo Rapperswil datiert. Nach em Uusschterbe vom Gründergschlächt gaht Rapperschwiil a d Habsburger.

Im Jahr 1358 isch e Holzbrugg über d Landbrugg nach Süüde erschtellt worde. Dem alte Holzschteg vo Rapperschwiil uf Hurde nachempfunde isch 2001 en neue Schteg errichtet worde. Dur Rapperschwiil und über de Schteg füehrt au dr Jakobsweg.

Im Alte Zürichrieg um 1440 isch Rapperschwiil en umkämpfte Ort gsii. 1464 hät d Rapperschwiiler Bürgerschaft sich vo Habsburg-Öschterriich chönne loschaufe und mit dr Eidgenosseschaft de «ewig Bund» schlüüsse, wobii s Schloss Rapperschwiil bis 1798 als Sitz vo de eidgenössische Schirmvögt dient hät.

Im erschte Villmergerchrieg 1656, wo damals vo de Zürcher Rapperschwiilerchrieg oder Schwyzerchrieg gnännt worde isch, hät dr General Hans Rudolf Werdmüller, wo als Assischtenzrat de Bürgermeister Waser im Feld zur Siite gschtande isch, d Schtadt Rapperschwiil erfolglos belageret.

1798 isch di Helbetischi Republik entschtande, dur das hät Rapperschwiil siini Undertaanegebiet verlore und isch em neugschaffene Kanton Linth zuegordnet worde.

Schon 5 Jahr nach dr Entschtehig, 1803, isch di Helvetischi Republik zämegheit, Rapperschwiil isch in mit dr Mediationsverfassig neu gschaffene Kanton St. Galle iiglideret worde.

Um 1830 sind d Schtadtmuure und d Toor gschleift worde.

1859 isch di erschti Dampfiisebahn in Rapperschwiil verchehrt – dr legendär Orient-Express isch e Ziit lang vo Warna, Budapest, Wien über Rapperschwiil und Uschter uf Züri und wiiter uf Basel, Paris und Calais gfahre. Di beide Bahnlinie links und rechts vom Zürisee sind erscht 1875 respektive 1894 entschtande.

D Eröffnig vom Seedamm hät 1878 schtatt gfunde.

Im Jahr 1919 hät sich dr Zirkus Knie in Rapperschwiil nider glaa.
Rapperschwiil und Jona händ scho länger gmeinsami Infraschtrukture gha und d Grenze zwüsched ihne sind flüüssend verlaufe. Us dr Luft isch si chuum uuszmache gsi. Nach erfolglose Versüech hät d Bevölkerig 2003 nach ere Volksabschtimmig e Fusion vo de Gmeinde Rapperschwiil (2001: 7'400 Iiwohner; Ja-Aateil 82%) und Jona (2001: 17'100 Iiwohner; Ja-Aateil 52%) bejaht. Dr Fusionsvertrag isch im Früehlig 2005 vo dr Bevölkerig vo beide Gmeinde aagnoo worde. Rapperschwiil und Jona händ am 1. Januar 2007 fusioniert und hüt zämegnaah 24'400 Iiwohner. Rapperschwiil-Jona isch somit nach dr Schtadt St. Galle di zweitgröschti Gmeind im Kanton.

Z Rapperschwiil isch dr Iishockey Nationalliga A Club Rapperschwiil-Jona Lakers dihei. D «Roseschtädter» schpieled sit em Uufschtieg 1994 i dr höchschte Schwiizer Hockeyliga.

Ebefalls in Rapperschwiil-Jona spielt dr iiheimischi FCRJ. Dr Fussballverein isch 1928 ggründet worde und di 1. Mannschaft mischt i dr Gruppe 3 vo dr 1. Liga mit.

In Rapperschwil-Jona exischtiert e grossi Viilfalt a Schportvereine.

In Rapperswil isch e Fachhochschuel aasässig, d Hochschuel für Technik Rapperschwiil (HSR) mit Schwerpünkt in Technik/Informatik und Bau- und Planigswese.

Es git au no d Sekundarschuele Burgerau und Weide, Realschuele Chrüüzschtraass und d Primarschuele Hanfländer und Weide.

Lang verbunde isch Rapperschwiil mit em Schwiizer Nationalzirkus «Circus Knie», wo hier jewiils siis Winterquartier (teilwiis au z Jona) bezieht und au siin Sitz hät. D Knies betriibed in Rapperschwiil au de bekannti Chinderzoo.




</doc>
<doc id="12165" url="https://als.wikipedia.org/wiki?curid=12165" title="Zentralschweiz">
Zentralschweiz

D Zäntralschwiiz isch e Region i de Schwiiz, wo de zentral glägeni Teil vo de Schwiizer Alpe und de Voralpe umfasst. 

Zu de Zäntralschwiiz ghöred d Kantön Uri, Schwyz, Obwalde, Nidwalde, Luzern und Zug. S städtische Zäntrum vo dr Zäntralschwiiz isch Luzärn.

Dr Kanton Glarus wird mängmol irrtümlech zur Zentralschwiiz zellt, was aber weder geografisch no wirtschaftlich, politisch oder spraachlich zuetrifft.

Nöd deckigsgliich mit dr Region Zentralschwiiz, obschon hüüfig mit ihre verwechslet, isch d Innerschwiiz. Das Gebiet wird rein nach geografische Kriterie definiert. Zur Innerschwiiz ghöred d Kantön Uri, Obwalde und Nidwalde und die Teil vo de Kantön Luzern und Schwyz, und zwar die Gägende, wo em Vierwaldstettersee zuegwandt sind - im wesentliche also s Gebiet, wo z. T. no hüt als «Waldschtätt» bezeichnet wird.

Devoi widerum abzgrenze isch s historische Gebiet vo dr Urschwiiz, – die heisst uf Französisch "Suisse primitive", was übersetzt öpe «die afänglechi Schwiz» bedütet. Si umfasst d Kantön Uri, Schwyz und Underwalde (Obwalde und Nidwalde).

D Zäntralschwiiz underscheidet sich nöd nur geografisch, sondern au gschichtlich, religiös, mentalitätsmässig und politisch vo de andere Kantön:



</doc>
<doc id="12167" url="https://als.wikipedia.org/wiki?curid=12167" title="Sattel">
Sattel

Als Sattel werded bezeichnet
Sattel isch de Name vo folgende geografische Ort:


</doc>
<doc id="12168" url="https://als.wikipedia.org/wiki?curid=12168" title="(19) Fortuna">
(19) Fortuna

D' (19) Fortuna isch e Asteroid vum Asteroide-Hauptgürtel, wo am 22. August 1852 vum John R. Hind as nünzehnter Asteroid entdeckt worre isch. Daift wore isch dr Himmelskörper uf d'Fortuna, die römisch Glücks- un Schicksalsgötti.

D'Fortuna beweggt sich zwische 2,0523 (Perihel) astronomische Eiheite bis 2,8302 astronomische Eiheite (Aphel) in 3,8144 Johre um d'Sunne. D'Bahn isch 1,5733° gege d'Ekliptik gneigt, d'Bahnexzentrizität betrait 0,1593.

Mit eme Durmesser vu öppe 225 km ghört d'Fortuna zue dr grössere Asteroide vum Hauptgürtel. Si besitzt e dunkli chohlestoffhaldigi Oberflächi. In rund 7 Stunde un 27 Minüte rotiert sie um die eige Ax.

"Lueg au Liste vu dr Asteroide"


</doc>
<doc id="12169" url="https://als.wikipedia.org/wiki?curid=12169" title="Opposition">
Opposition

S'Wort Opposition (vu spotlat.: "oppositio" „d'Entgegesetzig“) bezeichnet 



</doc>
<doc id="12170" url="https://als.wikipedia.org/wiki?curid=12170" title="Opposition (Astronomie)">
Opposition (Astronomie)

</div>

As Opposition bezeichnet mer in dr Astronomi dr Aspekt, wo sich zwei Himmelskörper am Himmel im Winkelabstand vu 180 Grad befinde.

Im Regelfall interessiert numme d'Opposition vume e Himmelskörpers zue dr Sunne vu dr Erde us gsähe, denn in sällem Fall het dr Himmelskörper dr gringst Abstand zue dr Erde un isch die ganz Nacht iber z'sähe, wobi er um die astromonisch Middernacht am höchste iber em Horizont stoht.
Allerdings wird debi wäge dr Exzentrizität vu dr Planetebahne dr gringst Erdabstand hüffig nit exakt zum Oppositionszittpunkt erreicht, doch isch die zue beobachtend Differenz vu wänige Däg im Regelfall ohni praktische Bedütig.

Stehn zwei Himmelskörper fast zue dr gliche Zitt in Opposition zue dr Sunne, so cha es wäge dr schinbare Schleifebahne ("Oppositionsschleife") vu dr beteiligte Himmelskörper zu ere so gnennte dreifache Konjunktion chumme. Debi begegne sich die beide Himmelskörper dreimol im zittliche Abstand vu numme wänige Munät.

Drefachkonjunktione, vor allem sälli vum Jupiter un Saturn, hän besunders in dr Astrologi immer wiider Aloss fer die wildiste Spekulatione gä. 

Stoht dr Erdmo in Opposition zue dr Sunne, so hämmer Vollmo.

Himmelskörper, wo wie die undere Planete Merkur un Venus innerhalb vu dr Erdbahn um d'Sunne umlaufe, chänne nie in Opposition chumme und sind doher stets numme am Obend- oder Morgehimmel, aber nit während dr ganze Nacht z'sähe.

Sunderforme vu dr Opposition

"Lueg au:" Syzygium



</doc>
<doc id="12171" url="https://als.wikipedia.org/wiki?curid=12171" title="Jupiterpositionen">
Jupiterpositionen

In dr folgende Tabelle sin die spezielle Positione vum Jupiter (Aspekte) bis 2021 agä.


</doc>
<doc id="12172" url="https://als.wikipedia.org/wiki?curid=12172" title="Saturnpositionen">
Saturnpositionen

In dr folgende Tabelle sin die spezielle Positione vum Saturn (Aspekte) bis anno 2021 agä.


</doc>
<doc id="12174" url="https://als.wikipedia.org/wiki?curid=12174" title="Gemeinden des Kantons Luzern">
Gemeinden des Kantons Luzern

Em Kanton Lozärn gits em Momänt 83 politische Gmeinde. (Stand: 1. Januar 2013). Me seit dene Ywohnergmeinde. Si sind bis Endi 2012 uf föif Ämter verteilt gsii. Sed em 1. Januar 2013 isch de Kanton Lozärn i sächs Wahlchreis iiteilt.

Di ehemolige Hauptort vo de föif Ämter sind fett useghobe.

Im Kanton Luzern hets of de 1. Septämber 2004 folgendi Änderig gäh:

Uf de 1. Jäner 2005 hets folgendi Änderige gäh:

Uf de 1. Jäner 2006 hets folgendi Änderige gäh:

Uf de 1. Jäner 2007 hets folgendi Änderige gäh:

Uf de 1. Jäner 2009 hets folgendi Änderige gäh:

Uf de 1. Jäner 2010 het sech Stadt Lozärn ond d Gmeind Littau zor Stadt Lozärn zämeschlosse.

Uf de 1. Jäner 2013 händ sech folgendi Gmeinde zämegschlosse:


</doc>
<doc id="12175" url="https://als.wikipedia.org/wiki?curid=12175" title="Amt Luzern">
Amt Luzern

S Amt Lozärn esch bes Endi 2012 eine vo de föif Bezirk (Ämter) vom Kanton Lozärn i de Schwiiz gsee. De Hauptort esch d Stadt Lozärn gsee. Uf e 1. Januar 2013 esch s Amt Lozärn, met Uusnahm vo de Stadt Lozärn, i Wahlchreis Lozärn-Land öber gange.

S Amt Lozärn hed us folgende Gmeinde bestande:



</doc>
<doc id="12177" url="https://als.wikipedia.org/wiki?curid=12177" title="Amt Hochdorf">
Amt Hochdorf

Ds Amt Hofdere esch bes Endi 2012 eine vo de föif Ämter (Bezirk) vom Kanton Lozärn i de Schwiiz gsee. De Hauptort esch Hofdere gsee. D Kantonsverfassig vo 2007 kennt keni Ämter me, si werded aber witerhin för statistischi Zweck bruucht und send uf e 1. Januar 2013 i Wahlchreis omgwandled worde.

Das Amt Hofdere hed us folgende Gmeinde bestande:
<div style="padding:1em 20px 1em 20px; color:#000000;text-align:left;">

D Aagobe zu de Flächi vo de Gmeinde chönd underschidlich si - je nochdem, öb me de Aateil a de Seeflächi mitzellt oder nöd.

Em Amt Hochdorf hets sit em 2004 folgende Änderig gäh:


</doc>
<doc id="12178" url="https://als.wikipedia.org/wiki?curid=12178" title="Amt Sursee">
Amt Sursee

Ds Amt Sorsi esch bis Endi 2012 eine vo de föif Bezirk (Ämter) vom Kanton Lozärn i de Schwiiz gsee. De Hauptort esch d'Stadt Sorsi gsee. Uf e 1. Januar 2013 esch s Amt Sorsi i Wahlchreis Sorsi öbere gange ond hed d Gmeind Wouhuuse an Wahlchreis Äntlibuech ab gee.

Ds Amt Sorsi hed us folgende Gmeinde bestande:

Em Amt Sorsi hets uf de 1. Jäner 2004 folgendi Änderig gäh:

Em Amt Sorsi hets uf de 1. Jäner 2005 folgendi Änderig gäh:

Em Amt Sorsi hets uf de 1. Jäner 2009 folgendi Änderig gäh:


</doc>
<doc id="12179" url="https://als.wikipedia.org/wiki?curid=12179" title="Amt Willisau">
Amt Willisau

Ds Amt Willisou esch bes Endei 2012 eine vo de föif Bezirk (Ämter) vom Kanton Lozärn i de Schwiiz gsee. Hauptort esch ds Städtli Willisou gsee. Uf e 1. Januar 2013 esch s Amt Wilisou i Wahlchreis Wilisou öber gange.

Ds Amt Willisou hed us fougende Gmeinde bestande:

Uf de 1. Jäner 2006 hend sech:


</doc>
<doc id="12180" url="https://als.wikipedia.org/wiki?curid=12180" title="Amt Entlebuch">
Amt Entlebuch

Ds Amt Äntlibuech esch bis Endi 2012 eine vo de föif Bezirk (Ämter) vom Kanton Lozärn i de Schwiiz gsii. De Hauptort esch Schöpfe gsii. 

Uf de 1. Januar 2013 esch s Amt Äntlibuech, wel d Lozärner Kantonsverfassig us em Johr 2007 e ke Ämter me kennt, i Wahlchreis Äntlibuech übergange.
S Amt Äntlibuech ligt im südweste vom Kanton Lozärn u werd im Norde dur e Napf begränzt und im Süde dur e Bärgchötti, wo sech vom Pilatus übers Brienzer Rothorn bes zor Schratteflue erstreckt. S Äntlibuech werd vo de Chline Ämmä dorflosse.

Ds Amt Äntlibuech hed us folgende Gmeinde bestande:
Ds Amt Äntlibuech, mit Uusnahm vo Wärtistei, esch syt 2000 ds erschte UNESCO Biosphärereservat vor Schweiz (nach de Sevilla-Strategie).




</doc>
<doc id="12182" url="https://als.wikipedia.org/wiki?curid=12182" title="Sattel (Pass)">
Sattel (Pass)

Dr Sattel isch en langzogne Schtraassepass im Kanton Schwyz. Er füehrt vo Pfäffike SZ (Gmaind Fryebach) uf Seewe SZ (Gmaind Schwyz). Di aigentlich Schtrecki vom Pass isch zwüschet Biberbrugg und Sattel. D Passhöchi liit uf 932 m ü.M. bi Biberegg, südweschtlich vo Roteturm.

Dr Sattel isch vermuetlich scho vor em 13. Jahrhundert als Zuegang zum Gotthardpass gnutzt worde. Dur de Uusbau vo dr Schtraass 1860 und de Eröffnig vo de Iisebahnlinie 1891 vo Biberbrugg uf Arth-Goldau isch dr Sattel eini vo de wichtigschte Wescht-Oscht Verbindige i d Innerschwiiz worde.

D Schtrooss und d Isebahnlinie vo de SOB füered paralell zume grosse Hoochmoor, wo i de 1980-er Joor emol en Waffeplatz vom Schizer Militär het söle baut wärde, sit 1987 aber under Naturschutz schtoot und vo nazionaler Bedütig isch.


</doc>
<doc id="12195" url="https://als.wikipedia.org/wiki?curid=12195" title="Alter Zürichkrieg">
Alter Zürichkrieg

Dr Alti Zürichrieg oder au Toggeburger Erbschaftschrieg hät zwüsched 1436 und 1450 i dr Schwiiz schtattgfunde. 

1436 isch dr Graf Friedrich VII. vo Toggeburg gschtorbe. Wil er chinderlos gsii isch und keis Teschtament hinderlaa hät, händ sich di eidgenössische Ort Züri und Schwyz ums Erb gschtritte. Mit beide hät dr Friedrich VII. vor siim Tod Bündnis und Burgrecht abgschlosse. Dr Zürcher Bürgermeischter Rudolf Stüssi hät d Grafschaft Uznach und d Herrschaft Gaschter erwerbe welle, um Zuegang zu de Bündner Päss z überchoo. 1438 hät dr Ital Reding d. Ä., Landammä vo Schwyz und Gegeschpiler vom Rudolf Stüssi ums Toggeburger Erb, d Herrschaft Gaschter bsetze laa, woruuf Züri e Chornschperri gege Schwyz und Glarus verhänkt hät. Druuf isch 1440 Schwyz und Glarus is mit Züri verbündete Sargans iimarschiert. Wil Züri e Vermittlig vo de übrige eidgenössische Ort abglehnt hät, händ sich die uf d Siite vo Schwyz und Glarus gschlage. Bis 1443 händ jedes Jahr Truppe vo de Waldschtätt d Zürcher Landschaft verwüeschtet. Zürcher Truppe sind bis Pfäffike SZ marschiert, händ sich aber aagsichts vo dr eidgenössische Überlegeheit wider zruggzieh müesse. Schwyz hät di zürcherische Höf Feusisberg, Freiebach und Wollerau eroberet. 1440 hät Züri en Waffeschtillstand schlüüsse müesse, wil siini Chräft erschöpft gsii sind.

1442 hät dr Rudolf Stüssi mit em düütsche König Friedrich III. us em Huus Habsburg es Bündnis gschlosse, um doch no zu de aagschtrebte Erwerbige i dr Linthebeni z choo. Dr Stüssi hät em Friedrich di 1424 erworbeni Grafschaft Kyburg (mit Uusnaahm vo de Gebiet weschtlich vo dr Glatt, wo vo dänn aa Neuamt gnännt worde isch) und hät em Habsburger freii Hand gwährt, de Aargau zrugg zerobere, gege s Verschpreche, s Toggeburg und d Grafschaft Uznach z chaufe und Züri z übergeeh. De Friedrich III. hät usserdem es Heer zur Verteidigung vo Züri under zwei erfahrene Heerfüerer here gschickt, dr Hans vo Rechberg und dr Thüring vo Hallwil.
Us Empörig über s Bündnis vo Züri mit em «Erzfind» Habsburg händ Schwyz, Glarus und di übrige eidgenössische Ort Züri und siim Bundesgnosse de Chrieg erchlärt und händ Bremgarte und Bade eroberet. Bi dr Schlacht bi St. Jakob a dr Sihl händs en Siig errunge, dr schtriitbari Bürgermeischter Stüssi isch uf em Schlachtfeld gschtorbe. Züri hät aber trotzdem uf em freie Bündnisrecht und uf e Rückgaab vo de Höf und siim Aaschpruch uf Uznach beharrt. Nach acht Mönet Waffeschtillschtand isch 1444 dr Chrieg wiiter gange. Nach dr Eroberig vo Griifesee und siinere Burg und dr Hiirichtig vo dr Bsatzig, em Mord vo Griifesee, hät d Belagerig vo dr Schtadt Züri und vom habsburgische Rapperschwiil aagfange. Debii sind au Chriegsflöss vo de Eidgenosse uf em Zürisee zum Iisatz choo.

I dere verzwiiflete Situation hät dr Friedrich III. de französisch König Karl VII. um Hilf bete. Der hät s Heer vo de Armagnake (benannt nach ihrem ursprünglige Füerer Graf Bernhard vo Armagnac) uf Basel geschickt. Züri hät dänn Brugg überfalle, um de Armagnake de Weg über d Aare freizmache. Druuf isch d Schlacht bi St. Jakob a dr Birs gfolgt. D Armagnake händ d Dörfer, wo a dr Birs lige, bsetzt. D Eidgenosse händ e Vorhuet überwältiget und sind nachher über de Fluss gschtürmt, wo si noch langem Kampf vo dr französische Hauptmacht besiigt worde sind. D Armagnake händ aber ebefalls schweri Verlüscht erlitte und sind – offebar schockiert dur di unkonventionelli Chriegsfüehrig vo de Eidgenosse – abzoge. 

Dr Friedrich hät dänn im Früelig 1446 nomal versuecht, en Aagriff uf d Eidgenosse z füere, siis Heer isch aber bi Ragaz am 6. März 1446 gschlage worde. Bereits im November 1444 händ Vermittligsversüech vom Bischof vo Basel, vom Komtur vo de Johanniter zu Wädischwiil, vom Basler Konzil und de Kurfürschte iigsetzt. Aber erscht em Friideskongress, wo vom rhiinische Pfalzgraf uf Konschtanz iiberuefe worden isch, isch es glunge, d Iischtellig vo de Findseligkeite z erreiche (12. Juni 1446).

D Friidesverhandlige sind erscht 1450 zum definitive Abschluss choo. Züri hät de Bund mit em Friedrich III. löse müesse und hät defür bis uf d Höf siini Gebiet zrugg überchoo. Di umschtritteni Grafschaft Uznach und d Landvogtei Gaschter sind Schwyz und Glarus als gmeini Herrschafte zuegfalle.




</doc>
<doc id="12196" url="https://als.wikipedia.org/wiki?curid=12196" title="Unteriberg">
Unteriberg

Underibrig isch ä Gmäind im Bezirk Schwyz, Kanton Schwyz i dr Schwiiz.

S Underibrig gränzt a Einsidlä, Oberybrig, as Muätital, und as Innertal. Früänär isch d Gmeind midm Oberybrig zämä gsi, und häd äifach Ybrig gheissä. Wills dä öppä idä Rüüsch gärä gschtrittä hend, und will d Oberybrigär, d Underibrigär ä chle undrdrückt hend, isch diä Gmäind täilt wordä i Under- und Oberibrig. S Underibrig isch jetzt diä jüngscht Gmäind vom Kanton Schwyz.

Vom Underibrig us chunt mr übär d Wäglousä mid de Seilbahn is Hoch-Ybrig ufä. Ide Wäglousä hinnä häds umä 10. Juni amä äs Openair. S isch zimmli chlii, abr es gilt bi Usswärige als eis vo de Openair mit dr beschtä Stimmig. Es wird nur schwiizer Musig spillt, was öppe gliichgsinnti Lüüt aazieht, und es grosses Zämmeghörigkeitsgfühl uuslööst.

Underybrig isch zum eerschte Maal gnennt worde im Jaar 1397 als "Yberg".

Quälle: Bundesamt für Statistik 2005

De Uusländeraateil isch 2010 bi 5,4 % gläge.

84,7 % vu de Iiwoner sind im Jaar 2000 römisch-katholisch gsii, 8,5 % evangelisch-reformiert.

Bi de Volchszellig 2000 hend vu de 2220 Iiwoner 98,2 % Tüütsch als Hauptspraach aaggää u 1,8 % anderi Spraache. De Tieläkt vu Underybrig ghöört zum Höuchschtalemannisch.

Au ä Äigäschaft vom Ybrig sind diä vilä Fiirtigä wo gfiirät wäre, das isch abr fürä Kanton Schwyz normal. Äinä vo dä Fiirtigä häd susch niämärt, dä Stöck-Märcht. Dä isch immr am Mäntig nachm drittä Sunntig im Oktober. Dä Stöckmärcht isch ä Märcht im Ybrig, wo vo dr Dorfchrützig äwäg dur z Dorf hindärä ä huufä Ständ ufgstellt sind. Dä chanäs scho oppä gäh, dass z Dorf mit Lüütä überstellt isch, und mr nid durdur laufä chan, ohni dass dr öppär vor dä Füässä umänand trouläd. Am Abig vo dem Stöckmärcht gits imänä Fäschtzält innä nu ä bsundärä Leckärbissä: z Chatzästreblä. Au wänn das jetz nach Tiärliquälärii und Toud töint, isch dä das gar nüd ä Dertigs. Da gahts drum, dass zwäi Mänschä ä Riämä umä Hals umä am Hinderchopf machid, und uf dä Chnünä huurid. Wänns dä das machid, mönds uf z Kommando bäidi hinderschi ziä, und probiärä, dä Gägnär übernä Liniä durä z ziä, ähnlich wiä Säilziä. Dä Namä chund wahrschindli dahär, will mr bi derä Morgsärii ä Chatzäbuggäl macht.

Ä wiitäri Äigähäit vom Underibrig, odr insgesamt vom Ybrig, sind d Übernämä. Diä wärdid i dä Regäl uf d Flurnämä oder uf d Ahnä bezogä. Nämä wo sich uf dä Ort beziähnd, wärid zum Biispiil:

und wiitäri.

Nämä wo sich uf d Ahnä beziänd, wärid:

und au da gits nu vili mej. 

Äs hed sogar äinisch anärä Fasnacht ägschtra äs Telefonbuäch gäh, wo alli Bewohner mit ihrem Übernamä drinnä ufgfüährt gsi sind. 

Z Dorfläbä im Ybrig isch zimmli aktiv. S git ä huufä Reschtäran, und äs paar Baarä. S git au ä huufä Veräinä, under adäräm d Fäldmusig Alpäröisli.



</doc>
<doc id="12221" url="https://als.wikipedia.org/wiki?curid=12221" title="Kappelerkriege">
Kappelerkriege

I dr Alte Eidgenosseschaft häts zwei Religionskonflikt geeh, wo mer ene Chappelerchrieg säit.



</doc>
<doc id="12222" url="https://als.wikipedia.org/wiki?curid=12222" title="Erster Kappelerkrieg">
Erster Kappelerkrieg

Der Erscht Chappelerchrieg isch en Konflikt zwüsched reformierte und katholische Orte i dr Schwiiz gsii. Er isch 1529 uusbroche, hät aber ohni äigetlichi Kampfhandlige mit eme Versöönigsässe, der „Chappeler Milchsuppe“, ggändet.

Uusgangspunkt im Ziitalter vo dr Glaubesschpaltig isch de Grabe zwüsched de alt- und nöiglöibige Orte vo dr Alte Äidgenosseschaft gsii. 
De Zürcher Reformator Huldrych Zwingli hät zum Schutz vom evangelische Glaube 1529 mit Choschtez s „chrischtlich Burgrächt“ gründet. Das Bündnis under dr Füerig vo Züri isch in erschter Linie gäge Öschterriich und in zwäiter Linie gege di katholische innere Orte Luzern, Uri, Schwyz, Underwalde und Zug grichtet gsii. Di 5 innere Orte händ als Gägemassnaam mit Öschterriich di „chrischtlichi Veräinigung“ gründet. Im Zäntrum vom Glaubesschtriit sind d Fürschtabtei St. Galle und di gmäine Herrschafte, bsunders s Thurgi, gstande. De Zwingli hät miteme militärische Schlag em Gägebündnis de Bode welle entzie und hät nacheme Chriegsgrund gsuecht. Im Mai 1528 händ d Zürcher im Thurgi en altglöibige Feldwöibel laa hiirichte, es Jaar spöter händ d Schwyzer de reformiert Pfarrer J. Keyser verbrännt. Wo en Underwaldner als Landvogt in Bade iigsetzt worde isch, hät Züri de innere Orte am 8. Juni 1529 de Chrieg erchlärt. D Zürcher sind bi Chappel am Albis uufmarschiert und händ s Thurgi und d Sanggaller Landschaft bsetzt. 

Ganz ohni Kämpf isch dr Erscht Chappeler Landfride gschlosse worde. Me hät abgmachet, dass jedi Gmäind dur Meerhäitsbschluss dr alt oder nöi Glaube törf aanee. Dr Fride isch dur es Versöönigsässe, d Chappeler Milchsuppe, bsiglet worde. 

De Konflikt isch aber 1531 mit em Zwäite Chappelerchrieg wider uusbroche.




</doc>
<doc id="12223" url="https://als.wikipedia.org/wiki?curid=12223" title="Zweiter Kappelerkrieg">
Zweiter Kappelerkrieg

Dr Zwäiti Chappelerchrieg isch d Fortsetzig vom Erschte Chappelerchrieg, wo 1529 ooni Kampfhandlige mitem Erschte Chappeler Landfride beendet worde isch.

Bi de Chappeler Chrieg handlets sich um di erschte europäische Religionschriege. Di zwee Chrieg sind dur di reformierte Kantön under dr Füerig vo Züri mit em Reformator Zwingli gege di föif innere katholische Orte gfüert worde.

D Abmachige vom erschte Chappeler Landfride händ nöd lang ghebet. Wesentliche Iifluss hät d Entwicklig z Dütschland ghaa. D Beschlüss vom Augsburger Riichstag (Confessio Augustana) händ zu Misstraue zwüsched dr alt- und dr nöiglöibige Partei i dr Schwiz gfüert. Iimischige i d Glaubesverhältnis vo de gegnerische Gebiet händ die Haltig verschtärcht. Züri isch vorgworfe worde, es welli sich nöii Gebiet iiverliibe. Wo di katholische innere Orte d Hilf im Müsserchrieg verwäigeret händ, hät dr Zürcher Reformator Zwingli uf en neue Waffegang drängt. Di im chrischtliche Burgrecht verbündete Orte sind zrugghaltend blibe und händ äinzig e Lebesmittelschperri gege di innere Orte verhängt. Druf händ die am 9. Oktober 1531 Züri de Chrieg erchlärt. I dr Schlacht bi Chappel händ di isolierte und schlecht gfüerte Zürcher am 10. Oktober 1531 e Niderlaag erlitte. De Zwingli isch i dere Schlacht gfalle. 

Drizee Taag schpäter, isch i dr Schlacht am Gubel dr Chrieg endgültig zugunschte vo de katholische Ort entschide und Fridesverhandlige si iigläitet worde. Mit em Zwäite Chappeler Landfriide isch dr Zwäiti Chappelerchrieg beendet und eso dr witere Uusbräitig vo dr Reformation i dr dütsche Schwiz e Grenze gsetzt worde.




</doc>
<doc id="12238" url="https://als.wikipedia.org/wiki?curid=12238" title="(20) Massalia">
(20) Massalia

D' (20) Massalia isch e Asteroid vum Asteroide-Hauptgürtel, wo am 19. Juli 1852 vum Annibale de Gasparis as zwanzigster Asteroid entdeckt worre isch. Dr Asteroid isch unabhängig devu vum französische Astronom Jean Chacornac am Observatorium vu Marseille entdeckt worre. Massalia isch dr antik latinisch Namme vu dr Stadt.

D'Massalia beweggt sich ime Abstand vu 2,0638 (Perihel) bis 2,7540 (Aphel) astronomische Eiheite in 3,739 Johre um d'Sunne. D'Bahn isch 0,7066° gege d'Ekliptik gneigt, d'Bahnexzentrizität betrait 0,1433.

Mit eme middlere Durmesser vu 145 Kilometer ghört d'Massalia zue dr grössere Asteroide vum Hauptgürtel. Si besitzt e relativ helli silikatrichi Oberflächi mit ere Albedo vu 0,21. 
D'Massalia rotiert in öppe 8 Stunde um die eige Ax.

"Lueg au Liste vu dr Asteroide"


</doc>
<doc id="12245" url="https://als.wikipedia.org/wiki?curid=12245" title="Villmergerkrieg">
Villmergerkrieg

Als Villmergerchriege werded d Schlachte vom 24. Januar 1656 bzw. 24. Juli 1712 zwüsched de reformierte und katholische Schwiizer Orte bezeichnet.
Zum erschte Villmergerchrieg isch es choo, nachdem i de Jahre 1654/55 dr Versuech vonere Bundesreform (Bundesprojekt vo 1655) dur di reformierte Ort am Widerschtand vo de katholische Ort geschiiteret isch. Züri hät druufabe im Jahr 1656 siini Verbündete zum Chrieg gege d Katholike drängt. Züri hät en Schtriit mit em katholische Schwyz um de Bsitz und d Recht vo einige Neugläubige, wo us Arth gflüchet si, gnutzt, um e gsamteidgenössischi Entscheidig z erzwinge. Am Aafang vom Jahr 1656 sind zürcherischi Truppe vor Rapperschwiil grückt, wo aber erfolglos belageret worde isch. Underdesse händ di katholische Ort mit ihrne Truppe d Verbindig zwüsched Züri und Bern abgschnitte und händ d Berner am 24. Januar 1656 bi Villmerge gschlage. D Kampfhandlige sind aber erscht am 20. Februar endgültig iigstellt worde.

Dr Villmerger oder Dritti Landfride vom 7. März 1656 hät di alte Zueschtänd wider hergschtellt, wie si dur de Zweiti Kappeler Landfride vo 1531 gschaffe worde sind. Demit isch di katholischi Hegemonie i dr Eidgenosseschaft gesicheret worde.

1712 händ Bern und Züri en Schtriit zwüsched dr Fürschtabtei St. Galle und ihrne reformierte Undertaane im Toggeburg und di günschtigi ussepolitischi Situation vo dere Ziit gnutzt, wil Frankriich und Habsburg dur de Spanischi Erbfolgchrieg militärisch gschwächt gsii sind, um di katholische Ort nomal aazgriife. Im so genannte Toggeburgerchrieg oder zweite Villmergerchrieg händ Bern und Züri dank gueter Vorbereitig gwunne.

Es isch dr Vierti Landfride gfolgt, wo d Vormachtschtellig vo de katholische Ort i dr Eidgenosseschaft beendet hät.



</doc>
<doc id="12269" url="https://als.wikipedia.org/wiki?curid=12269" title="Sattel SZ">
Sattel SZ

Sattel isch e politischi Gmeind im Bezirk Schwyz vom Kanton Schwyz i dr Schwiz.

Zu Sattel ghöred d Ort Ecce Homo, Schorne und Moschtel. 

Nachbersgmeinde vo Sattel sind Rothethurm, Schwyz, Schteine und Schteinerberg, Oberägeri und Underägeri.

Sattel lit im Taliischnitt vo dr Schteineraa, am Fuess vom Morgarteberg, Chaiserschtock und Hochschtuckli und gaht bis uf d Höchene vo dene Voralpegipfel. Di waldriichi Landschaft zeigt mit Moräne, Felsriegel und Schwemmebene düütlichi Schpure vo de Iisziite.

Quälle: Bundesamt für Statistik 2005

Sit 1992 hät d Bevölkerig um 10,5 % zuegnaah. De Uusländeraateil isch 2010 bi 9,3 % gläge.

85,9 % vu de Iiwoner sind im Jaar 2000 römisch-katholisch gsii, 6,8 % evangelisch-reformiert.

Bi de Volchszellig 2000 hend vu de 1402 Iiwoner 97,3 % Tüütsch als Hauptspraach aaggää u 2,7 % anderi Spraache. De Tieläkt vu Sattel ghöört zum Höuchschtalemannisch.
Dr Gmeindspräsident isch dr Adolf Lüönd-Diener. De Vizepräsident isch de Josef Föhn Appert. Witeri Gmeindratsmitgliider sind: De Peter Zundel-Huwyler (Finanze), d Esther Moser-Trinkler, d Christine Betschart-Dändliker, de Beat Camenzind-Schuler und de Beat Kryenbühl. 

Was früener s Pfarrhuus gsii isch, isch hüt s Gmeindhuus Sattel. Zwanzig Jahr isch es als Pfarrhuus benutzt worde, bis es im Jahr 1810 zum Schuelhuus umbaut worde isch. Schpäter aber, im Jahr 1962 isch s Huus als Wohnhuus gnutzt wurde, wil s neue Schuelhuus Eggeli baut worde isch. 

D Gesamtrenovation und dr Umbau zum erschte Gmeindhuus vo Sattel, isch im Jahr 1976 vollzoge worde. Fascht 14 Jahr schpäter isch d Gmeindsverwaltig erwiteret worde und me het de underi Stock au afo bruuche.

D Landwirtschaft prägt s Erschiinigsbild vo dr Gmeind schtarch. Drus lönd sich aber nur bedingt Rückschlüss uf d Erwerbsschtruktur zieh. Vo de rund 600 erwerbstätige Persone (Schtand Volkszellig 1990) sind nume no en Viertel i dr Land- und Forschtwirtschaft tätig. E witere Viertel isch im Handwerch und Gwerb beschäftiget, während d reschtlichi Hälfti im Dienschtleischtigssektor schaffet. Fascht dreihundert vo de Erwerbstätige verdiened sich ihre Lebesunderhalt als Pendler usserhalb vo dr Gmeind, bsunders in Schwyz und dr Region Zug. Während d Arbetsplätz i dr Land- und Forschtwirtschaft zrugg gönd, händ chliini und mittleri Gwerbbetriib i de letschte Jahre zahlriichi neui Arbetsplätz gschaffe. E schtändig wachsendi Bedüütig het d Beschäftigung im Tourismussektor, wo über sibzig Voll- und Teilzitarbetsschtelle büütet. Die Teilzitschtelle sind unentbehrlichi Verdienschtmöglichkeite für Landwirt oder dene ihri Fraue, wo wäge dr Betriibsschtruktur i sehr vile Fäll uf en Nebeerwerb aagewise sind. Dass es keini Induschtrii- und grossi Dienschtleischtigsbetriib git, würkt sich natürlich negativ uf de Schtüürertrag vo dr Gmeind us. Zwar deckt dr Kanton dur de Finanzusgliich s jährliche Defizit (bimene Ufwand vo rund 3,8 Mio. Franke isch 1994 es Defizit vo rund 680'000 Franken vorgseeh gsii), doch isch demit en empfindliche Verluscht vo dr Gmeindsautonomii verbunde. 

Rund drissig Verein und Organisatione träge zumene vilfältige Gmeinschafts- und Freizitlebe bii. 

Mit em Ski- und Nacherholigsgebiet Sattel-Hochschtuckli (Draigondlebahn, drei Skilift, "Schtuckli Run", "Schtuckli Jump", Wanderweg, Roller Park) und em naache Aegerisee schtaht Sattel au es qualifizierts touristischs Aagebot zur Verfüegig. D Eröffnig vo dr Summerschlittelbahn "Schtuckli Run" und vom "Roller Park", hät em Summertourismus Uftriib verschafft und di eisitigi Winterabhängigkeit entschärft. 

Dank sinere zentrale Laag und dr guete Erreichbarkeit mit de öffentliche (Südoschtbahn vo Goldau und Rapperschwiil, Bus vo Schwyz, Bus vo Zug) und private Verchehrsmittel eignet sich Sattel sowohl als Tagesziil wie au als Ferieort. D Parahotellerie (Camping und Feriewohnige) büütet meeh als aituusig Bett. S Aagebot a Übernachtigsmöglichkeite i de Hotel und in Privathuushalt gilt no als verbesserigswürdig.
Uf em Gmeindsgebiet vo Sattel, im Wiiler Schorne am Morgarte, söll am 15. November 1315 zwüsched eme habsburgische Heer under em Herzog Leopold vo Öschterriich und de Schwyzer mit ihrne Verbündete d Schlacht am Morgarte schtattgfunde ha, wo als "erschti Freiheitsschlacht" vo de Eidgenosse i d Gschicht iigange isch. D Chronik prichted; s herzogliche Heer söll derbii vernichtend gschlage worde sii. Zahlriichi Edellüüt hegid debii ihres Lebe verlore. Hüt erinnered e Kapelle i dr Schorne und s Morgartedänkmal bim Buechwäldli am Ägerisee a de Waffegang. E chliini Usschtellig mit Tonbildschau im Morgartehuus nebed dr Schlachtkapälle und Informationstafle uf em Schlachtgländ informiered über d Hindergründ und de Verlauf vo dr Schlacht.



</doc>
<doc id="12296" url="https://als.wikipedia.org/wiki?curid=12296" title="Reduit">
Reduit

S Réduit isch en verschtärchte Verteidigungsbau, wo zum Rückzug für d Besatzig dient hät, falls dr Find dr vorglagereti Verteidigungswall überwunde hät. S Réduit (s Chernwerch) lit im Innere vom ene Verteidigungswall. Vermehrt zum Iisatz sinds bi de detachierte Werch vo dr Neupreussische/Neudüütsche Befeschtigungsmanier vom 19. Jahrhundert choo. Sie ghörted zu de schtärchschte Feschtigsaalage und hätted sölle e hartnäckigi Verteidigung möglig mache. D Zitadelle zum Bischpil isch s Reduit beziehigswiis s Rückszugswerch innerhalb von ere Feschtig.

"Zu Einzelheite lueg bim Artikel Schwizer Reduit."
Während em 2. Weltchrieg isch s Réduit zum Begriff vom Widerschtand vo dr Schwiz gege s Dritte Riich worde, uf dr einte Site vo ihrem geischtige Widerschtand, uf dr andere vom ene konkrete militärische Widerschtand vo dr Schwizer Armee i dr Alpefeschtig.

Vo dr Grenze durs Mittelland hett im Chriegsfall nur no en Verzögerigskampf sölle gfüehrt werde. S dichtbevölkerete Mittelland und demit alli wirtschaftliche Zentre vom Land wär notfalls priisgeeh worde.

D Zentralruumschtellig hät im wesentliche de Alperuum ohni de grösseri Teil vo Graubünde und witgehend au ohni s Tessin umfasst, wobii di nördlichi Grenze im Berner Oberland dur de Hohgant, Heiligeschwendi und de Thunersee, und de Underlauf vo dr Chander und d Stockhornchetti bildet worde isch.

Zu de wichtigschte Feschtige vom Réduit händ d Feschtigswerch Sargans und St-Maurice und dr Sankt Gotthard als Zentrum vom Réduit ghört.

Uf dr hessische Rhysite (Mainz-Kastel (zu Wisbade)) direkt nebe dr Theodor-Heuss-Brugg staat e Gebäud, wo Reduit gnännt wird. Es beherbergt hüt zahlriichi Vereinsheim und Jugendpflege-Iirichtige. Dr Innehof wird im Summer für Open-Air-Kinos, -Konzert und anderi Veraaschtaltige gnutzt. Usserdem isch au s Kaschteler Heimatkundemuseum, s Museum Castelanum, i dr Reduit underbracht.





</doc>
<doc id="12297" url="https://als.wikipedia.org/wiki?curid=12297" title="(22) Kalliope">
(22) Kalliope

D' (22) Kalliope isch e Asteroid vum Asteroide-Hauptgürtel, wo am 16. November 1852 vum John Russel Hind entdeckt worre isch. Daift worre isch dr Himmelskörper uf d'Kalliope, d'Muse vu dr epische Dichtig, vu dr Wisseschaft un vum Saitespil.

D'Kalliope beweggt sich in eme Abstand vu 2,610 (Perihel) bis 3,208 (Aphel) astronomische Eiheite, in öppe 5 Johre um d'Sunne. D'Bahn isch 13,7° gege d'Ekliptik gneigt, d'Bahnexzentrizität betrait 0,103.

D'Kalliope het e Durmesser vu 181 Kilometer un isch demit ein vu dr grösste Asteroide vum Hauptgürtel. In 4 Stunde un 9 Minüte rotiert si um die eige Ax.

D'Kalliope het e Mo, wo mer Linus daift her. Er isch mit eme Durmesser vu 38 km im Vergliich zue dr Kalliope relativ gross un umchreist d'Kalliope uf ere chreisförmige Umlaufbahn ime Abstand vu 1065 km in 3,59 Däg.

Beidi Himmelskörper zelle zue dr metallische Asteroide.

"Lueg au Liste vu dr Asteroide"



</doc>
<doc id="12298" url="https://als.wikipedia.org/wiki?curid=12298" title="(22) Kalliope I Linus">
(22) Kalliope I Linus

Dr (22) Kalliope I Linus isch e Asteroide-Mond, wo dr Asteroid (22) Kalliope umchreist. Wie dr Mueder-Asteroid ghört er zue dr metallische Asteroide, isch also vum M-Typ.

Mit gschätzte 38±6 km Durmesser isch dr Linus im Vergliich zue dr meiste andere Asteroide-Mönd rächt gross un gäb scho selber e rächte Asteroid ab. Im Hauptgürtel bestoht numme dr Doppelasteroid (90) Antiope us zwei beidermasse grössere Komponente.

Am 29. August 2001 hän d'Astronome Jean-Luc Margot un Michael E. Brown dr Linus mith em Keck-Teleskop uf Hawaii entdeckt un as Mond vu dr (22) Kalliope identifiziert. E anderi Gruppe het d'Entdeckig mit eme andere Teleskop, au uf em hawaiianischi Mauna Loa am 2. September 2001 bestätigt. Gmäss dr Nomenklaturregle vu dr Internationale Astronomische Union het dr Mond zuenächst die provisorisch Bezeichnig S/2001 (22) 1 erhalde un isch am 8. August 2003 noochem mythologische Linus, dr Suhn vu dr Muse Kalliope un Erfinder vu Melodi un Rhythmus. daift worre.

Mer nimmt a, dass im Linus si Umlaufbahn e rächt churzi Präzession vu numme e baar Johr het. Säll soll vor allem an dr eher uregelmässige Gstalt vu dr Kalliope liige.. Im Linus si Helligkeit variiert nennenwert zwische einzelne Beobachtige, was uf e länglichi Gstalt schliesse losst..

Dr Linus isch vermuetlich e Bruchstück vu ere Kollision vu eme grössere Vorgängerkörper vu dr Kalliope ("Proto-Kalliope") mit eme andere Asteroid, wo in ere Umlaufbahn vum Muederkörper blibe isch. Säll schliesst mer us dr ähnliche Zämmesetzig vu beide Asteroide.



</doc>
<doc id="12300" url="https://als.wikipedia.org/wiki?curid=12300" title="(23) Thalia">
(23) Thalia

D' (23) Thalia isch e Asteroid vum Asteroide-Hauptgürtel, wo am 15. Dezember 1852 vun John R. Hind entdeckt worre isch. Daift worre isch dr Himmelskörper uf d'Thalia, d'Muse vu dr komische Dichtig un Underhaldig.

D'Thalia beweggt sich ime Abstand vu 2,0125 (Perihel) bis 3,2424 (Aphel) astronomische Eiheite, in 4,26 Johre um d'Sunne. D'Bahn isch 10,1480° gege d'Ekliptik gneigt, d'Bahnexzentrizität betrait 0,2340.

D'Thalia het e Durmesser vu öppe 107 Kilometer. Si besitzt e relativ helli, silikatischi Oberflächi mit ere Albedo vu 0,254.

"Lueg au Liste vu dr Asteroide"


</doc>
<doc id="12316" url="https://als.wikipedia.org/wiki?curid=12316" title="(24) Themis">
(24) Themis

D' (24) Themis isch e Asteroid vum Asteroide-Hauptgürtel, wo am 5. April 1853 vum Annibale de Gasparis entdeckt worre isch.
Dr Namme leitet sich vu dr Themis, in dr grichische Mythologi d'Dochter vum Uranos un dr Gaia, ab.

D'Themis beweggt sich ime Abstand vu 2,7123 (Perihel) bis 3,5442 (Aphel) astronomische Eiheite, in 5,53 Johre um d'Sunne. D'Bahn isch 0,76° gege d'Ekliptik gneigt, d'Bahnexzentrizität betrait 0,133.

Mit eme Durmesser vu öppe 198 km isch d'Themis ein vu dr grösste Asteroide vum Hauptgürtel. Si besitzt e dunkli Oberflächi mit ere Albedo vu 0,067. D'Themis rotiert in 8 Stunde un 22 Minüte um die eige Ax.

D'Themis isch s'grösst Mitglid vu dr Themis-Asteroide-Familie.

Themis isch au dr Namme vu eme anno 1905 vum William Henry Pickering vermeintlich entdeckte 10. Saturnmond gsi. Sälli Entdeckig het aber nie bestätigt werre chänne.

"Lueg au Liste vu dr Asteroide"


</doc>
<doc id="12317" url="https://als.wikipedia.org/wiki?curid=12317" title="Alemannische Steinkistengräber">
Alemannische Steinkistengräber

E alamannisch Steikischtegrab isch e Grab, wu mit Stei fascht immer drucke (ohni Mertel) ufgmürt gsii isch un mit Steiblatte het kenne abdeckt wäre. Wänn d Sittewänd aü mit Blatte üsgfiährt sin – was sältener isch – heißt mers Steiblattegrab.

Im 7. Johrhundert noch Grischtus het sich d alamannisch Reihegräbersitte langsam ugflest. Ab 650 sin – näbe dr bishärige Ärdgreber mit Sarg - Steikischtegreber ufkumme. Si sin zwar viilmol no uf dr Reihegreberfälder gsii, aber zum Deil am Rand. Anderi Steikischtegreber sin nimmi uf em gmeinschaftlige Friidhof (Reihegräberfäld), si sin uf em Gländ vum e Hof gsii. S het kenne sii, ass eso e Alag mit Hof, Kappälle un Greber zum Üsgangspunkt vum e mittelalterlige Dorf het kenne wäre.

Eso e Grab isch fir mehreri Bstattunge geignet gsii; mer het d Gnoche vum zerscht bestattete an d Fueßete kenne rüüme un dr nej Verstorbe drzue lege. Wel im Allgmeine d Biigabesitte zruckgange isch, wiise aü d Steikischtegreber wennig Biigabe uf.

Steikischtegreber hän ihre Vorbild in dr Romania. Bsunders viil drvu gits im Briisgaü; anderi Fundort sin dr Dinkelbärg, Möhlin in dr Schwiz (...).

Z Biänge bi Bad Grozige hets näbe Ärdgreber un „normale“ Steikischte aü bsunders üsgstattiti gha: Eins, wu d Müüre verbutzt gsii isch (un villicht emol agmolt) un eins, wu dr Bode mit remische Hypokauscht-Ziägle üsglegt gsii isch. D ufwändig Boiwiis un d Greßi ditte druf ani, ass es sich do um Adelsgreber handlet. Die greschte drvu sin jedes unter eme kinschtlig ufgschichtete Hubbel gläge – un zwar Sticker fufzehni. Alles zämme sin uf däm Fäld 50 Bstattunge gsii.

Diä meischte vu dr Biängemer Steikischtegreber sin üsgraübt gsii. Des isch bi Steikischte bsunders eifach. In dr einzige Steikischte, vu d Grabraiber nit gfunde hän, isch unter anderem e Goldblattgriz gfunde wore, wu normalerwiis numme bi dr Alamanne eschtlig vum Schwarzwald un bi dr Bajuware im Alpevorland verbreitet gsii isch – e Sitte, wu vu dr Langobarde (Oberitaliä) kumme isch. Dr Gerhard Fingerlin (1999) haltet wäge däne Grabfund „einen Zuzug der Biengener Adelsfamilie aus dem Kerngebiet der Alemannia“ (= eschtlig vum Schwarzwald) fir meglig. Biänge wiist, so dr Fingerlin, „neben dem stark fränkisch geprägten Krozingen in seinem Fundbild eine deutliche alamannische Komponente auf“.

D friähmittelalterlig Siidlung z Bad Krozige (zwee Killemetter vu Biänge) het noch em Gerhard Fingelin (1998) wohl üs „einem fränkischen und mehreren alamannischen Höfen“ bstande. Grozige het, so dr Fingerlin, „eine zweifellos überwiegend einheimisch-alamannische Bevölkerung“ gha. Wänn drno Biänge im Verglich zu Grozige „eine deutliche alamannische Komponente“ ufwiist, no frogts sich, eb z Biänge iberhaüpt Franke gläbt hän. Diä Frog losst sich allewäg schwär beantworte: Sicher isch: d groß Bevelkerungsmehrheit in dr Alemannia isch alamannisch gsii. S Oberrhiintal isch aber villicht scho ab 506 (Fingerlin, 1998) an s fränkisch Kinnigshüüs, an d Merowinger, gfalle. Franke oder vu Franke beufdraiti Alamanne hän drno d merowingisch Herrschaft vor Ort verdätte.

Am Skelett ka mer friili nit erkänne, eb eine e Frank oder e Alamann gsii isch. Fränkischi oder anderi Ware (Grabbiigabe) kenne vu Franke mitbrocht oder vu Franke oder Alamanne durch Handel, Verdiänscht oder Raüb erworbe sii. S git alliwiil e breite Spiilraüm fir Interpretation un Spekulation.

S Greberfäld vu Biänge isch anne 2000 mit ere Mehrzwäckhalle iberboje wore. Si isch noch em fränkische Herrschergschlächt „Merowingerhalle“ daift wore. Im Randbereich het mer e baar Steikischte erhalte un zum Deil mit Glas iberdeckt. Uf em Pflaschter isch no d Lag vu wittere Steikischte kännzeichnet. Aü d Umriss vu dr Grabhubbel sin markiärt. Diä Üsstellung nännt sich „Merowingerpark“.

In dr Badische Zittig vum 7. 9. 06 heißt e großi Iberschrift zum "Tag des offenen Denkmals": "Auf den Spuren von Merowingern und Wallfahrern." Im Artikel isch under anderem vum Biängemer Greberfäld d Red; ass es sich do um e alamannische Friidhof handlet, wird gar nimmi erwähnt. Hinterem Vorhang "Merowinger" wäre so d Alamanne verdeckt un fir Laie bstoht d Gfohr, ass si dr Sachverhalt nimmi blicke.

Barbara Theune-Grosskopf: "Der lange Weg zum Kirchhof. Wandel der Germanischen Bestattungstradition." In: "Die Alamannen." Hrsg. Vom Archäologischen Landesmuseum Baden-Württemberg, Stuttgart 1977.

"Archäologische Ausgrabungen in Baden-Württemberg." Stuttgart. (Kunnt alli Johr rüs). Do drin:


</doc>
<doc id="12320" url="https://als.wikipedia.org/wiki?curid=12320" title="(25) Phocaea">
(25) Phocaea

D' (25) Phocaea isch e Asteroid vum Hauptgürtel, wo am 6. April 1853 vum Jean Chacornac entdeckt worre isch. Dr Namme isch vu dr antike grichische Stadt Phokaia (hüt Foça in dr Türkei) abgleitet.

D'Phocaea beweggt sich ime Abstand vu 1,7837 (Perihel) bis 3,01552 (Aphel) astronomische Eiheite in 3,7 Johre uf ere exzentrische Bahn um d'Sunne. D'Bahn isch mit 21,5761° starch gege d'Ekliptik gneigt, d'Bahnexzentrizität betrait 0,2567.

D'Phocaea het e Durmesser vu 72 Kilometer. In chnapp 10 Stunde rotiert si um die eige Ax. Si besitzt e relativ helli silikatrichi Oberflächi mit ere Albedo vu 0,231.

"Lueg au Liste vu dr Asteroide"


</doc>
<doc id="12322" url="https://als.wikipedia.org/wiki?curid=12322" title="(26) Proserpina">
(26) Proserpina

D' (26) Proserpina isch e Asteroid vum Hauptgürtel, wo am 5. Mai 1853 vum Karl Theodor Robert Luther an dr Sternwarte Düsseldorf entdeckt worre isch. Daift worre isch dr Himmelskörper uf d'Proserpina, d'Dochter vu dr römische Götti Ceres.

D'Proserpina beweggt sich ime Abstand vu 2,4241 (Perihel) bis 2,8685 (Aphel) astronomische Eiheite uf ere fast chreisrunde Bahn um d'Sunne. D'Bahn isch 3,5612° gege d'Ekliptik gneigt, d'Bahnexzentrizität betrait 0,0877.

D'Proserpina het e Durmesser vu öppe 95 Kilometern.

So wie es au e grichischi, mythologischi korrespondierendi Persephone zue dr römische Proserpina git, git's au e Asteroid wo Persephone heisst.

"Lueg au Liste vu dr Asteroide"


</doc>
<doc id="12323" url="https://als.wikipedia.org/wiki?curid=12323" title="(27) Euterpe">
(27) Euterpe

D' (27) Euterpe isch e Asteroid vum Hauptgürtel, wo am 8. November 1853 vum John Russel Hind entdeckt worre isch. 
Daift worre isch dr Himmelskörper uf d'Euterpe, d'Muse vu dr lyrische Dichtig un vum Flötespil.

D'Euterpe beweggt sich ime Abstand vu 1,9441 (Perihel) bis 2,7501 (Aphel) astronomische Eiheite in 3,6 Johre um d'Sunne. D'Bahn isch 1,5837° gege d'Ekliptik gneigt, d'Bahnexzentrizität betrait 0,1717.

D'Euterpe isch sehr uregelmässig gformt un het e ugfähre Durmesser vu 124×75 Kilometer. Si besitzt e relativ helli, silikatischi Oberflächi mit ere Albedo vu 0,162.

"Lueg au Liste vu dr Asteroide"


</doc>
<doc id="12324" url="https://als.wikipedia.org/wiki?curid=12324" title="(28) Bellona">
(28) Bellona

D' (28) Bellona isch e Asteroid vum Hauptgürtel, wo am 1. März 1854 vum Karl Theodor Robert Luther an dr Sternwarte Düsseldorf entdeckt worre isch. Daift worre isch dr Himmelskörper uf d'Bellona, ere Chriegsgötti us dr römische Mythologi.

D'Bellona beweggt sich ime Abstand vu 2,3631 (Perihel) bis 3,1990 (Aphel) astronomische Eiheite in 4,63 Johre uf ere exzentrische Bahn um d'Sunne. D'Bahn isch 9,4019° gege d'Ekliptik gneigt, d'Bahnexzentrizität betrait 0,1492.

D'Bellona het e Durmesser vu 121 Kilometer. Si besitzt e helli silikatrichi Oberflächi mit ere Albedo vu 0,176. 
In öppe 15 Stunde un 42 Minüte rotiert si um die eige Ax.

"Lueg au Liste vu dr Asteroide"


</doc>
<doc id="12325" url="https://als.wikipedia.org/wiki?curid=12325" title="(29) Amphitrite">
(29) Amphitrite

D' (29) Amphitrite isch e Asteroid vum Asteroide-Hauptgürtel, wo am 1. März 1854 vum Albert Marth entdeckt worre isch. Daift worre isch er uf die grichisch-römisch Meeresgötti Amphitrite, Dochter vum Nereus un vu dr Doris, Ehefrau vum Poseidon.

D'Amphitrite beweggt sich zwische 2,3721 (Perihel un 2,7381 (Aphel) astronomische Eiheite in 4,08 Johre um d'Sunne. D'Bahn isch 6,1012° gege d'Ekliptik gneigt, d'Bahnexzentrizität betrait 0,0716.

D'Amphitrite het e Durmesser vu öppe 212 km un ghört demit zue dr grösste Asteroide vum Hauptgürtels. In 5 Stunde un 23 Minüte rotiert si um die eige Ax.
Während dr Opposition erreicht d'Amphitrite e Helligkeit vu 8,8 mag und isch ein vu dr hellste Asteroide am Nachthimmel. Um si ufzspüere, brücht mer allerdings e Teleskop oder e liechtstarchs Fernglas.

"Lueg au Liste vu dr Asteroide


</doc>
<doc id="12326" url="https://als.wikipedia.org/wiki?curid=12326" title="(30) Urania">
(30) Urania

D (30) Urania isch e Asteroid vum Asteroide-Hauptgürtel, wo am 22. Juli 1854 vum John Russel Hind entdeckt worre isch. Daift worre isch dr Himmelskörper uf d'Urania, d'Muse vu dr Astronomi.

D'Urania beweggt sich zwische 2,0648 (Perihel) un 2,6665 (Aphel) astronomische Eiheite um d'Sunne. D'Bahn isch 2,0648° gege d'Ekliptik gneigt, d'Bahnexzentrizität betrait 0,1272.

D'Urania het e Durmesser vu öppe 104 km un ghört demit zue dr grössere Asteroide vum Hauptgürtel.

"Lueg au " Liste vu dr Asteroide


</doc>
<doc id="12329" url="https://als.wikipedia.org/wiki?curid=12329" title="Gruppe des Periodensystems">
Gruppe des Periodensystems

Onder eme Groppe vom Periodesystem verstoht mer i de Chemii jedi Spalte vom Periodesystem. Alli Elemänt vonere Groppe hend di gliich Aazahl vo Valenzelektrone ond hend wäg dem gliichi chemische Eigeschafte. Es ged insgesamt 18 Groppe, acht (Groppe 1, 2 ond 13-18) ghörid zo deHauptgroppe ond zäh (Groppe 3-12) ghörid zo de Näbegroppe. I de Näbegroppe send d'Öbergangsmetall iigorndet. Vo obe noch onde stiigt d'Atommasse vo de Elemänt. D'Elektronegativität nemmt ab, de metallisch Charakter nemmt zue. Mehreri Groppene wärdid zo Blöck zämegfasst.

D'Nommerierig vo de Groppe met arabische Zeffere (1 bis 18) folgt ide göltig IUPAC-Konvention (International Union of Pure and Applied Chemistry) ond sett d'Verwändig vo de alt IUPAC-Konvention ond de CAS-Konvention ablöse.

Do gwössi Elemänt vonere Groppe ähnlechi chemischi Eigeschafte hend, hend es paar Groppe spezielli Näme.

I dere Spalte esch die alt IUPAC-Nommere, wo sech uf das so genannte Langerperiodesystem bezieht, aagäh. S'alte IUPAC-System esch in Amerika verbreitet gsi; A esch för die lengg Siite ond B för die rächt Siite vom Periodesystem gstande.

Vom Chemical Abstracts Service (CAS) bis zom Johr 1986 aagwändeti Benennig, wo sech ufs Kurzerperiodensystem bezieht. D'CAS-Groppebezeichnig esch hött no in Europa wiit verbreitet.

De Buechschtabe A stohd done förd Hauptgroppeelemänt ond B förd Näbegroppeelemänt.

Zuesätzlech wärdid wäg de ähnleche chemische Eigeschafte oft au d Lanthanoide, ond d Actinoide als Groppe betrachtet. Bi dene werd sukzessiv s'f-Orbital gföllt.

Die no ned gfondene Elemänt mit de Ordnigszahl 121 bis 138 beldit en Groppe wo Superactinoide gnännt wärdet. Bi dene werd die füüft Schale uufgföllt. All die Elemänt send wahrschinlech sehr instabil ond radioaktiv.


</doc>
<doc id="12342" url="https://als.wikipedia.org/wiki?curid=12342" title="Maurya">
Maurya

D Maurya (Sanskrit: मौर्य Maurya; Pali: Moriya) isch en altindische Dynasti gsii, wo zwüschet 320 v.Chr. und 180 v.Chr. gherrscht het. S Machtzentrum vom Riich vode Maurya isch Magadha gsii. Die erste drai Herrscher hend s Riich öber fast ganz Indie, Pakistan und Afghanistan uusbraitet. 

Em bekanntiste sind de Chandragupta Maurya und de Ashoka. De erst isch de Begründer vode Maurya-Dynasti gsii und het gege de Alexandr de Grossi kämpft ghaa und spöter het er Kontakt mitem König Seleukos ghaa. I de griechische Literatur werd er Sandrakottos gnennt. De Ashoka isch bekannt, wel er sich zum Buddhismus bekennt het und a dere Religion zum grosse Durchbruch verholfe het.

Mit de Ermordig vom König Brihadratha um 180 v.Chr. het d Maurya-Dynasti sis Endi gfunde. Sin Mörder, de General Pushyamitra isch denn König und Begründer vode Shunga-Dynasti worde.

"Die genaue Jooreszaale schwanket bis um füüf Joor. D Näme sind uf Sanskrit agee."




</doc>
<doc id="12344" url="https://als.wikipedia.org/wiki?curid=12344" title="Siddhattha Gotama">
Siddhattha Gotama

De Siddhattha Gotama (Sanskrit: सिद्धार्थ गौतम Siddhārtha Gautama) isch de Soo vom König Suddhodana (Sanskrit: Śuddhodana) und de Mahāmāyā (Sanskrit: Mahā Māyā) gsii. Sin Vater, de König vode Sākiya (Sanskrit: Śākya) hett ide Stadt Kapilavatthu (Sanskrit: Kapilavastu), im hütige Nepal sin Palast gha, und döt isch de Siddhattha au ufgwachse. D Mainige, wen er glebt het, gönd wit usenand. Die traditionelli buddhistischi Mainig lutet vo 566 bis 486 v.Chr. und die westliche Forschig sait aber vo 448 bis 368 v.Chr. S git aber ono anderi Mainige dezue. De Siddhattha isch e Zittgnoss vom Mahavira gsii, em Bigründer vom Jinismus.

Bevor d Königin Mahāmāyā schwanger worden isch, het si vomene wiisse Elifant troimt, wo i ere sin Schooss idrungen isch. Wo denn Zit cho isch zum Gibääre, het si sich uf de Weg zu ere sinere Muetter gmacht, so wieses dozmool Bruuch gsii isch. Aber wo si unterwegs im Hain vo Lumbinī e Rast gmacht hend, sind d Wehe itrete und Mahāmāyā het untereme Sāla-Bomm (Shorea robusta) en Bueb uf d Welt brocht, wo de Name Siddhattha übercho het. Da isch ide Nacht vom Vollmoo vom Monet Vesākha (April/Mai) gsii. Sibe Tag spöter isch si gstorbe und d Schwöster vo ere, d Mahāpajāpatī (Sanskrit: Mahāprajāpatī) het s Chind uufzoge. Glii noch sinere Giburt hend waisi Mane d Merkmol vom grosse Maa am Chind erchennt und gsait, as es emol en mächtige Herrscher oder en erlüchtete Buddha werdi. Druf abe het sin Vatter iifrig druf glueget, as de Bueb verwöönt werd, so as er a die schöne Sache und an Luxus bunde werd, damit er e weltliche König werd. Mit sechzeni het er die schöni Prinzessin Yasodharā (oder Bhaddakaccānā oder Gopā) ghürootet. Doch isch er erst mit 29i Vatter worde. A dem Tag, wo sin Soo Rāhula uf d Welt cho isch, het er sini Famili und de Palast verloo um Askeet z werde.

De Grund, wiso de Siddhattha sini sorgelosi Welt verloo het, isch gsii, wel sin Vatter verbote het, as de jungi Prinz de Palast au nu für en Moment verloo tar. Aber woner emol trotzdem usem Palast gschlichen isch, isch er zerstmol i sim Lebe emene alte Grais und emene schwerchranke Mensch begegnet und denn no anere Liiche, wo verbrennt wordn isch, samt all dene Lüt umenume, wo brüelet hend. Schlussendli het er en Asket troffe, wo trotz sinere Armuet glücklich und zfrede usgsee het. All da het em verhätschlete Prinz z denke ggee und so het er sich entschide i d Welt usezgoo um d Wooret z finde. Er isch usem Palast gfloche, het sini Hoor abgschnitte und sini fürstlichi Gwänder mit dene vomene Jäger tuuschet und isch denn in Süde zoge, is Riich vo Magadha, woner bi verschidnige Leerer oder Guru glebt het und isch bald glich guet oder gär besser worden as all sini Maister. Da hetten aber no nöd zfride gstellt und er isch Asket worde. Er isch denn sechs Joor ide Wildnis füdliblutt umzeoge, het fascht nünt mee ggesse und het ufem Bode gschlooffe. Dozmols isch er unterem Name Sākiyamuni (Sanskrit: Śākyamuni «Waise Maa vode Śākya«) bekannt worde.

Doch endli het er erchennt, ass da nünt bringt. Er het erchennt, as de Körper gnueg Naarig und Schloof übercho muess – aber nöd z vill – wenn er würklichi Erlüüchtig will. Er het sich denn zerschtmol wider gwäsche im Fluss Nerañjarā (Sanskrit: Nairañjanā) und trunke und gkochte Milchriis ggesse. Druf henden sini füüf Beglaiter verloo und hend gsait, as er versait hebi.
De Siddhattha isch den usem Uurwald i d Nöchi vom Dorf Uruvelā (Sanskrit: Uruvilvā; bim hütige Bodhgayā) zoge, het sich rasiert und sini Hoor gschnitte. Denn het er sich undereme Pippal-Baum (Ficus religiosa) plaziert, mit Blick in Oste. Sechs Tag lang het er dai meditiert und isch den zu sinere Erlüüchtig cho, grad a sim 35ischte Geburtstag, also i de ide Nacht vom Vollmoo vom Monet Vesākha.

Nochdem de Siddhattha sicher gsii isch, as er au die würklichi Erlüchtig ghaa het, het er Zwiifel öberchoo, öb denn öberhopt näber sini Lehr verstoo chöni. Sechs ganzi Wuche lang ischer uuschlüssig gsii. Aber de Gott Brahmā hetem gsait, as nöd ali Mane völlig blind saiet, sondern ases sönigi git, wo nu wenig Sand ide Auge hebit und er hetem befole, diesebe Lüt uufzsueche. De Siddhatta het sich denn uf de Weg gmacht und isch em Asket Upaka begenet. Er isch zunem ane ggange und hettem gsait: «Los mini Lehr, i bi de vollkommnig Erlüchteti!» De het aber nume glachet und denkt «Sonen Dubel!» De Siddhata isch denn witer zoge und het denn im Hirschpark Isipatana (Sanskrit: Ŗṣipatana) vo Sārnātha sini füüf früeneri Beglaiter atroffe. Die hend denn doch wöle wüsse, wan er erchennt hebi und er het a ene zerstmol sini Leer vode "Vier Edle Woorete" verchündet. Die füüf Mane hend denn erchennt, as de Siddhattha volkomme erlüchtet isch und sitem trait er de Name "de Buddha" (Sanskrit: बुद्ध, buddha «Erwachter, Erleuchtete»).
De Buddha het den schnell vill Schüeler gfunde und d Sangha, Gmainschaft vode Mönche, isch rasch aagwachse. Unterem Schutz vom König Bimbisāra vo Magadha isch s ersti Chloster entstande. Denn isch de Buddha i sini Haimat graist und döt hend sich em sini Gguseng Ānanda, Devadatta und Anuruddha agschlosse und au sin Soo Rāhula. De Devadatta isch aber nöd z fride gsii, as er nu en aifache Mönch söll sii und het wöle s Haupt vode Sangha werde. Nochdem er vergebis het versuecht sich bim Buddha iizschmaichle, het er en Elifant psoffe gmacht und de uf de Buddha losgjagt. Aber de Buddha het da uuschuldig Tier dur de blossi Gidanke vom Wohlwöle besänftigt und da Tier isch denn ehrfürchtig vorem abegchnüület. Au anderi Mordaschläg und Verlümdige hend em Buddha kan Schade gmacht.

Wo sin Vatter gstorben isch und sini Ziehmuetter Mahāpajāpatī Witwe worden isch, het si wöle i d Gmainschaft itrete. Aber de Buddha het kai Fraue wöle, weler befürchtet het, as denn d Sangha entarti. Si heten aber chöne überzüge und so isch de Orde vode Nonne gründet worde.

Wo de Buddha achtzgi gsii isch, wärer fast ade Ruhr gstorbe. Obwohl er no nöd ganz gsund gsii isch, het er sich witers uf Wanderschaft bigee. Im Ort Pāvā het en de Schmid Cunda zum esse iiglade und drufaber het er en starche Ruhrafall öbercho. Er isch trotzdem witerzoge und wo si bide Stadt Kusināra (Sanskrit: Kuśinagara) achoo sind, het er sich erschöpft zwüschet zwee Sāla-Bömm glait. Mit Blick in Weste und bi völligem Biwusstsii het er sinine Schüeler die letzte Aawiisige ggee. I de Nacht – s isch wideremol Vollmoo gsii – isch er ine tüüfi Meditation gsunke und gstorbe und is "Mahāparinibbāna" trete. Sini letze Wort zu sinene Schüeler sind gsii: «Tüend oi mit alem Iifer astrenge!»

Wo sini Liich verbrennt worden isch, isch en furchtbare Striit ussbroche – d Mensche werdet halt doch nöd gschider –, well jede gmaint het, er hebi s Aarecht uf d Reliquie vom Buddha. De Brahman Droṇa het knapp en Chrieg chöne verhindere und het d Reliquie so grecht ases halt gangen isch under de Unbelehrbare vertailt.






</doc>
<doc id="12377" url="https://als.wikipedia.org/wiki?curid=12377" title="Schindellegi-Brief">
Schindellegi-Brief

Dr Schindellegi-Brief isch es Dokument, wo im Jahr 1620 dr Wareverchehr über de Sattel greglet hät.

Am 4. April 1620 händ d Schtänd Züri und Schwyz in Schindellegi en sogenannte Abschied underschribe, dr Schindellegi-Brief. Drin isch es um d Ordnig vo dr Güeterexpedition zwüsched Richterschwiil und Brunne gange.

Das Schriibe isch am 25. April dur Schwyz und am 27. April dur Züri ratifiziert worde.


</doc>
<doc id="12378" url="https://als.wikipedia.org/wiki?curid=12378" title="Zwergplanet">
Zwergplanet

Uf ihrer Dagig im August 2006 z'Prag het die Internationale Astronomische Union e nöii Kategorisierig vu dr Himmelskörper im Sunnesystem beschlosse. Mer cha devu usgo, dass sälli Definition nit s'ledscht Wort in dere Sach isch.

Planetari Objekte, also Himmelskörper, wo d'Sunne umchreise, werre in die Kategorie Planet, Zwergplanet un Chleikörper vum Sunnesystem underdeilt. Himmelskörper, wo um sonigi planetari Objekte chreise, sin Mönd

E Zwergplanet isch e Himmelskörper, wo


Die englisch Originaldefinition isch:
Mit dere Definition het dr (134340) Pluto si Status als Planet verlore un isch in d'Kategori vu dr Zwergplanete ufgnumme worre un e Nummere vor dr Namme gstellt kriegt. Ebeso Zwerplanete sin dr allererst entdeckt Asteroid (1) Ceres un d'(136199) Eris. Witteri Objekte wie (50000) Quaoar entspreche ebefalls in dere Definition, so dass d'Chlasse vu dr Zwergplanete rasch awaxe dürft.

Trotz aller beaspruchte Wisseschaftlichkeit isch die nöi Definition nit konsistent. So isch dr Pluto-Begleiter Charon eigetlich kei Mond, sundern bildet mit em Pluto zämme e Doppelzwergplanet mit zwei wittere Mönd. Au cha mer trefflich stritte, ab wenn e Himmelsregion als freigrumt giltet. Die alemannisch Ybersetzig vu dr IAU-Definition isch dorum scho e entsprechendi Interpretation.

Resolution 5A vum IAU-Kongress 2006 z'Prag


</doc>
<doc id="12386" url="https://als.wikipedia.org/wiki?curid=12386" title="Wir sind Helden">
Wir sind Helden

Wir sind Helden („Miär sind Heldä“) isch ä dütschi Rock-Pop Band us Berlin, wo vor allem dur d'fantasievollä und kritischä Text vo dr Judith Holofernes bekannt worde isch.

D Judith Holofernes isch scho vor dä Gründig vo Wir sind Helden i verschiedene, chliine Klubs vo Berlin uifträtä. Sie hed ai ä äigäni CD uifgnuh, wo "Kamikazefliege" heisst. Uf der Suächi nach Begleitmusiker hed sie z'Hamburg dä Schlagzüger Pola Roy und dä Keyboarder Jean-Michel Tourette kennä glernt. Dr Mark Tovassol isch später als Bassischt derzä cho und d'Band isch gründet gsi.

Diä erscht Produktion vo Wir sind Helden isch d'EP "Guten Tag" gsi, wo inerä sehr chliine Uiflag vo nur 3.000 Stück veröffentlicht worde isch. Zersch isch d'Band nur i Berlin bekannt gsi, doch mit ihrem Liäd "Guten Tag" hend sie's gschafft, ohni Label i diä dütsche Single-Charts zcho.

Äs Jahr später hend sie ihräs erschtä Album veröffentlich: "Die Reklamation" isch ä grossä Erfolg wordä und heds bis uf Platz 2 dr dütsche Charts gschafft. Im Jahr 2005 isch ihres zweite Album "Von hier an blind" usecho und isch sofort uf Platz 1 ider dütsche und öschterichischä Charts gschtigä. Ihres nächschte und dritte Album isch für 2007 aakündigt.

D Text voder Judith Holofernes gältid als sehr fantasievoll, charmant und speziell. Vili findit, dass d'Liädtexterin sehr guät mit der dütsche Sprach und ihrä Redewändige schpilä cha. Da ihri Text so speziell und voller verstecktä Bedütigä sind, isch es sehr schwirig, d'Liäder scho bim erschtä Ghöre z'verschtah. Luit Fans isch das aber grad s'schöne vo dä Liäder vo Wir sind Helden: Mä entdeckt ai nach mehrmaligem Ghöre immer wieder nüüi Sprachfiinhäite.

I ihrnä Liäder tuäd d'Judith Holofernes sehr vieles kritisch hinterfrage: zum Biispil dä Kommerz, unnützä Fliiss, unnötigi Reglä oder d'Methodä vo dä Musiginduschtrie.

Wir sind Helden gältid als Uislöser vonerä Bewegig, wo anderi dütschi Bands wiä Silbermond oder Juli hervorbracht hed. Im Jahr 2004 isch d'Band mit vier ECHOs uiszäichned wordä, unter anderem ider Kategori "Bescht Newcomer national". 2006 hend sie ä wiiterä ECHO ubercho, dasmal ider Kategorie "Bescht national Rock/Pop-Gruppä".









</doc>
<doc id="12388" url="https://als.wikipedia.org/wiki?curid=12388" title="(31) Euphrosyne">
(31) Euphrosyne

D' (31) Euphrosyne isch e Asteroid vum ussere Asteroiden-Hauptgürtel, wo am 1. September 1854 vum James Ferguson entdeckt worre isch. 
Daift worre isch dr Himmelskörper uf d'Euphrosyne, eini vu dr drei Chraite (Grazie) vu dr grichische Mythologi.

D'Euphrosyne beweggt sich ime Abstand vu 2,4350 (Perihel) bis 3,8620 (Aphel) astronomische Eiheite, in 5,587 Johre uf ere exzentrische Bahn um d'Sunne; d'Bahnexzentrizität betrait 0,2266. D'Bahn isch mit 26,3171° starch gege d'Ekliptik gneigt.

Mit eme Durmesser vu öppe 256 km isch d'Euphrosyne ein vu dr grösste Asteroide vum Hauptgürtel. Si besitzt e dunkli chohlestoffhaldigi Oberflächi mit ere Albedo vu 0,030. In öppe 5 Stunden un 32 Minute rotiert si um die eige Ax.

"Lueg au:" Liste vu dr Asteroide"


</doc>
<doc id="12394" url="https://als.wikipedia.org/wiki?curid=12394" title="(45) Eugenia">
(45) Eugenia

D' (45) Eugenia isch e Asteroid vum Asteroide-Hauptgürtel, wo am 27. Juni 1857 vun Hermann Mayer Salomon Goldschmidt entdeckt worre isch.
Daift worre isch dr Himmelskörper zue Ehre vu dr Eugénie de Montijo, dr Ehefrau vum Napoleon III.

D'Eugenia beweggt sich zwische 2,497 (Perihel) und 2,944 (Aphel) astronomische Eiheite uf ere relativ chreisförmige Bahn um d'Sunne, d'Bahnexzentrizität betrait 0,082. D'Bahn isch um 6,61° gege d'Ekliptik gneigt.

Mit eme Durmesser vu öppe 215 km isch d'Eugenia ein vu dr gröschte Asteroide vum Hauptgürtel. Si besitzt e dunkli, chohlestoffriichi Oberflächi mit ere Albedo vu 0,04. Die gring Dichti vu 1,12 g/cm wiist druf hi, dass dr Himmelskörper e "Schutthuffe", also e losi Asammlig vu Staub un Gstei, si dürfte.

Am 6. Oktober 1999 isch e Mond bi dr Eugenia entdeckt worre, un uf dr "chlei Prinz" vum Antoine de Saint-Exupery Petit-Prince - bzw. (45) Eugenia I Petit-Prince daift worre. Es handelet sich um e 13 km grosse Asteroid, wo d'Eugenia ime Abstand vu 1.184 km in 4,766 Däg umchreist. Noochem Dactyl (Mond) isch säll die zweit Entdeckig vume s Asteroidemond gsi. Dodurch het mer chänne d'Masse un d'Dichti vu dr Eugenia rächt guet ableite.

"Lueg au:" Liste vu dr Asteroide"



</doc>
<doc id="12395" url="https://als.wikipedia.org/wiki?curid=12395" title="(46) Hestia">
(46) Hestia

D' (46) Hestia isch e Asteroid vum Asteroide-Hauptgürtel, wo am 16. August 1857 vum Norman Robert Pogson entdeckt worre isch.
Daift worre isch si nooch dr Hestia, ere Götti us dr grichische Mythologi, wo dr römische Götti Vesta entspricht.

D'Hestia beweggt sich zwische 2,0940 (Perihel) bis 2,9599 (Aphel) astronomische Eiheite in 4,017 Johre um d'Sunne. D'Bahn isch um 2,3375° gege d'Ekliptik gneigt, d'Bahnexzentrizität betrait 0,1713.

D'Hestia het e Durmesser vu öppe 124 km. Si besitzt e dunkli Oberflächi mit ere Albedo vu 0,052, wo sich us Silikate un Chohlestoff zämmensetzt. 
In öppe 21 Stunde rotiert si um die eige Ax.

Nooch sällem Planetoid isch d'Hestia-Lucke benennt.

"Lueg au:" Liste vu dr Asteroide"


</doc>
<doc id="12396" url="https://als.wikipedia.org/wiki?curid=12396" title="(47) Aglaja">
(47) Aglaja

D' (47) Aglaja isch e Asteroid vum Asteroide-Hauptgürtel, wo am 15. September 1857 vum Karl Theodor Robert Luther entdeckt worre isch. Daift worre isch dr Himmelskörper uf d'Aglaia, e Dochter vum Zeus un Begleiteri vu dr Aphrodite.

D'Aglaja beweggt sich zwische 2,4906 (Perihel) bis 3,2651 (Aphel) astronomische Eiheite in 4,88 Johre um d'Sunne. D'Bahn isch um 4,9845° gege d'Ekliptik gneigt, d'Bahnexzentrizität betrait 0,1346.

D'Aglaja het e Durmesser vu öppe 127 km. Si besitzt e dunkli, chohlestoffhaldigi Oberflächi mit ere Albedo vu 0,08. In 13 Stunde un 12 Minuten rotiert si um die eige Ax.

"Lueg au:" Liste vu dr Asteroide


</doc>
<doc id="12398" url="https://als.wikipedia.org/wiki?curid=12398" title="Silbermond">
Silbermond

Silbermond isch ä dütschi Rock-Pop Band us Sachsen. Si isch ai under der Abchürzig "Simo" bekannt.

D'Mitgliid vo Silbermond hend sich 1998 bim Jugendprojekt "TEN SING" s'erschtä Mal känneglernt. Zwäi Jahr später de hend sie zämä ä Band namens "JAST" gründet. Ihri erschtä Liäder sind sehr vieli Cover-Versionä gsi und nur sältä eigeni Kompositione. Damals hend si nu uf Änglisch gsungä. Mit denä Lieder hend si a verschiedene Wettbewärb sehr erfolgriich teilgnu. De sind si aber unzfridä wordä mid der änglische Sprach und drum sind sie zrugg cho zu ihrer Muetersprach. Im Herbscht 2001 sind ihri erschtä dütsche Liäder entschtande.

Ihre erscht gross Uuftritt hends als Vorband vo "Puhdys" gha und nach dem sind sie immer bekannter worde. Um nu grösseri Chance z ubercho isch d'Band nach Berlin zogä - mid Erfolg. Im Januar 2004 sind si als Vorgruppä vo dr Jeanette Biedermann uf Tournee gange. Im März isch denn ihri erscht Single mid em Name "Mach's dir selbst" usecho. Nachhär isch ihres erschtä Album "Verschwende deine Zeit" usecho und hed i Dütschland und Öschterrich Doppel-Platin erreicht. Im April 2006 isch ihres zwäitä Album usecho: "Laut gedacht".

D'Band stahd im Ruef, es sehr guets Verhältniss mit ihrnä Fans z'ha. Usserdem fördered Silbermond vili jungi Musiggruppä, indem si ihnä Uuftritt im Vorprogramm ermögliche. Im Juli 2005 sind si bim Live 8-Konzärt z'Berlin derbi gsi. Silbermond hed 2005 dr ECHO ider Kategori „Newcomer vom Jahr national“ gwunne.







</doc>
<doc id="12399" url="https://als.wikipedia.org/wiki?curid=12399" title="(33) Polyhymnia">
(33) Polyhymnia

D' (33) Polyhymnia isch e Asteroid vum Hauptgürtel, wo am 28. Oktober 1854 vum Jean Chacornac entdeckt worre isch. Daift worre isch dr Himmelskörper nooch dr Polyhymnia, dr Muse vu dr hymnische Dichtig, vum Danz, vu dr Pantomime un vu dr Geometri.

D'Polyhymnia beweggt sich ime Abstand vu 1,8987 (Perihel) bis 3,8322 (Aphel) astronomische Eiheite uf ere exzentrische Bahn um d'Sunne. D'Bahn isch 1,8704° gege d'Ekliptik gneigt, d'Bahnexzentrizität betrait 0,3374.

Usgehend vu dr absolute Helligkeit vu 8,55 un ere fer silikatriichi Asteroide typische Albedo vu öppe 0,18 losst sich fer d'Polyhymnia e middlere Durmesser vu öppe 65 Kilometer ableite. Säller Wert isch ufgrund vu dr Schwankigsbreiti vu plausible Albedowerte sehr usicher. Wäge dr geringe Grössi vu dr Polyhymnia isch zuedem e uregelmässigi Gstalt z'erwarte, wil d'Eigegravitation fer d'Formig vu eme Rotationsellipsoid nit usreichend si dürft. Dur die ufgrund vu dr uregelmässige Gstalt rotationsbedingt uftretende Helligkeitsschwankige isch e Wert vu 18 Stunde un 36 Minute fer ei Umdrillig um die eige Ax abgleitet worre.

"Lueg au:" Liste vu dr Asteroide"


</doc>
<doc id="12405" url="https://als.wikipedia.org/wiki?curid=12405" title="(34) Circe">
(34) Circe

D' (34) Circe isch e Asteroid vum Asteroide-Hauptgürtel, wo am 6. April 1855 vum Jean Chacornac entdeckt worre isch
Daift worre isch dr Himmelskörper uf d'Kirke, d'Zauberi us dr Odyssee, wo im Odysseus sini Gfährte "becirct" un in Säu verwandelet het.

D'Circe beweggt sich ime Abstand vu 2,3941 (Perihel) bis 2,9769 (Aphel) astronomische Eiheite, um d'Sunne. D'Bahn isch um 5,5019° gege d'Ekliptik gneigt, d'Bahnexzentrizität betrait 0,1085.

D'Circe het e Durmesser vu öppe 114 Kilometer. Ihri gringi Eigegravitation dürft aber nit länge, e Rotationsellipsoid z'forme, so dass e echer uregelmässigi Gstalt z'erwarte isch.
Dr Wert fer dr middler Durmesser leitet sich us dr absolute Helligkeit un vum Wert vu dr Albedo ab. Ledschderi isch mit ere relativ grosse Usicherheit behaftet, so dass dr Wert fer dr Durmesser numme e ugfähri Grösseornig vu dr Dimensione vum Himmelskörper liferet.

Us dr ufgrund vu dr Eigerotation un dr Form ufträttende Helligkeitsschwankige het sich d'Rotationsperiode zue 12,15 Stunden bestimme lo.

"Lueg au:" Liste vu dr Asteroide"


</doc>
<doc id="12447" url="https://als.wikipedia.org/wiki?curid=12447" title="(35) Leukothea">
(35) Leukothea

D (35) Leukothea isch e Asteroid vum Asteroide-Hauptgürtel, wo am 19. April 1855 vum Karl Theodor Robert Luther an dr Sternwarte Düsseldorf entdeckt worre isch. Daift worre isch dr Himmelskörper uf d'Leukothea, e Meeresgötti, wo dr Odysseus vor em Versuffe grettet het.
D'Leukothea beweggt sich ime Abstand vu 2,3211 (Perihel) bis 3,6689 (Aphel) astronomische Eiheite, in 5,184 Johre um d'Sunne. D'Bahn isch um 7,929° gege d'Ekliptik gneigt, d'Bahnexzentrizität betrait 0,225.

Usgehend vu dr absolute Helligkeit vu 8,5 un ere fer Asteroide mit dunkler, chohlenstoffhaldiger Oberflächi typische Albedo vu öppe 0,066 losst sich fer d'Leukothea e middlere Durmesser vu öppe 105 Kilometer ableite. Säller Wert isch ufgrund vu dr Schwankigsbreiti vu plausible Albedowerte sehr usicher. Wäge dr geringe Grössi vu dr Leukothea isch zuedem e uregelmässigi Gstalt z'erwarte, wil d'Eigegravitation fer d'Formig vu eme Rotationsellipsoid nit usreichend si dürft. Dur die ufgrund vu dr uregelmässige Gstalt rotationsbedingt uftretende Helligkeitsschwankige isch e Wert vu 32 Stunde fer ei Umdrillig um die eige Ax abgleitet worre.

"Lueg au:" Liste vu dr Asteroide"


</doc>
<doc id="12449" url="https://als.wikipedia.org/wiki?curid=12449" title="Hygiea">
Hygiea

Hygiea bzw. Hygeia stoht fer:



</doc>
<doc id="12451" url="https://als.wikipedia.org/wiki?curid=12451" title="Pallas">
Pallas

Pallas (altgriechisch: Παλλάς) bezeichnet: 

De Familiname Pallas hend

"Vu Pallas abgleitet": Palladium


</doc>
<doc id="12452" url="https://als.wikipedia.org/wiki?curid=12452" title="Hekate (Begriffsklärung)">
Hekate (Begriffsklärung)

Hekate (Altgriechisch: Ἑκάτη) bezeichnet



</doc>
<doc id="12453" url="https://als.wikipedia.org/wiki?curid=12453" title="Juno">
Juno

Dr Begriff Juno bezeichnet



</doc>
<doc id="12454" url="https://als.wikipedia.org/wiki?curid=12454" title="Schönberg">
Schönberg

Schönberg erschint mehrfach as e hochdytsche Namme vu Orte, Berge un Persone: 

















Dr Namme Schönberg trage:

Lueg au:


</doc>
<doc id="12464" url="https://als.wikipedia.org/wiki?curid=12464" title="Nordmazedonien">
Nordmazedonien

Nordmazedonie, mängisch au Nordmakedonie, isch e Staat z Südoschteuropa.

Er hat derzitt zwei offizielli Nämme. Die amtlich Eigebezeichnig isch bis am 11. Februar 2019 gsi: mazedonisch Република Cеверна Македонија "Republika Serverna Makedonija", in dr Sproch vu dr albanische Minderheit "Republika e Maqedonisë").

Vu dr UNO, dr Europäische Union un andere internationale Organisatione isch dr Staat sit 1993 völkerrechtlich provisorisch under dr Bezeichnig Former Yugoslav Republic of Macedonia (abchürzt F.Y.R.O.M. au FYROM, uff alemannisch "Ehemoligi Jugoslawischi Republik Mazedonie") anerkannt gsi.

Die amtlich Selbschtbezeichnig isch zwische dr griechische un dr slawisch-mazedonische Regierig umstritte gsi, dorüber hän joorelangi Vermittligsbemüehige under dr Schirmherrschaft vu dr Vereinte Nationen stattgfunde.

Grund fir die griechisch Argwohn isch die glichnammig nordgriechisch Provinz Makedonia. Griecheland het dr ehemolige jugoslawische Republik understellt gha, dur d'Nammenswahl "Republika Makedonija" fir dr Staat territoriali Asprüch uf ganz Makedonie un demit au dr griechisch Süddeil z stelle. Es isch denn i zäche Verhandlige sowyt cho, ass sech beidi Länder eins worde sind, zum die griechischi Provinz und s nöi Land klar z underscheide sell das der nöi Name "Nordmazedonie" ha.

Am 11. Jänner 2019 het s Parlamänt pschlosse, die Abmachig aznää. Am 25. Jänner 2019 het au s griechische Parlamänt em Vertrag mit em Nochberland über dä nöi Name "Nordmazedonie" zuegstumme. Sid em 12. Februar 2019 isch dr nöi Name "Nordmakedonie" gültig.

Nordmazedonie lyt ufem Balkan. Es grenzt an Serbie, dr Kosovo, Bulgarie, Griecheland und Albanie.

D Hauptstadt isch Skopje.

Dr gröscht Deil vom Land sind Landschafte mit Bärge und Höger. Dr Golem Korab iasch dr höchscht Bärg, sin Gipfel isch uf 2764 Meter über Meer.

Grossi Flüss im Land sin dr Vardar und dr Schwarz Drin. Dr Korab-Wasserfall isch 139 Meter hölch; es isch dr högscht Wasserfall vo Südoschtöiropa. D Landschaft bi Ohrid zellt zum Wälterb vo dr UNESCO.

Es isch die südlichscht Deilrepublik vum früehere Jugoslawie gsi un het eweng später wie Kroazie un Slowenie si Unabhängigkeit usgruefe. 

Im dütsche Sprochruum het sich in dr ledschde Johre e Underschidig zwische "Mazedonien", wo über s Latiinisch iidütscht isch, für di ehmolig jugoslawisch Deilrepublik un dr Bezeichnig "Makedonien", wo direkt us em Griechisch übernoh isch, für di historisch Region un di hütig griechisch Provinz ussibildet. Die Unterschidig isch numme e Schribempfählig – wo in dr Regel au d'Regierige z Ditschland, z Öschterrich un dr Schwiz verwendet hän – aber in andere Sproche nüt gängig. Grad in älterer ditschsprochiger Literatur (vor dr Gründig vom Staat Mazedonie un in dr erschte Johre nooch dr Unabhängigkeit) werre "Mazedonien" un "Makedonien" sowohl fier die ehemolig jugoslawisch Republik wie au die griechisch Provinz un die gsamt Region verwendet.

Z Nordmazedonie wohne Lüüt vo verschidene Völker. Näbe de Mazedonier sälber läbe vil Albanier im Land; es sind öppe 25 Prozänt vo der Bevölkerig. Derzue chöme chlyneri Minderheite vo Türgge, Rumäne, Serbe und anderne Gruppe.

D Mehrheit vo de Lüüt ghöre zu der Orthodoxe Chile.


</doc>
<doc id="12475" url="https://als.wikipedia.org/wiki?curid=12475" title="Rotbach (Dreisam)">
Rotbach (Dreisam)

Dr Rotbach (im Oberlauf Zartebach, im Middellauf Höll(e)bach gnennt) isch dr link bzw. südlich Quellfluss vu dr Dreisam im Südschwarzwald (Bade-Württeberg, Dütschland). 

Als "Zartebach" entfliesst er im uf dr Gmarkig vu Hinderzarte südwestlich vum Ortsdeil "Oberzarte" glägene Mathisliweiher, wo sich im Naturpark Südschwarzwald südlich vum 1.209 m hoche Windeck befindet un vu churze Gebirgsbäche gspiist wird. Vu dert fliesst dr "Zartebach" iber Ober- nooch Hinderzarte nordwärts zum Hölledal, um - jetz "Höllebach" gnennt - am Dalafang dr Löffeldalbach ufznämme, wo vu Oste her us em Naturschutzgebit "Hinderzartener Moor" chummt. Wänig später mündet vu Norde her us dr Ravennaschlucht dr "Ravennabach" i. Denooch durfliesst dr "Höllebach" s'Dal in Richtig Nordweste. Im undere Dalberiich - jetzt "Rotbach" gnennt - fliesst er dur d'Buechebacher Ortsdeile Falkestiig un Himmelriich uf d'Gmarkig vu Chilchzarte, wo er sich in dr Nächi vu dr Bruck vu dr Landesstross "L 127" vu Chilchzarte nooch Stäge mit em Wagesteigbach zue dr Dreisam vereinigt.


</doc>
<doc id="12476" url="https://als.wikipedia.org/wiki?curid=12476" title="Wagensteigbach">
Wagensteigbach

Dr Wagestygbach isch dr rächte bzw. nördlich Quellfluss vu dr Dreisam im Südschwarzwald. 

Er entspringt im Naturpark Südschwarzwald uf dr Gmarkig vu Sankt Märge und fließt de L128 entlang. In de Wagestygi mündet de Holzschlagbach uff etwa 700 Meter über de NN in de Wagestygbach. Er fliesst denooch südwestwärts uff Buechebach un nimmt s'Wasser vum "Ibebach" uf, wo d'Quelle zwische St. Märge un St. Peter het. Wänig später erreicht dr Wagestygbach Chilchzarte, wo er sich in dr Nächi vu dr Bruck vu dr Landesstross "L 127" vu Chilchzarte nooch Stäge mit em Rotbach zue dr Dreisam vereinigt.


</doc>
<doc id="12478" url="https://als.wikipedia.org/wiki?curid=12478" title="Blauen (Badenweiler)">
Blauen (Badenweiler)

Dr Blaue oder Hochblaue isch e Bärg im südliche Schwarzwald, und er isch 1165 Meter hoch. Dr Gipfel lit i dr Gmarkige vu Badewiler im Landchreis Brisgau-Hochschwarzwald un Schlienge sowie Malsburg-Marzell im Landchreis Löörech. Er isch e guete Ussichtspunkt mit Blick uf dr Schwarzwald, d’Oberrhiebeni, d’Vogese un d’Alpe.

Uf em Blaue befindet sich bi 47° 46' 42" n. Br. un 07° 42' 05" ö. L. e 21 Meter hoche Ussichtsturm (erbaut 1895 vum Schwarzwaldverein) in Stahlfachwerkbauwiis un bi 47° 46' 39" n. Br. un 07° 42' 07" ö. L. e 50 Meter hoche Fernmeldeturm vu dr Dütsche Telekom fer UKW un Richtfunk in Stahlbetonbauwiis (Typeturm). Vu dert werre folgendi Radio-Programme verbreitet: SWR1 Baden-Württemberg (89,2 MHz/8,4 kW), SWR2 (92,6 MHz/8,4 kW), SWR3 (97,0 MHz/8,4kW), Dütschlandfunk (105,1 MHz/10 kW), Radio Rägeboge (101,1 MHz/8,4 kW) und Bade FM (106,0 MHz/8,4 kW). Zuedem isch dert au s'Amateurfunkrelais DB0YE underbrocht. 

Dr Sender versorgt hauptsächlich s’südlich Oberrhidal sowie wiiti Deile vu dr Landchreise Brisgau-Hochschwarzwald un Lörrach. Aber au in dr Nordwestschwiiz sin d’Blaue-Frequenze noch guet z’empfange. Bis am End vu dr 1980er Johre sin die domolige SWF-Programme bis witt hinter dr Vogese z’höre gsi. Ufgrund vu internationale Vereinbarige auch mit Frankriich het aber d’Leistig vum Sender in Westrichtig aber uf e Mindistmass reduziert werre.



</doc>
<doc id="12482" url="https://als.wikipedia.org/wiki?curid=12482" title="Thundorf TG">
Thundorf TG

Tuendorff oder Tuendereff isch e polítischi Gmaind im Bezírk Frauefäld im Schwiizer Kanton Turgau.

Ussert "Tuendorff" sälber, wó uf 'me Plateau oberhalb vu Frauefäld, öppe 550 m ü.M lyt, gghööred au t Döörfer Wétzike und Lueschtereff und t Wyler "Hesebol", "Chilperg", "Rüti", "Ufhofe", "Grueb" und "Fridbärg" zur Ggmaind. Chile stönd z Chilperg und z Lueschtereff. Uf Tuendorff chamme vu Frauefäld her mit em Poschtauto faare.

Ggmaindame isch zur Zyt de Hersche Alois. (Stand Mai 2014)

Blasonierig: I Róót en sílbrige Balche, béglaitet vu dreine sächsstraalige sílbrige Steerne (2, 1)

Di hütig Ggmaind Tuendorff isch 1995 éntschtande duur t Verainigung vu den Óórtsggmainde Tuendorff und Lueschtereff, wó schó vóheer i de Municipalggmaind Tuendorff zämeggfasst gsy sind, mit der Óórtsggmaind Wétzike, wó vu 1803 bis 1994 zur Municipalggmaind Lommis gghöört hät.

De Name Tuendorff, im Jaar 888 als "Tuomsdorof" zum éérschte maal úrkundlich erweent, isch zämegsétzt us em Genitiv vum althóóchtütsche Persóónename "Duomo/*Tuomo" únd em Oórtsnamesuffix "-dorf".



</doc>
<doc id="12483" url="https://als.wikipedia.org/wiki?curid=12483" title="Rammstein">
Rammstein

Rammstein isch e dütschi Bänd. Iiri Musig isch e Mischig isch us Heavy Metal, Industrial Rock und elektrischer Musig. Mit irnä Tegschtä düe si viu kritisierä und d Tegschtä si mängisch rächt hart. Ma cha fiu Lieder zwoidütig verschta!

D Mitglider vo Rammstein si:






</doc>
<doc id="12490" url="https://als.wikipedia.org/wiki?curid=12490" title="Griechenland (Begriffsklärung)">
Griechenland (Begriffsklärung)

Griecheland stoht fer:
und witers:


</doc>
<doc id="12510" url="https://als.wikipedia.org/wiki?curid=12510" title="St. Galler Rheintal">
St. Galler Rheintal

S Sanggaller Rhintl fangt uugföör bi Sargans im Süüda aa und hört denn im Noorda öppa mit Aalterhii uf. Es liit uf de leangga Site vom Rhii, mit Uusnahm vo Tippilzou, wo dor d Regulierig vom Rhii a Insle wora ischt. Ab Sammagreata rhiiabwärts ischt d Gränza da Aalt Rhii.
Es hed amol d Landvogtai Rhintl gee, vo 1491 bis 1798, dia isch denn aber wenig spöter in 1803 gründete Kanton Sanggalla integriert wora.

Vo 1900 bis öpa 1960 het me dr Rhii im Projäkt Rhiiregulierig zume ena Kanal umbout zum neui Überschwemiga z verhindera.

S Tal isch entschtanda will d Platta zwüschad da zwo Bergreiha in Joormilliona zwoa Kilometer wit abgsunka sin. S Tal isch vom Rhii und de Flüss us Vorarlbearg mit Chiis und anderem us de Berga heragschwemte Material ufgfüllt wora. Do dura isch s Rhintl zumana recht flacha Tal wora, wo denn uf beidna Sita dur recht schnell aastigandi Hügl abgränzt wird. S Rhintl isch recht erdbebagföördat, weils uf zwo verschiidana Plattana lit. Allpot ghört mer widar achli vo chlinna Erdbeba, wo d Lüt denn aber nöd amol gross kspörid.

Im Norde isch am Bodesee bim Rhiidelta s Ändi vom Sanggaller Rhintl. Drum het d Gmaind Taal mit em Flughafe Sanggale-Alterhii früener, wos im Kanton Sanggalle no Bezirk ge het, zum Bezirk Underrhintl ghört. Hüt fangt de Waalkrais Rhintl mit Rhinegg a.

Im Süüde isch es a kli schwiriger zum säge, wo as s Sanggaller Rhintl ufhört. De alt Bezirk Oberrhintl isch bis und mit Rüthi, wo bis 1994 no offiziell "Rüthi (Rheintal)" ghaisse het, gange. Rüthi isch au hüt no di südlichst Gmaind im Waalkrais Rhintl. Rhii ufwärts schlüsst denn de Waalkrais Werdeberg a. D Raststett a de Autobahn A13 uf Höchi Bugs isch früener mit «Werdenberg» aagschribe gsi, hüt stoht döt «Raststätte Rheintal». De Waalkrais Werdeberg goht bis uf Trüebbach, e Dorf i de Gmaind Wartau, ufi. Dänn chunnt s Sargaserland oder anderst gsait, s Sanggaller Oberland, und da isch aidütig nüme im Rhintl.

Dur da, dass s Rhintl asa flach isch, rentiert sich s Buure recht guat im Rhintl. Wäg am Pföa, wo öppa us am Tessin is Rhintl blosat, isch s Klima meist recht mild.

Dur di günstiga geografischa Begebeheita wird im Rintl vil Landwertschaft betriba. E bekannts Produkt ischt da Ribelmais, me seit em o "Törgga", und es git o scho Ribelpier vo da Sunnabröi. Es anders Produkt isch s Rapsöl, wo au im Rhintl produziert werd. Dur s milda Klima chönid o Wiitruba im Rhintl aabaua wöra. Aso isch o s Doarf Rebstoa zu sim Nama cho. Mittlerwila werd aber o döt numma sövil Wii abaua.
S bekanntischt Städtli näbet Rhinegg isch de ehemolig Bezirkshoptort Altstetta, wo jede Donnstig Maart ischt. Dänn häts fascht i jedem Dorf a Schloss oder a Burg. Di ainte send no bewohnt, di andere nu no a Ruine. Im Kobelwaald obe chamme ine Höhli ini, go Kristall aluege.

Da oschtschwizertütsch Dialekt voda Rhintaler isch vor allem im Mittelrhintl gspickt vo Wörter mit Doppellut, da Endig vo vilna Verba uf -a und em weiche "k"-Lut (wie Kuchikäschtli). Aber au im Rhintl gond toals Dialäkt starch usanand, anderersiits verschmelzid dia Sprocha bald amol zumn oanheitlicha Dialekt im Rhintl, du da früazitig Kontakt mit da andara. Da Dialekt vom undera Rhintl goot is Mittelalemannischa übera.

D Rhintaler Gmoanda sind aso starch am Wachsa, dass si fascht scho mittanand verschmolza send. Das, und o di wirtschaftlich Lag, füert dezua, dass diversi Rhintaler Gmoanda öberleggid, zum fusioniera.

Was immer wider beschprocha werd, wär as Kernkraftwerch bi Rüthi, wo aber bi da Bevölkerig uf grossi Ableenig stosst. O weils aso nöch bi Östriich isch, wörda d Östriicher woll interveniera, wenn s Projekt wörklich wör realisiert wera. Es isch scho ida 70er-Joor amol aso wit gsi, isch aber nöd baue wora.




</doc>
<doc id="12513" url="https://als.wikipedia.org/wiki?curid=12513" title="Totenkopf (Kaiserstuhl)">
Totenkopf (Kaiserstuhl)

Dr Dotekopf isch 557 m hoch un die höchst Erhebig im Kaiserstuehl z'Bade-Württeberg, (Dütschland). 

Dr Berg lit uffem südliche Hauptkamm vum Kaiserstuehl un die bewaldet Gipfelregion het vulkanischs Gstei as Undergrund. An dr undere Häng wird uf Lössböde Wii- un Obstabau betribe.

Uf em Dotekopf befindet sich bi 48°4'51" Nord un 7°40'9" Ost e withi sichtbari Richtfunkalag vu dr Dütsche Telekom AG mit eme 120 m hoche Stahlbetonturm as Antenneträger und eweng östlich devu e Ussichtsturm.



</doc>
<doc id="12515" url="https://als.wikipedia.org/wiki?curid=12515" title="Tuniberg">
Tuniberg

Dr Duniberg (amtl. "Tuniberg") isch e Erhebig im Brisgau, wo sich mit 314 m Höchi nur wänig iber die Oberrhinisch Diefebeni erhebt, wo dert guet 190 m iber em Meeresspiegel lit. 

Säll isch allerdings im wohrschte Sinn vum Wort numme oberflächlich äso. Datsächlich isch dr Duniberg die westlichscht Scholle vu dr Vorbergzone vum Schwarzwald, wo noch us dr Ebeni rusluegt. Dr Steilhang am Weschtrand goht geologisch fascht 4 km dief abi un bildet demit d'Grenze zum eigetliche Grabebruch, wo mit Chies und Sand vu dr Alpe ufgfüllt isch.

Insofern underschidet sich dr Duniberg as e Vorberg vum Schwarzwald geologisch erheblich vum wänig nördlich glägene, vulkanisch prägte Kaiserstuehl. Allerdings isch dr Duniberg wie die undere Häng vum Kaiserstuehl vu mächtige Lessablagerige bedeckt.

Dr Berg het e Nord-Süd-Usdähnig vu öppe 9 km un e Oscht-Wescht-Usdähnig vu 3 km. Rund um dr Duniberg lige, ufglischtet im Uhrezigersinn, im Norde Gottene, im Oschte die zue Friburg im Brisgau ghörige Ortschafte Walterschhofe, Obfige mit Sandichlaus, Dienge un Munzige, im Weschte die zue Brisach ghörige beide Ortschafte Oberrimschige un Niderrimschige sowie Märdinge.

Uf dr yberwigende Chalchstei-, Löss-, un Leimböde waxe verschidini Burgunder- un au Müller-Thurgau-Räbe.

Dr Duniberg bildet e eigene badische Wibauberiich (Grosslag "Attilafelse").



</doc>
<doc id="12519" url="https://als.wikipedia.org/wiki?curid=12519" title="Schneeburg">
Schneeburg

D Schneeburg isch e Ruine, wo sich uf 516 m Höchi uf em weschtliche Näbegipfel vum Schimberg uf dr Gmarkig vu Ebringe zwische Ebringe un Uffhuse im Stadtteil Sant Jörge vu Friburg im Brisgau befindet.

Die äldist erhalde Erwähnig vu dr vu dr Herre vu Hornberg erbaute Burg datiert uf anno 1312. Anno 1349 het dr Werner von Hornberg d Burg in d Lahenshoheit vum Chloster Sankt Galle ybergä un isch defir mit dr Herrschaft Ebringe belähnt worre.

D Burg isch scho vor 1500 verlosse worre, womit e Zerstörig im Burechrieg 1525 eher ins Riich vu dr Legende ghört. Die domols iber Ebringe herrschende Herre vu von Falkenstei hän ihr Residenz in dr Ort Ebringe verlegt un s Ebringer Schloss – s hütig Rothus – baut, wo um 1710 si hütigi Gstalt erhalde het.

Hüt isch vu dr Burg numme e chleineri, deilwiis rekonstruierti Ruine mit Reste vum Bergfrid un eme Wohngebäude erhalde. 

Inzwische het d Gmei Ebringe einigi Baim vor dr Burg gfällt, so dass si inzwische ganzjährig guet vu Ebringe un dr Rhiebeni us im Wald zsähe isch.




</doc>
<doc id="12595" url="https://als.wikipedia.org/wiki?curid=12595" title="Malterdingen">
Malterdingen

Malterdinge isch e Gmei im Landkreis Emmedinge in Bade-Württeberg.

Dr ursprünglich örtlich alemannisch Dialekt ghört zum Oberrhinalemannisch, wo zum Nideralemannische zellt

Malterdinge isch anno 1016 s'erst Mol urkundlich erwähnt worre. Anno 1418 isch im Ort vum Markgraf Bernhard I. vu Bade s'Märkträcht verlihe worre.

Ergebnis vo dr Landdagswahle sit 2006: 

Mit dr französische Gmeind Lentilly im Kanton l'Arbresle vum Département Rhône verbindet Malterdinge e Gmeindepartnerschaft.

S'Dorhisli im Fachwerchstil, eins vu dr Wohrzeiche vu Malterdinge, erinneret an die einschtig Ummurig vum Märktflecke Malterdinge. D'Bedüdung, wo dr Ort in vergangene Zitte fer d'Umgäbung gha het, spiegelt sich in sinem Ortsbild wider, wo mit sine erkergschmückte Bürgerhüser üs dr Renaissance faschd schu städtisch wirkt.

Vu dr middelalderliche Burg Malterdinge isch hüt nüt me erhalde.



</doc>
<doc id="12604" url="https://als.wikipedia.org/wiki?curid=12604" title="Elzach">
Elzach

Elze – amtlich "Elzach" – isch e Kleistadt in Bade-Württeberg, öppe 26 Kilometer nordöschtlich vu Friburg im Brisgau.

Dr ursprünglich örtlich alemannisch Dialekt ghört zum Oberrhialemannisch, wo zum Nideralemannische zellt. Gschwätzt wird debi d'Elzdal/Schwarzwald-Variante, wo sich vu dr Dialekt-Variante in dr Rhiebeni vor allem in dr Vokale underschidet (z. B.: "stuh" / "lu" / "gu" statt "stoh" / "lo" / "go" wie in dr Ebeni yblich)

D'Stadt Elze lit im Elzdal, wo sich om öschtliche Rond vum Landkreis Emmedinge befindet, d'Flächi vun de Gmei grenzt on de Ortenaukreis un de Schwarzwald-Baar-Kreis o. Topographisch isch s'Gmeigebit durch sini Lag im Dal vun de Elz un vum Husberg Rohrhardsberg kennzeichnet. Elze ghert zum Brisgau un bildet de nördlich Abschluss vum Naturpark Südschwarzwald.

Elze b'stoht us de Kernstadt Elze, un de Ortsdeiler Prächt (dt. "Prechtal"), Oberprächt (dt. "Oberprechtal"), Eich (dt. "Yach") un Katzemoos (dt. "Katzenmoos"). D'Ortsdeiler hän eigeni Ortsvorsteher un Ortsverwaltunge.

Elze isch urkundlich erschtmols am 5. August 1178 erwähnt worre. Es isch ab em 13. Johrhundert in dr Herre vu Schwarzeberg understande, wo ihm um 1290 d'Stadtrechte verlihe hän. Noochdem Elze lang zum Schwäbische Riichskreis (1512-1805) ghört het, isch es 1805 zum Grossherzogtum Bade kumme. Bis 1819 isch es Sitz vu eme badische Bezirksamt gsi.


D'Stadt Elze isch als Unterzentrum nochem Regionalschlisselvuzeichnis ohgä.

Ergebnis vo dr Landdagswahle sit 2006: 


Au hüt sin Gwerbe un Handel bsunders läbhaft. Näbe dr Metzgereie, Bäckereie, Schrinereibetribe, Betribe vum Dienstleischtiggwerbe un dr vile Einzelhandelsgschäfte git's z'Elze noch Beruefszwige, wo anderschtwo so guet wie gar nimmi vorhande sin. So e Linnewäberei, e Drexlerei, wie au e Seilerei.

D' Stadt Elze isch mit 750 Hektare dr gröscht Waldbesitzer vu dr Gmei, wo naturgmäss d'Holzverarbeitig vu dr Sägewerke bis hi zue Holzschnitzer breit verträtte isch.

E Edelsteischlifferei, Schlachtbetribe un Textilgwerbe finde sich ebeso wie Glas- un Metallverarbeitig. Im Dienschtleischtigsberiich verdiene d'Klinikbetribe e bsunderi Erwähnig. Elze un dr Ortsdeil Oberprächt besitze s'Prädikat Luftkurort, was dr Gmei e rege Fremdeverchehr brocht het. 

Historisch vu Bedütig isch z'Elze - wie im gsamte Elzdal - d'Textilindustri gsi. Inzwische isch säller Industrizwig aber vollständig ussem Elzdal verschwunde.

Z Elze lit dr Schlussbahnhof vu dr Elzdalbahn (Denzlinge–Waldkilche–Elze). Uf dr Strecki verkehrt hüt d Brisgau-S-Bahn.

Vum Elzener Bahnhof füehre no einigi Regionalbuslinie in d Sitedäler sowie e Fernbuslinie uf Schramberg. Betriberi vum Busverkehr isch d Südbadebus GmbH (SBG), e Dochter vu dr Dütsche Bahn.

Dur dr Ort füehrt d Bundesstross 294 as überregionali Fernstross.

In dr Alde Sparkasse befindet sich hüt s'Heimetmuseum.

Wie vilerorts isch au z'Elze e regs Vereisläbe z'beobachte. Bsunders hervorzhebe isch die witt überregional bekannt, traditionsriich Elzener Fasnet mit ihrer Hauptfigur, em Elzener Schuttig. Näbe dr Narrezümfte us Rottweil, Oberndorf un Yberlinge ghört d'Elzener Narrezumft zum sognennte Viererbund.


Vu dr Burg Hienersedel isch hite nit me erhalte.



</doc>
<doc id="12606" url="https://als.wikipedia.org/wiki?curid=12606" title="Yach">
Yach

D Eich (dt. Yach) isch e Ordsdail vun de Stadt Elze im Londgrais Ämmedinge in Bade-Wirddebärg, Ditschlond.

De Ord mit iber dousend Iiwohner ligt om Fuess vum Rohrhardsberg inneme Siddedal vun de obere Elz im Schwarzwald. Sid 1974 isch de Ord zue Elze igmainded.

D'Eich wird durch e Buslinie mit Elze un mit em Elzacher Bånhof verbunde. Vun deet goht d'no s'Elzdalbähnli uf Friburg.

In de Eich stän d'"Sibbefelse", e gonz sche hochs Staigebilde, wo us sibbe uffenonderliggende Stai bståt. D'Härkunft vun dem isch nit glärt.

Eich isch uf Hochditsch gschribe ("Yach") de einzige Ord in gonz Ditschland, wo de Nåmme mit eme "Y" åfångt.

Man sait au das d Eich des klei diebische Dorf am Rand vom Rohardsberg isch.


</doc>
<doc id="12607" url="https://als.wikipedia.org/wiki?curid=12607" title="Rohrhardsberg">
Rohrhardsberg

Dr 1152 Meter hoch Rohrhardsberg lit im Middlere Schwarzwald im Dreieck zwische Elzdal, Oberprechdal un em Simonswälderdal und isch die höchst Erhebig vum östlich glägene Schwarzwald-Baar-Kreis. Yber dr Gipfelkamm verlauft d'Grenze zum Landkreis Emmedinge.

Uf dr Bergkuppe befindet sich e witthi sichtbarer Sendemaste. Im Winter isch dr Berg e beliebts Skigebit un im Summer locke menki Wanderwäge, um die zue e grosse Deil under Naturschutz stehend Region z'erkunde.


</doc>
<doc id="12609" url="https://als.wikipedia.org/wiki?curid=12609" title="Brend (Berg)">
Brend (Berg)

Dr Brend isch e 1.148 m hoche Berg im Mittlere Schwarzwald in dr Nächi vu Furtwange.

Dr Gipfel bitet bi gueter Sicht e schöne Rundblick uf dr Kandel, d'Alpe sowie d'Vogese. 
Uf em Gipfel git es e Gasthus sowie e Ussichtssturm. Dr Gipfel sowie e grosse Grillplatz sin vu Furtwange us mit em Auto z'erreiche.

Am Brend entspringt d'Bräg (un demit d'Donä) sowie d'Elz.



</doc>
<doc id="12619" url="https://als.wikipedia.org/wiki?curid=12619" title="Hochfirst">
Hochfirst

Dr Hochfirscht isch e bewaldete Berg zwische Saig un Titisee-Neistadt im Schwarzwald mit ere Höchi vu 1190 m. y. NHN.

Er befindet sich uf dr Gmeigrenze zwische Lenzkilche un Titisee-Neistadt. Uf em Hochfirscht befindet sich e Raschtstätti un dr Hochfirschtturm, wo mer bestige ka. Vu obe us het mer e Ussicht uf dr in dr Nächi befindlich Titisee wie au uf dr Feldberg. Bi klarem Wetter siht mer in d schwizer un öschtricher un bi ideale Bedingige sogar in die französische Alpe bis an die italienisch Gränze, so under anderem dr Mont Blanc.

Uf dr Hochfirscht kummt mer zue Fuess uf em kürzischte Wäg vu Saig us. Es bestoht aber au e Strosseverbindig vu Neistadt us. Am Hochfirscht lit au d Hochfirschtschanze, wo Weltcup-Skispringe stattfinde.


</doc>
<doc id="12621" url="https://als.wikipedia.org/wiki?curid=12621" title="Schlacht am Morgarten">
Schlacht am Morgarten

D Schlacht am Moorgarte am 15. November 1315 isch di erschti Schlacht zwüsched de Eidgenosse und de Habsburger gsii. Öb d Schlacht überhaupt stattgfunde het und wenn in welere Form, für daas git s käini äidütige Beleeg.

Nach dr historisch unverbürgte Vertriibig vo de Vögt, wo sicher nöd nur im Jahr 1291 stattgfunde hät, sind d Habsburger nach wie vor draa interessiert gsii, ihre Machtaaschpruch i dr Innerschwiz dure zsetze. Dezue händs gegeüber em König au Pflichte z verrichte ghaa, wie zum Bischpil de Schutz vom Chloschter Einsidle, wo üsserscht witläufigi Ländereie gha hät; wos aber lang nöd alli bewirtschaftet hät.
Di geburteriiche Schwyzer sind wege e paar Alpweide sit längerem im Schtrit mit em Chloschter Einsidle gsi, wo under em Schutz vo de Habsburger gschtande isch. Das isch de sogenannti Marcheschtrit. Au händ schwyzerischi Sidler im Lauf vo de Jahr i de Urwälder, wo vo Einsidle nöd gnutzt worde sind Hööf pout und s Land urbar gmacht. Im Summer 1314 händ sich d Schwyzer einisch me gäge d Chloschterchnächt duregsetzt und illegal witeri Alpe und Wälder, wo em Chloschter ghört händ besidlet. Druf hät si dr Abt vo Einsidle bim Bischof vo Konschtanz verchlagt. De Bischof hät dänn über d Schwyzer de Chilebann verhänkt. D Eidgenosse händ für de Gegekönig vom Habsburger Friedrich em Schöne, de Ludwig de Bayer, Partei gnaa, i dr Hoffnig, er werdi de Chilebann uuflöse laa. Us Raach händ d Schwyzer i dr Dreikönigsnacht 1314 s Chloschter überfalle, händs plünderet, händ d Chloschterchile gschändet und d Mönch für e paar Mönet gfange gnaah. Em Abt aber isch d Flucht is Schtatthalteramt Pfäffike glunge, vo wo er de Bischof und de Schirmherr alarmiert hät. Dr Bischof vo Konschtanz hät de Chilebann dänn au über d Urner und Unterwaldner verhängt.

Dr Herzog Leopold I. vo Habsburg, dr Brüeder vom Friedrich isch dänn Schirmherr vom Chloschter Einsidle und verpflichtet gsii, d Schwyzer für dä Frevel z beschtrafe. I dr ritterliche Überzüügig, dass nur Ritter gäge Ritter kämpfe dörfed und wil er gwüst häd, dass s im Land Schwyz nume Buure gee häd, isch er miteme schwer panzerete Ritterheer ohni gnaui Ufklärig zu ere Schtrafaktion gäge Schwyz ufproche. De Ritter isch es klar gsii, dass si kein eigentliche Gegner händ und also nöd in en Chrieg zoge sind, sondern zunere Strafaktion gäge widerschpenschtigi und ufmüpfigi Buure.

D Schwyzer aber sind Buure gsii und händ sich nöd müesse a di ständische Regle vom Rittertum halte, wo si vermuetlich au gar nöd kännt händ. Für Habsburg häts zwei Möglichkeite geeh: Entweder Chrieg gäge anderi Edli, wobii mer sich uf em Schlachtfeld troffe hät und nach eme Signal mit dr Schlacht aagfange hät und au zwüschedure underbroche hät, zum di Tote und Verletzte in Sicherheit z bringe. Oder aber e disziplinarischi Massnaahm gäge Buure öppe, indem mer en Hof oder es Dorf plünderet oder abebrännt hät. I dr mittelalterliche Weltordnig händ di eifache Lüt kei Kompetenz zum kämpfe ghaa - usser si sind vo ihrem Herr als Fuessvolk defür iizoge worde.

Allerdings muess mer au dütli säge, dass am Moorgarte uf Schwyzer Site nöd nume "Buure" kämpft händ. Sehr wohl isch dr schwyzerischi Adel au uf em Schlachtfeld verträte gsii. Und under de Schwyzer häts kampferprobti Söldner und nöd nume wehrlosi Buure gha.

Au isch sich d Wüsseschaft i dr Fraag vo dr Schlachtuursach alles anderi als einig. D Haupttheorie dezue sind dr "Schwyzer Freiheitsdrang", di "habsburgische Huusmachtsaaschprüch" i de eidgenössische Gebiet, dr "Marcheschtrit mit em Chloschter Einsidle" und dr "dütschi Thronschtrit vo 1314/15".

D Schwyzer händ de Aagriff bi Arth erwartet, wo si wi bi Brunne und Richtig Einsidle Befestigunge pout händ, de Herzog Leopold isch aber vo Zug her em Ägerisee naach zoge und hät plant über de Sattel in Talchessel vo Schwyz oder is Gebiet hinder em Sattel, wo vo Schwyz bsetzt gsi isch, vorzschtosse. Nach ere Legende isch der Weg dur dr Graf Heinrich vo Hüneberg verrate worde, wo en Pfiil mit dr Botschaft ""Hüetet üüch uf St. Othmar am Moorgarte"" über d Letzi vo Arth zu de Schwyzer gschosse hät. Dr St. Othmar isch d Datumsaagaab. Us mittelalterlicher Sicht isch das nöd en eigentliche Verrat gsii, wil, wie witer obe gschribe, Schlachte hüfig a me gmeinsam uusghandlete Ort und Zit stattgfunde händ, wil sich zwei ritterlichi Heer suscht nöd händ chönne finde.

Dr Wäg am See naach isch en ängi Strecki zwüsched em steile Hang und em versumpfte Ufer vom Ägerisee, wo dozmal no grösser gsii isch. Deet händ d Schwyzer, zäme mit 300 verbündete Urner öppe 1500 Maa, en Hinderhalt iigrichtet. D Habsburger sind mit 3000 bis 5000 Maa cho, öppe en Drittel devoo panzereti Riiter, wo vorne de Zug aagfüehrt händ. Di Verbündete und Vasalle vo de Habsburger sind vor allem us de Kantön Zug, Züri, Aargau und em Thurgau gsii. Dr Zug isch dur e Schtraasseschperri bi Tschopple gschtoppt worde. Vom Hang her isch er mit Baumschtämm vo gfällte Bäum a verschidene schmale Schtelle underbroche worde. Mit fuuschtgrosse Schtei sind d Ross schüüch gmacht worde und mit Hellebarde d Ritter aagriffe worde. D Ritter händ im änge Gländ chuum Ruum zur Gägewehr ghaa, und d Schlacht hät mit ere vernichtende Niderlaag für d Habsburger gändet.

Gründ für die habsburgischi Niderlaag gits vili. Erschtens sinds in en Hinderhalt graate. Nach Augezüügebrichte in Chronike händ si für d Verschiebig uf de Flecke Schwyz oder de widerrechtlich grodete und bsetze Alpe uf em Sattel, d Waffe hinder sich uf em Sattel feschtgschnallt und händ Seili mit sich gfüehrt, zum s Veh vo de Buure abzfüehre. Au isch der Aagriff vo de Schwyzer und Urner vo Oschte her zum Zitpunkt vom Sunnenufgang gfüehrt worde. D Ritter sind bländet gsii und händ dopplet schlächti Sicht gha: de schmal Sehschlitz vom Helm und d Sunne im Gsicht. Während de Aafang vom Zug uf es Hindernis ufgloffe isch, isch dr Rückzug dur witeri Schtrasseschperre vo de Buure abgriglet worde. Zuesätzlich hät vo hinde s ahnigslose Fuessvolk us em Freiamt, Winterthur und Züri nachedrängt. D Ritter sind zum Zitpunkt vom Aagriff uf eme schmale Wäägli zwüsched Sumpf und See einersits und anderersits de Schwyzer, wo vo dr Bergflanke aagrife händ, i de Falle gsi.

D Schwyzer händ sich mit Schtiigiise a de Füess "wie Gämsi" im schteile Gländ bewege chönne. Zuesätzlich händs mit fuuschtgrosse Schtei, wo sie de Ross vermuetlich an Buuch gworfe händ, d Rittier schüüch gmacht, sodass die d Ritter abgworfe händ. Während d Ritter ihri Lanze (geignet für de Kampf uf em Ross uf Dischtanz) wool nöd parat ghaa händ, händ d Schwyzer mit dr Hellebarde e uusgezeichneti Nachkampfwaffe ghaa. Mit dr Hellebarde cha mer guet zieh, stäche und schlaa. Im Gegesatz zur ritterliche Ehr, Verwundeti z schone, händ d Schwyzer ihri Gegner wie imene Bluetruusch gnadelos abgschlachtet. Lueg dezue au de Chronikbricht.

D Niderlaag isch vo de Habsburger nöd anerchännt worde, wil d Schwyzer gottlos kämpft hebed. Dr Chliichrieg, wo denn usbroche isch, hät bis zum Waffeschtillschtand vo 1318 duuret.

D Schlacht am Morgarte kännt mer zersch emal us de Gschichtsschriibig. Die ältischte Bricht über d Niderlaag vom Leopold sind vom Johannes vo Viktring und vom Johannes vo Winterthur. De erscht isch 1315 Abt im Chloschter Viktring z Kärnte gsii, und der ander brichtet, wie sin Vatter mit de Truppe vom Leopold us de Schlacht zrugg cho isch. Die beede Chloschtermanne händ für iri Beschriibige von ere Schlacht numen äis Modäll kännt, nämli d Bible. Us em alte Teschtamänt chunnt au s Bild vo de Schtäi, wo de Hang aberugeled: De Johannes vo Viktring schribt, d Schwizer sigid so sicher im Gländ umgeschtägeret wie d Schteiböck, wo bi irem Umeschpringe d Schtäi lösid ab de Häng abegheie. Us dem Bild hät sich dänn im Abschriibe vo schpötere Chronischte e ganzi militärischi Schtrategii entwicklet. Debi mues me nur emal i d Gägend vo de Schlacht ga, zum merke, dass es wit und bräit kän Hang git, wo mer en groosse Schtäi so wit chönt role laa, das er emene Ross zwüsched Bäi graated oder gar en Ritter erschlaat! Us de Zit sälber gits jedefalls chum Detail über d Schlacht sälber - mer wäiss, das öppis gloffe isch, aber was gnau gloffen isch, wäiss mer nöd.

E Schilderig vom Berner Chronischt Konrad Justinger (15. Jahrhundert):

Eini vo de Eigetümlichkeite vo dr Schlacht vo Moorgarte isch d Befragig vom Hofnarr vom Herzog Leopold, Kuony vo Schtocke gsii. Wo de as Witz bi de Beratige vor dr Schlacht gfragt worde isch, was er denn vo dr ganze Aaglegeheit halti, hät er sim Herr graate:

"Ihr geratet wohl, wie ihr wollt in das Land Schwyz hinein kommen, jedoch geratet keiner, wie ihr wieder wollt heraus kommen."

De Kuony vo Schtocke hät also mit sinere Ussaag uf d Gfahr aanedüütet, wies dänn usgsehi, wänn d Habsburger d Schlacht verlüüred. Sin Ratschlag isch mit Lache abtaa worde; nach dr Schlacht hät sich dr Herzog aber an de wiisi Rat vo sim Narr erinneret und hät ihm en Wunsch gwährt. Der hät sich s Privileg erbäte, jährlich i sinere Heimetschtadt Schtocke es Narregricht abhalte z dörfe, wo er allerdings erschtmals erscht 1351 usgfühert hät.
Der örtlichi Narreverein, s "Hohe Grobgünstige Narrengericht zu Stocken", berüeft sich hüt uf die Begebeheit.

Em Kuony vo Schtocke sini Gschicht isch de meischte Chronischte bekannt gsii. Zumindest erschiint dr Hofnarr i de meischte Illuschtratione zur Schlacht. Im hiesige Bischpil vo dr Berner Chronik isch dr Kuony am linke Bildrand im Heer vo de Öschterriicher z erkänne, schtandesgmäss inere langzipflige, rote Schelletracht, Gugel und Eselsohre.

Bundesbrief, Habsburger, Urkanton, Gschicht vo de Schwiz



</doc>
<doc id="12626" url="https://als.wikipedia.org/wiki?curid=12626" title="Hochfirstturm">
Hochfirstturm

Dr Hochfirstturm isch e Ussichtsturm, wo anno 1890 uf em Hochfirst im Schwarzwald errichtet wore isch.

Dr Hochfirst isch e bewaldete Berg zwische Saig, wo zu Lenzchilche un Nöistadt, wo zu Titisee-Nöistadt ghört, in Bade-Württeberg. Dr Turm stoht uf Lenzchilchner Bode. Si Platz isch uf 47°54'04" nördlicher Breiti un 8°11'03" östlichi Längi in 1192 m Höchi.

Dr Turm isch in Stahlfachwerchauwiis bout. Er isch 25 Meter hoch un stoht uf eme Natursteisockel. Dr Natursteisockel stammt vu eme 1888 errichtete Holzturm, wo 1890 ime Orkan zum Opfer gfalle isch. E Besunderheit vum Hochfirstturm isch, dass er noch zuesätzlich abgspannt isch.

Dr Hochfirstturm trait hüt Sendeantenne fer Richt- un Mobilfunk.

Gege Itritt, wo mer im Rasthus näbedra löse ka, ka mer dr Turm au bestiige, vo obe het me en Ussicht uf dr Südschwarzwald un bi klarem Wetter au bis zue dr Alpe, uf die Schwäbisch Alb un in dr Hegau.



</doc>
<doc id="12627" url="https://als.wikipedia.org/wiki?curid=12627" title="Hochfirstschanze">
Hochfirstschanze

D' Hochfirstschanze z'Titisee-Neistadt isch die gröscht Naturschanze vu Dütschland. Säll heisst, dass im Gegesatz zue vile andere Skisprungalage kei künstliche Turm fer dr Alauf baut worre isch, sundern defür s'natürlich Gfälle vum Hang usgnutzt wird. D'Schanze isch nooch em Berg Hochfirst (1192 m) im Schwarzwald benennt, wo si dra lit. 

Anno 1932 wird die erste Hochfirstschanze baut, domols noch as e 60m-Schanze. Die gross Hochfirstschanze entstoht anno 1950 mit eme kritische Punkt vu 80 m. In dr Folgejohre entstehn diversi Umbaute an dr Schanze. Die mit rund 3,7 Mio € umfangriichst anno 2001 het defir gsorgt, dass d'Sprunganlag in dr FIS-Continental-Cup het ufgnumme werre känne. Hützuedag het d'Hochfirstschanze e K-Punkt vu 125 m. 

Am 22. Januar 2011 het dr Manuel Poppinger dr aktuelle Schanzerekord mit 147,5 m ufgstellt. 


Infos vum Fremdeverkehrsamt Titsee


</doc>
<doc id="12628" url="https://als.wikipedia.org/wiki?curid=12628" title="Titisee (See)">
Titisee (See)

Dr Titisee isch e See im südliche Schwarzwald z'Bade-Württeberg. Er bedeckt e Flächi vu 1,3 km² un isch durschnittlich 20 Meter dief. Sie Entstehig verdankt er im Feldberggletscher. Im Pleistozän bildeti Moräne düen hüt si Ufer begrenze. Dr Usfluss vum See uf 840 Meter Höchi isch dr Guetach gheisse Oberlauf vu dr Wutach. Am Nordufer lit dr glichnammig Kurort, wo Deil vu dr Stadt Titisee-Neistadt isch.

Dr Titisee brücht sehr lang, bis er im Winter gfriert. Säll lit am Wind, wo d'Wasseroberflächi fast immer in Bwegig haldet. Demit dr See zum Iislaufe freigäbe werre ka, muess d'Dicki vum Kerniis mindistens 16 cm betrage. Kerniis, au Kompaktiis gnennt, isch stabil un enthaldet so guet wie keini Luftblose. 

Bestoht d'Ussicht uf Freigabe, so werre däglich Messige dur dr Bauhof vu dr Stadt Titisee-Neistadt an 3 bis 4 Messpunkte durgfüehrt. Sott e Freigab möglich un vu dr Verantwortliche abgsägnet worre si, no werre immer nur bestimmti abgränzti Beriiche vum Sees freigä, nie aber dr ganz See.

Sälli Regelige bestehn ca. sit em Afang vu dr 1980er Johre, noochdem devor e Unfall gschähe isch: Domols isch dr See as Start- un Landebahn fer Chleiflugzüg benutzt worre. Um sällie z'rüme, isch e Bulldog mit Schneepflueg igsetzt worre. Dr Bulldog het d'Iisdecki durbroche un isch mitem des Fahrer im Titisee versunke.

Dr Namme "Titisee" isch relativ ald. Ersti urkundlichi Ufzeichnige vu anno 1050 finde sich im Kloster Allerheilige z'Schaffhuse, wo dr Namme "Titinsee" erwähnt wird. Au dr Namme "Dettesee" wird in ere Urkunde us dr Pfarrei Saig erwähnt, wo vu anno 1111 stammt. Ugfähr ab 1750 isch dr Name in dr hüttige Form benutzt worre.

Parallel zue sällere etymologische Herkunft existiert e witter, eher legandäri Erklärig. Denooch sott dr römisch Kaiser Titus, as Feldherr, in dr Gegend am Titisee glageret ha. Debi sott ihm dr See so scheen gfalle ha, dass er ihm si Namme gä het. Säll isch au dr Grund, worum hütt dr grob Noochbau vu ere römische Galeere uf em Titisee verkehrt.


</doc>
<doc id="12630" url="https://als.wikipedia.org/wiki?curid=12630" title="Waltershofen (Freiburg)">
Waltershofen (Freiburg)

Walterschhoufe isch e Stadtdeil mit eigener Ortsverwaltig vu dr kreisfreie Stadt Friburg im Brisgau. Dr Ort lit ca. 10 km westlich vu dr Stadt am Tuniberg in dr Noochberschaft zu dr Ortschafte Gottene, Obfige un Umkilche.

Dr Ort het Ende 2004 knapp 2300 Iwohner in ebbis iber 960 Hushaltige gha.

Erstmolig urkundlich erwähnt worre isch Walterschhoufe anno 1139. Anno 1972 isch s'Dorf zämme mit ere Reihe vu wittere Ortschafte zue Friburg igmeindet worre.

Partnergmei isch Waltershofe im Allgäu.

Alli zwei Johre im September isch z Walderschhoufe s'Dorffeschd.

Ergebnis vu dr Ortschaftsrotswahl am 7. Juni 2009:



</doc>
<doc id="12639" url="https://als.wikipedia.org/wiki?curid=12639" title="Sankt Georgen (Freiburg)">
Sankt Georgen (Freiburg)

Sant Jerge isch e Stadtdeil vu dr Stadt Friburg im Brisgau. Die us dr drei Dörfer Uffhuse, Wendlinge un Sant Jerge bildet Verbandsgmei Sant Jerge im Brisgau isch bis 1937 selbständig gsi.
Sant Jerge wird im Süde vum zue Ebringe ghörige Schimberg un im Südoste vu dr Gmei Merzhuse, nooch Oschte vum neie Friburger Stadtdeil Vauban, wo bis Ende 2007 zue Sant Jerge ghert het, nooch Nordoste vum Stadtteil Hasle un nooch Nordweste vum Stadtdeil Riselfeld begrenzt. Im Weschte verlauft im Mooswald uf ere Linie zwische nem Eugen-Keidel-Thermalbad un dr Schlatthöfe d'Gemarkigsgrenze zur dr Tunibergstadtdeile Tienge un witer nördlich Obfige. Im Südweschte grenzt d'Gemarkig an d'Gmei Schallsched.

Sant Jerge bestoht us dr beide Friburger Stadtbezirke 621 St. Jerge Nord un 622 St. Jerge Süd. Dr Grenze vu beide bildet d'Hauptlinie vu dr Rhidalbahn.




</doc>
<doc id="12640" url="https://als.wikipedia.org/wiki?curid=12640" title="Rieselfeld (Freiburg)">
Rieselfeld (Freiburg)

Dr Stadtdeil Friburg-Riselfeld lit im Weste vu dr Stadt Friburg un wird vu eme Naturschutzgebit am Diergheg Mundehof im Weste, vu dr Opfinger Stross nooch Süde un dr Besançonallee im Oste abgrenzt. Südlich befindet sich s'zum Stadtdeil St. Jerge gehörig Industrigebit Haid, im Oste Wigarte. S'Riselfeld lit uf ere bebaute Flächi vu 78 Hektar un het ca. 7000 Iwohner (2006). Bis 2010 soll es ca. 10.000 bis 12.000 Lüt Wohnrüm bite.




</doc>
<doc id="12641" url="https://als.wikipedia.org/wiki?curid=12641" title="Hochdorf (Freiburg)">
Hochdorf (Freiburg)

Friburg-Hochdorf isch e Stadtdeil vu Friburg im Brisgau.

Hochdorf lit zämme mit sinem Ortsdeil "Benzhuse" im Nordweste vu Friburg. Es grenzt an d'Marchdörfer "Hugstette", "Bueche" un "Holzhuse". Südöstlich vu dr dur d'Gmarkig verlaufende A5 befindet sich im Markwald s' "Gwerbe- un Industrigebit Hochdorf".

Nordöstlich vum uf dr Hochdorfer Gmarkig glägene Autobahnaschluss Friburg-Nord bui Benzhuse lit e Campingplatz mit dr Badeseä "Tunisee" un "Brisgausee" (ledschderer au as "Silbersee" bekannt).

Ergebnis vu dr Ortschaftsrotswahl am 7. Juni 2009:


</doc>
<doc id="12642" url="https://als.wikipedia.org/wiki?curid=12642" title="Herdern (Freiburg)">
Herdern (Freiburg)

Herdere isch e nordöstlich vu dr Aldstadt glägene Stadtdeil vu Friburg im Brisgau.

S'ursprünglich eigeständig Dorf, wo yberwigend vum Wibau gläbt het, isch anno 1008 erstmols urkundlich erwähnt worre. Demit isch es eins vu dr am früeheste besidelte Gebite im hütige Stadtgebit. Scho sit 1457 isch Herdere e Deil vu dr Stadt Friburg.

Dr Wibau spilt hüt kei wichtigi Rolle meh fer d'Bewohner vu Herdere. Einigi Räbberg oberhalb vu dr Stadt erinnere aber noch an si einstigi Bedütig.

Deile vu Herdere sin hüt Villevirtel, wo wäge ihrer ruehige un naturnoche Lag dür un beliebt sin.



</doc>
<doc id="12646" url="https://als.wikipedia.org/wiki?curid=12646" title="Juanes">
Juanes

Dr Juan Esteban Aristizabal Vázquez odär eifacher Juanes (* 9. August 1972 z Medellín z Kolumbiä) isch e kolumbianische Songschriiber, Sänger und Gitarrischt.

Im Alter vo siibä Johr het dä Juanes aafangä Gitarrä spiilä. Er het das vo siim Vater und dä älterä Brüederä glernt. Er het vor allem lateinamerikanischi Muusig gmacht.

Er het elf Johr in ärä Bänd mit Namä Ekhymosis gspiilt, er het si selbär gründet. Aber dänn hets ihm glangt und er het sini Solo-Karrierä agfangä. So isch er schliesslich zum internationlä Durchbruch cho. Mit dä Single "La Camisa Negra" (spanisch:Das schwarze Hemd) het er den tatsächlich im Johr 2005 dä Durchbruch gschafft.

Dä Juanes isch mit em kolumbianischä Model Karen Martínez verhüüratet, si hend zämä zwei Töchterä: d Luna und d Paloma.





</doc>
<doc id="12647" url="https://als.wikipedia.org/wiki?curid=12647" title="Querflöte">
Querflöte

D Querflöte isch e Holzbloosinstrumänt mit erä Aablooskante. Si het sich us der mittelalterlige Querpfiife entwicklet. Gege s Ändi vom Barock in dr Mitti vom 18. Johrhundert het si d Blockflöte verdrängt und isch e bedütends Solo- und Orchesterinstrumänt worde. Au im Jazz und in der Rockmusig wird d Querflöte bruucht.

D Querflöte isch im zweite Johrhundert vor dr Ziitwändi z Griecheland und z Etrurie bekannt gsi, spöter findet me se au z Indie, denn z China und z Japan, wo si bis hüt s wichdigste Bloosinstrumänt isch. Die erste Abbildige stamme us em mittelalterlige Europa.

D Querflöte isch früener us Holz gmacht worde, het sächs Donlöcher gha und kei Klappesystem. Im spote 17. Johrhundert het mä neui, konischi Flöte afo mache, mögligerwiis erfunde vo der Hotteterrefamilie z Paris, wo berüehmt gsi isch für s Flötemache und -spiile. Die konische Flöte hai us mehrere Deil bestande, dr Chopf isch zylindrisch und die andere Deil si konisch gsi und si gege dr Fuess chliiner worde. 1832 het dr Theobald Böhm d Metallquerflöte erfunde, wo es neus Klappesyschtem gha het. Zu sällere Ziit het mä d Flöte nach links ghebt, hützudag hebt mä si noch rächts.

Die hütig bekannti Querflöte beschteit usemne Chopf-, emne Mittu- und emne Fuessschtück. Bim Chopfschtück befindet sech ou ds Blasloch. Der Tonumfang vor ä Querflöte isch c-c4. 
Usser der C-Flöte gits ou no Autflötene, Bassflötene und sogar Kontrabassflötene. Die si de eifach nümme grad, sondern hei ä Boge drin, dass mä sä liechter cha schpiile. Es git aber au nu s Piccolo, wo chliner isch als die normal C-Flöte und ei Oktav höcher dönt als mer eigentli spiilt.

Blockflöte


</doc>
<doc id="12648" url="https://als.wikipedia.org/wiki?curid=12648" title="Yu-Gi-Oh! GX">
Yu-Gi-Oh! GX

Yu-Gi-Oh! GX (jap. 遊戯王デュエル モンスターズGX, Umschrift: Yūgiō Dyueru Monsutāzu GX, Übersetzig: Yu-Gi-Oh! Duel Monsters GX) isch ä japanischi Anime- und Manga-Serii wo wältwiit Erfolg het. Es isch d Nochfolgerserii vo dr "Yu-Gi-Oh! Duel Monsters" Serii, wo au sehr populär gsi isch. D Handlig vo Yu-Gi-Oh! GX foht öbbe drei Johr noch em Schluss vo dr erschte Serii a. S "GX" am Ändi vom Name schtoht für „Generation neXt“ (die neggscht Generation).
By Yu-Gi-Oh! GX (Churz: YGO GX) gaht es um de 16-jährige Jaden Yuki. Sis gröschte Vorbild isch de Yugi (Vollschtändig:Yugi Muto) und er wett unbedingt a d`Duellakademie gah, die de Seto (Richtig:Seto Kaiba) eröffnet hät. Döt lernt ma sich duellierä (mit Duellmonschtercharte). Es git drü Hüüser: S erschte und s beschte isch "Obelisk Blue" (Übersetzt: Obelisk Blau, oder de Blaui Obelisk), wo d`Schüeler hichömmet, die i de Ufnahmeprüefig, wo useme Duell und emme Schriftliche Teil bestaht, sehr guet abgschnitte händ. Die schlechtischi Grubbe, "Slifer Red" (übersetzt:Sleifer Rot oder Rotä Sleifer), dört wo de Jaden hichunnt, sind die, die sehr schlecht i de schriftliche Prüefig gsi sind. Dann gits no s`mittlere, nämmlich "Ra Yellow" (Übersetzt: Raa Gääl oder Gääle Raa).

Yu-Gi-Oh! GY isch mängisch vo Mäntig bis Friitig uf RTL 2 z gseeh.


</doc>
<doc id="12662" url="https://als.wikipedia.org/wiki?curid=12662" title="Altstadt (Freiburg)">
Altstadt (Freiburg)

D' Aldstadt bildet s'Stadt- un Gschäftszentrum vu Friburg im Brisgau un isch dr Kern vu dr ursprüngliche Stadt. Si glideret sich in die beide Bezirke 111 Aldstadt-Middi un 112 Aldstadt-Ring. Dr Bezirk Aldstadt-Middi stellt debi die bebaut Flächi vu dr Stadt zue dr Zitt vu ihrer Gründig un dodemit die eigetlich Aldstadt dar.

Im Stadtteil sin am End vu anno 2005 circa 6900 Lyt as Wohnbevölkrig gmeldet gsi.

D'Aldstadt-Middi isch annächerend nooch em Muster vu ere römische Stadt aglegt. Dert het au d'Stadtverwaltig ihr Hauptsitz, wohigege s'Regierigspräsidium am End vu dr 1990er Johre si Hauptsitz vu dr Aldstadt in dr Stadtdeil Betzehuse verlegt het.

Noochberbezirke sin dr Stüehlinger im Weste, Nöiburg im Norde, d'Oberau im Oste un jensits vu dr Dreisam d'Wihre im Süde.

Dominiert wird d'Aldstadt vum Friburger Münster. Au die meiste andere bauliche Sehenswürdigkeite vu dr Stadt befinde sich in dr Aldstadt, so au fast alli Friburger Bächli.

D Aldstadt bildet e Zentrum vum Friburger Kulturläbe, so befindet sich do s Stadttheater, die meiste Kinos un am Hauptbahnhof s Planetarium.

In dr Aldstadt befinde sich die geistes- un sozialwisseschaftliche Fakultäte vu dr Universität sowie d Universitäts- wie au d Stadtbibliothek.

Dr Bezirk Aldstadt-Middi isch sit Middi vu dr 1970er Johre wittgehend Fuessgängerzone, während dr Bezirk Altstadt-Ring fer dr motorisiert Verkehr wittgehend offe isch. D'Grenze vu dr bebaute Aldstadt bilde mehrspurigi Strosse as Hauptverkehrsodere vum Individualverkehr. D'Parkmöglichkeite sin uf mehreri Parkhyser an dr Hauptverkehrsaxe konzentriert, während in dr übrige Strosse Awohnerparkplätze yberwige.

Uf dr beide Hauptaxe vu dr Altstadt, dr Kaiser-Joseph-Stross bzw. dr Bertoldstross un dr Salzstross verkehrt hytt d'Strossebahn. Dr Schnittpunkt vu dr Linie am Bertoldsbrunne isch as d'Stadtmiddi näbenem Hauptbahnhof am Rand vu dr Aldstadt an dr Grenze zum Stadtdeil Stüehlinger dr wichtigst Knotepunkt vum öffetliche Personenohverkehr z'Friburg.



</doc>
<doc id="12677" url="https://als.wikipedia.org/wiki?curid=12677" title="Waldenburgerbahn">
Waldenburgerbahn

S Waldeburgerli (kurz WB), wie d Waldenburgerbahn (offiziell Name) liebevoll vo dr yheimische Bevölkerig gnennt wird, isch e Schmalspurbahn im Oberbaselbiet (Nordweschtschwiiz).

D Strecki isch 13,1 Kilometer lang und eispurig. Si füehrt vo Waldeburg in d Kantonshauptstadt Lieschtel. Obwohl oder grad will si so glai isch, hett si es paar Bsunderheite: Usser em Waldeburgerli het kei anderi Bahn in dr Schwiz au e Spurwiti vo nume 750 Milimeter. Au in ganz Europa gits nur es paar wenigi Bahne, wo die Spurwiti hän. Aber alli vo dene ebbe usser em Waldeburgerli fahre nur oder fascht nur wäg em Turismus. Zuedäm isch s Waldeburgerli die einzig Bahn mit däre Spurwiti, wo me elektrifiziert het. S Waldeburgerli isch somit e ganz normals modärns Bähnli im öffentlige Personeverkehr mit ere bsundre Spurwiti.

D Bahn isch scho zimli alt – und wär si das nid, wär si wohl nie baut worde. Si isch nämli scho am 1. Novämber 1880 eröffnet worde. Und 1953 het me si denn uff elektrische Betriib umgstellt und aadie gsait zu de Dampfrösser.

Hütte het s Bähnli näb de beide Ändbahnheef elf Statione uff dr Strecki und brucht 24 Minute, um vo Waldeburg noch Lieschtel z ko. Intärn hett me em Waldeburgerli s Nummere 19 innerhalb vom Tarifverbund Nordweschtschwiz (TNW) geh. Anders aber als d Tram und Büss im TNW trait s Bähnli die Nummere niene, und hett au kei Ziilazeige an de Fahrzüüg. Aber das bruchts jo au nid, wenns nur ei Linie git. Betriberin isch übrigens d "Waldenburgerbahn AG".

Im aktuelle Fahrplan fahrt d WB am Daag dur all halb Stund, zu de Stosszyte all Viertelstund und an de Oobe und am Samschtig- und Sunntigmorge all Stund, was öppe vierzig Fahrte pro Tag und Richtig ergitt.

Vom Frielig bis in Herbscht bietet d WB Dampffahrte wie friener a, und zwar mit domoligem Rollmaterial und dr einzige betriibsfähig erhaltene Dampflok, dr «Gedeon Thommen» vo 1902. Lok und Wääge wärde liebevoll pflägt.

Am 18. Juni 1871 hett d Bevölkerig vom Baselbiet dr Konzession zum Bau von ere Schmalspurbahn vo Lieschtel noch Waldeburg und villicht witer noch Langebruck zuegstimmt. Das hett denn no dr Schwizer Bundesrot bewillige miesse. In de Joor druff hetts denn aber immer widr Problem geh, Lüt mit gniegend Gäld zfinde. 1879 isch d Waldeburgerbahn als eigeständigi Gsellschaft gründet worde und me hett ihre d Konzession für e Bau erteilt, aber nur vo Lieschtel bis Waldeburg, ohni s Bärgstück bis Langebruck.

Nur acht Mönet hett me brucht, um s Bähnli z baue und so hett me si am 30. Oktober 1880 iweihe kenne. Es hett Plätz in dr zweite und dritte Klass gha. Koschtet het ei Fahrt in dr dritte Klass damals ei Frangge (hytte ohni Rabatt siibe Frangge) und d Fahrt het 56 Minute duurt. S Bähnli isch zuedäm numme vier Moll pro Daag und Richtig gfahre (hytte vierzig Moll). 

1909 hän es paar motivierti Lyt e Gsuech gstellt, zem e Bahn z baue vo Waldeburg über Langebruck noch Balsthal und mit enere Sytelinie noch Mümliswil. Dr Usbruch vom erschte Wältkrieg hett denn das aber verhindert – genauso wie die planti Elektrifzierig 1912 vo dr bestehende Bahn. Die Verlängerig isch leider nie baut worde und so fahre hytte Poschtauti in die Gmeinde.

Am 25. Oktober 1953 hett me denn doch dr elektrischi Betrib kenne uffne (mit 1500 Volt Glichstrom) und hett au grad neus Rollmaterial agschafft.

1985 und 1993 hett me denn s aktuelle Wagematerial agschafft: siibe Triib- und zäh Stüürwage.


Zwüsche 2010 und 2015 muess me neus Rollmaterial organisiere. Will das mit dene 750 mm Spurwiti immer e Chnorz isch, geeigneti Wäge z finde – und wenn me Niederflur wott gar fascht unmeeglig isch –, prieft me e Abänderig vo dr Spurwiti uf 1000 Milimeter. Denn kennt me s Waldeburgerli au bis Prattele verlengere und deert mit dr Tramlinie 14 verknipfe, wo zmittst in d Altstadt vo Basel fiehrt. Denn hetti me e zuesätzligi Meegligkeit für dr Regionalverkehr zwüsche Lieschtel und Basel. Natürlig gits au die «normal» Ysebahnlinie vo dr SBB, aber es git halt immer wie meh Passaschier.

Allerdings kennte denn die nostalgische und sehr beliebte Dampffahrte nymmi statt finde, drumm isch es au meeglig, dass me bi 750 mm blibt.



</doc>
<doc id="12680" url="https://als.wikipedia.org/wiki?curid=12680" title="Nordwestschweiz">
Nordwestschweiz

D Nordweschtschwiiz (hochdütsch Nordwestschweiz) isch e interkantonale und Wirtschaftsruum im Nordweschte vo dr Schwiiz. Er umfasst d Grossregion Basel und isch zimli gnau identisch mit em glichnamige Tarifverbund.
D Nordweschtschwiiz bestoht us verschidene Kanteen oder Teili drvo, bildet aber geografisch gseh e Einheit. Die natyrlige Gränze zu de andere Grossregione vo dr Schwiiz wärde durch dr Gebirgszug Jura bildet.

Zer Nordweschtschwiiz zelle im ängere Sinn:

Im witere Sinn umfasst dr Begriff Baselland und -stadt und s gsamte Gebiet vo de Kanteen Aargau und Soledurn, zem Bischpill bi dr Fachhochschuel Nordwestschschwiiz.

In dr Nordweschtschwiiz läbe öppe 552'000 Mensche, dodrvo öppe 88 % im stedtische Gebiet vo dr Agglomeration Basel (grosszügig usglegt). Mit eme Usländerateil vo 21,4 % isch me zimli gnau im Schwizer Durchschnitt.

In dr Nordweschtschwiiz hetts folgendi Stedt (historischs Stadträcht und über 10'000 Ywohner):

E historischs Stadrächt, aber weniger als 10'000 Ywohner hän Waldeburg, Laufe (beidi BL) und Laufeburg (AG).

Kei historischs Stadträcht, aber über 10'000 Ywohner hän folgendi Gmeinde in dr unmittelbare Agglomeration vo Basel: Rieche BS, Birsfälde, Muttenz, Prattele, Münchestai, Binnige, Allschwil, Rynach und Ääsch (alli BL).

Nid nur geografisch, sondern au wirtschaftlig gseh isch d Nordweschtschwiiz e einheitligi Region. S Wirtschaftszentrum isch d Schdadt Basel. Us dr ganze Region pändle Daag für Daag über 54'000 Mensche noch Basel, drzue kemme no 30'000 Gränzgänger, gsamthaft schaffe in dr ganze Region sogar 50'000 Gränzgänger. Trotz dene vilne Gränzgänger hett d Region mit enere Arbetslosequote vo 2,3 % en tiefere Wärt als dr Gsamtschnitt vor Schwiiz.



</doc>
<doc id="12685" url="https://als.wikipedia.org/wiki?curid=12685" title="Haslach (Freiburg)">
Haslach (Freiburg)

Hasle, sit em 1. Jänner 1890 e Stadtdeil vu Friburg, ghört zue dr weschtliche Stadtdeile. Dr Stadtdeil bestoht sit dr Usgliderig vu Wigarte
us dr Stadtbezirke 611 Hasle-Egerte, 612 Hasle-Gartestadt, 613 Hasle-Schildacker un 614 Hasle-Haid.

Im Norde wird Hasle vu dr Dreisam gegeniberem Noochberstadtteil Stüehlinger begrenzt, öschtlich dur d'Rhidal-Bahnlinie (Charlsrueh-Basel) gegeniber em Stadtdeil Wiehri un weschtlich dur d'Güterbahnlinie un Opfinger Stross gegeniber Wigarte sowie dur d'Besançonallee un südlich dur d'Guildfordallee un d'Wisedalstross gegeniber em Noochbarstadtdeil Sant Jerge.

Dr Namme „Hasle“ leitet sich us em Althochdytsche „Hasala“ fer Haselnussstude un „Aha“ fer Fliessgwässer ab. Am hyttige Dorfbach sin d'Haselnussstude allerdings selte worre.

Urkundlich isch Hasle erschtmols anno 786 erwähnt. In ere Schenkigsurkunde vum 26. Dezember 786 hän e Heimo un si Dochter Svanahilt einige Dörfer, dorunder au Hasle (Haslaha) im Kloschter St. Galle ibertrait.

D'Haslemer Pfarrei findet 1261 e erschti urchundlichi Erwähnig, muess aber scho länger bstande ha.

1118 isch in umiddelbarer Nächi d'Gründig vu Friburg erfolgt. Säll het d'Entwicklig vu Hasle sehr prägt. Bsunders dr Friburger Märkt het die wirtschaftlich Lag z'Hasle gförderet.

Im Drissigjährige Chrieg (1618-1648) isch Hasle 1633 völlig zerstört worre.

Under em Friburger Oberbürgermeister Otto Winterer (Amtszitt vu 1888-1913) het nooch dr Igmeindig zue dr Stadt dr Usbau vu Hasle mit Wohnsidlunge fier Arbeiter agfange. In sällere Zitt isch au d'Gartestadt z'Haslach entstande nooch em Vorbild vum Brite Ebenezer Howard. Säll Wohngebiet mit sine Reihehüser un dr dezueghörige, grosse Gärte, wo fer d'Selbstversorgig vu dr Bevölkerig entworfe worre sin, stoht hüt under Denkmolschutz. 

Ab dr 1960er-Johre isch z'Hasle verstärcht mit Familiewohnbau witterentwicklet worre. Säll het zuer Folg gha, dass dr Stadtdeil hüt e sehr homogens Wohngebit isch, wo mit ere sehr guete Infrastruktur (Garte-Hallebad, Strossebahnaschluss, Schuele, Kinderschuele, Ikaufsmöglichkeite, grosse Grienflächene usw.) usgestattet isch.



</doc>
<doc id="12687" url="https://als.wikipedia.org/wiki?curid=12687" title="Betzenhausen (Freiburg)">
Betzenhausen (Freiburg)

Betzehüse isch e westliche Friburger Stadtdeil. Es bestoht us em Stadtbezirk 531 Betzehüse-Bischofslinde im Oste un 532 Ald-Betzhüse im Weste.

Noochbarstadtdeile sin Mooswald im Norde, dr Stüehlinger im Oste, Wigarte im Süde un Lehe im Weste.

Am Südrand vum Stadtdeil befinde sich Kleigärte, im Nordweste dr Seepark um dr Flückiger See uf em Glände vu dr Landesgarteschau vu anno 1986. Der lit au s'Hallebad West, s'grösst Friburger Schwimmbad. Im Stadtdeil git's zahlrichi Studentenwohnige.

Betzenhüse isch dur die zentral verlaufende Stadtbahnline 1 un d'Linie 3 am Ostrand vum Stadtdeils sehr guet mit öffetlichen Verkehrsmiddel abunde. Mit dr Lage am Rand vu dr westliche Umgehigsstross vu Friburg sowie nem Autobahnzuebringer Middi isch d'Erreichbarkeit mit em Auto ebefalls sehr guet.

Im Oste vu Betzehüse isch mit em Nöibau vum Regierigspräsidium nooch em Johr 2000 e grosses Behördezentrum entstande.


</doc>
<doc id="12707" url="https://als.wikipedia.org/wiki?curid=12707" title="Thierry Henry">
Thierry Henry

Dr Thierry Daniel Henry isch am 17. Ougschtä 1977 z'Les Ulis (Paris) uf d Wält cho. Sini Mueter stammt ursprünglech us Martinique und si Vater us Gouadeloupe. Är isch en emalige Schütteler u het mit der Nummere 12 aus Stürmer für di französischi Nationaumanschaft u mitem 14ni für e FC Arsenal gspiut. Är füehrt die ewigi Beschtä Lischte aus Top Scorer bi dä Gunners a.

Dr Henry het scho geng gwüsst gha, das är möcht Schütteler wärde und isch 1990 itz französische Trainigszentrum gange. Ab 1993 het dr Thierry de füre AS Monaco afa spile, eis Jahr später het är de sis Debut ir französische Liga gha. Näne ischr abr de 1999 zu Juve gange, dete hetr abr aus Verteidiger müesse spile und isch nie so richtig glückläch gsy, drum het no im Winter zu Arsenal gwächslet. Dört het är jedi Saison mindischtens 17 Goals gschosse und isch dr erfolgrichscht Stürmer wo dä Verein jemaus het gha. Wo dr letscht Mätsch im Highbury, das isch z aute Stadion vo Arsenal, isch gsy, het Henry z letschte Goal gschosse und isch näne abeknöilet und het aus symbolischi Geste dr Rasä küsst. Är isch scho zwöi mau aus beschtä Schütteler vom Jahr bir Fifa nominiert gsi u isch vom Pelé aus eine vo dä 125 beschtä läbende Fuessbauer bezeichnet worde.

Am 19. Mai hett är, nach länge Spekulatione wonä mitem spanische FC Barcelona hei i Verbindig bracht hei, gseit, das är für immer möcht bi Arsenal spile, wilsi im Championsleague Final 2005 wosi gäge Barcelona hei verlore, härz zeigt heigä und das är die Arsenalfans niemaus chönnti verlah. Näne het är bi Arsenal ä Vertrag für witeri vier Jahr (auso bis 2012) unterschribe. Die spanische Klüb Barcelona und Real Madrid heige 50mio. botte, wener hätti gwächslet, wär är zum türschte spiler worde...

Dr Henry isch vo 2003 bis 2007 mitem änglische Topmodel Nicole Merry (aso eigentlich heisst sie ja Claire Henry) verhüratet gsi und het o e chini Tochter, Tea Henry. Mit sinenere Familiä het är in New Hampstead in Ängland gläbt. 
Är het e ganz töifi Fründschaft zum französische Nationalspiler David Trezeguet, die beide heisech kenneglernt, wo dr denn 17-jährig Trezeguet zu Monaco isch cho.

Sini Sterchine si nid nume sini enormi Gschwindigkeit, sondern o sini fasch perfekti Technik und sis vilsitige Spiu. Är wird aus eine vo dä beschte Schütteler uf dr Wäut agluägt.

Ir premier league isch dr Henry zäme mit Arsenal immer so uf em vierte platz, gäge die grosse Kaliber wie Chelsea und ManU chöme si eifach no nid ganz häre. D championsleague isch für Arsenal u somit o füre Thierry aber scho wider fertig gsi, si si gäge de holländisch klub Eindhoven usegheit. Wägere verletzig, wo sech dr Thierry während em zwöite spiu gäge Eindhoven het zuechezoge, isch sini ganzi saison praktisch scho fertig gsi, är het drü Mönet nümme chönne spile!

 In dr Nationalmannschaft 





</doc>
<doc id="12713" url="https://als.wikipedia.org/wiki?curid=12713" title="Lehen (Freiburg)">
Lehen (Freiburg)

Lehe isch e früeher selbständigi Gmei an dr Dreisam, wo am 1. September 1971 in d'Stadt Friburg im Brisgau igmeindet worre isch. Lehe lit im Nordweste vu Friburg un grenzt im Norde an Landwasser, im Südoste an Betzehüse un im Südweste an s'Riselfeld un dr Mundehof un im Weste an Umkilche. Bi Lehe lit au s' "Lehener Bergli".
Um s'Johr 1510 rum isch dr Joß Fritz, dr Füehrer vu dr Bundschueh-Bewegig, z'Lehe sesshaft worre.

Ergebnis vu dr Ortschaftsrotswahl am 7. Juni 2009:



</doc>
<doc id="12714" url="https://als.wikipedia.org/wiki?curid=12714" title="Littenweiler (Freiburg)">
Littenweiler (Freiburg)

Littewiler isch e südöstliche Stadtdeil vu Friburg im Brisgau. Dr Bahnhof vu Littewiler lit uf 318 m Höchi iber em Meeresspiegel.<br>
Es ghört wäge sinere trotz dr ruehige Lag hervorragende Verkehrsabindig zue dr ghobenere Wohngegende vu Friburg.
Littewiler isch anno 1914 zue Friburg igmeindet worre. Näben em Bahnhof verfüegt es au iber e Stadtbahnanschluss. Allerdings endet s Strossebahngleis umittelbar am Stadtdeilrand. Es isch allerdings e Verlängerig in konkreter Planig.




</doc>
<doc id="12715" url="https://als.wikipedia.org/wiki?curid=12715" title="Wiehre (Freiburg)">
Wiehre (Freiburg)

D' Wiehri isch e Stadtdeil, wo uf dr andere Site vu dr Dreisam südlich vu dr Aldstadt vu Friburg im Brisgau lit. D'Wiehri isch hüt e sehr beliebts Wohngebit, vor allem wäge ihrem riche Aldbaubestand un dr vergliichswiis ruehige Strosse.
D'Wiehri wird gege Weschte dur d'Rhidalbahn Karlsrueh-Basel, gege Norde dur d' Dreisam un d'Schwarzwaldstross, gege Oschte dur dr Stadtdeil Waldsee un im Süde dur dr Sternwald am Bromberg un d'Uslaifer vum ebefalls zue Friburg ghörige Dorf Günterschdal begrenzt. Die ald Landstross uf Günterschdal un uf dr Schauinsland, wo vom Friburger Martinstor usgoht, durschnidet d'Wiehri, uf ihre verlauft au d'Strossebahn bis Günterschdal.

Dr Stadtdeil Wiehri bestoht us dr vier Stadtbezirke 421 Oberwiehri, 422 Middelwiehri, 423 Underwiehri-Nord un 424 Underwiehri-Süd.

D'Wiehri isch mit iber 20.000 Iwohner dr gröscht Friburger Stadtdeil.

Yber dr Bahnhof isch d'Wiehri mit dr Helledalbahn zwische Friburg un Titisee verbunde, vier Strossebahnlinie verbinde d'Wiehri mit dr Innenstadt, Günderschdal, em Quartier Vauban, Hasle un Riselfeld sowie Littewiler.
S'Walter-Eucke-Gymnasium un s'Rotteckgymnasium, d'Turnsee-, d'Loretto- un d'Lessingschuel bestimme d'Bildigslandschaft. Au git's e Waldorfschuel un d'Gertrud-Luckner-Gwerbschuel. Am Lorettoberg git es e Schwimmbad, s'Lorettobad.


</doc>
<doc id="12716" url="https://als.wikipedia.org/wiki?curid=12716" title="Zähringen (Freiburg)">
Zähringen (Freiburg)

Zähringen isch e Stadtdeil vu Friburg im Brisgau. Es lit am Fuess vu dr Zähringer Burg un grenzt im Süde an dr Stadtteil Herdere, im Südweste und Weste an dr Stadtdeil Brüehl mit em Industrigebit Nord un im Norde un Oste an d'Gmei Gundelfinge a. Es het öppe 8000 Iwohner.

Anno 1080 wird ime Bericht vum Otto von Freising s'erstmol e Burg Zähringe erwähnt, erstmols urkundlich erwähnt wird si anno 1128. Ihr Entstehigsgschichte bis dertna ligt ebeso im Dunkle wie sälli vum dezueghörige Ort. D'Endig "inge" losst aber uf e früehi alemannischi Besidlig schliesse.

Kurz vor dr Igmeindig het Zähringe 2.185 Einwohner gha (1904) Am 1. Jänner 1906 isch no d'Igmeindig zue Friburg vollzoge worre.



</doc>
<doc id="12717" url="https://als.wikipedia.org/wiki?curid=12717" title="Brühl (Freiburg)">
Brühl (Freiburg)

Briehl isch e nordweschtliche Friburger Stadtdeil. Es bestoht us em 90 ha grosse Stadtbezirk 231 Brüehl-Güeterbahnhof im Südoschte un em 1006 ha grosse Stadtbezirk 232 Briehl-Industrigebit im Weschte un Norde. Anne 2013 isch dr Stadtbezirk Beurbarig, wo vochher zum Stiehlinger ghert het, uf Dränge vum Bürgerverein Briehl-Beurbarig, au offiziell im Stadtdeil Briehl zuegrechnet worre. Briehl lit zue grosse Deile uf ehemoliger Zähringer un Betzhusemer Gmarkig. Briehl isch mit dem Afang vu dr Industrialisierig vu Friburg ab em End vum 19. Johrhundert entstande.

Noochberstadtdeile sin Hochdorf im Nordweste, Zähringe un Herdere im Oste, dr Stiehlinger im Süde sowie Mooswald un Landwasser im Südweschte. Im Norde grenzt dr Stadtteil usserdem an d'Gmarkig vu Vörstette im Landkreis Emmedinge un Gundelfinge im Landkreis Brisgau-Hochschwarzwald.

Im Bewusstsi vu dr Bevölkerig isch dr Namme Briehl numme wänig verankeret. Mer schwätzt do vum Industrigebit Nord, em Flugplatz, dr Mess oder dr Neje Uni, während d'Wohngebite gmeihi zue Zähringe oder Herdere grechnet werre.

Die drei Stadtbezirke, wo Briehl drus bestoht, sin sehr uglich: S Industrigebit, wo ussem Industrigbit Nord, em Flugplatz, dr Nöie Mess un dr Faktultät fer agwendeti Wisseschafte vu dr Universität un au vil Wald (Mooswald) bestoht, isch flächemässig guet zehemol grösser wie dr Bezirk Güeterbahnhof oder gar d'Beurbarig.

Als Industrigebit het Briehl e sehr guet usbauts Strossenetz un au vili Industrigleiser vu dr Güeterbahn. Dr Güeterbahnhof selber isch aber in dr ledschde Johre merklich gschrumpft. Er isch e Usgangspunkt vu dr "Rollende Landstross", also em Lkw-Transport Huckepack uff em Zug.

Fier nimmi benötigte Deile vum Gieterbahnhof isch d'Umwidmig in e Gwerbe- und Wohngebit sit 2012 in vollem Gang un im Oschte anne 2017 scho fascht fertig gsi, im Weschte degege noch in dr Erschliessigsphase. 

Zahlriichi Firme produziere im Industrigebit, so Pfizer, wenn au nit Viagra, Rhodia (Zigarettefilter), Micronas (Elektronik). Es git mit IKEA, Möbel Braun un XXXLutz bim Fluegplatz gli drei grossi Möbelhüser in nägschter Nächi bienander. S Industrigebit findet z'Gundelfinge im Nordoschte si Fortsetzig.


</doc>
<doc id="12720" url="https://als.wikipedia.org/wiki?curid=12720" title="Tiengen (Freiburg)">
Tiengen (Freiburg)

Dienge (, amtlich "Freiburg-Tiengen") isch e Stadtdeil mit eigener Ortsverwaltig vu dr chreisfreie Stadt Friburg im Brisgau. D'Ortschaft lit ca. 10 km westlich vu dr Stadt am Tuniberg in dr Noochberschaft zu dr Ortschafte Obfige un Munzige. Anno 1973 isch s'Dorf zue Friburg igmeindet worre.

Dr Ort het Ende 2005 knapp 3300 gemeldeti Iwohner gha un e Gmarkig vu 838 ha, wovu 746 ubebaut sin. Dur die östlich Gmarkig verlauft d'Autobahn A5 / E35 mit em Aschluss 63 Friburg Süd. D Bundesstross 31, wo früeher dur dr Ort verloffe isch, isch z'Dienge zue ere Chreisstross rabgstuft worre. 

Am Autobahnaschluss, 1 km östlich vum Ort, lit mit em Rüttimattesee e sehr chleine Badesee, östlich vu dr Autobahn im Mooswald dr Arlesemer See, uzuegänglich ime Naturschutzgebit. Witter östlich in dr Nächi vum Friburger Thermalbad lige mitte im Wald d'Schlatthöf.

Dienge het uffem Tuniberg grossi Räbflächene, doch het dr Wibau middlerwili an relativer Bedütig verlore. Dur dr starch Iwohnerzuewachs het sich dr Ort zue ere Pendlergmei entwicklet.

Erstmolig urkundlich erwähnt worre isch Dienge anno 888. Es isch no später under dr Herrschaft vu dr Markgrafe vu Bade chumme un dorum in dr Reformation evangelisch worre. Sälli Zueghörigkeit macht sich au im örtliche alemannische Dialekt bemerkbar, wo wie im glichfalls in dr Reformation protestantisch worrene Obfige zum Hochalemannische zellt. Degege schwätzt mer im in dr Reformationszitt katholisch blibene Munzige e nideralemannische Dialekt.

Ergebnis vu dr Ortschaftsrotswahl am 7. Juni 2009:



</doc>
<doc id="12731" url="https://als.wikipedia.org/wiki?curid=12731" title="Ebnet (Freiburg)">
Ebnet (Freiburg)

Ebnet isch e Stadtdeil mit eigener Ortsverwaltig vu Friburg. D'Ortschaft lit im Oste vu Friburg un schliesst umiddelbar an dr Stadtdeil Waldsee a. Ebnet isch am 01. Juli 1974 e Deil vu dr Stadt Friburg worre.

Bis zue dr Fertigstellig vu dr nöie B31 ins Dreisamdal isch d'Ortsifahrt vu Ebnet e Nadelöhr gsi mit oft kilometerlange Staus.

Ergebnis vu dr Ortschaftsrotswahl am 7. Juni 2009:



</doc>
<doc id="12734" url="https://als.wikipedia.org/wiki?curid=12734" title="Therwil">
Therwil

Däärwil oder Däärwyl ("hochdüdsch Therwil") isch e politischi Gmeind im Bezirk Arlise vom Schwyzer Kanton Basel-Landschaft in dr Schwiiz.

Däärwil isch im middlere Leimetal. Dr Bann good öbe vom Birsig bis übere ins Birstal. Grösseri Gwässer gids zwar nid. Me chönd drfür faschd saage, dass z Däärwil all die ville Bäch vom Leimetal zämme fliesse. S Dorf gränzd an d Leimedaler Gmäinde Oberwyl, Biel und Bängge, em scho solothurnische Wyderschwyl, und den widder s baselbyederische Eddige. In die andery Richdyg gränzd dr Bann no an die zwäi Birseggische Gmäinde Ääsch und Rynech. Dr Gmäindsbann umfassd 766 ha Land. Do drfo sind 196 ha bewalded, 386 ha wärde landwirdschafdlech gnuzzd und denne sind no 184 ha Siidlygsgebied.

E gäle Schild mid eme schwarze Vieregg im oobere lingge Egge (heraldisch gsee, noch allgemeiner Betrachtig obe rächts). Das isch s Wabbe vo dr scho im Middelalder ussgschdorbene Familie "von Terwilr".

Z Däärwil food dr zämmehängendi Agglomerationsgürdel vo dr Schdadd Basel aa. Für d Yywooner bieded das dr Vordäil, dass sy vo dr guede faschd scho schdäddische Infraschdruktur und sehr groose Nööchy zur Nadur providiere chönne. Me isch mid em Dram inere vierdel Schdund im Zendrum vo Basel, aber zfuess in fünf Minude irgendwo uf Wald und Wiise.

S enorme Waggsdum vom Agglomorazionsgürdel vo Basel hed au s Dorfbild vo Däärwil enorm verändered. Hüdde chönd me, wenn me Gmänds- und Landesgränze äifach emol missachded, Däärwil faschd scho als zu Basel zueghörig bezäichne. Das obwool e Dischdanz vo 10 km und drey andery Gmäinde drzwüsche liige. D Yywoonerzahl hed sich in Däärwil in de ledschde hunderd Joor zimleg genau verzääfachd. Das fierd drzue, dass dr dörflechy Charaggder als wie mee am verschwinde isch. Dr Dorfchärn sälber isch in de sächziger und sibziger Joore mid vyereggige Betonbaude zerschdüggled worde. Hüde schdön die verbliibene Buurehüüser zwüsche weniger schööne Blögg mit Flachdächer. Woobyy, es gid no Ördle, wo Däärwil dr dörflechy Charaggder hed chönne palde. Im Middlere Kräis zum Byschbyyl cha me eme Bächle nooch bis hindere an die aldi Müüli spaziere. Me chönd dörd no mäine, d Schdadd syg wyd wäg.

Uursprüngleg wär Däärwil e katholische Ord. D Lüd hän iire ganz äigeny Dialäkd kha, wo eigendlech es gmisch us Elsässisch und Schwyzerdüdsch isch gsii. Däärwiler sin e wäldoffes Volgg, wo aber doch sehr mid Ord und Tal verbunde sind. Hüde driffd me aber nümmy vill ächdi Däärwiler a. Under de ville Zuezüger vom ledschde Joorhunderd sind sy faschd e chli undergange. Die folgende Zaale zäige das reladiv düdlech:


Au wenn me die religiöse Zaale aaluegd, merggd me nümmi, dass Däärwil äigendlech e katholisch Ord wär:

"(D Quelle vo de Zaale: www.therwil.ch, Schdand: 31.12.2005)"

Vili Fünd züüge vonere seer frye Besiidlyg vo Däärwil. Me hed villy Sache us dr Jungstäizyd, dr Bronzezyd und dr Yysezyd gfunde.

S erschdi mol isch Däärwil mid em Name Tervvilre im Joor 1223 erwäänd worde. Mid em Noochberord Ettige, wo dr Däärwiler Chirche underschdande isch, heds sich dörde dr Bischof vo Basel und s Chloschder Reichenau d Herschafd däild. D Lehensherschafd hed dr Graf vo Thierstein gha. Wo 1519 Thiersteiner ussgschdorbe sin, hän sich d Solothurner und dr Bischof vo Basel um d Rächd am Ord gschdridde. Schlussändlech hed d Schdadd Basel denne 1525 ins Burgrächd gnoo, und dr Ord den au reformierd. Dr Bischof hed aber schlussändlech doch d Üüberhand gwunne, indem er 1555 vo de Solothurner mid de Reichenauer Rächd beleend worde isch. 1585 hed er das Dorf widder vo Basel chönne löse und hed den grad e Gegereformation duuregfyerd. So isch Däärwil für die nägschde baar hunderd Joor Bsitz vom Fürschdbischof vo Basel gsii. Das Fürschdbischdum Basel isch e Land gsi, wo meer oder weniger dr hüdigi Jura (Kandon Jura und dr Bärner Jura), s Laufetal, s Birseck und no e baar süddüdschi und sundgauischi Dörfer umfassd hed. Nachdäm es im Bischof vo Basel im reformierde Basel nümmi e so gued ergange isch, hed er sy Siz definitiv ins jurassische Pruntrut verschobe. Dr Bischof vo Basel wär immer gärn dr Eidgenosseschafd bydrädde, aber die hän nid vill vo im welle wüsse. E so ischs Birsegg, und drmid au Däärwil erschd seer vill schbööder schwyzerisch worde als dr Kandon Basel.

Wäärend em Dryssygjeerige Chriegg hed Däärwil au enorm miesse lyyde. Als Dorf vom Fürschdbischdum Basel heds nid vill Schuzz gnosse. Dye Gmände vom Leimental, wo zu Solothurn und zu Basel ghöörd hän, händ dangg dr schdargge Eidgenosseschafd seer vill weniger myesse lyyde. Däärwil hed seer villy Plünderige und Brandschazzige myesse erlääbe. Wär den 1640 nid umchoo isch, hed under Hungersnööd und Süüchene glidde.

Denne isch es e gueds Zydle lang rächd ruhig gsii. Erschd wo in Frankrych d Revoluzion ussbroche isch, sin au im Fürschdbischdum als wie meer Freyhäidsböim ufgschdelld worde. 1792 hän den die yyhäimische Revoluzionäre mit Underschdüzig vo de Franzose die Raurachisch Repuplik ussgrueffe und dr Bischof gschdürzd. E so isch us em Fürschdbischdum eini vo de erschde französische Dochderrepuplike worde. Dye hed aber nid lang beschdande. Churz drufaabe hän d Franzose das Gebyed denn iirem äigene Land yyverläibd. Somid hed Däärwil bis zum Zämmebruch vom Rych vom Napoleon zu Frankrych khörd. Bim Wiener Kongress 1815 isch den s Gebied vom ehemalige Fürschdbischdum Basel nöi verdäild worde. D Bärner hän dr Jura und s Laufetal bechoo, wärend s Birseck, also au Däärwil, zu Basel gange isch. Erschd ab däm Daag hed Däärwil wirklech zur Schwyz ghörd.

Das häissd aber nid, das es in Däärwil denne ruhig und friidlech worde isch. Im Gegedäil. D Lüd vom Birseck hän doch scho Demokratie und au dr Freyhäidskampf drfüür kennegleerd. Basel isch, wie äigendlech die mäischde schwyzer Ord zu dääre Zyd, widder ins Ancien Regime zruggkheyd. Es isch vo dä aristokratisch prägde Zünfd beherschd worde. D Landbevölkerig hed do nid vill zmälde kha. E so isch es au nid erschduunlech, dass bim Basler Bürgerchrieg 1833 Birsegger faschd no am gschlossnigschde hinder dr Revolution gschande sind. Z saage isch do äu no, dass dr Häupdrevoluzionär in däm Konfligt, dr Stephan Gutzwiller, e Däärwiler gsii isch. E so hed Däärwil nur 18 Joor nach em Byydridd zur Schwyz scho widder d Schdaadszueghörigkäid gwägslet, nämleg zum neu gschaffene Halbkandon Basel-Landschaft.




</doc>
<doc id="12743" url="https://als.wikipedia.org/wiki?curid=12743" title="Günterstal (Freiburg)">
Günterstal (Freiburg)

S'Dorf Günderschdal isch dr südlichst Stadtdeil vu Friburg im Brisgau. Es lit ime Dal am Fuess vum 1284m hoche Schauinsland im Schwarzwald, wo ebefalls uf dr Günderschdaler Gmarkig ligd. Sällewäg bezeichnet sich Friburg gern, dass si die höchstgläge Grossstadt vu Dütschland isch. Günderschdal het knapp 1700 Iwohner (Stand 2005) un isch dur e eppe 2 km breiti Sidligszäsur, d'Wonnhaldematte, vu Friburg trennt. D'Igmeindig in d'Stadt isch anno 1890 erfolgt.

Parallel zue dr Schauinslandstross füehrt e Strossebahnlinie vu Friburg her in dr nördlich Deil vum Ort. E Buslinie füehrt no vu säller ihre Endhaldestelle nooch Süde witter über d Dalstation vu dr Schauinslandbahn, wo im Horbener Ortsdeil Bohrer gläge isch, zum Horbener Ortskern.



</doc>
<doc id="12747" url="https://als.wikipedia.org/wiki?curid=12747" title="Zuckerrübe">
Zuckerrübe

Angersche ("Beta vulgaris" subsp. "vulgaris" var. "altissima"; alemannischi Näme) sen a Hackfruocht.

Dr Chemiker Andreas Sigismund Marggraf het in 1747 as Erschde dr Zuckerghalt in der Runkelrüebe nochgwiise. Nochdäm die schlesischi wiissi Rüebe züchdet worden isch, het 1801 der Physiko-Chemiker Franz Carl Achard au d Grundlage für die induschdrielli Zuckerproduktion gschafft. Die erschdi Rüebezuckerfabrik uf dr Wält isch z Cunern in Schlesie baut worde.

Um 1850 isch dr Wanzläber Pflueg und d Drillmaschine iigfüehrt worde und d Mechanisierig vom Zuckerrüebeabau het agfange.




</doc>
<doc id="12751" url="https://als.wikipedia.org/wiki?curid=12751" title="Kappel (Freiburg)">
Kappel (Freiburg)

Kappel isch e Stadtdeil mit eigener Ortsverwaltig vu Friburg im Brisgau. Die guet 2700 Iwohner zellend Ortschaft lit im Oste vu dr Stadt südlich vu dr Dreisam un dr Hölledalbahn. Kappel isch am 01. Juli 1974 zue Friburg igmeindet worre.

Kappel lit ime südlichen Sitedal vum Dreisamdal am Fuess vun 1284m hoche Schauinsland im Schwarzwald.

S'Kappler Dal deilt sich nooch Süde hi in e grosses un e kleins Dal. In beide Däler lige verstait einigi Burehöf, im Norde vum grosse Kappler Dal lit mit dr Molzhofsidlig au e kleiners Wohngebit.

D'Kappler Gemarkig längt vu 338 m am diefste Punkt im Norde bis zum Schauinslandgipfel in 1284m Höchi im Süde nuf.

Kappel selber isch mit em Sidligsgebit vu Friburg iber dr westlich Noochberstadtdeil Littewiler verbunde. Östlich devu goht d'Bebauig ybergangslos in dr Kilchzartner Ortsdeil Nöihyser yber.

Dr Haldepunkt Kappel an dr Hölledalbahn isch scho in dr 1980er Johre stillglegt woore. Dr Bahnstiig het mer abbaut, so dass e Reaktivierig ohni grösseri Investitione nit möglich isch.

Kappel isch vermuetlich im 11. Johrhundert nooch usdähnte Rodige im Norde vum Kappler Dal entstande. Wohl scho vu kurz nooch dr Besidlig bis anno 1954 isch im Kappler Dal Bergbau betribe worre. D'Igmeindig nooch Friburg isch anno 1974 nit ganz freiweillig erfolgt, doch het sich dr Ort im Igmeindigsvertrag e gwissi Eigeständigkeit bewahre känne.

Ergebnis vu dr Ortschaftsrotswahl am 7. Juni 2009:



</doc>
<doc id="12756" url="https://als.wikipedia.org/wiki?curid=12756" title="Freiburger Seen">
Freiburger Seen

Uffem Bann vu Friburg im Brisgi lige mehreri grösseri un kleineri Seä, wo allisamt künschtlich aglegt sin. Bis uf dr Waldsee, wo eiges as e Usflugszil fier d'Wieremer Bevölkrig aglegt worre isch, sin alli andere Seä as Baggerseä entstande un dementsprechend mit Grundwasser ufgüllt. Numme dur dr Obfiger See fliesst e Bach, doch säller längt bi wittem nit us, dr Wasserhushald vum See z'bestimme. Im Obfiger See isch am längschte Kiis un Sand usbaggeret worre, doch wird säll sit 2007 abgwicklet.

Dr Tunisee isch e Badesee bi Benzhuse im Stadtdeil Hochdorf, umiddelbar nordöschtlich vum Autobahnaschluss Friburg Nord an dr A5. Er lit im e Campingplatzglände.

Dr Brisgisee "(dt. Breisgausee)" - au as "Silbersee" bekannt - lit gli südlich vum Tunisee uffem gliche Campingplatz. Dr Brisgausee isch ebefalls e Badesee un dur e Damm vum e parallel verlaufende kleinere See trennt.

Dr Moosweiher lit im Stadtdeil Landwasser im e Park umiddelbar am End vu dr Strossebahnlinie 1 vu dr Friburger Verkehrs AG. Er isch ebefalls e Badesee. Bim Friburger Triathlon findet im Moosweiher s'Schwimme statt.

Dr Flückigersee zwische dr Stadtdeile Betzehuse un Mooswald lit midde im Seepark innerhalb vu dr gschlossene Bebauig vu dr Stadt. Er isch ebefalls e Badesee, am Nordoschtufer befindet sich mit em Weschtbad s'gröscht Friburger Schwimmbad, uf dr Südsite isch d'StuSi, d'Friburger Studentesidlig. Yber zwei Strossebahnhaldestelle isch dr Flückigersee sehr guet erreichbar. D'Wasserqualität wird bi längere Hitzeperiode allerdings nimmi ideal. Dr Seepark isch 1986 s'Gelände vu dr Landesgarteschau z'Friburg gsi.

Dr Dietebachsee "(dt. Dietenbachsee)" lit im Weschte vum Stadtdeil Wigarte im e grosse Park un isch ebefalls e kleine Badesee. Yber e Parkplatz an dr Weschtrandstross isch er guet mitem Auto erreichbar, dur e hervorragends Radwägnetz erschlosse un öppe 500 m vu dr nächschte Strossebahnhaldestelle äwegg.

Dr Dietebachsee neigt wäge sinere gringe Grössi im Summer zum Umkippe, so dass in sehr heisse Johre um dr Auguscht rum scho vum Bade zitwiis het müesse abgrote werre.
Dr Waldsee isch dr äldischt Friburger See. Er lit im Dreisamdal südlich vu dr Hölledalbahn im Stadtdeil Waldsee, wo uf dr See daift isch, un isch e beliebts Usflugszil mit Restaurant. Bade isch nit möglich, aber es git e Bootsverleih. Im Winter wird dr See, wenn s'Iis dick gnue isch, zum Schlittschuehlaufe freigäbe.

Dr Walderschhoufemer See "(dt. Waltershofer See)" lit weschtlich vu dr A5 im Mooswald uf dr Gmarkig vu Walderschhoufe. Er wird vum Grundwasser vum ehemolige Riselfeld gspeist un isch dorum starch eutrophiert, so dass d'Wasserqualität fier s'Bade z'schlecht isch. Angle isch - mit Angelschin entsprechend vu dr Bestimmige - möglich.

Wäge dr Eutrophierig het mer au dr Plan, ihn mit em 100m südlich glägene Obfiger See z'verbinde, wiider falle lo.

Dr Obfiger See "(dt. Opfinger See) "uf dr Gmarkig vu Obfige ziegt sich 100 m südlich vum Walderschhoufemer See öppe 1,5 km an dr Weschtsite vu dr A5 entlang, vu dert dur e nit emol 100m breite Streife mit eme 5-8m hoche Damm trennt. Dr See isch 200m, in dr Middi no 600m breit. Er isch dr bi wittem gröscht Friburger See. Dr Kiisabbau wird sit 2007 abgwicklet, was im Norde vum See zue Probleme füehre chännt, wil ohni dr Kiisabbau s'Wasser nimmi gnue umgwälzt wird. Mer fürchtet, dass dr See no wie dr Walderschhoufemer See umkippe chännt.

Dr Obfiger See lit midde im Mooswald un isch dr beliebstischt Badesee, wo im Süde au Grillmöglichkeite un e Kiosk het. Dr nördlich Beriich stoht under Naturschutz. Bis in die 1990er Johre het mer au vili Windsurfer uffem See gsähe, doch isch säller Sport inzwische us dr Modi chumme. D'Uferwäg sin alli gschotteret un im Süde isch e grosse Parkplatz im Wald. Die nächscht Bushaldestelle isch öppe ei Kilometer entfernt bim Chleine Obfiger See. S'Nordufer cha mer vum Riselfeld un Mundehof us guet mit em Fahrrad erreiche.

As einziger Friburger See het dr Obfiger See au e Zue- un e Abfluss, aber säller isch fier dr Wasserhushald bedütigslos. Dr See hängt wie alli anderi Baggeseä au am Grundwasser.

Dr Chlei Obfiger See "(dt. Kleiner Opfinger See)" lit ebefalls im Mooswald südlich vu dr Stross uf Obfige. Si Ufer isch e beliebte Grillplatz. Bade cha mer au.

Dr Arlisemer See "(dt. Arlesheimer See)" im Diengemer Bann vum Mooswald lit öschtlich vu dr A5 schwer zuegänglich im e Naturschutzbiet, wo anno 1966 igrichtet worre isch. Witters zue sällem See im Hauptartikel.

Dr Rüttimattesee "(dt. Reutemattensee)" zwische Dienge "(dt. Tiengen)" un em Autobahnaschluss Friburg Süd isch as ehemolige Baggersee besser underem Namme "Diengemer Baggersee" bekannt. Er isch mit 1,3 ha Flächi e zimli kleine See un si Ufer wird gern fier Fäschtli gnutzt.
D'Date beruehe uf Agabe vu dr digitale amtliche Landkarte 1:25.000 vum Landesvermessigsamt Bade-Württeberg. D'Seeflächene sin mit em Flächevermessigstool vu dr Software usgmesse, d'Höheagabe beruehe uf dr Isohypse vu dr Karte. Dementsprechend sin d'Flächeagabe mit ere Usicherheit vu circa 5%, d'Höheagabe mit circa 3 m. Anhand vu dr Karte isch au georeferenziert worre, nooch Möglichkeit gäbbe d'Koordinate d'Seemiddi a.


</doc>
<doc id="12762" url="https://als.wikipedia.org/wiki?curid=12762" title="Arlesheimer See">
Arlesheimer See

Dr Arlisemer See isch e Gwässer im Mooswald westlich vu Friburg im Brisgau im Diengemer Bann. Er isch in dr 1960er Johre im Zug vum Bau vu dr A 5 vu Charlsrueh nooch Basel as Baggersee usghobe worre. Dr See besitzt offeni Wasserflächene un Verlandigszone wo Schwimm- un Dauchpflanze, Röhricht un Grosssägge-Ried vorchumme. Stellewiis isch s'Gewässer au vu eme Sumpfwald umgäbbe.

Anno 1966 isch dr See uf Betriibe vum BUND as Naturschutzgebit usgwiise worre. Sit dert het er sich zue eme wichtige Rast- un Nahrigsplatz fer Vögel entwicklet. Es sin insgsamt öppe 160 Vogelarte noochgwiise worre. Vu sällene brüete 48 Arte im Beriich vum See. Zuedem sin 31 Libellenarte un zwei Fledermüsarte zellt worre.




Dr See isch uf Arlise im Kanton Basel-Landschaft daift, wil dert die katholisch Basler Domprobschtei sit 1679 ihr Sitz gha het, devor ab dr Reformation, wil Basel evangelisch worre isch, z'Friburg im Brisgau. Die katholisch Domprobschtei het kurioserwis noch bis 1806 s'Chilchepatronat iber die sit dr Reformation evanglisch Diengemer Chilche inne gha. Dr Namme vum See soll an sälli Beziehig zwische Dienge un Arlise erinnere.

Friburger Seä


</doc>
<doc id="12766" url="https://als.wikipedia.org/wiki?curid=12766" title="Ebnet">
Ebnet

Dr Namme Ebnet trage im alemannische Sprochrum folgendi Ortschafte:

z Dütschland

in dr Schwiiz
Ebnet isch usserdem:

Ebnet isch de Name vo folgende Persone: 
Lueg au 


</doc>
<doc id="12785" url="https://als.wikipedia.org/wiki?curid=12785" title="Belp">
Belp

Bäup (oder Bälp) isch e Gmeind im Verwaltigskreis Bärn-Mittelland vom Kanton Bärn i dr Schwyz.

Dr Name Bäup (hochdütsch: Belp) isch nid uf ei eidütige Ursprung zrückzuführe. 1239 isch Pelpa dokumentiert worde, dä Name isch vo keltischem Ursprung u bedütet Cheri, Wändig und bezeichnet dr Ort, wo a're Cheri vom Fluss Gürbe ligt. Möglicherwise stammt d'Ortsbezeichnig aber us em gallo-romanischen Balbia, was Steilhang bedütet.

Bäup ligt am Igang vom Gürbetal, ungfähr 10 km vo Bärn entfernt Richtig Thunersee. Es verfüegt mit dr Aare-Auenlandschaft über es ir Schwiz einzigartigs Naturschutzgebiet. Bi Bäup befindet sich dr Flughafe Bern-Belp.

Trotz sirer Nähi zu Bärn steut Bäup immer noch e eher ländlech prägti Gmeind dar. Am Bäupberg isch in de letschte Jahr die moderni Siedlig Riedli 2 in verdichteter Bouwise zur Schonig vo de Landresärve entstande. Die Siedlig het d'Fachlüt durch ihri moderni Konzeption überzügt. Vo de Bewohner wird di sonnegi Lag u d'Ruhe innerhaub vor Siedlig ufgrund em durchdachte Konzept sehr gschätzt.

Gräberfund lö druf schliesse, dass d'Gägend vo Bäup bereits um 1200 v.Chr. besidlet isch gsi. Di erschti urkundlechi Erwähnig vo Bäup isch im Jahr 1107 gsi u d'Kirche vo Bäup wird 1228 zum erschte Mau im Kircheverzeichnis vom Bistum Lausanne ufgfüert. Uf dr Burg Hohburg, erbout 1125, hei d'Freiherre vo Bäup-Montenach residiert. Im Jahr 1298 hei d'Freiherre a dr Site Freiburgs gäge d'Stadt Bärn kämpft u si i de Schlachte vo Dornbühl u Niederwangen gschlage worde. D'Freiherre hei nachhär Bäup a d'Stadt Bern abträte müesse. Mit em Ungergang vom alte Bärn (1798) isch o d'Freiherrschaft vo Belp verlosche. 1803 isch Bäup Amtssitz des Amtsbezirk Seftigen.

Quälle: Bundesamt für Statistik 2005

Dr Uusländeraateil isch 2010 bi 11,1 % gläge.

72,2 % vo de Ywohner si evangelisch-reformiert, 13,5 % si römisch-katholisch (Stang 2000).

Bi de Nationalraatswahle 2011 het s das Ergebnis ggää: BDP 15,8 %, CVP 2,5 %, EVP 4,5 %, FDP 7,7 %. GLP 4,7 %, GP 7,1 %, SP 17,4 %, SVP 31,0 %, Suschtigi 9,3 %.

Gmeindspresidänt vo Bäup isch dr Rudolf Neuenschwander (Stang 2015).

D Arbetslosigkeit isch im Jahr 2011 bi 2,0 % gläge. Hie produziert me ou d Bäuperchnoue.

Bi dr Volkszellig 2000 hei vo de 9193 Ywohner 92,8 % Dütsch als Houptsprach aaggää, 1,1 % Französisch u 1,1 % Italienisch.

Dr Dialäkt vo Bäup ghört zum Hochalemannisch.




</doc>
<doc id="12791" url="https://als.wikipedia.org/wiki?curid=12791" title="Europäisches Jugendchorfestival">
Europäisches Jugendchorfestival

S Europäische Jugendkoorfeschtywal isch e Feschtywal fir jugendligi Keer us Europa. Im Joor 2012 het s z Basel schtattgfunde, wo au die friehnere Veraaschtaltige in de Joore 1992, 1995, 1998, 2001, 2004, 2007 und 2010 duuregfiehrt worde sind. S findet kai Wettbewärb oder Kontescht schtatt.

S isch e sehr erfolgryychs Eraignis mit Keer vo heggschtem Nywoo us allne Dail vo Europa. S Feschtywal het regelmässig en ussereuropäische Gaschtkoor wie dr Philadelphia Boys Choir (1992), dr Drakensberg Boys Choir us Syydafrika (1998), und im 2004 het dr Jugendkoor Santa Cecilia us Riversul (im Bundesschtaat São Paulo, Brasylie als Gascht s Feschtywal beryycheret.

Gaschtgäberkoor isch d Knabekantorey Basel; dääne ihre friehnere Dirigänt, dr Beat Raaflaub, wirkt au im Vorsitz vom Feschtywal mit.



</doc>
<doc id="12804" url="https://als.wikipedia.org/wiki?curid=12804" title="Rosenstolz">
Rosenstolz

Rosenstolz isch es Musikduo us Berlin, wo us dä Sängerin "AnNa R." und äm Songwriter und Sänger "Peter Plate" bestoht. Ggründet worde isch dia Gruppä 1991 z Berlin-Friedrichshain. D Liäder, wo fascht immer uf Dütsch gsunge werdä, sind am Afang vom Stil her zwüschet Pop, Chanson, und Rock agsidlet gsi. Besunders am Afang vo ihrerä Karrierä hät Rosenstolz d'Musik hüfig mit mehdütigä Täxt produziert. Öppä ab äm Johr 2000 händs weniger Chanson-Element gmacht, ehner meh Pop-Element. Hüt ghört Rosenstolz zu dä umsatzstärchstä deutschsprochigä Bands.

D "AnNa R." (bürgerlich: Andrea Natalie Rosenbaum) isch am 25. Dezember 1969 z Berlin-Friedrichshain uf d Wält cho und isch z Oscht-Berlin ufgwachse. Sie läbt hüt immer no z Berlin-Friedrichshain. Bi dä Ufnahmeprüäfig a dä Musigschuäl z Friedrichshain isch sie durräkait. Vor ihrem Durchbruch als Sängerin hät sie als Chemielaborantin und Musikhändlerin gschaffät, um ihri Gesangsusbildig z finanzierä. Sit November 2002 isch sie mit äm Nilo Neuenhofen verhürotet.

Dä "Peter Plate" isch am 1. Juli 1967 z Neu-Delhi uf d Wält cho. Sin Großvatter isch dött als Diplomat tätig gsi. Vor sim Umzug uf Berlin 1990 hät dä Peter Plate längeri Ziit under anderem z Goslar und z Braunschweig gläbt. Hüt läbt er z Berlin-Charlottenburg. Er hät sich scho vor dä Gründig vom Duo Rosenstolz als Musiker versuächt. Sit 1990 läbt dä Peter Plate mit sim Fründ Ulf Leo Sommer, wo als Produzent, Komponist und Texschter für Rosenstolz tätig isch, zämä. Am 1. Juni 2002 händ diä beide än itreiti Partnerschaft bestätigt.

Rosenstolz hät am Afang vor ämänä sehr chlinä Publikum gspiilt. Ihres erschtä Konzert händs im Oktober 1991 i dä Galerie Bellevue z Berlin mit knapp 30 Bsuächär abghaltä. Bi ihräm erschtä Konzert im Schwulezentrum SchwuZ in Berlin sind si 1992 usbuht wordä. Mit der Ziit sinds denn aber immer populärer wordä. Lang häts Radio und Fernseh trotzdem nüt vo Rosästolz gspiilt. Jetzt sind Rosestolz aber sehr bekannt wordä und es chömäd immer meh Lüt ad Konzert. Mittlerwiili spiile Rosestolz sogär im Hallestadion z Züri.






</doc>
<doc id="12805" url="https://als.wikipedia.org/wiki?curid=12805" title="Neuburg (Freiburg)">
Neuburg (Freiburg)

Nöiburg isch e umiddelbar nördlich vu dr Aldstadt glägene Stadtdeil vu Friburg im Brisgau, zue dem au dr östlich vu dr Aldstadt gläge Schlossberg ghört. Nooch Oste hi grenzt dr Bezirk uf em bewaldete Schlossberg an d'Oberau, nooch Norde an Herdere, nooch Weste trennt ihn d'Rhidalbahn vum Stadtdeil Stüehlinger.

D'Wohnbevölkerig vu knapp iber 4000 Lit isch vergliichswiis nidrig. Grossi Deile vu dr westliche Hälfti vum Stadtbezirk werre vum Campus vu dr Universität ignumme, wo im sognennte Institutsvirtel ihri mathematisch-naturwisseschaftliche Fakultäte sowie s'Rektorat agsidelet het. In dr Osthälfti vum Stadtdeil het s'Landrotsamt vum Landkreise Brisgau-Hochschwarzwald si Sitz. Denäbe sin do u. a. e Krankehüs, zwei Gwerbschuele, die katholisch Akademi, d'Justizvollzugsastalt sowie witteri Behörde agesidelet.
Trotzdem isch dr Stadtdeilnamme "Nöiburg" in dr Bevölkerig nit populär. Die östlich vu dr Habsburger Stross in der Stadtdeilmiddi glägene Virtel werre gmeihi as e Deil vu "Herdere" agluegt, d'Gebite westlich devu as "Institutsvirtel" bezeichnet.

Die erst Bebauig vu Nöiburg isch schon bal nooch dr Stadtgründig vu Friburg noch im 12. Johrhundert erfolgt. In sällere nördliche Vorstadt sin au s'Armespital un s'Findelhüs z'finde gsi. D'Vorstadt het e eigeni Stadtmure gha.

Im Drissigjährige Krieg isch d'Vorstadt schwer in Mitleideschaft zogen worre, un nooch dr französische Besetzig vu Friburgs anno 1677 het dr Vauban d'Vorstadt schliffe lo, um Platz fer dr Norddeil vum Festigsring um Friburg z'schaffe, wo d'Aldstadt nooch em Muster vu Nöi-Brisach in dr folgende Johrzehnte wie e Korsett igschnürt het.

D'Wiiderbesidelig isch erst wiider ab Afang vum 19. Johrhundert erfolgt. S'Virtel isch no zue Ehre vum badische Grossherzog "Ludwigsvorstadt" gnennt worre. Erst im 20. Johrhundert isch, jedefalls in dr amtliche Bezeichnig, wiider dr middelalderlich Namme "Nöiburg" verwendet worre.

Bi dr Bombardierig vu Friburg im November 1944 isch dr Stadtdeil fast vollständig zerstört worre.



</doc>
<doc id="12806" url="https://als.wikipedia.org/wiki?curid=12806" title="Neuburg">
Neuburg

Neuburg isch dr Namme:




</doc>
<doc id="12807" url="https://als.wikipedia.org/wiki?curid=12807" title="Tiengen">
Tiengen

Tiengen isch die schriftdütsch Bezeichnig fer



</doc>
<doc id="12809" url="https://als.wikipedia.org/wiki?curid=12809" title="Altstadt">
Altstadt

As Aldstadt wird meistens dr historisch Stadtchern vu ere Stadt bezeichnet. D'Altstadt isch meistens dur verwinkelti Gässli un historischi Baute, z. B. Fachwerchhüser, chennzeichnet. Erchennbar isch d'Aldstadt uf ere Charte oft dodra, dass si vu Strosse oder Orte umgäbbe isch, wo uf d'Existenz vu ere Stadtmüre hidüte (Strosse mit "Tor, Mauer" oder "Wall" im Namme). Sälli Charakteristike sin us dr middelalderliche Städt entstande, wo fascht alli vu Befestigunge wie Wälle un Müre umgäbbe gsi sin. Dr Rest vu dr Stadt isch no in dr Regle um dr igfridet Stadtchern drumrumgwaxe.

Dr Begriff "Aldstadt" dient au innerhalb vu historische Stadtcherne as Abgrenzig vu Stadterwitterige (wo no oft "Nöistadt" oder au "Nöiburg" heisse) zue dem zum Zittpunkt vu dr Erwitterig scho vorhandene Stadtgebiet. 

Au as offizielle Namme vu Verwaltigseiheite oder Stadtvirtel wird dr Begriff verwendet; e Bispil defir isch d'Altstadt vu Friburg.



</doc>
<doc id="12811" url="https://als.wikipedia.org/wiki?curid=12811" title="Brühl">
Brühl

Brühl, Brüel, Briel: fer middelhochdütsch "Sumpf", oder fiichti Matte, Aue. Dezue git s au Flurnämme wie "Am Brühl", "Auf der Brühl". 

Brühl isch dr Namme vu dene Ortschafte:

Brühl isch dr Namme vu dem Sportclub:

Die Persone trage dr Namme Brühl:


</doc>
<doc id="12814" url="https://als.wikipedia.org/wiki?curid=12814" title="Silvio Blatter">
Silvio Blatter

De Silvio Blatter (* 25. Januar 1946 z Bremgarte im Aargau) isch en Schwizer Schriftschteller.

De Silvio Blatter schtammt us enere Arbeiterfamiliä. Är hed d’Bezirksschuel i sym Heimatort und vo 1962 bis 1966 ds Lehrerseminar z Wettingen bsuecht. Aaschlüßend isch är sächs Jahr lang Primarschuellehrer in Aarau gsi. 1970 hed är mehreri Monet lang i mene Betrieb vo de Metallinduschtrie gschaffet.

1972 het är ds Studium vo de Germanistik a de Universität Zürich ufgnoh, wo är nach sächs Semeschter abbroche het. 1974 isch är erneut i de Induschtrie tätig gsi, dasmal als Maschinearbeiter i de Kunstschtoffinduschtrie. 1975 het är bim Schwiizer Rundfunk DRS en Uusbildig zum Hörschpielregisseur absolviert. Nach längere Uufenthalte in Amsterdam und Husum het är sich 1976 als freie Schriftschteller in Zürich niderglah. Hüt läbt är in Oberglatt im Kanton Zürich.

De Silvio Blatter, wo vorwiegend Prosa schriibt, schilderet i sine früehe Wärch de Alltag und d’Monotonie vo de Induschtriearbeit uf detaillierti Art und Wiis. Bekannt isch de Autor aber durch sini sogenannti "Freiamt-Trilogie" worde, wo us de Romän "Zunehmendes Heimweh", "Kein schöner Land" und "Das sanfte Gesetz" beschtaht, wo es breits Bild vom Blatter sinnere Heimatregion, em sogenannte "Freiamt" im Kanton Aargau, und sine Bewohner zeichnet. I de 90er Jahr isch em Blatter sini literarischi Tätigkeit in Hintergrund trätte, und är het sich fascht zäh Jahr vorwiegend de Malerei gwidmet. Sit em Jahr 2000 sind Schriibe und Male aber wider gliich wichtig für ihn. 

Är isch Mitglied vom Düütschschwiizer PEN-Zentrum (vo 1984 bis 1986 Vorsitzende) und Mitglied vom Verband "Autorinnen und Autoren der Schweiz".





</doc>
<doc id="12819" url="https://als.wikipedia.org/wiki?curid=12819" title="Haslach">
Haslach

Dr hochdytsch Namme Haslach (alem. "Hasle") chummt as geographischi Beziechnig mehmols vor. (Mer leitet dr Namme „Haslach“ us em Altdütsche „Hasala“ fer Haselnussstude un „Aha“ fer Fliessgwässer ab.)

Dütschland

Östriich
Italie

Elsass
Lueg au:


</doc>
<doc id="12821" url="https://als.wikipedia.org/wiki?curid=12821" title="Herdern">
Herdern

Dr Namme Herdern bezeichnet verschideni Orte im alemannische Sprochgebit:



</doc>
<doc id="12822" url="https://als.wikipedia.org/wiki?curid=12822" title="Hochdorf">
Hochdorf

Dr Namme Hochdorf bezeichnet verschideni Ortschafte:






</doc>
<doc id="12830" url="https://als.wikipedia.org/wiki?curid=12830" title="Dieth-Schreibung">
Dieth-Schreibung

"Dää Wikipedia-Ardigel isch gschriibe in Dieth-Schryybig (no de zwood Ùflaag) im Dialägd vù Obfige bi Fryybrg (Ùnders Marggreeflerisch). E Dail isch gschriibe ùf Bärndütsch no dr èèrschd Ùflaag"

D Dieth-Schryybig oder schwyzertütschi Dialäktschrift isch e Laidfaade, wù mer di alemannische Dialägd chaa mid verschrifde. D Dieth-Schryybig isch fir Schwyzer Dialägd gmachd woore ùn isch mid dr Joore an verschiideni (v. a. Schwyzer) Dialägd aabasd woore.

D Byyschbiil in däm Ardigel sin us verschiidene alemanische Dialägd gweeld: Baaseldytsch, Züritüütsch, Bäärndütsch, Brienzerisch, Elsäserdydsch, Nèèrdligs Maarggreeflerisch, Ghaiserschdielerisch, Seislertütsch, Wallisertytsch, Tavaasertüütsch, Flumserisch, Thurgauerisch, Ürnerisch ùn Schweebisch.

Ane 1938 isch di èèrschd Ùflaag vùm Hefd "Schwyzertütschi Dialäktschrift" uusechùù. Gschriibe hed s dr Eugen Dieth, wù sälemools dr Voorsiz ghaa hed in dr "Schriftkommission der Neuen Helvetischen Gesellschaft (Gruppe Zürich)". In dääre Khùmision hän Lyd vù dr Hoochschuele, Lèèrer, Dichder, Buechhändler ùn Lyd vù Verlääg e Wääg iberlaid, wie mer Schwyzer Dialägd chaa schryybe. Die Froog isch in dr Schwyz uusgange vùm Emil Baer ùn syyre "Schwyzer Schpraach-Biwegig", wù in dr 30er Joor hed wele ne aigeni Schwyzerdydschi Schrifdschbrooch schafe, wù fir ali Schwyzer hed sole glyych syy. Doodergeege hed die Khùmision dää Laidfaade gsezd, wù mer ali Schwyzer Dialägd mid hed sole chene schryybe.

Mid dr Joore isch d Dieth-Schryybig ùf vyyl Schwyzer Dialägd iberdraid woore, z. B. fir Züri (Weber/Bächtold 1948/1987), fir Fryybùrg i. Ü. (Schmutz/Haas 2000), fir Lùzärn (Fischer 1960), fir Baasel (Suter 1976/1992).

Ane 1986 hed dr Christian Schmid-Cadalbert e Nèiùflaag vù dr "Schwyzertütsche Dialäktschrift" uusebroochd ùn s Syschdeem zem Dail veraifachd, e Dail Fääler ùn Inkhonsegwänze gändered ùn v. a. die Aawyysige ewäggloo, wù sich nid dùùrgsezd hän in dääne fùfzg Joor, syder as di èèrschd Ùflaag uusechùù isch.

Dieth 1938 het bi vìlne regelige o nen ǜbergangsbeʃtìmmig aaggää fǜr die, wo nìd z feʃt vom gwanete tütʃe ʃrìftbìḷd hei wöḷḷen abwyche. I de meiʃte fäḷ, wo der Schmid-Cadalbert 1986 vo Dieth 1938 abwycht, lìgts dran, das er nùme no die ǜbergangsregeligen aagìt.

Userhalb vù dr Schwyz isch d Dieth-Schryybig sälde bruuchd woore, z. B. fir s Wèèrderbuech vù Wäär ùn fir s Wèèrderbuech vù Obfige.

D Grùndziig vù dr Dieth-Schryybig sin:

"Schryyb wie de schwäzesch!" (Ooni ùf di hoochdydsch Räächdschryybig z luege)


"1. Zwische lange ùn chùùrze Sälbschdlud wird ùnderschiide."

Chùùrzi Sälbschdlud wääre aifach gschriibe.

Langi Sälbschdlud wääre dobled gschriibe.

Wichdig isch, as mer aliwyyl ùnderschaide dued zwische lange ùn chùùrze Sälbschdlud.

S "h" wird nie bruuchd zùm d Lengi vùm e Sälbschdlud aazzaige:

Mer schrybd also imer:

Züritüütsch "gaa", baseldydsch "goo", elsäserdydsch "gee" dt. 'gehen'

Au ne "ie" dèrf mer nid schryybe fir e lang "i" wie in dt. 'blieb', mer schrybd aliwyyl "blyybe" (oder "bliibe"), nie "bliebe". Des "ie" wird nùr bruuchd fir dr Dobelsälbschdlud "i-e" (="iä") , z. B. in "Lied" dt. 'Lied'.

"2. Zwische gschlosene ùn ùfige Sälbschdlud wird ùnderschiide."

Ùfigi Sälbschdlud schrybd mer mid eme Accent grave.

Gschloseni Sälbschdlud schrybd mer ooni Accent.

Wichdig isch, as mer zwische dr ùfige ùn gschlosene Sälbschdlud ùnderschaide dued, wän si baide voorcheme ùn au in dr Schbrooch fonoloogisch relewand sin, d. h. wän zwai Wèèrder ebis Ùnderschiidligs bedyde, wämer s aimool mid eme ùfige oder e andermool mid eme gschlosene Sälbschdlud said:

Obfige "blyybe" dt. 'bleiben', "bliibe" dt. 'geblieben'

Bärndütsch "Züüg" dt. 'Zeug', "Zǜǜg" dt. 'Züge'

S "ä" schdood fir e iiberùfig "e", d. h. dää Lud, wù in vyyle Dialägd in dr weschdlige Schwyz, im Elsis ùn im e schmaale Schdraife am Ryy z Ooberbaade in Wèèrder wie "Gäld" dt. 'Geld', "lääbe" dt. 'leben' gsaid wird.

Schmid-Cadalbert 1986 ʃlaat "è", "èè" voor ʃtat "ë", "ëë".

D Inkhonsegwänz bim "i" hed dr Schmid-Cadalbert mid zwai verschiidene Meeglikhaide ùfgleesd:

"ä" ùn "a" wääre in dr elsäsische Schryybdradizioon vyylmool "a" ùn "à" gschriibe (zem Dail au ùmgchèèrd!):

D Dobelsälbschdlud schryb mer esoo, wie mer said:

"ei", "ëi", "äi", "ai"

"ie", "ue", "üe"

"au", "ou"

"öi", "öü", "äü"

"ui", "üö", "öe", "eä"

Wän dr èèrschd Dail lenger isch: "aai", "ääi", "aau".

E ùnbedoonde Sälbschdlud schrybd mer normaalerwyys as "e". Nùr wän er e anderi Faarb hed, schrybd mer en anschderschd.

Baaseldytsch "mache" dt. 'machen', Wallisertitsch "machu", flums. "machä"

"3. Zwische schwache ùn schdaarge Midlud (Lenes ùn Fortes) wird ùnderschiide."

Wel s in dr Schwyz gängig isch, d Affrikata [kx] mid eme aifache "k" bzw. "ck" z schryybe, wird in dr Dieth-Schryybig dr Buechschdaab "k" wäge däm nid fir d Fortis [k] bruuchd, sùndere eebe fir die Affrikata [kx]. Fir dr Lud [k] schrybd mer derno "gg", d. h. mer schrybd "Sack" ùn said [z̥akx], mer schrybd "Brùgg" ùn said [b̥rʊk]. Des isch vilichd nid khonsegwänd in dr Dieth-Schryybig, graad des isch aber e Schryybdradizioon in dr Schwyz, wù mer in däm Phùnggd nid hed wele ändre.

Wù im Hoochdydsch e "v" gschriibe wird, schryb mer au in dr Dieth-Schryybig "v", wän s as "f" gsaid wird. Wämer "w" said, no schryb mer "w":

"Voogel" dt. 'Vogel', aber "Waase" dt. 'Vase'.

Dr Schmid-Cadalbert hed s Dieth-Syschdeem e weng veraifachd.

In dr Haubdsach hed er d Schryybig vù dr "s"- ùn "sch"-Lud schdaarg veraifachd. Schdad dääne Sonderzaiche, wù dr Dieth voorgschriibe ghaa hed, hed er voorgschlaa bim "s" nùme "s" oder "ss" z schryybe ùn nid "ß".

Bi "ʃ/ʃʃ" u "ch/cch" füert er nùme no em Dieth syni "ǜbergangsreglen" aa, das me nämlech wi ìm ʃrìftdütschen i aḷḷne fäḷ "sch" u "ch" söḷ ʃrybe, usgnoo "sp" u "st" ìm wortaalut.

Am Woordänd hed dr Dieth 1938 voorgschriibe ghaa, as ali Midlud aifach gschriibe wääre. Wel sich des nid dùùrgszed ghaa hed, hed dr Schmid-Cadalbert wider dobledi voorgschlaa:

Usenader halde mues mer "p", "t" ùn "gg" vù ghuuchde "ph", "th", "kh" (z. B. wie in hoochdydsch 'Tee' (gschbroche: "Thee"!):

Baaseldytsch "Thee"

Baaseldytsch "Phäggli"

Baaseldytsch "Khind"

Zwǜʃʃe zwo chùrze wokaale wärde "t" u "p" verdoplet. Dieth 1938 wyst ùssertdäm druf hii, das bi vǜrklech länger usʃpraach o nach emne länge wokaaḷ söḷ verdoplet wärde:

"Aatte", "Muetter"

Am wortändi wärde "t" u "p" nach Dieth 1938 nìd vertoplet. Bsp.: Gʃtrǜp, drìt. Aḷs ǜbergangsregelig laat er aber e verdoppelig wi ìr ʃrìftʃpraach zue, aḷso: Gstrǜpp, drìtt. Schmid-Cadalbert 1986 füert nùme no die ǜbergangsregelig aa.

 Schmid-Cadalbert 1986 ʃrybt, di ʃtarche 'sch' u 'ch' söḷg me normaalerwys nìd kenzeichne.

Für e "ch", wù wie in hoochdydsch "ich" gsaid wird, schlaat Cadalbert-Schmid "ĉh" voor:

Wallisertitsch "ĉhennu" dt. 'können'.

Nord-Ghaiserschdielerisch "iĉh" dt. 'ich', aber marggreeflerisch "ich"!
Fǜren "ʃ" ʃlaat Dieth 1938 o ne groossbuechʃtabe voor, wo chly äänlech usgseet win es "5" (das zeiche gìts nìd ìm Unicode-ʃtandard). Är ʃlaat aber nìd nùme forme fǜr d antiqua voor, sondern o fǜr di procchnige ʃrìfte textuura u fraktuur, ùnd ùssertdäm o fǜr d handʃrìft nach der antiqua ùnd nach der procchnige ʃrìft.

S "h" wird nùr gschriibe, wùù s au gsaid wird.

"ng" + "k" schrybd mer "nk": züritüütsch "dänke" dt. 'denken'

"ng" + "gg" schrybd mer "ngg": baaseldytsch "Bangg" dt. 'Bank'

"ng" + "g" schrybd mer "nng": bärndütsch "männgiʃ" dt. 'manchmal'

Am wortändi wärde "l m n r" nach Dieth 1938 nìd vertoplet. Bsp.: Dǜn, ʃtìm, häḷ. Aḷs ǜbergangsregelig laat er aber e verdoppelig wi ìr ʃrìftʃpraach zue, aḷso: Dǜnn, Stìmm, häll. Schmid-Cadalbert 1986 füert nùme no die ǜbergangsregelig aa.

V. a. im Bärndütsch ùn andere Dialägd in dr Weschdschwyz wääre "l" in Wèèrder wie "Milch" zuen eme "u" vokhalisierd. Des vokhalisierd "l" schryb mer ändwäder as "w" oder "ḷ" mid em Phùnggd ùndedrùnder:

bärndütsch "mìwch/mìḷch" dt. 'Milch', "awwi/aḷḷi"

Schmid-Cadalbert 1986 ʃlaat aḷs drìtti mǜglechkeit en eifachen "u" vor:

"miuch", "auui"

Nach emne chùrze wokaaḷ ʃrybt me "tz", "ck" ʃtat "z", "k".

Die Halbsälschdlud schrybd mer au, wù s si im Hoochdydsch nid gid:

bärndütsch "blüeje" dt. 'blühen', glarn. "schniije" dt. 'schneien', Ùnderelsis "Maaje" dt. 'Magen'

brienz. "frewwen" dt. 'freuen', "wwärden" (!) dt. 'werden', Ùnderelsis (zem Dail) "Mööwe" dt. 'Magen'

Dr Voorschlaag vùm Dieth, as ales uuser Näme chlai gschriibe wird, hed sich in dr Gschiichd vù dr Dieth-Schryybig nid dùùrgsezd. Wäge däm hed dr Schmid-Cadalbert au voorgschriibe, as d Groosschryybig glyych syy sol wie im Hoochdydsch.

Des "n", wù in dr maischde alemanische Dialägd as Verbindig bruuchd wird, wän bschdimdi Sälbschdlud ùfenander dräfe, wird immer an s Woord voornedraa draaghänggd, d. h. nie mid Bindeschdrich oder elaai gschriibe.

Obfige "Leegen ich ebis aa. " dt. 'Zieht Euch etwas an. '

Züritüütsch "Won i choo bii" (nid: "Wo n i choo bii" oder "Wo-n-i choo bii")

Främdwèèrder sole grùndsäzlich au ludnooch gschriibe wääre.

Z. B. elsäserdydsch "Khüldüür" dt. 'Kultur'

As mer s beser chaa lääse, hed dr Dieth voorgschriibe, as mer Aaglyychige im Woord oder vù Wèèrder anenand nid sol schryybe.

Züritüütsch "d Bruut" dt. 'die Braut', nid: "Pruut"

Bärndütsch "d Sou" dt. 'die Sau', nid: "Zou"

Züritüütsch "i d Stadt gaa" dt. 'in die Stadt gehen', nid: "i t Stagg gaa"

Au bi Zämesezige sol mer di ainzelne Dail uusschryybe ùn nid anenand aaglyyche.

Züritüütsch "Räbbeerg" dt. 'Weinberg', nid "Räpeerg"

Wämer Zämesezige nime as Zämesezig embfinded, dèèrf mer si luddrèi schryybe:

Baaseldytsch "Jùmpfere" dt. 'Jungfrau'

D voorsìlbe "be-" wìrd ìmmer aḷs "b" gʃrìbe: "Bsuech", "bsetzi". Usgnoo sy nùme fäḷ, wo ke bezùùg zùmne ʃrìftʃpraachlecche wort me ggää ìʃ: bärndütʃ "plange". Schmid-Cadalbert 1986 ʃlaat voor, das i aḷne fäḷ aaglìcche wìrd, aḷso o "psuech", "psetzi".

Bìr voorsìlbe "ge-" gìts verʃìdnigi fäḷ:

D voorsìlben "ab-" wìrd ìmmer aḷs "ab-" gʃrìbe: "abzie".

D voorsìlben "ent-" wìrd aapast: züritüütsch "eggäge".

Normaalerwyys sol jeedes Woord au ägsdraa gschriibe wääre.

Obfige "Hed er em si gee? " dt. 'Hat er ihm sie gegeben? ' Nid: "Hederem si gee?"

S Fiirwoord "s" wird an s voorig Woord draaghänggd:

Obfige "Hed er ems gee?" dt. 'Hat er es ihm gegeben?'

"Mer" (dt. 'wir', 'mir', 'man') wird mid em Zydwoord zämegschriibe, wän si verschmùlze sin:

Züritüütsch "simer" dt. 'sind wir'

Bärndütsch "gìmer" dt. 'gib mir'

E Dail Voorwèèrder dued mer mid em Ardigel zämeschryybe, wän si verschmùlze sin:

"am", "im", "bim", "vom", "zuem"

"an Bach" dt. 'an den Bach', "in Bach" dt. 'in den Bach'

"bir Frau" dt. 'bei der Frau', "vor Frau" dt. 'vor der Frau', "zur Frau" dt. 'zu der Frau'

Dr Aboschdroof wird nie gschriibe.

Bärndütsch "ds Huus" dt. 'das Haus'. Nid: "d’s Huus"

Baaseldytsch "Het er s gsee?" dt. 'Hat er es gesehen?'. Nid: "Het er ’s gsee?"

Nääbe dääre "Änge Dieth-Schryybig" gid s au no d Meeglikhaid, di ganze Accents graves ewäg z loo, derno schrybd mer e "Wydi Dieth-Schryybig". D. h. as zwische dr gschlosene ùn dr ùfige Sälbschdlud nid ùnderschiide wird.

V. a. im Ooberryy-Alemanisch, im Boodesee-Alemanisch ùn im Schweebisch, wù s d Verschiebig vù "k" im Aalud nid gid, gid s e Brobleem mid dr Schryybig vù "k" ùn "gg".
Theoreetisch miesd mer in dr Dieth-Schryybig z. B. im Baaseldytsch s Woord "Kind" as "Gghind" schryybe. Es wìrd aber aḷs "kh" gʃrìbe: "Khind".

Dr Rudolf Suter, wù d Gramadig ùn s Wèèrderbuech vù Baasel gschriibe hed, hed aber dooderfiir (also fir ghuuchds [kʰ]) aifach "k" gschriibe, d. h. "Kind".

Ds basubieter wörterbuech bruucht foḷgendi konvenzjoon:

"k" schdood fir dr Lud [k], "kch" schdood fir d Affrikata [kx].

Daas gseet näär esoo uus:

D Fortis [k] schrybd mer "k": züritüütsch "Klarinett" (schdad no Dieth "Gglarinett")

D Affrikata [kx] schryb mer "kch": züritüütsch "Kchùnscht" (schdad no Dieth "Kùnscht")

E ghuuchd [kʰ] schrybd mer "kh": baaseldytsch "Khind" (schdad no Suter "Kind")

E ghuuchd "g" schryb mer "gh": Ghaiserschdielerisch "Ghind"

"ng" + "k" schryb mer "ngk" oder "nk" (schdad no Dieth "ngg")

"ng" + "kch" schryb mer "ngkch" oder "nkch" (schdad no Dieth "nk")

"ng" + "g" schrybd mer "ngg" (schdad no Dieth "nng").

Di binnedütschi Konsonanteschwechig, also der Zämefall vo Fortis u Lenis i der Lenis, betrifft di alemannische Dialäkt i verschidnigem Maass.

Ir Nordwestschwyz falle Fortis u Lenis im Alut zäme. So seit men im Oberaargou "i ha dänkt" mit em glyche weiche Lenis-d wi by "i dänke", derwyle das men ir Stadt Bärn mit scharffem Fortis-t "i ha tänkt" seit.

Im Oberrhy-Alemannische, im Elsässischen und im groosse Teil vom Schwäbische falle Fortis u Lenis i jeder Position zäme. D Entsprächige zu de hochdütsche Wörter "Schaden" u "Schatten" hei i söttigne Dialäkt der glych Lenis-d. Derfür underscheide si sech typischerwys i der Vokallengi: ‘Schaden’ u ‘Schatten’. Dä Underschid i der Vokallengi isch der glych wi im Hochdütsche, steit aber im Gägesatz zu vilne Hochalemannische Dialäkt, wo die Wörter typischerwys di glychi Vokallengi hei: "Schade" (mit churzem "a") u "Schatte". Wil der Underschid der glych isch wi im Hochdütsche, wird bir Schrybig vo söttigne Dialäkt hüüffig wi im Hochdütsche d Verdoppelig zur Bezeichnig vor Vokalchürzi ’bruucht: "Schade" ( mit längem "aa") u "Schadde" ( mit Lenis-d). D Dieth-Schrybig dergäge füert by söttigne Dialäkt zu’re vil gröseren Abwychig vom gwanete hochdütsche Schriftbild: "Schaade" u "Schade" ( mit churzem "a").

Ir Schrybig vo Dialäkt mit kompletter binnedütscher Konsonanteschwechig cha’s no’ne zusätzliche Bsunderheit ha. D Buechstäbe "t" u "p" chöü ou i dene Fäll dür "d" u "b" ersetzt sy, wo’s vor Ussprach här gar nid druf achunt. So git’s byspilswys keiserstüelerischi Schrybige wi "Boschd" oder "Schdai" im Gägesatz zu baseldütsche Schrybige wi "Boscht" oder "Stai". Das bedütet nid, das me die Wörter im Keiserstüelischen anders seit als im Baseldütsche.

Im Baseldütsche cha me gar nid säge, öb d Ussprach "schd" oder "scht" isch. Der Underschid zwüsche "d" u "t" verschwindet nämlech im Kontakt mit emnen andere stimmlose Lut wi "sch". Das isch en allgemeini Reglen ir Ussprach vo alemannische Dialäkt, wo als Heuslers Gsetz bekannt isch. Der Grund, werum das men im Baseldütsche normalerwys "Boscht" u "Stai" mit "t" schrybt, ligt also nid ir Ussprach, sondern ir Analogie zu de hochdütsche Schrybige mit "t": "Post" u "Stein". Me chönnt aber vor Ussprach här grad so guet "Boschd" u "Schdai" schrybe.

Im Keiserstüelische cha me genauso weni wi im Baseldütschen säge, öb d Ussprach "scht" oder "schd" isch. En Underschid zwüsche "d" u "t" lat sech nur i Wörter wi baseldütsch "Schatte", keiserstüelisch "Schad[d]e" la beobachte, wo zringsetum stimmhafti Lut stöh. I söttigne Fäll het ds Keiserstüelischen immer e "d". Der Grund, werum das men im Keiserstüelische oft "Boschd" u "Schdai" schrybt, isch e Verallgemeinerig vo der Regle, das es i Wörter wi "Schad[d]e" ‘Schatten’ ke "t" het. Me chönnt aber vor Ussprach här grad so guet "Boscht" u "Stai" schrybe. Zuesätzlech markiere Schrybige wi "Boschd" u "Schdai" e müglechst groossen Underschid zwüsche der Dialäkt-Schrybig u der hochdütsche Schrybig – verglychbar mit Schrybige wi "liäb" oder "liab" statt "lieb".

Au dobledi Midlud, wù s in dr Schwyz ùn au zem Dail im Boodeseealemanisch hed, gid s im Elsis, in groose Dail vùm Schweebisch ùn im Niideralemanisch nid. Wäge däm mues mer in dääne Dialägd ali Wèèrder mid aifache Midlud schryybe. V. a. bi Wèèrder, wù im Hoochdydsch dobledi Midlud hän (as Zaiche fir d Chiirzi vùm Sälbschdlud voorne draa!) fierd des derzue, as die Wèèrder zimli anderschder gschriibe wääre wie im Hoochdydsch.

Ime soone Dialägd schrybd wäge däm au "Alemanisch"!

Au in e Dail Schwyzer Dialägd gid s doo Ùnderschiid:

züritüütsch: "Sumer"

bärndütsch: "Sùmmer"

In dr Schwyz gid s au zem Dail dobledi Midlud am Aanfang vùm Woord:

Thurgau "llaa" dt. 'lassen'

Brienz. "wwärden" dt. 'werden'

Brienz. "mma" dt. 'man'

V. a. im Schweebisch gid s vyyl Sälbschdlud, wù 'nasalierd' sin. Byʃpiil:

S Brobleem bi Schmid-Cadalbert 1986 isch, as es nid immer lyychd isch, ali Sälbschdlud mid ere Tilde z schryybe in Word, z. B. e ùfigs nasalierds "ǜ̃".



E Uuswaal vù Wèèrderbiecher ùn Gramadige us dr Schwyz, wù d Dieth-Schryybig bruuchd hän:


Userhalb vù dr Schwyz gid im Momänd nùr drèi Wèèrderbiecher, wù d Dieth-Schryybig bruuchd hän:


</doc>
<doc id="12834" url="https://als.wikipedia.org/wiki?curid=12834" title="Friedrich Dürrenmatt">
Friedrich Dürrenmatt

De Friedrich Josef Dürrenmatt (* 5. Januar 1921 z Konolfinge; † 14. Dezember 1990 z Neueburg/Neuchâtel) isch en Schwiizer Schriftsteller, Dramatiker und Maler gsi.

De Friedrich Dürrenmatt isch am 5. Januar 1921 z Konolfingen, eme Schwiizer Dorf im Kanton Bern, uf d Wält cho. Sin Grossvater isch de Politiker Ulrich Dürrenmatt und sin Vater de Reinhold Dürrenmatt, de protestantisch Pfarrer vom Dorf gsi. Drü Jahr schpöter isch sini Schwöschter Vroni uf d Wält cho. 1935 isch d’Familie nach Bärn umzoge (Vermuetlich sind wirtschaftlichi Gründ de Aalass defür gsi). D’Wältwirtschaftskrise hed sich zu däm Zytpunkt au i de Schwiiz bemerkbar gmacht und s’mittelständische Bürgertum isch ärmer worde. De Dürrenmatt hed zunächscht ds Bärner Freie Gymnasium bsuecht, denn ds Humboldtianum, wo är 1941 d’ Maturitätsprüefig (Riifiprüefig/Abitur) abgleit het. Er isch kei bsunders guete Schüeler gsi (Gsamtnote: 'knapp ausreichend') und het sini Schuelzyt als die "übelscht Zyt" vo sym Läbe bezeichnet. D’Schuel het är gwächslet, wil ihm d’Art vom Unterricht nid gfalle het, wil är schlächti Note gha het und will är bi de Lehrer aageckt isch.

No z Konolfinge het er mit malen und zeichnen aagfange, e Neigig, wo är sis Läbe lang gha het. Er het schpöter mängs vo sine Wärch illuschtriert, Skizze gmacht, zum Teil ganzi Bühnenbilder. Sini Bilder sind zwüsche 1976 und 1985 z Neueburg, 1978 au z Züri uusgschtellt gsi. Trotz sinnere malerische Begabig het är im Jahr 1941 aagfange Philosophie, Naturwissenschafte und Germanistik z schtudiere, zerscht in Züri, aber scho nach eim Semeschter isch er z Bärn ga wiiterschtudiere. Dört het är bi sine Eltere a de Laubeggschtrass innere Mansarde gwohnt und die Mansarde mit grosse Wandbilder uusgschtattet, wo schpöter übermolt und erscht aafangs 1990er Jahr widr entdeckt, freygleit und dänn reschtauriert worde sind (Lueg Dürrenmatt-Mansarde). Är het es mit em Schtudium nid bsunders bressant gha und sich wohl scho 1943 nid für ä akademischi, sondern für ä schriftstellerischi Laufbahn entschiide. 

Sis erschte veröffentlichte Schtück isch 1945/46 entschtande: "Es steht geschrieben". 1947 isch d Uruffüerig gsi. 1947 het är d’Schauschpilere Lotti Geissler ghüratet und beid sind nach Ligerz am Bielersee zoge. Dört isch 1950 de Kriminalroman "Der Richter und sein Henker", wo im ängere Sinn eigentli gar kei Krimi isch, entschtande und wo sich offe uf aagränzendi Lokalitäte (u. a. Lamboing) bezieht. Das Wärch ghört hützutags zu de Schtandard-Lektüre a dütschschprachige Schuele.

Die erschte Jahr bis 1952 als freie Schriftschteller sind finanziell schwierig für de Dürrenmatt und sini bald füüfchöpfigi Familie gsi. Dänn hed sich die finanzielli Situation besseret, bsunders ufgrund vo Aufträg vo düütsche Rundfunkanstalte, wo Hörschpil bschtellt händ. Uusserdem isch damals grad de Verlag der Arche zu sim Schtammverlag worde. Denn het är au aagfange Detektivromän z’schriibe, wo zum Deil als Fortsetzigsgschichte im "Schweizerischen Beobachter" veröffentlicht worde si. D Dürrenmatts si 1952 für immer nach Neueburg/Neuchâtel züglet.

1950 isch sis Theaterschtück "Die Ehe des Herrn Mississippi" entschtande, wo er demit sin erschte grosse Erfolg uf de bundesdütsche Bühne het chönne verzeichne. Wältwite Erfolg het är gha mit sinnere Komödie "Der Besuch der alten Dame". "Die Physiker", är het dem Wärch au Komödie gsait, isch’s erfolgriichschte Theaterschtück worde. Für sis Schaffe, wo näbe Theaterschtück, Detektivromän, Erzählige und Hörschpil au Essays und Vorträg umfasst, het är vili Uuszeichnige becho. Dezue ghöred z. B. 1948 de Priis vo de Welti-Schtiftig fürs Drama (für "Es steht geschrieben"), 1959 de Schillerpriis vo de Schtadt Mannem, 1960 der Grossi Schillerpriis vo de Schwiizerische Schillerschtiftig und 1977 d’Buber-Rosenzweig-Medaille in Frankfurt. 1969 isch ihm d’Ehredoktorwürd vo de Temple University in Philadelphia ge worde und Ehrepromotione z Jerusalem und Nizza. In de sächzger Jahr isch de Dürrenmatt mit sine Theaterwärch uf em Höhepunkt vo sim Öffentlichkeitserfolg gsi.

De Dürrenmatt het sich mänggisch au hauptbrueflich dr praktische Theaterarbeit gwidmet, zerscht a dr Basler Bühne, nach eme Herzinfarkt im Oktober 1969 i de Neuen Schauspiel AG z Züri, schließlich z Düsseldorf. Dört händ zwei vo sine Uruffüehrige schtattgfunde, "Porträt eines Planeten" und "Titus Andronicus". Är het mehreri schpektakuläri Wiederuffüerige vo sine eigne Schtück, z. B. "Der Meteor" (1964/65) 1978 z Wien ghalte.

Bsunders i de Achtzger Jahr het er ei Uuszeichnig uf die ander becho, z. B. de Östrichischi Schtaatspriis für Europäischi Literatur, de Georg-Büchner-Briis und de Prix Alexei Tolstoi vo de Association internationale des Ecrivains de Romans Policiers.

De Dürrenmatt het sich als gsellschaftskritische Autor i Essays, Vorträg und Feschtrede zur internationale Politik güsseret, Biischpil sind "Amerika" (1970) und de Pressetext "Ich stelle mich hinter Israel" (1973). 1990 het är zwei Rede uf de Václav Havel und de Michail Gorbatschow ghalte, wo unter em Titel "Kants Hoffnung" erschiine sind.

Für die 29-bändigi Wärchuusgab, wo 1980 im Arche Verlag (bunde) und im Diogenes Verlag (als Täschebuech) usegäh worde isch, het de Dürrenmatt vo de meischte vo sine Wärch Neufassige härgschtellt. De Dürrenmatt het empfunde, dass sini schriftstellerische Wärch nie abgschlosse sind. Während de Vorbereitige het de Dürrenmatt sich intensiv mit sinnere eigene Arbeitswiis und mit de Figuren und Ort, won er erschaffe het und wo in ihm gläbt hai, usenandgsetzt und das im nündeilige Prosawärch "Geschichte meiner Schriftstellerei" bzw. "Stoffe" beschriibe, wo i zwei Bänd, "Labyrinth. Stoffe I-III" 1981 und "Turmbau. Stoffe IV-IX" 1990 veröffentlicht worden isch. Us Typoskript isch 1992 unter em Titel "Gedankenfuge" en Fortsetzig vo de "Stoffe" postum veröffentlicht worde.

„Aber d’Schtoff sind d’Resultat vo mim Dänke, d’Schpiegel, in däne, je nach ihrem Schliff, mis Dänke und demit au mis Läben reflektiert wärded.“ (F. D.: "Labyrinth". Diogenes, Züri 1981. S. 11.)

Im Jahr 1983 isch sini Frau Lotti gschtorbe. De Dürrenmatt hed 1984 d’Schauschpilere, Filmmachere, und Journalistin Charlotte Kerr ghüratet. Zäme händs de Film "Porträt eines Planeten" und s Theaterschtück "Rollenspiele" usebracht. Am 14. Dezember 1990 isch de Dürrenmatt z Neuchâtel im Alter vo 69 Jahr gschtorbe. De Charlotte Kerr het ihri Erinnerunge a die gmeinsami Zyt mit ihm imene Buech verarbeitet. Es treit de Titel "Die Frau im roten Mantel"

Ähnlich wie de Bertolt Brecht (1898-1956) het de Dürrenmatt bim Zueschauer Dischtanz zu dem, wo uf de Bühni bassiert, erzüge wölle. De Zueschauer söll nid d’Rolle vomene passive Konsumänt ha. Är söll zum eigeschtändige Nachädänke aagregt wärde.

Dezu het de Dürrenmatt ds Stilmittel Verfremdung brucht, wo das wo allgemein anerkannt isch, hinterfragt wird, und so d Widersprüchlichkeit vo de gsellschaftliche Schtrukture klar wird. Äbeso charakteristisch sind tragisch-groteski Elemänt, also e Verbindig vo Sache, wo schinbar unvereinbar si. Im Gägesatz zum Brecht, wo Marxischt gsi isch, het de Dürrenmatt aber kei Wältaschauig verträte.

De Dürrenmatt het so sin eigne Typus vo de Tragikomödie gschaffe, e Mischform us Tragödie und Komödie, sinnere Meinig nach "„die einzig mögliche dramatische Form, heute das Tragische auszusagen"." Dänn, wie de Dürrenmatt i sim Text "Theaterprobleme" vo 1955 seit, d’Tragödie setzt ""Schuld, Not, Mass, Übersicht, Verantwortung"" vorus, um ihres Ziel, d’Lüterig vom Einzelne, z’erreiche. I de Unübersichtlichkeit vo de moderne Wält wärdi Schuld nämlich verwüscht und abgschobe, so de Dürrenmatt.

Für Fründ vom Schwiizer Schriftschteller und Dramatiker isch ds Centre Dürrenmatt z Neueburg/Neuchâtel üsserscht sehenswert. De Friedrich Dürrenmatt het im Jahr 1952 sis Huus oberhalb vo de Schtadt bezoge, wo är bis zu sim Tod am 14. Dezember 1990 gläbt und gschafft het. I einige vo sine Wärch het är das Läbe i de Wescht-Schwiiz knapp a de düütsch-französische Schprachgränze sogar thematisiert - bsundrigs d’ Tatsach, dass är ab 1952 im französischsprachige Landdeil gläbt, aber sini Wärch i sinere Mueterschprach Düütsch verfasst het. Nach sim Tod isch sis vormalige Huus adaptiert und erwiteret worde, dass drin es Museum het chönne iigrichtet wärde, wo im Septämber 2000 offiziell eröffnet worde isch. Ds Museum - ds "Centre Dürenmatt" - widmet sich uf mehrere Etage sim literarische, malerische und au sim suschtige künstlerische Schaffe. Es bütet näben zahlriche interessante Exponat (u. a. handschriftlichi Skizze zu sine Schtück und vili vo sine Bilder) und regelmässigi Veraschtaltige au en grossartige Blick über de Neueburger See.


"Amerkig: Vili vo sine Romän und Erzählige sind au als Hörspil vertont worde. Vo fascht allne Wärch gits unterschiedlichi Fassige."





</doc>
<doc id="12835" url="https://als.wikipedia.org/wiki?curid=12835" title="Der Tunnel">
Der Tunnel

Der Tunnel isch en Churzgschicht vom Friedrich Dürrenmatt, wo 1952 erschiene isch. D’Gschicht isch unter anderem im Band „Der Tunnel“ vo 1964 veröffentlicht worde. Sie gehört zum Hauptwärch vom Dürrenmatt und zu de Klassiker unter de surreale Churzgschichte. 
Protagonist isch en verträumte vierezwänzgjährige Schtudänt, wo am Aafang vo de Gschicht folgendermasse charakterisiert wird:

"Ein Vierundzwanzigjähriger, fett, damit das Schreckliche hinter den Kulissen, welches er sah (das war seine Fähigkeit, vielleicht seine einzige) nicht allzu nah an ihn herankomme, der es liebte, die Löcher in seinem Fleisch, da doch gerade durch sie das Ungeheuerliche hereinströmen konnte, zu verstopfen, derart, dass er Zigarren rauchte (Ormond Brasil 10) und über seiner Brille eine zweite trug, eine Sonnenbrille, und in den Ohren Wattebüschel: Dieser junge Mann, noch von seinen Eltern abhängig und mit nebulösen Studien auf der Universität beschäftigt, die in einer zweistündigen Bahnfahrt zu erreichen war, stieg eines Sonntagnachmittags in den gewohnten Zug, Abfahrt siebzehnuhrfünfzig, Ankunft neunzehnuhrsiebenundzwanzig, um anderentags ein Seminar zu besuchen, das zu schwänzen er schon entschlossen war." 

Doch uf däre Strecki, wo är oft fahrt, fallt ihm uf, dass de Zug ungwöhnlich lang durch en eigentlich sehr churze Tunnel raset, wo är suscht nie sonderlich bemerkt het. D’Unruhe vom Schtudänt wachst, während die Mitreisende nid beunruhigt sind. De Schaffner versicheret uf Aafrag, dass alles in Ordnung sig. 
De 24-Jährigi schtosst zum Zugführer dure, wo sich de langi Tunnel nid erkläre cha. Gmeinsam schaffed sies, zur Lokomotive z’chlättere. De Füehrerruum isch leer, de Lokomotivfüehrer scho nach füüf Minute abgschprunge, de Zugfüehrer aber an Bord blibe (Är seit, är hetti scho "immer ohne Hoffnung gelebt") D’Lok ghorcht nümme, d’Notbräms funktioniert nümme, und de Zug rast immer schnäller und schnäller in dunkle Abgrund.
Am Änd luegt de Schtudänt - wo am Aafang no Watte und Sunnebrülle treit het - em kommende Tod muetig is Auge, wändet de Blick nid ab: "Was sollen wir tun" - "Nichts (…) Gott ließ uns fallen, und so stürzen wir denn auf ihn zu."
De in Abgrund rasendi Zug cha düütet wärde als Symbol fürs in greglete Bahne verlaufende Läbe vo de Mänsche, wo uf en sich immer düütlicher abzeichnendi Kataschtrophe (de Tod, ds Nüüt oder ds Ungwüsse) zulauft. De urplötzlich und unerklärlich in Alltag iinbrächendi Schrecke(= Zugskataschtrophe) zeigt d’Unentrinnbarkeit uf, vor däre sich d’Mänsche hinter de Alltäglichkeit verstecked.
Der letschti Satz vo de Gschicht düütet ds schrecklichi Gschehe als Wille Gottes. Das machts aber nit weniger unverchständlich. 

Mit em Aafang vo de Gschicht schiint de Dürrenmatt de komplizierti Schriibstil vom Thomas Mann sim Zauberberg z’parodiere. Au inhaltlich gits en Überschnidig: De Zauberberg beginnt mit de Zugfahrt vomene junge Ma, wo gärn Zigarre rauche tuet.



</doc>
<doc id="12836" url="https://als.wikipedia.org/wiki?curid=12836" title="Annett Louisan">
Annett Louisan

D Annett Louisan (* 2. April 1977 z Havelberg; eigendlich "Annett Päge") isch ä dütschi Sängeri und Musikeri.

D Annett Louisan isch als Einzelchind bi ihrnä Grosselterä z Sachsen-Anhalt uifgwachse und hed dett imne Chor erschti Erfahrigä mit Gsang gmacht. Wo si 13ni gsi isch, isch si mid ihrerä Mueter uf Hamburg zogä. Det hed si a der Kunschthochschuel schtudierd. Aafangs hed sie das Schtudium nu als Studio-Musikeri zahld, jetz aber isch d musikalisch Karrierä i Vorgergrund grückd.

D Annett Louisan hed als äini vo dä ganz wenige dütsche Sängerinne mit Chanson-Lieder i der Charts Erfolg. Dä Erfolg hed si vor allem a ihrerä Schtimm zverdanke und a dä Text vo ihrem Songwriter und Produzänt "Frank Ramond".

Ihres zwäite Album isch nu wiiter vom Pop entfärnd als ihres erschte. I dem fiehrd d Annett Louisan die dütsch und französisch Chanson-Tradition wiiter. Die meischtens sehr schwachi Hintergrundmusig betond nu meh die sanfti, huuchigi Schtimm vo ihre.








</doc>
<doc id="12840" url="https://als.wikipedia.org/wiki?curid=12840" title="Neuendorf SO">
Neuendorf SO

Nöiedorf (amtlich "Neuendorf") isch e Iiwohnergmein im Bezirk Göi im Kanton Soledurn, Schwiiz.

Nöiedorf lyt im Mittuland grad am Jurasüdfuess i dr Ebeni vo dr Dünnere zwüsche Oensige und Oute. Nöiedorf hed dur das as sy Dorfchärn guet erhaute blibe isch sy ländlich Charakter bhaute. D Induschtri lyt am nördliche Rand vom Gmeinsgebiet ennet dr Outobahn A1. I däm Induschrigebiet sy vor auem Transportungernähme agsydled wo vo de guete Aschlüss a d Nationauschtrosse profitiere.

D Gschicht vo Nöiedorf fohd a mit dr erschte Nennig vom Wyler "Werthe" um 1100. Dr Wyler "Kipf" isch weschtlich drvo gläge und s erschte Mou im Johr 1308 beschribe. Zwüsche 1400 und 1600 si Werd, Kipf und "Nüwendorf" (1417 "Núwen Dorff".) näbenang ufgfüehrt. Auem Aschyn no sy zwüsche Kipf und Werd am Bach noche nöii Hüser bout worde, und me het de däm Gebiet s'nöie Dorf gseit. Ab 1600 hed sich dr Name Nöiedorf duregsetzt.

Imene Grossbrand im Johr 1654 sy 40 strohdeckti Hüser zerstört worde und die nöii Chile wo 1651 fertig worde isch. Imene zwöite Brand im Johr 1767 sy nomou 12 Heimet und 16 Schüüre abebrönnt.

Quälle: Bundesamt für Statistik 2005

De Uusländeraateil isch 2010 bi 7,9 % gläge.

21,4 % vo dr Iiwooner si im Johr 2000 evangelisch-reformiert gsii, 64,8 % römisch-katholisch.

Bi dr Nationalrootswaale 2011 hät s das Ergebnis gää: BDP 3,3 %, CVP 33,2 %, EDU 0,6 %, EVP 1,3 %, FDP 19,9 %. GLP 2,8 %, GP 3,0 %, SP 7,4 %, SVP 27,3 %, Suschtigi 1,3 %.

Gmeindspresidänt isch dr Paul Stöckli (Stand 2012).

D Arbetslosigkeit isch im Johr 2011 bi 1,5 % gläge.

Bi dr Voukszellig 2000 hei vo dr 1796 Iiwohner 96,5 % Dütsch aus Hauptsproch aagää, 0,4 % Französisch, 0,6 % Italienisch und 2,5 % angeri Sproche.

Dr hochalemannisch Dialäkt vo Nöiedorf ghört zue dr Dialäkt vo dr Region Oute, wo ähnlech si zue dr Aargauer Dialäkt.

Es wysses Tazechrüz imene blaue Fäud (bis 1931 no rot).



</doc>
<doc id="12841" url="https://als.wikipedia.org/wiki?curid=12841" title="Solange Fernex">
Solange Fernex

Solange Fernex (* 15. April 1934 ze Strosburi; † 11. September 2006 én Birdel (Haut-Rhin), Frànkrich), geboreni "de Turckheim", ésch e elsassischi Politikerin, Pazifischtin un Umweltschitzerin (v. a. geje Atomenergie) gsin. Se ésch v'rhirot gsin mét Michel Fernex, e franco-(„welsch“-)Schwizr Doktr. De Nàmme Fernex wurd korrekt "ferné" üssg'sproche àwwr viili Elsass'r saje „fernex“ ("fernèxe").

Se het in Biederthal bi Basel im Sundgöi, de südlichscht Landschaft vum Elsass glebt. 

1973 ésch se àn de Nationalrotswahle én-e Circonscription (Wahlbezirk) vun Milhüüse "Suppléante" (Stellvertreterin) vun Henri Jenn gsin, de erscht Franzos, wo bi Pàrlamentswahle (bim erscht Tour/Wahlgàng) mit ökologischi Fröje um Wählerstimme geworbe het. 

Mét Philippe Dufetel üss Toulouse zsàmme, Lischteerschti f´r d´ politisch Bewejung Écologie-Europe bi de Europawahle 1979.
1983 ze Bàriss Beteiligung am-e Hungerstreik f´r d´nukleari Àbrischtung éww´r 40 Daj (Jeûne pour la Vie). 1984 Métbegrinderin vun de franzeesch Griene. Lischteerschti f´r de Griene (Les Verts) un Wahl z´r Députée bi de Europawahle 1989. 2001 Üsszeichnung mét´me Pris f´r ihrer Insatz f´r de nukleari Àbrüschtung. Presidentin vum franzeesch Zweig vun de international Organisation "Femmes pour la Paix et la Liberté".




</doc>
<doc id="12842" url="https://als.wikipedia.org/wiki?curid=12842" title="Neuapostolische Kirche">
Neuapostolische Kirche

D Neuapostolischi Kirch (NAK) isch e christlichi Religionsgmeinschaft, wo sich z End vom 19. Jahrhundert uus de Katholisch-Apostolische Gmeinde entwicklet hät.

D offizielli Abkürzig heißt im dütschsprochige Ruum NAK (in andre Sproche: z. B. engl. NAC, franz. ENA). Im Internet hät sich inzwische s Präfix "nak-" für Bezirks- un Gmeindesiite, Gruppe un Organisatione innerhalb vo de NAK ingebürgeret. D internationali Kirch würd mit NAKI (= NAK International) abkürzt. In Internetfore würd au häufig de Uusdruck "Naki" für e Mitglied vo de NAK verwändet.

S Emblem vo de Neuapostolische Kirch isch in Wiiß uf hellblauem Grund ghalte: E Krüz schwebt über stilisierte Welle; am Horizont got uus denne Welle d Sunne uf. Die drei Sinnbilder sin s Krüz, d Sunne bim ufgoo un d Welle vom Meer. E offizielli Uuslegig vom Emblem durch d Kircheleitig findet nit statt (Bild).

E mögliche Bezug ka in de drei Sakrament vo de NAK gse werde: D Welle stöhn für d Wasserdaufi, s Krüz fürs Abendmohl un d Sunne für d Geistesdaufi.




</doc>
<doc id="12843" url="https://als.wikipedia.org/wiki?curid=12843" title="Kirchberg BE">
Kirchberg BE

Chiuperg (amtlech "Kirchberg") isch e politischi Gmeind im Verwautigschreis Ämmitau im Kanton Bärn, Schwyz.

Chiuperg isch es Dorf am rächte Stade vor Ämme. Es isch vo Rüedtlige-Aucheflüeh nume dür d Ämme trennt. Zue dr Gmeind ghört ou na dr Bütikofe. D Gmeindsflächi bsteit us 47,8 % langwirtschaftlecher Flächi, 32,9 % Waud, 18,2 % Sidligsflächi u 1 % süschtigi Flächi.

Z Höchfäud isch der Dorfhügu, ä teu dervo streckt sech bis zum Zäntrum vom Dorf, won der Hügu när Chiuchhoger heisst, wöu die witt um sichtbari Chiuche druf steit.

Chiuperg isch zum erschte Mal gnennt worde im Jahr 994 aus "Chilcberc". Im Jahr 1911 isch Bickige zue Chiuperg choo, 1953 isch Rumedinge eigeständig worde. Bis zum 31. Dezämber 2009 het d Gmeind zum Bezirk Buurdlef ghört.

Quäuue: Bundesamt für Statistik 2005

Dr Uusländeraateil isch 2010 bi 12,7 % gläge.

72,8 % vo de Ywohner si evangelisch-reformiert, 13 % si römisch-katholisch (Stang 2000).

Bi de Nationauraatswahle 2011 het s das Ergebnis ggää: BDP 22,2 %, CVP 2,0 %, EVP 4,5 %, FDP 10,1 %. GLP 5,1 %, GP 5,2 %, SP 17,6 %, SVP 28,4 %, Suschtigi 4,9 %.

Gmeindspresidänt vo Chiuperg isch dr Werner Wyss (Stang 2013).

D Arbetslosigkeit isch im Jahr 2011 bi 2,5 % gläge. Z Chiupberg gits viu Iifchoufsmüglechkeite, Banke, Bus-Hautsteue, Schuele u no viu meh.

Ä eigete Bahnhof het's aber nid, dä isch gad uf der angere Ämmesitte und heisst Chiupberg-Aucheflüeh (Kirchberg-Alchenflüh).

Chiupberg het o ä Outobahnusfahrt vor A1 und ä Umfahrigsstrass, wo sitt es paar Jahr z Dorfzäntrum verchehrstechnisch söu entlaste. Z Dorfzäntrum isch o ersch gad teuwiis nöi gstautet worde, d Trottoir si verbreiteret worde und mä het sogar Böim pflanzt. So söu das ganze chly meh nacheme Zäntrum usgseh, wo me sech o aus Fuessgänger cha ufhaute. Im gliiche Atemzug si aber uf dene verbreiterete Trottiors ou grad no nöji Parkplätz bout worde, wo dä Fuessgängerberiich grad wider chly abwärte.

Bir Vouchszeuuig 2000 hei vo de 5244 Ywohner 90,9 % Dütsch aus Houptsprach aaggää, 0,9 % Französisch u 3 % Italienisch.

Dr Bärndütsch vo Chiuperg ghört zum Hochalemannisch un ungerscheidetsech aber zum Teu chly vom Bärndütsch, wo me ir Stadt Bärn redt.




</doc>
<doc id="12844" url="https://als.wikipedia.org/wiki?curid=12844" title="Idiolekt">
Idiolekt

An Idioläkt bezoichnet die individuell Schproch vo ma uinzelne Mänsche. Drzue gheert syn Wortschaz, sy Schprochverhalte, syne Usdruckswys und syne Usschproch. An Idioläkt isch a schprochliche Varijetäät uf dr Eebene vum uinzelne Schpreacher.

Dr Begriff Idioläkt wird ou hergnoh, um die Bsunderhoite z’bschrybe, noh deanna ma d’Schproch vo verschydene Schpreacher in ra Schprochgmynschaft unterschyde kaa; wodur's a Teema fir d’Soziolinguischtik wird: D’Gsamthoit vo ra Schprochgmynschaft loht se bloss aa dr Summe vo de Idioläkt feschtmache.




</doc>
<doc id="12849" url="https://als.wikipedia.org/wiki?curid=12849" title="Oberiberg">
Oberiberg

Oberybrig (amtlich "Oberiberg") isch di ober Gmeind vo dä beidä Ybrig. S isch di höüchscht glägnig Gmeind im Kantoun Schwyz. D Chilä schtoht uf 1'135 m und dä Druäsbärg isch 2'232 m ü.M. 

Ds Oberybrig gränzt as Muotital, a Illgau, Schwyz, Alpl, Einsidlä und as Underybrig wo früänr mid Oberybrig zämme d Gmeind Ybrig gsi isch. Abr d Gemeinde hen sich vor ächli me dä zweihundärt Jaarä trännt. Zum Oberybrig ghörd au nu s Schigebiät Houchybrig im Hessisbohl.

Oberybrig isch zum eerschte Maal gnennt worde um 1217-22 als "Yberge". Dä Namä Ybrig chund vo dä Yiä, ämänä Baum wo's früenär vil gä haig hiä, voralläm uf dä Guggärä obä. Ds Ybrig ghörd nu zämä mid äm Alpl zum Bezirk Schwyz, obwoul d Gmeinde uf da andära Sytä vo dä Wasserscheidi sind. Das chund dävou, will Oberybrig vo Schwyz har besidläd wordä isch. Zersch sind Alplär chou und im Herbsch widär übär d Ybrigäregg zrück gangä. Speitär sinds dä au dä Wintär durä blibä. Im Chlouschtr Einsidlä isch ufeisch z Sinn chou, s Ybrig chönnti zu Einsidlä ghöurä. Ds Ganz hedmer dä als Marchstriit betitläd.

Näbsch ä hufä frischr Luft und wenig Näfel gits im Obärybrig nu 750 Iwonär, dävou öppa füfhundrt Iiheimisch, ä Hufä Feiriähüsär, i dä Seson 1000 Gescht, d Minschtrschlucht und dä Druäsbärg. Dä Hochybrig isch än beliäbte Schiiort. Im Lauerätobel gits äs Mineralwasser und im Surbrunnä no äis, wo nach fulä Eiär stinkt und usinnig gsund si söll. Bim Wandere sött mär uufpaase und di paar Mourhünär im Wald ussä nid verschrekä, well si süsch uufhörid brüete.

Quälle: Bundesamt für Statistik 2005

De Uusländeraateil isch 2010 bi 8,3 % gläge.

77,6 % vu de Iiwoner sind im Jaar 2000 römisch-katholisch gsii, 13,2 % evangelisch-reformiert.

Bi de Volchszellig 2000 hend vu de 718 Iiwoner 96,4 % Tüütsch als Hauptspraach aaggää u 3,6 % anderi Spraache. De Tieläkt vu Oberybrig ghöört zum Höuchschtalemannisch.

Wäg dä nöüchi zum Hergott hemmr au no ächli mei Firtig we dä Rescht vu dä Eidgenossäschaft. A Königä (6. Jännr) wird trychläd und a dä Fasnacht für ä Pfarr Mischt zogä und am Veimärcht gits s Siloballä tröüla. Und im Summer gits nu s Chnebälfäscht. Da wird ä Chnebälhufä azünded, drumumägsässä und äs paar Maisgold trunkä zum Gedänkä a di erschtä Sidlär im Ybrig, wo alläs abgholzäd hend und äbä au d Chnebäl verbrännt hend. Und sid nüschtm wird all Jahr nu äs Naturjuuzerfäscht organisiärd. Ä Huffä Ybrigr hend au ä Übrnamä. Dä na fürnig hend au zwey und dä gids nu dernig wo mr nümmä weis öbs dä richtig Namä odr dä Übrname isch. Saage verzällid nu vomänä Bärggeischt.



</doc>
<doc id="12850" url="https://als.wikipedia.org/wiki?curid=12850" title="Linzgau">
Linzgau

De Linzgau isch e Landschaft im Süde vu Bade-Wirtteberg. Er wird im Süde vum Bodesee und im Oste vu de Schusse begrenzt und goht im Weste uugfähr bis Iberlinge und nerdlich bis gi Pfulledorf.

De Name goht urspringlich uf e lateinische Ableitung vum keltische Flussname *"Lentia" zruck, wo später durch de deitsch Name Linzer Aach (au Seefelder Aach) verdrängt woren isch. De vorgermanische Name giits no im Ortsname "Linz" (heit zu Aach-Linz, Stadt Pfulledorf), en Ort noh bi de Aachquelle.

Di eltest nochwiisbare Besiedlung vum Linzgau gheert i s Mesolithikum (8000-5500 v.Chr.). Weitrum bekannt und archäologisch wichtig sind d jungstoezeitliche Pfahlbaute am Rand vum Bodesee, aber au im Egelsee bi Ruhestette, wo au i de Bronzezeit (2200-800 v.Chr.) immer wieder errichtet wore sind. Seit de späte Hallstattzeit im 6. Johrhundert v.Chr. kaa d Bevelkerung vum Linzgau sicher als keltisch aagsähe were (Grabhigel bi Hedinge, Salem und Stette). I de spätkeltische Zeit (1. Johrhundert v. Chr.), wo z. B. e Viereckschanze bi Aach-Linz dra erinneret, isch de heitig Linzgau i de Iiflussbereich vum Reemische Riich groote, woner bis as End vum 3. Johrhundert n.Chr. dezue gheert hot. Reemische Siedlunge hots u. a. bi Bamberge, Meerschburg und Mettebuech ggäe. 

Noch em Abzug vu de Reemer hinter de Rhii hond germanische Gruppen aagfange zum sich auch im Linzgau aasidle. De alte keltische Flussname hot em alamannische Toelstamm vu de Lentienser, wo im 4. Jahrhundert n. Chr. vum reemische Historiker Ammianus Marcellinus erwähnt wered, sin Name. D Uusdehnung vu irnem Stammesgebiet i de Velkerwanderungszeit kaa me it rekonstruiere, s isch vermuetle greeßer gsi wie die Gegende, wo später mit dem Name Linzgau bezeichnet wore sind. Archäologische Fund vu de friihe Alamanne sind im Linzgau selte. Bloos e Noochbestattung i me hallstattzeitliche Grabhigel vu Salem und e Frauegrab bi Bruckfelde kann me bis etz doo defir aabringe. It vil dichter isch scheints d Besidlung im friihe Mittelaalter (im 6. Jahrhundert d Eroberung dur d Franke) gsi, wil me Rest vu de typische Roihegräberfelder, grad so wi auch im westlich aagrenzende Oberschwoobe, bisher blooß selte hot finde känne.

Mit de Aitoelung vum Fränkische Riich im Friehmittelaalter i Groofschafte erscheint de Linzgau als Gaugrafschaft nerdlich vum Bodesee zwischem Hegau und em Argegau (771 "in pago Linzgauvia", St. Galler Urkundebuech 1,59). Im Johr 764 isch in ere St. Galler Urkund scho en Graf Warin gnennt. De estlich Toel vum Linzgau hot me au Schussegau gnennt.

De Umfang im Mittelaalter wird z. B. i mene Lehnsbrief vum Kenig Wenzel vu 1382 fir de Groof Albrecht vu Werdeberg beschribe: D Grenz isch vu de Rhiibruck bim Kloster Petershuuse (Stadt Konstanz), zu de Linde z Dingelsdorf gloffe, iber de See gi Ludwigshafe, vu dert iber Nesselwange zum Graue Stoe a de Landstrooß zwische Ruhestette und Aach-Linz. Weiter vu nere Mile bi Pfulledorf iber en Grenzstoe bi Ostrach und de Brunne vu Riedhuuse i d Schusse bi Berg. Vu dert bilded d Schussen und de Bodesee d Grenze bis zruck gi Petershuuse.

I de Kircheorganisatioon hot s Dekanat nerdlich vum Bodensee "Landkapitel Linzgau" ghosse (1324 "capitulum decanatus Lintzgöye").

Im Johr 1135 hond d Groofe vu Heiligeberg d Landgroofschaft Linzgau gkriet, vu dene isch se 1277 a d Groofe vu Werdeberg und 1535 a d Firsteberger iberggange. Im Lauf vum Mittelaalter isch de Name vum Groofesitz Heiligeberg uf di ganz Groofschaft iberggange, so dass de Name "Linzgau" dur de Begriff "Groofschaft Heiligeberg" verdrängt woren isch.

Im Zug vu de Mediatisierung am Aafang vum 19. Jahrhundert isch s meist vum friihere Linzgau a s Großherzogtum Bade gfalle, so dass de Name vilmool als Synonym fir de badische Landkreis Iberlinge bruucht woren isch. Heit leit de ehmoolig Linzgau im Bodeseekreis und im Süde vum Landkreis Simeringe, zu me klaine Toel au im Landkreis Raveschburg.

Abgsähe vum katholische Dekanat Linzgau isch de Name "Linzgau" heit ko offizielle Landschaftsbezeichnung und au it so bekannt wi z. B. de Hegau nebed danne. Si gwinnt aber i de letste Johr wider Popularität, wie z. B. de Name "Linzgau-Center" vum uugfähr 1990 iigrichtete Iikaufszentrum z Pfulledorf oder d Selbstbezeichnung vu Markdorf als "Herz vum Linzgau" zoegt. Au en regionale Tourismusverband nennt si „Bodensee-Linzgau“.

De Landschaftstoel "obere Linzgau" umfasst d heher glegene Gmondene uugfähr vu Pfulledorf bis gi Illmesee.

De ganz Linzgau isch eiszeitlich iberprägt. D tiefer glegene Landschafte, wo a de Bodesee aagrenzed, sind klimatisch bessergstellt und drum Obst- und Weibaugegende. D Landschaft isch flachhuckelig, stellewiis aber dur runde Bihl (Drumlins) kennzoechnet, wo dur d Kraft vum Rhiigletscher i de letste Iiszeit rausgschliffe wore sind.

De obere Linzgau isch dur stellewiis steile Stufe vum Bodeseeraum abgsetzt und klimatisch deitle rauer. Charakteristisch sind doo langzogene Moränerucke us em alpine Stoematreal, wo am End vum Gletscher abglageret woren isch. Weite Moor- und Riedfläche und onzelne See bestimmed vor allem im Nordoste s Landschaftsbild.

De Linzgau isch greestetoels ländlich prägt, bloos am Bodeseeufer isch d Besidlung dichter und dert giit s au wichtige Industriibetriib. Di greeste Städt sind Iberlinge, Pfulledorf und Markdorf. D Bundesstrooße 31 und 33 und d Bodensee-Gürtelbahn, wo west-östlich am See lang und parallel dezue verlaufed, sind di onzige iberregionale Verkehrsverbindunge, wo dur de Linzgau gond.

Dur de Linzgau lauft d Grenze zwischem Bodeseealemannische und em Oberschwääbische Dialekt. Grob gseit, gheert de obere Linzgau eher zum Schwäbische, wo s "Eis" und "Hous" hosst, während me im untere Linzgau no s niideralemannische "Iis" und "Huus" schwätzt. I di gliich Richtung goht de Unterschid zwische "sto lo" (schriftdeitsch "stehen lassen", mittelhochdeitsch "stân lân") am See und em schwäbische "stou lou", wo me z. B. scho z Pfulledorf seit.

E genaue Grenzlinie kaa me heit aber it zihe, wel si d Lautverschiebung (neihochdeitsche Diphthongierung) vu "ii" und "uu" zu "ei" und "ou" vu de erste Dialektufnahme bis heit all no zum See naa verschiebt, so das vorussichtlich irgendwenn im ganze Linzgau "Eis" und "Hous" gelte wird.




</doc>
<doc id="12853" url="https://als.wikipedia.org/wiki?curid=12853" title="Nena">
Nena

D Nena (* 24. März 1960 z Hagen; eigendlich "Gabriele Susanne Kerner") isch ä dütschi Musikeri. Si gilt als eini vo dr populärschte dütsche Sängerine uberhaupt.

Sit ihrem drittä Läbensjahr wird d Gabriele Kerner vo allne Nena gnännt. I dr Ferie z Spanie hend ihre nämlich d Iiwohner „nena“ (Das isch Katalanisch und heisst uf Dütsch „Mädchen“) gseid. D Nena hed zwei chlyni Gschwischterti, ei Schweschter namens Kristiane alias Nane und ei Brieder, wo Michael heisst. Z Hagen isch si uf es Gymnasium gangä, hed während dr 11. Klass aber ihri Uusbildig vorzytig beänded. Im November 1977 trifft si inerä Diskothek dä Gitarrischt Rainer Kitzmann, wo ihrä aabietäd, als Sängeri bi dr Band "The Stripes" mitzmachä. 1978 hed d Band es paar Live-Uuftritt, trennd sich aber gly wieder.

Mid em Schlagzüger Rolf Brendel gahd sie nachhär nach Wescht-Berlin, wo si alli speterä Band-Kollegä kennälernd. Im Jahr 1982 erschynt s erschtä Lied vo dr nach ihrä benanntä Band „Nena“: "Nur geträumt" heisst's, und wird ä grossä Erfolg. S nächschte Lied "99 Luftballons" wird zum nä internationalä Mega-Hit. Nach es paar wyterä Albä und Singles trennd sich d Band im Jahr 1987.

Nu im glyche Jahr lernd d Nena dä Schauschpiiler Benedict Freitag kännä, wo si 3 Chind mid hed: dr Christopher-Daniel, wo im Alter vo nur elf Monat verschtorbä isch und d Zwilling Larissa Maria und Sakias Manuel. Im Jahr 1992 trennd sich d Nena vom Benedict Freitag. Si läbt jetz midem 12 Jahr jüngerä Schlagzüger Philipp Palm z Hamburg und hed mid ihm zwei Söhn: dr Samuel Vincent Madou und dr Simeon Joel. Im Jahr 1989 started d Nena ihri Solokarrierä mid Lieder wie zum Byschpiil "Nur geträumt". I derä Zyt isch si ai als Moderatorin tätig.

Im Jahr 2002 nimmt si nüüi Versionä vo ihrne alte Lieder uf und fyred es unerwartets Comeback. S Album "Willst du mit mir gehn" chund im März 2005 usä und mid ihrerä Single "Liebe ist" schafft's d Nena uf Platz 1 vo dr dütsche Charts. Am 22. September 2006 erschyt die nüü Single "Caravan of Love".






als Synchronsprecheri:




</doc>
<doc id="12854" url="https://als.wikipedia.org/wiki?curid=12854" title="Alemannische Reihengräberfelder">
Alemannische Reihengräberfelder

E alemannisch Reihegreberfäld isch e alamannische Friidhof üs dr Zyt vum 5. bis am Afang vum 8. Johrhundert noch Grischtus, wu in ere ganz bstimmte Art aglegt isch.

Bis in d Mittli vum 5. Johrhundert findet mer bi dr Alamanne numme gleini Grabgruppe mit küüm meh wiä fimpf Greber. Eb eso e Gruppe als zume Wiiler oder zunere Familiä ghert, weißt mer nonit sicher. Zum Deil hets Brandbestattunge gää, eso Greber sin schwär z finde.

Zwische ebbe 440/450 un 480 isch e uffellige Wandel iidrätte – innerhalb vu einere Generation un glichzittig im ganze alamannische Gebiät: Mer het Reihegreber agleit. Diä Friidhef sin eweng uf ere Hechi oder uf eme Gländ, wu astigt, gläge. D Greber sin in Reihe aglegt un „goschtet“ gsii, des heißt, dr Liichnam het mit eweng hecher glegtem Kopf noch Oschte gluegt, wu d Sunne ufgoht.

Näbe däne Reihegreber hets bis um 500 rum no Greber gä, wu ellei liige – zum Deil rich üsgstattet un zu ghobene Persenligkeite gherig.

D Reihegreberfälder nämme unter dr archäologische Quälle iber d Gschicht vu dr Alamanne dr erscht Rang ii. Si gän wit meh här ass alamannischi Siidlunge – sälli liige zum Deil unter hittige Ortschafte oder sin suscht schwär ufzfinde, wel si üs vergänglige Matrialiä boije gsii sin.

Scho d bishärig Bevelkerung vu dr Alamannia isch zum e große Deil elbgermanisch (oder suebisch) gsii – aber dr Zuezug vu wittere Elbgermane vu usse het zu neije Impuls gfiährt. Des nimmt dr Dieter Quast aa, dr glaübt, ass dur dr Kontakt vu Elbgermane mit dr Remer d Reihegrebersitte agstoße wore isch. (Mer mueß beachte, ass Elbgermane nit diräkt vu dr Elbe kumme miän – viil Gruppe sin vu dert zum Biispiil scho in dr Donauraüm abgwanderet gsii.)

An dr Rhiingränz im Weschte hets dä Kontakt mit dr remische Wält gää. Elbgermanischi Gruppe hän as remischi Seldner vum Afang bis ins zweit Drittel vum 5. Johrhundert d Gränz gsicheret.

Bsunders im (hittige) Schwabe sin im erschte un bsunders im zweite Drittel vum 5. Johrhundert elbgermanischi Fund üs em Raüm Böhme nogwiise bzw. Fundmatrial isch üs sällere Landschaft beiiflusst. Dr Dieter Quast goht drvu üs, ass Elbgermane üs em Raüm Böhme in remischem militärischem Gränzdiänscht gstande sin un sich drno im alamannische Gebiät niiderglo hän. Im Raum Böhme het sich unter em Iifluss vu dr remische Donauprovinze scho um 400 d Sitte rüsbildet gha, ass mer Friidhef mit oscht-wescht-grichtete Greber alegt.

E Skelett im e Grab ellei losst sich nit gnaü datiäre. S git Ufschluss driiber, wiä alt dä Mänsch gsii isch, was er fir Verletzunge oder Grankete gha het, was er gässe het (Zuestand vum Gebiss, Mageinhalt). Wichtiger zum Ufschluss iber d Kültür vu dr Dote sin aber d Biigabe (lueg Bilder 3-6).

Bi dr Alamanne het sich e elbgermanischi Sitte üs Thüringe verbreitet: Ross sin gsattlet in dr Nechi vu ihrene Herre verdolbe wore. Diä Sitte isch uf d zweit Helfti vum 5. Johrhundert begränzt gsii, si isch bis uf Basel-Klei-Hüninge nuf nogwiise. Schiints hän d Bsitzer vu däne Ross im Sattel welle in d Wält noch em Dot nii ritte.
Zwische 470 un 480 hets noch em Hagen Keller e beträchtligi Zuewanderung vu Donausuebe ins Alamannegebiät gää. Diä sin im 5. Johrhundert vu dr Gote üs em Gebiät vu dr (hittige) Slowakei un Nordwescht-Ungarn verdrängt wore. Dr Dieter Quast stellt fescht, ass in däre Zit in dr Reihegreber zimli glichmäßig uf d ganz Alemannia verdeilt donauländischi Fund ufdrätte. D alamannische un d donauländische Elemänt verschmelze in dr Zit drno, so dr Dieter Quast, „zume riche, typisch alamannische Kunschthandwärk“.

In dr Gschirrer, wu in viile Greber z finde sin, sin Läbensmittel drin gsii – d Alamanne hän an e Läbe noch em Dot glaübt. Noch dr Chrischtianisiärung hets in richere Greber ab un zue e Goldblattkriz; Läbensmittelbiigabe wäre in däre Zit sältener.

In dr Männergreber finde sich meischtens Waffe. Um 450 isch des typischerwiis e Ax gsii; dene het me "Fränzi" ("Franziska") gseit – sogar bi Buebe het mer gleini Äxli gfunde (wu mer nyt het kenne mache drmit – wiä Spiilziig). Diä Minitüräx stehn in dr elbgermanische Dradition un sin wohl symbolischi Biigabe, schribt dr Quast. Sitter dert findsch aü Schwerter as Biigab – friili numme in riche Greber. Do hets aü Abstufunge gä – eifachi un sonigi mit Silber- oder Goldbschlag. D Waffe sin in ere sinnvolle Lag – also s Schwert am Girtel usw.

D Fraüegreber enthalte as Biigabe Schmuck – also Halskette, Ohrering, Fible (zum s Gwand zämme hänke). Dä Schmuck isch agleit gsii, also nit numme näbe dra glegt wore. Aü großi un gleini Maidli hän Schmuck mitbikumme. 

D Holz- un Stoffbstandteil vu dr Kleider, vum Sarg un vu dr Biigabe sin normalerwiis nimmi erhalte. D Sklelett sin do guet erhalte, wu dr Bode kalchhaltig isch un d Gnoche nit üszehrt – so zum Biispiil im Less am Kaiserstuehl.

Viil Grabareal wäre in „Notgrabunge“ erschlosse – des heißt, mer weißt, ass do ebis isch un wäge nere blante Iberboiung mueß gschnäll ghandlet wäre. E Broblem firs Dänkmolamt isch do viilmol, ass dr Boiherr ke Verzug vu dr Boimaßnahm will ha – in Fäll, wu mer ohni Wisse vum Dänkmalamt uf Fund gstoße isch, ischs vorkumme, ass dr Finder im Uftrag vum Boiherr d Aüge zue gmacht un witter baggeret het. Bsunderes in friähjere, ärmere Zitte ischs vorkumme, ass Fundort uf dr Suech no Schätz abgsuecht wore sin. Des stoht unter Strof; bi Veränderunge an dr Fundsituation dur Laie ka dr Fund nimmi richtig interpretiärt wäre un isch unter Umständ wärtlos.

D Reihegreber (un verschiidini anderi Fundtype) sin dur Verfärbunge im Bode z erkänne (lueg ufem Bild 1). Wiä necher ass d Üsgreber im Fund kumme, wiä vorsichtiger miän si agiäre: Am Schluss isch nimmi dr Bagger un d Schüfle gfrogt, mer schaft mit gleine Wärkziig bis ani zu Bänsel. D Fundsituation wird dokumäntiärt un alli Fund, aü d Gnoche, wäre zu anthropologische un andere Untersuechunge borge. D Untersuechung vum e Greberfäld ka so Johrzehnti goh.

Iberal do, wu d Alamanne gsiidlet hän, findet mer aü ihrini Reihegreber. In dr zweite Helfti vum 5. Johrhundert isch des s Gebiät südlig vum obergermanisch-rätische Limes bis an dr Bodesee, dr Hochrhiin un dr Oberrhiin.

Großi Reihegreber sin im (hittige) Schwobeland gfunde un üsgwärtet wore z Lauchheim (bi Aale), z Gammertinge un an andere Oort. Z Wãẽgaade bi Raveschburg hän si 1952 e Reihegreberfäld entdeckt mit, wiä sich speter rüsgstellt het, iber 1000 Greber. Diä sin zum Deil uf eigini Keschte vu dr Gmein borge wore (normalerwiis zahlt s Landesdänkmolamt); s groß Inträssi vu däre Gmein het aü z dr Grindung vum einzigartige Alamanne-Museum in däm oberschwäbische Ort gfiährt. Des Fäld isch vu 450 bis 710 beleit wore.

Im dertemolige Briisgaü (hittige Oberbade) hets bsunders in dr Kaiserstuehlgegend un am Basler Rhiinknii Reihegreberfälder. S grescht Fäld isch z Saschbe am Kaiserstuehl mit ebbe 2000 vermuetete un 750 scho üsdolbene Greber. D Greßi vu däm Fäld (uf däre Gmarkung gits sogar no witteri, gleineri Fälder) isch mit dr strategisch wichtige Lag vu däm Ort z erkläre – do laüfe Verkehrsliniä zämme un isch e Rhiinibergang. Iberhaüpt hän d Alamanne d alte remische Verkehrswäg wittergnutzt un sich derte agsiidlet, wänn aü meischtens nit diräkt in remische Siidlungsräscht. Menge im Briisgaü het aü no iber 1000 alamannischi Bstattunge – des sin d eltschte Reihegreber im Briisgaü – diä, wu im 6. Johrhundert afange, hän als nit iber 300 bis 400 Bstattunge. Alles in allem wiist dr Briisgaü fascht 4500 üsdolbini un vermueteti Reihegreber uf. 

In dr erschte Johrzehnt vum 6. Johrhundert wird aü e alamannischi Bsiidlung vum Schwizer Mittelland fassbar. D Ulrike Geisler schliäßt nit üs, ass an dr Kolonisation vum Mittelland d Alamanne vu Gleibasel (Greberfälder Basel-Gotterbarmweg, Herte, Gleihüninge) beteiligt sin – sälli Greberfälder hän dert afange mit stagniäre. Im Allgmeine, so d Geisler, wurd d inner Schwiz vu Oschte (vu dr Alamanne üs Rätie) un d Nordschwiz dur Zuewanderer, wu üs em Elsiss iber dr Hochrhiin kumme sin, bsiidlet wore sii. Friili hän d Alamanne do ke läär Land bedrätte; s het all no romanischi Bevelkerung gä. Si isch aber archäologisch schwär zum fasse, grad wel bi dr Romane d Greber unuffellig un biigabelos gsii sin. E zittligi Bstimmung un kültürälli Iiordnung vun eso Greber isch schwär.

Noch dr Renate Windler isch d alamannisch Bsiidlig vu dr Schwiz im 6. Johrhundert nonit dicht gsii. Si isch unter fränkischer Oberherrschaft gstande un het wennig Verbindung zum Alemannische Herzogtum gha, wu sich uf dr rächte Rhiinsitte rüsbildet gha het un wu alliwiil meh noch Unabhängikeit vu dr Franke gsträbt het. E massehafti, mit em Norde verglichbari Fundsituation vu alamannische Reihegreber gits in dr Schwiz wäge däm nit.

Im 7. Johrhundert het sich d politisch Lag rumdrillt: S Frankerich isch an sinem Rand gschwächt gsii, d Verbindunge zu dr Alemannia uf dr änere Sitte vum Rhiin un d alamannisch Bsiidlung vu dr Schwiz hän stark zue gnumme. 

S Greberfäld vu Elgg-Ettenbühl (bi Winterthur) spiäglet diä Verhältnis wiider. Dert hets ebbe 340 Greber – s grescht Reihegreberfäld südlig vum Hochrhiin. Derte sin vu ca. 530/550 bis fascht anne 700 Bstattunge gmacht wore. Bis anne 600 sin in däm Reihegreberfäld Beziähige zum nordfranzesisch-südbelgische (also fränkische) Raüm nochwiisbar – aber nit zum rächtsrhiinisch-südweschtditsche Raüm. Im 7. Johrundert drgege bräche d Verbindunge zum fränkische Gebiät ab un statt däm wiise d Fund Beziähige uf d ander Sitte vum Hochrhiin un vum Bodesee üs. Z Elgg hets uf em Greberfäld e Beriich, wu riichi, fränkisch beiiflussti Greber liige, un e andere Beriich, wu näbe einzelne fränkisch beiiflusste Greber etligi biigabelosi Greber sin – was uf Romane ani dittet.

In was fir eme Stamm e Dote aghert het, isch nit sicher nochwiisbar. Bin ere riche Bstattung ka dr Dot e Frank sii, s ka aü e Alamann sii, wu sich wäge sinem Richtum oder sinere gsellschaftlige Stellung fränkischi Ware het kenne leischte.

Im Laüf vum 7. Johrhundert hän sich Uflesungserschiinunge vu dr Reihegrebersitte zeigt. Mitgliider vu dr Oberschicht – dr nej Adel – hän sich jetz am Rand oder üsserhalb vum Reihegreberfäld beerdige lo. Eso separati Bstattunge hän aü scho in Kirche oder uf Grabhubbel stattgfunde. Bishär het jedes e Einzelgrab gha, jetz mehre sich Greber, wu in zittlige Abständ mehreri Persone drin begrabe wore sin – noch dr Barbara Theune-Grosskopf d Äfäng vum Familiägrab. Do druf ditte aü d Steikischtegreber ani, wu in e baar Gegende ab dr Mittli vum 7. Johrhundert ufkumme sin un wu licht mehrfach het kenne drin bstattet wäre. Gleini, separati Bstattungsplätz, wus alliwiil meh het, sin im e Hof zuzordne. Im 7. Johrhundert goht aü dr Brüch zruck, dr Dote Biigabe mitzgää. Am lengschte haltet sich dä Brüch bim Adel. Diä Veränderung ka profani Grind ha – d Verarmung oder d Veränderung vu dr Rächtsstellung vu dr Bevelkerung – aber aü dr Iifluss vu dr Kirch uf diä frisch grischtianisiärte Alamanne. E Deil vum Adel het sich schiints am lengschte gege d Chrischtianisiärung widersetzt. 

Scho im 6. Johrhundert, mehmol aber im 7. Johrhundert, ischs zu Grabraüb kumme – Greber sin ufgmacht un d Wärtsache rüsgholt wore. Näbe nem Wunsch, sich z beriichere, spräche Indiziä no fir anderi, unbekannti Motiv. Ällewäg mueß d Chrischtianisiärung e Hämmschwelle vernichtet ha, wu heidnischi Greber als gschitzt gha het: S git Greber, wu alli Wärtsache drüs gstohle sin, numme d chrischlige Symbol, aü wänn si üs Gold gsii sin, het mer drin glo.

Dr ändgiltig Todesstoß hän dr Reihegrebersitte d Verordnunge vum Karl em Große versetzt: Sälle het 786 un 810/13 d Bestattung uf heidnische Reihegreberfälder verbotte; ab jetz het d Licht allewäg miäße uf dr Kirchhof goh, wu um d Kirch rum gläge isch.

D Mänsche, wu in dr alamannische Reihegreberfälder ruhje – unter dr Mass vu Alamanne kenne aü fränkischi Adligi un Romane dunter sii – sin all no dr wichtigscht Grundstock vu dr Bevelkerung, wu hit in däne Gebiät wohnt. S het ke so großi Abwanderung oder Zuewanderung stattgfunde, ass mer des kennt abstritte.

1997 hets – organisiärt dur s Landesdänkmolamt Bade-Wirttebärg – d Üsstellung „Die Alamannen“ gää – si isch z Stuegert, z Züri un z Augsburg zeigt wore. Do sin großi Mengene vu richem Fundmatrial bsunders üs dr Reihegreber üsgstellt wore. D Üsstellig – un des isch e Tendenz in dr hittige Archäologii un Hischtorik – het aber jede Hiiwiis druf vermiide, ass sichs do um Vorfahre vu dr hittige hiäßige Bevelkerung handlet. Änewäg hän einzelni d Üsstellung eso verstande. Dr Schwizer Bundespäsident Koller het dertemol gsait:

Dr Rogé Eichenberger – e Schwizer - moniärt im Alemannenspiegel, ass d Üsstellung nit im Elsiss zeigt wore isch:

2001 het z Stroßburg e Üsstellung stattgfunde, wu d Archäologie während dr ditsche Bsetzung 1940-1944 zum Thema gha het, Titel: "L'Archéologie en Alsace et en Moselle au temps de l'annexion (1940-1944)." Bei dr Üsgrabunge unter dr Naziherrschaft seigs drum gange, z bewiise, ass diä Region friähjer vu Germane bewohnt gsii seig; Spüüre üs dr remische Zit seige unterschlage wore, so dr Tenor vu dr Üsstellung.

Dr Eugen Braig – e Schwob - erklärt in sinem Museumsfiährer zum Alamanne-Museum z Weigarte scho im dritte Satz, ass es in däm Museum um „die Geschichte unserer Vorfahren“ giäng. Uf Sitte 100 heißts: „Württemberg ist also das Land der Alamannen, die sich Schwaben nennen (...). Im Westen, also in Baden, sind die Alamannen, die sich Alemannen nennen (...).“ Fir dr Braig ghere zu dr Alamanne aü d Ditschschwizer. In sinem Museumsfiährer hets Sitte, wu Kinder un dr Lehrer mit Kinder drmit kenne schaffe.

Dr „Kaiserstühler Wochenbericht“ vom 21. Juli 2006 het im e Artikel iber d Üsgrabunge im Reihegreberfäld vu Saschbe in ere Bildunterschrift gschriibe: „Diese Jungs wissen, dass in Sasbach früher die Alemannen lebten und man derzeit nach deren Skeletten gräbt.“ Des „früher“ wird in dr ertlige Bevelkerung schiints anderscht gsähne. Bin ere archälogische Fiährung am 10. Augschte 2006 fir dr Saschbemer Gmeinrat het e Rat am e Skelett uf Alemannisch gsait: „Mer sott emol e DNA-Analyse mache. Mich däts Wunder nämme, eb ich mit däm verwandt bi.“ Des isch halber im Gspass gsait gsii un vu niämen widersproche wore.



</doc>
<doc id="12863" url="https://als.wikipedia.org/wiki?curid=12863" title="Hamburger Berg">
Hamburger Berg

De Hamburger Bärg isch ä Siddeschdross fu de bekondä Flaniermeilä Reeperbahn im Hamburger Vergniegigsvirdl St. Pauli. Uff m Hamburger Berg, kurz nur dä Berg gnennt, sin die meischdä Beizä, wo oi die ächdä Hamburger ane gän. De bekondäschdä sin s "Exspaar", s "Loonacy" oder de "Blaue Peter".

De Hamburger Berg isch bis jetztä relativ unberüürd bliwä vu denne Turischdästrem, wu jedes Wocheend in d Schdadt dränge. In erschda Linie gen d hamburgar Schdudendä deard ane, wills no guäds und billigs Biar deard gid. De Hamburger Berg isch bi de Hamburger au wege dem so bekonnt, will s deard am wildäschdä züä good.


</doc>
<doc id="12865" url="https://als.wikipedia.org/wiki?curid=12865" title="Ewattingen">
Ewattingen

Ebedinge (Hochdütsch: "Ewattingen") isch e Ortsdeil vo Wüetach im Landchreis Waldshüet. Näbem Dorf Ebedinge ghöre s Hus Gipsmühli (Gipsmühle) und d'Höf Bachdalmühli (Bachtalmühle), Brüederhof (Bruderhof) und Wüetachmühli (Wutachmühle) dezüe. D'Nochberdörfer sin Löffinge (Landchreis Brysgau-Hochschwarzwald), Blüemberg und Hüfinge (beidi im Schwarzwald-Baar-Chreis) im Norde und Münchinge und Lembach im Süde.

Di ältste Sydligsspure zeige, dass scho d'Urnefälder (13. bis 8. Johrhundert v. e. Chr.) do gläbt hän. Zudem sin römischi Münze und e alemannische Grabhügel gfunde worre. Di erschti urkundligi Erwähnig chunnt uss em Johr 797, wo e St.-Martins-Chirch uff de Gmarkig erwähnt wird. Sälli ghört zu de ältste Chirche vo de Baar. De Ortsherre ihr Güet isch noch em Uffstand vo de Alemanne gege d'Franke bschlagnahmt worre, wie uffgrund vo de Agabe vo Urkunde uss de Johr 816 und 889 vermüetet wird.

De Adel, wo sich z Ebedinge entwickelt hät, isch uff re Burg uff em Hörnliberg asässig gsi; sälli Burg hän d'Schaffhusener 1370 zerstört, wyl Chaufmänner vo Schaffhuse vo de Ebedinger überfalle worre sin. Vo de Burg sin hütt no Überblibsel z finde.

1418 isch Ebedinge zum Chloster St. Bläsi cho. Infolg vom Chloster siner Säkularisierig im Johr 1807 isch Ebedinge badisch worre.

Zu de Zit vo de Burechrieg (1525) hän sich di Uffständische uss de Umgebig mit em Hans Müller von Bulgenbach als Afiehrer do versammelt. Ebedinge isch au de Verfassigsort vo de „Ebedinger Artikel“ (Forderige vo de Uffständische an d'Oberschicht) gsi.

Im Drißigjöhrige Chrieg hän d'Schwede Ebedinge 1632 und no mol im Johr 1633 bsetzt.

Am 1. Januar 1975 isch Ebedinge mit Münchinge, Lembach und Wüetach zu de Gmeind Wüetach zämmegschlosse und zu me Ortsdeil worre.

Bis läbt d'Bevölkerig no zu me relativ große Deil vo de Landwirtschaft, allerdings hät scho am Änd vom 18. Johrhundert d'Industrialisierig ygsetzt, wyl d'Lüt nümmi hän chönne numme vo de Landwirtschaft läbe. Spöter sin z Ebedinge Züeerwerbsbedrieb gründet worre, in de benochberte Ort hät's zudem Fabrike gee. Hüttzdag git's näbe de Landwirtschaft vor allem handwerkligi Bedrieb und Gastronomy.

De Tourismus hät Ebedinge relativ spot erreicht. Hütt zieht aber bsunders d'Wüetachschlucht, wo zu me große Deil uff de Gmarkig litt, d'Touriste (Geologe, Zoologe, Biologe und Wanderer) a. Uffgrund vo de landwirtschaftlige Brägig sin au Ferie uff em Burehof möglig. Au de Brüederhof, wo d'Müeter und d'Schwöster vo de Sophie und em Hans Scholl im spote Zweite Wältchrieg ane gflüchtet sin, isch e Seheswürdigkeit.



</doc>
<doc id="12866" url="https://als.wikipedia.org/wiki?curid=12866" title="Winkel (Geometrie)">
Winkel (Geometrie)

De Winkel isch e Objekt i de Geometrie. Mit emene Winkel cha mer messe, wie sich zwei Grade oder zwei Ebene schnidet.

En Winkel wird dur drü Punkt definiert, wo uf de innere Ebene liget. (I de beide Usnahme "gstreckte Winkel" und "Vollwinkel" sind’s unendlich vil Ebene.)

Eine vo dene Pünkt isch de Usgangspunkt vo "zwei Strahle", wo dur die andere beide Pünkt laufet.

Der erschti Punkt heisst "Scheitel" vom Winkel oder vom Winkelscheitel.

Die beiden Strahle heisset "Schenkel" vom Winkel.

Mer cha au säge, en Winkel entstoht dur e Drehig vo zwei Grade, wo sich imene Punkt schnidet. Mit de Hilf vom Einheitskreis wird da dütlich, und d’Definition vo de Winkelfunktione (Trigonometrischi Funktion) loht sich liecht us dem folgere. Bi drü Dimensione gilt’s analoge: d’Drehig vo zwei Ebene, wo sich in ere Schnittlinie schnidet. 

Well es zwei Möglichkeite git, die Grade oder Ebene z’drehe und weg dem au zwei Winkel entstönd, sött zusätzlich d’Drehrichtig ageh werde. 


I de Mathematik isch es üblich, d’Drehig gege de Uhrzeiger, also im mathematisch positive Drehsinn z’wähle. Wenn d’Drehig andersch ume erfolge söll, sött da au usdrücklich ageh werde.


</doc>
<doc id="12867" url="https://als.wikipedia.org/wiki?curid=12867" title="Anime">
Anime

Anime (jap. アニメ) isch e Abchürzig vom englische Begriff "animation" (jap. アニメーション "animēshon") und bedütet usserhalb vo Japan, speziell i de westliche Länder, i Japan produzierti Zeichetrickfilm. I Japan stoht "Anime" für alli Arte von Zeichetrickfilm, für die im eigene Land produzierte gnauso wie für di importierte.

Anime sind en feschte Bschtandteil vom japanische Kulturgut. D'Bedütig vo de Anime in Japan cha mer a de Tatsach erkenne, dass die drü (bis 2003) erfolgrichschte Kinofilm in Japan Anime sind: "Mononoke Hime" (engl.: "Princess Mononoke", dt.: "Prinzessin Mononoke"), "Pokémon: Der Film" und "Sen to Chihiro no Kamikakushi" (engl.: "Spirited Away", dt.: "Chihiros Reise ins Zauberland").

Während europäischi und amerikanischi Zeichentrickfilm hauptsächlich uf e jüngers Publikum abzielet, kindergrechti Inhalt und Comedy weg dem im Vordergrund stönd und anderi Genres eher Randerschinige sind, gitt es bi de Anime ä breits Themenspektrum für alli Altersstufen. Vo Literaturverfilmige (z. B. "Das Tagebuch der Anne Frank") über Horror bis ane zu Sciencefiction werdet fascht alli Breich und Altersklasse abdeckt. Au gits Genres bi Anime, die fast ausschließlich i Anime vorchömed (z. B. Mecha-Serie über überdimensional groaai Roboter). En Schwerpunkt bi de Produktion lit allerdings au i Japan bi TV-Serie für Chinder und Jugendlichi, dene oft öppis meh „zugmutet“ wird als i de weschtliche Kinderfilme üblich.

Anime- und Manga-spezifischi Genre:

Wie i de Kinofilm wird au im Anime d'Musik als wichtigs künstlerisches Mittel gnutzt. Mit Anime-Soundtracks wird z'Japan sehr viel Geld gmacht, wel die sich hüfig so oft verchaufet wie Chartstürmer-Albe. Us dem Grund wird Animemusik hüfig vo erstklassigen Musiker, Stars und Komponiste komponiert und ufgführt. Fähigi Komponiste für d'Hintergrundmusik sind bi de Fans hochangseh. Bekannteri Komponiste sind z. B. Hisaishi Joe, Kajiura Yuki, Kanno Yōko und Kawai Kenji.

Zuedem wird praktisch zu jedem Anime e so gnannts Opening gmacht, das au vonere Titelmusik unterleit wird.

S'bekanntischti und erfolgrichsti japanische Anime-Studio isch Studio Ghibli, i dem sit 1985 unter de Leitig vom Hayao Miyazaki en Blockbuster nach em andere entstoht (z. B. "Prinzessin Mononoke" 1997, "Chihiros Reise ins Zauberland" 2001, "Das wandelnde Schloss" 2004).

Sine bisher gröschte weltwite Erfolg häts Studio Ghibli mit "Chihiros Reise ins Zauberland" kha: De Film het nebet de zahlriche internationale Zuschauer- und Kritikerpreise im Johr 2002 de Goldeni Bär uf de Berlinale und im Johr 2003 de Oscar als beschte Animationsfilm, was ihm zum meistuszeichnete Zeichentrickfilm aller Zite g'macht het.

Weteri bekannti Anime-Studios:


</doc>
<doc id="12868" url="https://als.wikipedia.org/wiki?curid=12868" title="Die Ärzte">
Die Ärzte

Die Ärzte isch e tütschi Punkband, wo mittlerwiile aber au meh Pop und schlagermässigi Elemänt (meischtens ironischerwiis) i ihrne CD's iibaut.

Ggründet worde sinds im 1982, und händ nach Versuechsphase als "Soylent Grün" denn als "Die Ärzte" agfange sich ufe z arbeite. Gründigsmitglieder sind damals de "Bela B." und de "Farin Urlaub" gsi, und mitem Bassischt "Sahnie" händs dänn au die erschte Albe gmacht. Bsunders empfehlenswert sind "Debil" und "Im Schatten der Ärzte" (letschteri zimmlich vom 80-er-Gruftie-Flair beiiflusst, vor allem am Bela sini Frisur). Ufem drittä Aubum sisi numä z zwöit ufem Cover ds gseh, wiu si säch fom "Sahni" trennt hei u somit isch "The incredible Hagen" nöi derzuä cho.

Nach de Lieder "Geschwisterliebe" und "Claudia" sind Die Ärzte zimmlich schnäll vo de "Bundesprüfstelle für jugendgefährdende Schriften" entdeckt und indiziert worde. Uf das abe händ sie e Mini-LP unter em Name "Ab 18" usebracht wo uusschliesslich indizierti Lieder druff sind. Dur de Medieskandal, wo dadurch entschtande isch, sind sie natürlich nur na berüehmter worde und ab det ischs denn au würkli berguuf gange.

Eineweg händ sie sich im 1989 vo de Bühne verabschiedet nach em grandiose "Nach uns die Sintflut"- Live-Album. 

D'Widervereinigung isch denn im 1993 mit em ziitlose Album "Die Bestie in Menschengestalt" und em Rodrigo Gonzalez am Bass gfiiret worde und häts mitem Song "Schrei nach Liebe" au gad id Charts gschafft. 

Sit 1993 sind die Ärzte wohl eini vo de berüemt-berüchtigschte dütsche Bands und händ mit Albe wie "Le Frisur" (wo sich uusschliesslich um Haar handlet), "Planet Punk" und de neuere "13" und "Geräusch" bewiese, dass sie em Kult grächt werdet. 

Die Ärzte werdet au als hervorragendi Live-Band ghandlet. 

I letschter Ziit händ sich de Farin Urlaub und au de Bela B. mit Solokarriere versuecht, wo aber lang nöd so erfolgriich laufet wie ihri Zämenarbet als "Ärzte".

Nachdem 2006 es zemlechs Ärzte-loses Johr gsi isch, göhnt si 2007 weder uf Tour metem Name "ES WIRD ENG-Tour". 

Am 2. Novämber 2007 isch ehres nöie Album "JAZZ IST ANDERS" ufe Markt cho und am 13. April 2012 s zwälft Album "auch".


</doc>
<doc id="12899" url="https://als.wikipedia.org/wiki?curid=12899" title="Habsburger">
Habsburger

D Habsburger sin e wichtigs öiropäisches Adelsgschlächt, wo sini Wurzle im alemannische Sprochruum hät.

D Familie Habsburg isch jahrhundertelang s villicht iiflussriichschti Adelshuus uf dr damals bekannte Wält gsi und hätt vo 1438 bis 1740 durchgängig d Kaiser oder d König vom Heilige Römische Riich gstellt. Di ursprünglichi Huusmacht vo de Habsburger isch in de Schwiiz, im Elsass un in Bade glege; iiri Stammburg, wo Haschbrg heisst, lit bim Dorf Habsburg bi Brugg im Aargau; dr Name vo dr Burg wird als "Habichts-Burg" erklärt..

Wo d Wahl vom Graf Rudolf vo Habsburg zum römisch-dütsche König gsi isch und wo iim Siis Ufgebott d Schlacht bi Dürnkrut gwunne hät, hän d Habsburger d Herrschaft über s Herzogtum Öschtriich überno; d Herrschaft über säl Gebiet (spöter als Erzherzogtum, denn als ”KuK-Monarchii Öschterriich-Ungarn“) hän si ununterbroche vo 1278 bis 1918 innegha. E witters Bsitztum vo de Habsburger isch Spanie mit Portugal gsi, zäme mit de ganze Kolonie in Übersee, wo si im 16. un 17. Johrhundert bherrscht hän.

D friänär Generation va dä Habsburger lehnt schich einärsits nur us genealogische Üfzeichnige rekonstruiäru, wo 1160 ärstellt wordu sind, und anärär sits uf Grund famu gfälschtu Teschtamänt. Gfällscht, will z Teschtamänt uf 1027 datiärt isch, aber wahrschinli ersch um 1085 gschribu wordu isch. 

Stammböimforschär va dä Habsburgär hent scho öpen im 1500 kompletti Stammböim va ihrusch Gschlächt üsgarbeitut. D früähu Genealogie fiährunt aber öi römische Adligi, Priamos va Troja (där Botsch vam Jupitär) oder Chini Artus als dräkti Vorfahru a. Darum chenunt setigi Agabe nummu mit Vorsicht gnossu wärdu.

Dr Guntram där Riich († 973) soll lüt dä 1160 ärstelltu Stammbeim, wa i där „Acta Murensia“ überliferet sind, där Stammvatär va dr Habsburger si. Än anri Quella ärwähnt än Guntram, welle Graf am Obärrhin het sellu si. Wenn z d glich Person isch, de chänte d Habsburgär ussum elsässischu Herzogsgschlächt där Etichoneu mit Bsitz im Elsass und im Brisgau cho.

Vam Guntram dum Richu isch dokumentiärt, dassär än Botsch mit dum Namu Lanzelin odär Kanzelin gha het, welle Graf va Altuburg bi Brugg im Aargau gsi isch. Är wird mit ämu Frag in Thurgau in Värbindig gsetzt. In neuärär Ziit wird abär immer meh gizwiflut, ob das di glichu Persone gsi sind.

1027 het där Enkl vam Guntram, Radbot (* 985; † 1045) z Benediktinärchloschtär Muri gigründut. Schine Brüädär, där Rudolf, het im Oberelsass das „Chloschtär Otmersche“ gigründut. Als Herrschaftsmittlpunkt hentsch z Schloss Habsburg im Argau gibüwt.

D Habsburgär hent öi nu anäri Burge gibüwt, im Gibiät vom ”Äigäamt“ bi Habsburg d Burg vo Brunegg und d Burg Wildegg. Dr Graf Otto Graf († 1111) isch där erschti va där Famili gis, wa schich „von Habsburg“ gnännt het.

Im 11. und 12. Jahrhunärt hent d Habsburgär irusch Gibiät ärwitrut. Schi hent Vogtie und Grafschaftsrächti ärworbu. So sind schi Landgrafu im Obärelsass und Vegt vam Strassburgär Hochstift gwordu, und heint z’Ärbi va där Kyburger biasprucht. So dass Länderie ussert im Aargau no im Zürigau, in Schwyz, Unnärwaldu und Uri heint chenu ärobru.

D’erscht Hüüsteilig va dr Habsburger het im friäu 13. Jahrhunärt statt gfunnu. Där Albrächt dä IV. isch där Bigründär va där altu Linia und där Rudolf dä III. der va där Habsburg-Löifburgischu Linia. Durch d Konkuränz isch än rümlichi Trännig änstandu. Trotzdem dass där Rudolf dä III. nid in ä Näburollu värdammt wordu isch, isch mus niä glungu äs eiguns Herrschaftszentrum innär Innärschwiiz üfzbüwu. Spetri Värsüächa het immär d’eltra Linia durchchritzt.

Där Botsch vam Albärt dum IV., dä Rudolf dä IV., het dägägu schis Rich ubärleit chenu üsbüwu. Är het schini Herrschaft uf du Schwarzwald üsgidehnt. Durchs Kyburgär Ärb hedär züädem d’Oscht- und Nordschwiiz chenu biaspruchu. Är isch zumä mächtigu Herr in Südschwabu gwordu. Schini Ärnännig zum Rudolf dum I. het du Ärfolg bsiglut.

Na där Wahl vam Rudolf dum Erschtu zum römisch-ditschu Chinig hent schich d Habsburgär mit dum Äwärb va dä Härzogtiämär Öschtrich und Stirmark zura biditundu Hüsmacht ärhobu. Mit nu me Gibiätszüäwächs im Oschtu und dem Värluscht vonär althabsburgärischu Bsitzige innär Schwiiz wäge Vertriibig durch d Eidgenosse im 15. Jahrhunnärt het schich irusch Machtzentrum ändgültig ins öschtrichischa Gebiät verlagrut.

Ds Schloss Habsburg, s Huuschloschter Chinigsfäldu, wo am Afang d Habsburgerin Agnes gleitut hät, und d Habsburger Stedt Zofige, Aarau, Brugg, Brämgartu un Baadä sind ane 1415 an d’Eidgnossu übärgangu. Trotzdem sind d Biziäige va dä Habsburgär zu irum friänäru Chärnland sehr äng. Diz het mu unär anurum a de Chleschtär Muri und Chinigsfäldu gseh.

Ds Fürschtutum Habsburg isch fär mehreri Jahrhunärti z dominiärundi Adlsgschlächt in Mittlöiropa gsi. Äs het va 1282 bis 1453 d’Härzoga und va 1453 bis 1780 d’Ärzhärzoga va Öschtrich gstellt.

Na där Wahl vam Albrächt dum Zweitu 1438 hent d Habsburgär mit Üsnahm vam Chaisär Karl dum Sibtu (1742–1745) alli Chaisär vam Heiligu Römischu Rich gstellt, und diz bis deschus Änd im Jahr 1806.

Glicklichi Familiuvärbindige und unvorhärgsehbari Todäsfäll hent d Habsburgär im üslöifundu 15. Jahrhunnärt ds Härzogtum Burgund, won enä aber dr französisch Chinig Louis XI. strittig gmacht het, und nachär d Chrona va Spaniu (Philip I. vo Kastilie, 1504), Böhmu (Ferdinand I. vo Habsburg, 1526) und ds Chinigrich Ungaru (1526) igibrungu. Mit dä Nafolgär vam Chaisär Karl dum Füftu (1500-1558) hent schich d Habsburgär än spanischi und än diitschsprachigi Linia giteilt. Na dum Ärleschu va där spanischu Linia hent d Habsburgär nur äs chleis Teilti vam Ärbi chenu sichru. 1740 isch öi d’öschtrichischi Linia, und därmit d Dünaschti im Mannustamm üsgschtorbu. Durch d’Eha vanär Ärbtochtär Maria Theresia mit dum Franz Stephan va Lotringu hent schi schich jetzt Habsburg-Lotringu gnännt. Dischi Linia het ds Hheilig Römisch Rich va 1765 bis 1806 regiärt.

1804 het där Chaisär Franz där Zweitu als Franz där Erscht ds Chaisärtum Öschtrich, als än Reaktion uf d’Üflesig vam Heiligu Römischu Rich dur en Napoleon Bonaparte, zum Ärhalt vo där Chaisärwürdi bigründut. Dadrüs isch 1867 d Doppelmonarchii Öschtrich-Ungaru wordu.

Na dum Zärfall vam Öschtrichisch-Ungarischu Rich 1918 isch sit 1930 bis 2006 där Otto va Habsburg (1912-2011) ds Familiuobärhöipt gsi. Är isch där eltuscht Botsch vam Chaiser Karl dum Erschtu (1887-1922) gsi.

Habsburgerischi Stammböimforschär hent scho um 1500 kompletti Stammböim va irusch Gschlächt usgarbeitut. Di zeigund, dass römischi Adligi, Priamos van Troja oder där Chinig Artus dräkti Vorfahre sigi. Darum sind d’Agabe mit Vorsicht zgniässu. Historischi Ärgäbnisse ubär d Stammböimvärhältnissa sind nid vorhandu. Numu äs paar Namu sind bileiti.














</doc>
<doc id="12900" url="https://als.wikipedia.org/wiki?curid=12900" title="Bonndorf im Schwarzwald">
Bonndorf im Schwarzwald

D "Löweschdadt" Bonndorf im Schwarzwald isch e Schdadt im Kreis Waldshut in Baden-Württemberg. Si isch bekannt für ihr Schloss mit dr Narreschtuebe un em japanische Garte. Si het die zweitälteschte Sparkasse in Dütschland, wo 1765 vom Fürstabt Martin II. Gerbert gründet wore isch.

Bonndorf ligt im Südweschte vo de Bundesrepublik Deutschland in 700 bis 900 Meter Höi. D Gmeind isch ungfähr 18 Kilometer von de Schwyzer Grenz (Stühlingen/Schleitheim) weg. Bonndorf isch im Nordoschte vom Landkreis Waldshuet und südlich vo de Wuetach, wo si über d Wuetachschlucht im Ortsteil Boll Zuegang dezue het. Dr Schluchsee ligt etwa 15 Kilometer weschtlich vo Bonndorf.

Dr Bonndorfer Huusberg isch dr Lindebuck. 

D Gmeind Bonndorf grenzt im Weschte a d Gmeind Schluchsee, im Nordweschte a d Gmeind Lenzkirch und im Norde an d Gmeind Leffinge (alli Landkreis Breisgau-Hochschwarzwald) a. Im Oschte grenzt si a d Gmeind Wuetach, im Südoschte an Stüehlinge un im Süede an Grafehuuse (alle Landkreis Waldshuet) a.

Zue Bonndorf (Stadtgebiet: 4.803 Iwohner) ghöre d Ordsteil Boll (124), Brunnadern (83), Dilledorf (293), Ebnet (79), Gündelwange (553), Holzschlag (180), Welledinge (531) un Wittlekofe (201).

Dr Name vo de Schdadt kummt (so verzellt mer sichs) vo de Bohnen, wo sich d Bürger vo Bonndorf demit bi Abstimmige ihri Meinig zeigt hän. Anderi Kwelle meinet, dass sich Bonndorf vom keltische "buona", des heisst entweder vom Wort "baunos" (baut, bewohnt) oder vo de Wörter "boum", "bôm", "bôn" (vom keltischi "bona" - Baum) herkumt. Noch de zweite Dütig isch Bonndorf s "Dorf bi de Bäum".

S Gebiet um Bonndorf isch scho in de Schteinzit besiidelt gsi. Dodrüber gibts au Fünd in de Gemarkig vo Bonndorf.

Noch de Besiedelig durch d Kelte un Germane isch um 260 s Gebiet vo de Alamanne in Bsitz gno wore. 1877 hät mer z Bettmaringe, wo hüt zu de Schdadt Stühlinge ghört, e Fibel us dere Zit gfunde, usserdem sin alemannische Blattegräber mit Grabbeigabige gfunde wore. 

496 sin d Alemanne in d Abhängigkeit vum fränkische König grote, un ihri Gebiet sin in Gaue unterteilt wore. Bonndorf hät zum Albgau ghört. D Albgau isch vo Gaugrafe vo Gurtweil uus regiert wore.

D erschti urkundlichi Erwähnig vo Bonndorf findet mer 1223. Sie isch hüt im Staatsarchiv vo Basel. D Gaugrafe sin mit de Herre vo Bonndorf durchs Lehnswesen verbunde gsi. Noch 1290 isch Bonndorf durch Hürot oder Verkauf in de Bsitz vo verschiedene främde Herre gange.

Mitem Uussterbe vo de Herre vo Lupfen 1582 isch en Erbschtrit über s Gebiet entschtande, wo am Schluss vom Kaiser Rudolf II. gschlichtet wore isch.

1609 isch Bonndorf dann vom Kloschter St. Blasien kauft wore. Mit em Kauf vo de riichsunmittelbare Herrschaft Bonndorf isch de Abt vom Kloschter en weltliche Herrscher wore un hät Sitz un Schtimmrecht im Schwäbischen Reichstag (1638) überko.

1699 sin d Herrschafte Bonndorf, Gutenburg (1480 vo St. Blasie kauft), Bettmaringen (1418 an St. Blasie verschenkt) un Blumegg (1433 vo St. Blasien kauft) zu de Grafschaft Bonndorf zämeglegt wore.

1746 isch dr Abt von St. Blasie in de Riichsfürschtestand hochglupft wore. D Grafschaft Bonndorf isch dann zum Fürschtetum wore.

1803 isch s Eigetum vom Kloschter St. Blasien säkularisiert wore. 1806 isch Bonndorf dann ans Großherzogtum Baden ko. Zwischedurch hän mol no kurz de Malteserorde (1803-1805) un s Königriich Württerberg (1805-1806) gherrscht.

1815 isch Bonndorf Badischs Bzirksamt wore; d Ämter defür wie s Amtsgericht, s Notariat odr s Forschtamt sin in de folgende Johr dezueko un sin meischtens im Bonndorfer Schloss unterbrocht gsi.

Erscht 1924 isch 's Bezirksamt Bonndorf ufglöst un im Landkreis Hochschwarzwald unterschtellt wore. Dä Landkreis isch dann bi de Gebietsreform (1967-1975) wieder ufglöst wore. Bonndorf isch dann a de Landkreis Waldshuet gange. Glichzitig sin d hütige (2004) Ortsteil zu Bonndorf ko.

S Stadtrecht hät Bonndorf 1891 gregt, 1935 isch es aber wieder weggno wore. 1951 hät Bonndorf dann s Stadtrecht vom badische Staatspräsidenten Leo Wohleb zruckgregt.

1855 hät Bonndorf 1.212 Iwohner gha. Selli Zahl isch im Lauf vo de Zit schdetig gwachse (1.600 im Jahr 1900, 2.100 im Jahr 1950, 3.400 im Jahr 1970, 5.364 im Jahr 1980).

Bonndorf isch sit jehär katholisch. Erscht sit em 19. Jahrhundert hät s Protestanten, ab 1875 sin "Israeliten" gmeldet wore. Hüt hät Bonndorf nebe de beide große krischtliche Gmeinde au e muslimische Gmeind mit eme eigene Gebetsruum. Usserdem sin d Neuapostolische Kirche un d Zeugen Jehovas in Bonndorf.


Ergebnis vo dr Landdagswahle sit 2006: 

D urschprüngliche Herre vo Bonndorf hän als Schild en Schtern über me Dreiberg gha.

Dr silbrige Lööw uf blauem Grund, wo hüt s Gmeindwappe isch, kennt mer erscht ab em Joohr 1304. Zwische 1434 un 1891 isch aber als Siegel e Buffbohne mit Schote verwendet wore. Erscht zu de Verleihig vo de Schdadtrecht 1891 hät mer sich wider ans alti Wappe erinnert. Mer nimmt a, dass d Lööw vo de Herre vo Krenkingen kummt, aber en Lööw isch vo de Krenkinger in Wirklichkeit nie gfüert wore. Vermutlich goht s Wappediir uf de Habsburger Lööw zruck.

Sit 1975 gibts e Bartnerschaft mit de französische Gmeind Bains-les-Bains, wo im Süde vo de Vogesen isch.

Bonndorf isch e Hochburg vo de Fastnacht, d Bonndorfer Pflumeschlucker sin e bekannti Narrezunft.

Im Bonndorfer Schloss häts die Narrenstuben wo e großi Uusstellig vo Narrefigure un andere Uusstelligsstugg us d Narreziit hät.


Ehrebürger sin dr ehemaligi schtellvertretende Bürgermeischter, Gerhard Schwörer, un dr früere Bürgermeischter Oskar Stöckle.

Konstantin Fehrenbach (* 1852, † 1926), dütscher Reichskanzler vo 1920 bis 1921, isch in Wellendingen, hüt en Ortsteil von Bonndorf, uf d Welt ko.




</doc>
<doc id="12901" url="https://als.wikipedia.org/wiki?curid=12901" title="Naruto">
Naruto

D'Anime-Reihe Naruto wird siit 1999 im japanische Fernseh uusgstrahlt mit überuus grosser Beliebtheit. Sie isch uufgrund vo grosser Zueschauer-Resonanz au i anderi Länder wie Amerika, England oder Dütschland übernoh und synchronisiert worde. In Dütschland lauft sie siit 18. September 2006 uuf RTL 2.

Basiere dued die Anime-Reihe ufem gliichnamige Manga vo Masashi Kishimoto.

Im Zentrum stoht de 12-jöhrig Uzumaki Naruto. Er wird vo de andere Jugendliche und Erwachsene gmiide, wiil d'Essenz vomene Fuchsmonster, wo i de Vergangeheit siis Dorf Konohagakure zerstört hät, i sin Körper versieglet worde isch. Er kompensiert das Gfühl vo Einsamkeit und Uusgstosesii mit emene uusgsprochene Sinn für Profilierig. So wott er mit chindische Streich Ufmerksamkeit uf sich zieh. Und sin Traum isch drum nüd gringers wie emol de bescht und wichtigscht Ninja vo siim Dorf z'wärde. Er chund noch de bestandene Ninja-Grundprüefig ines Dreierteam, wo vom Eliteninja Kakashi Hatake gleitet wird, zäme mit siim Schwarm Sakura Haruno und dem beschte Ninjaschüeler Sasuke Uchiha. De primär Widersacher i de Hauptgschicht, de noch Macht und Unsterblichkeit strebendi Orochimaru, grift im Lauf vomene Ninja-Examen Konohagakure aa mit em Ziil, das Dorf a sich z'risse. Das glingt ihm zwar ned, aber er hät chöne de momentan Chef und höchscht Ninja vom Dorf im Kampf töte. Druufab möched sich alli uuf d'Jagd vom Orochimaru und sini Hälfer, z'vorderscht natürlich s'Team um de Naruto.

Aber im Lauf vo de Verfolgig entscheidet sich de Teamkamerad vom Naruto, de Sasuke Uchiha, d'Siite z'wächsle. Sin Atrieb en Ninja z'wärde begründet sich nämlich dorin, sich anere Person chöne z'räche, wo sini Eltere und de ganze Clan umbrocht hät, sim Brüeder. Um no mächtiger zwerde und siim Ziel nöcher zcho schlüüsst er sich am Orochimaru aa. Er suecht widerum en starche und mächtige "Container" für siini Seel und im Sasuke glaubt er de richtig Körper denn z'bsitze.

De Naruto, wo für en de Sasuke en wichtige Fründ worde isch, nimmt das ned eifach so hi und versuecht vo jetzt a au siin Fründ z'rette.

Damit d'Mangavorlag in Rueh cha d'Gschicht wiitertribe, möched d'Produzente vom Anime ab dem Punkt en Handligsstopp und fülled sie mit Füllerepisode.



</doc>
<doc id="12904" url="https://als.wikipedia.org/wiki?curid=12904" title="Tibetischer Buddhismus">
Tibetischer Buddhismus

De Tibetischi Buddhismus isch e eigeständigi Religion und e Form vom Buddhismus. En andere Uusdruck isch Vajrayana oder Diamenatewage. Nöd korrekt isch de Uusdruck Lamaismus. Als geistigs Oberhaupt gilt de Dalai Lama.

De Dalai Lama wird jedesmal neu gsuecht, wenn de alti schtirbt. De aktuelli Dalai Lama heisst Tenzin Gyatso. Er isch der 14 und de letschti Dalai Lama. Sobald en Dalai Lama stirbt wird e hochrangigi Suechkommission de Uftrag ha, ihn als Chind wieder z'erchenne. Sie stelled chline Chind es paar Ufgabe, z. B. d'Ritualgegestend vom Verstorbnige usezfinde. Aber mer chan nur a die "Prüefig" wenn d'Eltere ungewöhnlichi Träum gha hend, grad zu dem Ziitpunkt en Regeboge gha het, wo die Findigskomission s'Chind gsuecht hed, oder wenn s'Chind ungewöhnlichi Fähikeite gha hed. 

De tibetisch Buddhismus isch vorallem, wie de Name scho seit, im Tibet verbreited, aber au i de Mongolei. 
Die Religion werd aber vo de Chinese verfolgt, so sind vili usgwanderet nach Indie, aber au i d'Schwiiz.

D'Tibeter glaubet a Reinkarnation (=Widergeburt). Bi ihne fangt e 49 Tag aadurendi Reis durchs Bardo (=Zwüschezuestand zwüschem Endi vom Lebe und em Aafang vomene noie Lebe). Zersch isch mer es paar Tag Bewusstlos, dänn wacht mer uuf. Am Aafang weiss mer gar ned, dass mer tot isch. Ersch nachher, wänn de Guru nebed de Liich Aawisige git, wird mer sich de Umwelt bewusst. Mer muss d'Angst überwinde und sich eifach umdreie und is wahre Liecht blicke. D'Tibeter hend nämli d'vorstellig, dass alles nur us Liecht bestaht und gar nüt echt isch. Die meischte Mensche gsend das ersch im Tod, doch einigi chönd es durch meditiere au scho zu Lebziite gsee. Nachdem mer is Liecht glueget hed, gseht mer 7 Täg lang alli Götterhirarchie. Es fangt a mit de liebe und hört uuf mit de zornvolle Götter. Yama de Gott vu Lebe und Tod erschiint nach em letschte Gott.
Er hed e Holztafle, wo die guete und die schlechte Tate uufsgschriibe sind. Er isst die Bardowese (Höllenwese, hungrigi Geister) und riist ihre Chopf ab. Wer aber de Yama als leeri Erschiinig erchennt, isch vom Samsara (Rad vom Lebe) befreit. Nochene mues mer sich uf d Suechi nach de Widergeburt mache. Wenn mer meh schlechti Tate vollbracht hed, wird mer als Tier, Höllewese oder als hungrige Geist gibore. Schusch chunt mer als Mensch uf d Welt, was am beschte isch, da mer nur denn d'tibetische Wiisheite cha lerne. Wer vill gueti Tate vollbrocht het, cha als Gott gibore werde, aber es isch schwiriger denn usem Rad vom Lebe usztrete.


</doc>
<doc id="12911" url="https://als.wikipedia.org/wiki?curid=12911" title="Berühmtes Makedonien">
Berühmtes Makedonien

Beriehmts Makedonie (Griechisch: Μακεδονία ξακουστή - Makedonía xakustí) isch e Volkslied, wo oft als inoffiziälli Hymne vo de griechische Region Makedonie bezeichnet wird.

Es isch mit de "Makedonomáchi" (des sin di "makedonische Chämpfer") während em Champf, wo d'Grieche für d'Befreiig vo de Region Makedonie gfiehrt hän. Mer cha's uff Parade und nationale Johresdäg höre.

Vor de Umstellig uff e 24-Stunde-Brogramm hät's au s Änd vo de Radiobrogramm vom makedonische Regional-Radiosänder "Radio-Makedonia 102FM" um zwölfi z Nacht markiert; es isch vor de griechische Nationalhymne gspylt worre.

Noch de Netzsite vo de griechische Armee isch d'Hymne e militärischs Lied (εμβατήριο) uff Basis vo me draditionälle makedonische Danz (Μακεδονικός Χορός). Es isch in de Dorische Donleiter und in fuffzähsilbige jambische Vers (ιαμβικός δεκαπεντασύλλαβος) gschribe. Es stoht im 2/4-Takt und wird au als chasápiko (χασάπικο) danzt. Es hät e Bezug zum Digenis Akritas, me Häldeepos uss de byzantinische Zit. Usserdem bezieht sich de Tekscht uff de Alexander de Große, wo als Stammvatter vo de griechische Makedonier reklamiert wird.

</table>


</doc>
<doc id="12919" url="https://als.wikipedia.org/wiki?curid=12919" title="Der Mensch erscheint im Holozän">
Der Mensch erscheint im Holozän

Die parabelhafti Erzählig Der Mensch erscheint im Holozän (1979) isch eis vo de schpätere Büecher vom Max Frisch. En originelli Bsunderheit i de Uufmachig vom Buech: Es sind diversi Bilder und Textuusschnitt abdruckt, wo vom Protagonischt (uf de Meta-Ebene) us sine Lexika usegrisse worde sind. Dä Kunschtgriff cha eim en tüüfe Iiblick i d’Wält vom einsame alte Herr Geiser ermögliche und laht eim d’Erzählig glaubwürdiger erschiine (Das „bewiist“ d’Fiktion). 
Atmosphärisch isch au de Satzbau: vieli Trännige mit Absätz schtrukturierd ds ganze Gschehe, so dass meh gar nid anders chann, als Wort und Inhalt in däre langsam verschtrichende Zyt vom Herr Geiser z’läse, und die Rueh vo sim abglägene Tessiner schpüre.

„Der Mensch erscheint im Holozän“ isch 2005/2006 i die 20-bändigi „Schweizer Bibliothek“ vo de Wuchezytschrift "Das Magazin" ufgnoh worde. Es wird, näbe em - äbefalls schpate - Montauk (1975), vo vilne Läser zu de beschte und riifschten zwei Büecher vom Frischs zellt. „Montauk“ konkurrenziert also hart mit „Der Mensch erscheint im Holozän“ um de Ruef, am Frisch sis Meischterwärch z’si. De Marcel Reich-Ranicki hätti a Schtell vo „Der Mensch erscheint im Holozän“ i de „Schweizer Bibliothek“ lieber „Montauk“ gseh. (Lueg Interview: http://www.schweizerbibliothek.ch/urteil.html)

De betagti Herr Geiser langwilet sich i sim Tessiner Bärghuus während eme lange Unwätter so extrem, dass är versuecht „eine Pagode zu türmen aus Knäckebrot“ und sogar de Donner kategorisiert („Roll-Donner“, „Knall-Donner“ etc.).

Die Poschtagschtellti seit, ein oder mehreri Bärghäng siged grutscht, ds Tal seyg durch schtarki Rägegüss vo de Umwält abgschnitte. In de fascht scho paranoide Befürchtig, dass eimal de ganzi Bärg rutsche chönnt und ds Dorf verschütte chönnt, list de Herr Geiser im Lexikon, i de Bibel, i Gschichtsbüecher und tuet für d’Nachwelt alles wichtige drus abschriibe. Er schnidet/risst au us de Büchern use, was nid vergässe wärde söll. D’Zettel und Abschrifte chläbt är a d’Wänd vom Huus. Debi wird är sich bewusst, dass die verdeckte Rücksite au so wichtig gsi wäred, wie die sichtbar a de Wand befeschtigte Vordersite - doch d’Blätter sind scho zerschnitte…

Wil är aber nid die ganzi Zyt demit verbringe cha, gaht är es paar Mal vor d’Tür um sich d’ Bei z’verträtte. Uuf däne chline Uusflüg merkt är, dass är a sini Gränze schtosst. De Geiser dänkt übers Wüsse nache. Er misst am Wüsse hochi Bedüütig zue, glangt aber auch zu ernüechternde Iisichte drüber („Ob es Gott gibt, wenn es einmal kein menschliches Hirn mehr gibt, das sich eine Schöpfung ohne Schöpfer nicht denken kann?“). So merkt är unter anderem, wie chli und unbedüütend de Mänsch isch („Der Mensch erscheint im Holozän“) und chunnt unter anderem zum Schluss, dass es kei Rolle für di harti Wahrheit schpilt, ob me devo weiss oder nid. De alt Ma wird sich langsam drüber klar, dass är so oder so em Chreislauf vom Läbe uusgliferet isch, nid zletscht em eigne körperliche Verfall. De Geiser muess uf sinnere Wanderig kehrt mache.

En witere Höhepunkt vo de üüsserlich rächt ereignislose Erzählig isch en Salamander, wo sich is Huus verirrt. Süscht passiert no: Bsuech vo de Tochter, Nahrigsmittel, wo ablaufed und wo är de Nachbare schänke will. Ds ganze Wüsse-sammle erschint unter mänge Gsichtspünkt lächerlich und nur no als en chaotische Huufe us Fötzel und Handnotize - „der Mensch bleibt ein Laie“. 

De Geiser erliidet gäge s’Änd zue en Ghirnschlag, wo sim Gedächtnis no meh zuesetzt. A däre Schtell wird düütlich, dass d’Furcht vor äm Bärgschturz, wo s’Gedächtnis vo de Mänschheit bedroht, eher d’Furcht vor em Verluscht vom eigene Gedächtnis gsi isch. Da drin liit d’Parable.




D’New York Times Book Review het die Erzähig zu de interessantischste und wichtigschte vom Jahr 1980 gwählt.


</doc>
<doc id="12924" url="https://als.wikipedia.org/wiki?curid=12924" title="Juvente">
Juvente

D Jugendorganisation Juvente isch e Zämmeschluss vo junge Mensche im Alter vo 13 bis 28 Joor, wo sich drzue entschlosse hän, alkohol- und au sunscht drogefrey z läbe. Juvente isch konfessionell und parteipolitisch unabhängig und setzt sich für e Wält in Fride und Toleranz i. I de Juvente biete jungi Mensche Freizytgschtalltig immene alkohol- und drogefreye Umfäld a, in däm si sich frey empfalte könne und ärnscht gno wärde.

Juvente isch e Teil vo dr interationale Organisation IOGT und isch Mitglid im europäische Jugenddachvrband ACTIVE.

D Juvente het 3 Zyl: "Fride", "Fründschaft" und "Unabhängikeit". Si sind dr Meinig, das um s Zyl vom Fride z erreiche, d Unabhängikeit und d Fründschaft Grundvorussetzige sin.

Fride bedütet für d Mitglider vo Juvente nit nur Waffestilstand, sondern e fridliche Umgang mit ihrne Mitmensche, abr au mit sich sälber. Dr Fride mit sich sälber isch für si dr einzigi Wäg drzu au Fride uf dr Wält chöne z erreiche.

""S Ghaimnis mit allne Mensche im Fride zlebe, bistoot i de Kunst, jede i sinere Individualität z verstoo.""
Friedrich Ludwik Jahn (1778 - 1852), dütsche Pädagog, Politiker und Organisator vom dütsche Turnwese
""S git kan Weg zom Fride, denn de Fride isch de Weg.""
Mahatma Gandhi (1869 - 1948), indische Freiheitskämpfer

""Fride isch TAT-Sach""
Bischöflichs Hilfswerk Misereor

""Zerscht muesch du de Fride i der biwahre, denn chasch au anderne Fride bringe.""
Thomas von Kempen (1379/80 - 1471), holländische Augustinermönch und Prediger, eigentli Thomas Hemerken

""Fründschaft isch ai Seel i zwee Körper.""
Aristoteles (384 - 322 v.Chr.), griechische Philosoph.
""De best Weg e Fründ z haa, isch de, selber an z sii.""
Ralph Waldo Emerson (1803 - 1882), amerikanische Dichter und Philosoph

""Falsch denke tuet de, wo nu a sich selber denkt und us Egoismus e Fründschaft schlüsst. So wiener agfange het, so werd er ende. Me will e Fründ, demit mer näbert het, womer i de Verbanig beglaite cha und um dem sis Wohlsii me sich kümmere cha. Ales anderi isch nöd Fründschaft, sondern Spekutlation, wo sini aigne Vortail suecht und usrechnet, wa si gwüne cha.""
Lucius Annaeus Seneca (ca. 4 v. Chr - 65 n. Chr.), römische Politiker, Redner, Philosoph und Schriftsteller

""I ha demit agfange, a mer selber e Fründ z sii. Dodemit isch scho vill gwune, denn me cha denn nüme ainsam sii. Du muesch au wösse, as en asige Mensch allne e rechte Fründ sii werd.""
Lucius Annaeus Seneca

Unabhängikeit bedütet für d Mitglider nit nur unabhängig vo Alkohol und andere Droge, wo s Bewustsii veränderet, z läbe, sondern au sunscht unabhängig vo Yflüss Entscheidige z träffe und zu ihrere Meinig z stoo. 

""Unabhängig isch nume de, wo weder herrsche no beherrscht sii will.""
Lothar Schmidt (*1922) dütsche Politolog, Aphoristiker und Schriftsteller
""Unabhängigkeit bidütet ales."" 
Oscar Wilde (1854-1900), irische Schriftsteller

""I mue nume da tue, woni will, nöd da, wo die andere vo mer erwarted. I de Gmainschaft isches aifach, noch fremde Vorstelige z lebe. I de Ainsamkait isches aifach, noch de aigne Vorstelige z lebe - aber nu de isch bewundernswert, wo i de Gmainschaft sini Unabhängigkait biwahrt.""
Ralph Waldo Emerson (1803 - 1882), amerikanische Geistliche, Lehrer, Philosoph und Essayist

""Unabhängigkait im Denke isch s ersti Merkmol vode Fraihait. Ohni dere blibsch en Sklaa vode Umständ.""
Swami Vivekananda (1872 - 1902), indische Urheber vode Ramakrishna-Bewegig

D Juvente Norwäge isch im Joor 1992 gründet worde, wo sich "Det Norske Totalavholdsselskaps Ungdomsforbund" (DNTU, gründet 1924) und "Norges Godtemplar Ungdomsforbund" (NGU, gründet 1909) zämmegschlosse häi. Iire Sitz isch z Oslo. 2009 het si 875 Mitgliider gha.

D Juvente Schwiz bestoot us 12 Mitglider (stand 1. Jänner 2006) und het dr Sitz z Basel. Abote wärde alkohl-, nikotin- und drogefryi Wucheänd, Seminar, Lager und Gruppeöbe in dr Region Basel.

Im Summer 2006 het Juvente dr ACTIVE Kongräss in Münchestei usgrichtet. In Vrbindig mit däm Kongräss het d IOGT Schwiz dr Wältkongräss vo de IOGT ebefalls in Münchestei organisiert. Insgsammt hän sich ungfär 500 Teilnämer us dr ganze Wält ygfunde.

Im Vrlauf vo däm ACTIVE und IOGT Kongräss het d Juvente Schwiz mit Hilf vo dr Teilnämr vom Jugendcamp am 1. Auguscht an eim Aktionsdaag in dr Innestadt vo Basel es Projäkt usgfirt.
Bim Projäkt „Bunte Hände für Kinder“ het d Juvente Passante annimiert sich e Hand mit abwäschbarer Farb azmole. Die hän si dene fotografiert. Im Vorus hän si sich Sponsore gsuecht wo für jedi agmolti Hand e feschtglegte Betrag spände.
Dodrmit sin 2 IOGT Projäkt untrstützt worde:



</doc>
<doc id="12940" url="https://als.wikipedia.org/wiki?curid=12940" title="Georg Thürer">
Georg Thürer

Dr Georg Thürer (* 26. Jülli 1908 z Tamins GR; † 26. Septämber 2000 z Tüüffe AR) isch e Schwyzer Dichter, Hochschuellehrer un Gschichtsschriiber gsii.

Dr Thürer Georg isch anne 1908 z Tamins im Bündnerland uf d Wält kumme; sini Vorfahre sin Walser Bärgbüüre gsii; bedi Grossvättere hän ihrini Hef an dr rätoromanische Sprochgränz gha. Sini Eltere sin dr Pfarrer Dr. phil. h. c. Paul Thürer un d Nina, geb. Accola vu Davos, d Dochter vum e Landammann gsii. 1910 sin si mit em Georg un sinene zwee Briäder vum Bindnerland is Glarnerland zoge, z Netschtel im Linth-Dal het dr Vatter e Pfarrstell ibernumme. Im Glarnerland het er Wurzle gschlage, un heb, wiä dr Raymond Matzen sait, derte in dr Landsgmein Volksherrschaft miterläbt un seig zum e ufrächte un kämpferische Mänsch ufgwagse.

Dr Georg isch vu 1915 bis 1924 z Netschtel in d Primar- un Sekundarschuel gange – uf em Schuelhof het er Glarnertüütsch glehrt – d Dialäktspiilart, wun er speter drin dichtet het un wun er siner Läbtig gschwätzt het. Vu 1924 bis 1928 het er s thurgauisch Lehrerseminar z Krizlinge bsuecht, wun er si Vorliäbi fir Gschicht, Dichtung un Theater het kenne entwickle. Vu anne 28 bis anne 32 het er haüpsächlig z Züri, aber aü z Genf un z Paris gstüdiärt; drno het er z Züri dr Dr. phil. un s Diplom firs hecher Lehramt gmacht. Si 500-sittigi Dokterarbet het "Kultur des alten Landes Glarus" gheiße.

Zu sinere geischtige Oriäntiärung hän noch em Hans Siegwart Professore wiä d Hischtoriker Karl Meyer un Carl J. Burckhardt, dr Germanischt Emil Ermatinger, dr Romanischt Jakob Jud un dr Kunschthischtoriker Heinrich Wölfflin biidrait.

Ab 1932 bis anne 35 isch dr frischbache Lehrer am Gymnasium z Biäl iigsetzt gsii, derte, an dr ditsch-franzesische Sprochgränz, isch em s Spannungsfäld zwische dr Kültüre, wiä dr Matzen schibt, erscht rächt bewusst wore – e Grund meh, sich aliwiil intensiver mit em Wäse un dr Entwicklung vu dr Schwizer Demokratii z beschäftige un sich drum z bemiähje. Zu sinene Schiäler hän aü Wälschi zellt. Vu 35 ab het dr Georg Thürer an dr Kantonsschuel un an dr Sekundarlehramtsschuel z Sanngalle Gschichtsunterricht gä.

In dr Driisiger Johr vum 20. Johrhundert, wu dr ditsch Nationalsozialismus un dr italiänisch Faschismus an d Dire vu dr Schwiz glopft hän, het dr jung Hischtoriker ufghorcht: dä Rassefanatismus, dr Sprochzwang un dr Fiährerkult len sich mit dr Dadition vu dr viärsprochige Schwizer Eidgnosseschaft nit vereine, het er gmeint. Scho anne 1932 het er si Dokterarbet im Wiiderstand gwidmet un gschriibe, ass des "Werk gegen die Brandung gewandt sei, und es möge bei der geistigen Belagerung der Schweiz ein Stein in der Letzimauer sein". Wu aü no anne 38 Eschtrich sich im Ditsche Rich agschlosse het, isch d Lag no bedrohliger wore – im Kanton Sanngalle, wu jetz vu zwoo Sitte zum Ditsche Rich gluegt het, bsunders z gspiire.

1939 het dr Zürcher Gschichtsprofässer Karl Meyer d Res Publica grindet – e Widerstandsbewegung gege totalitäri Iifliss. Dr Georg Thürer isch Sekretär vo dere wore. Dr sich e iberzejgte Kämpfer fir d Demokratii gsii, gege d nationalsozialischtische Macheschafte un Iiflussnahme in dr Schwiz, aber aü im Üsland. Dr het im Uftrag vu dr Res Publica e Hüffe Vorträg im Radio, uf Tagunge un uf internationale Kongräss ghalte. Wu dr Zweit Wältgriäg üsbroche isch, het mer nimmi kenne d Aüge drvor verschliäße, ass eso e Iisatz gfährlig isch: dr Thürer isch uf dr Schwarze Lischte vum Nazi-Reschiim witt obe gstande. Änewäg oder grad zleid het er zum Biispiil in dr Neue Zürcher Zeitung kämpferischi Artikel gschriibe un d Abwehrwille vu dr Schwizer agspornt.

Zum Iisatz vum Thürer het aü ghert, ass er polnischi, ungarischi, tschechischi un anderi Flichtlingsstüdänte in d ditsch Sproch iigfiährt het.

Noch dr ditsche Kapitulation isch dr Thürer vum erschte Dag ab fir d Versehnung mit dr ditsche Nochbere iidrätte. Dr het – wider in dr NZZ – betont, ass si Feindschaft im Reschiim, aber nit im Volk gulte het. Vu 1945 bis 1949 het er d St. Galler Grenzlandhilf gleitet, wu unter anderem in dr bayrische Haüptstadt Minche humanitäri Hilf gleischtet het. Dr Thürer isch äng mit em Brofässer Dr. Hans Nawiasky befreindet gsii, wu unter dr Nazi z Minche si Lehramt as Staatsrächtler het miäße ufgä un in d Schwiz emigriärt isch. Im Uftrag vum änglische Foreign Office het dr Georg Thürer 1947 wuchelang Lager mit ditsche Gfangene z Ängland bsuecht un isch fir ejropäischi Zämmearbet iidrätte. Uf dr Wunsch vu dr amerikanische Bsatzung het er z Ditschland demokratischi Kurs fir Burgemeischter durchgfiährt.

Dr humanitär Iisatz fir Ditschi het em Fejndschaft in dr Schwiz iidrait: viil hän sich vu Wuet un Rachegfiähl leite lo un sin drgege gsii, ass mer "däne ewige Brandstifter vu Ejropa, wu dr Griäg im Bluet hän," unter d Ärm grifft. Dr Thürer Georg isch, so het mer bedüürt, am Änd doch no uf diä ditsche Rattefänge niigheit. Aber dr Thürer het sich energisch gwehrt: D Schwizer miäßte virschi luege, e neiji Nochberschaft ermeglige un luege, "dass inmitten Europas nicht ein Seuchenherd entsteht und nicht der Hunger der gelbe Herold Hitlers II. werde. Wir müssen die innere Freiheit aufbringen, nicht nur den fremden Opfern des braunen Vogtes zu helfen, sondern auch denen, die zwölf Jahre im deutschen Zwinger lebten." Dr Louis Specker schribt, ass im Thürer si Appell drzue gfiährt het, ass d hässige Stimme still wore sin un Vernumpft un Mänschligkeit obgsiigt hän.

Zu däne, wu im Thürer si Hilf erfahre hän, ghert aü si alemannische Dichterkolleg Hermann Burte. Dr Burte het sich unter dr nationalsozialischtische Herrschaft kompromittiärt gha; noch em Griäg isch em si Rächt uf Gher as Dichter abgsproche wore. Dodrgege het sich dr Glarner Hischtoriker un Dichter gwändet; 1978 het er e differänziärti Beurteilung vum Burte gforderet un het versuecht, diä positive Sitte vum Burte sinem Wärk z verteidige.

Anne 1940 isch dr Georg Thürer zum Brofässer fir ditschi Sproch un Literatür un fir Schwizer Gschicht an dr Hochschuel Sangalle gewehlt wore. Dertemol hets derte numme hundert Schiäler gha un mer het miäße ferche, ass diä Lehrastalt d Griägszit nit iberläbt.

Anne 1941 hän dr Georg Thürer un d Maria Elisabeth Tobler ghirate; dr Glarner isch zuenere zoge in ihre Elterehüüs z Teufe im Appezällerland un dert wohne bliibe; ihrini Kinder sin derte ufgwagse.

Mit dur dr Iisatz vum Thürer het si sich d Sanngallemer Hochschuel zume agsähnene Bildungszäntrum entwicklet. Si Brofessoreamt het er bis zu sinem 70. Geburtsdag anne 1978 üsgfillt. Aü iber d Hochschuel nüs het er dur sini effentlige Obe-Vorläsunge Zuehorcher üs dr ganze Oschtschwiz begeischteret.

Näbe sinere Lehrtätigkeit isch er aü Präsidänt vu verschiidene kültürälle Gsellschafte gsii, so vum "Historischen Verein des Kantons St. Gallen" (1954–58), vu dr "Schweizerischen Gesellschaft für Theaterkultur" (1955–57), vum "Dritten Internationalen Kongress der Schriftsteller deutscher Sprache" (1957), un vu dr "Vereinigung Schweizerischer Hochschuldozenten" (1979–72); Mitgliid isch er zuedäm in dr "Stiftung pro Helvetia" gsii (1956–65, zletscht Vizepäsidänt), in dr nationale UNESCO-Kummission (1957–1964) un in dr nationale Fernsehkummission (1966–78).

Im Thürer si literarisch Wärk umfasst witt iber 400 Titel. Unter allene sinene Wärk hebt dr Hans Siegwart d "St. Galler Geschichte" rüs, e drejbändig Gschichtswärk (1953 bis 1972), wu vu dr Ürzit bis in d Gegewart goht un wu mit sinene 1648 Sitte nit numme in Fachbiächereiä stoht; s seig aü in viile Familiä zum Hüüsbuech wore.

Dr Thürer het si Begabung zum Dichter vu sinere Mueter, sait dr Paul Zinsli, si alemannischi Sprochkunscht diäg e große Deil vu sinem dichterische Wärk üsmache un er diäg des aü as "sein Eigentlichstes" asähne. Sini greschte Vorbilder seige dr Johann Peter Hebel, dr Hermann Burte un üs dr Schwiz dr Meinrad Lienert un dr Josef Reinhart gsii. Friili ghert do aü dr Walter von der Vogelweide drzue; däm si Mittelhochditsch het-e packt un het-e aü an si Glarner-Dialäkt erinneret. Scho wun-er z Grizlinge im Seminar gsii isch, het er afange im Glarner Alemannisch dichte; si Heimetsproch isch-em e Stick mitdraiti Heimet gsii. Diä Alltagssproch vu dr Glarner Büüre un Arbeiter isch noch em Zinsli no rüüh gsii un heb erscht miäße gstaltet wäre.

Im Thürer si erscht Gedichtbuech isch in schwäre Notzitte rüskumme – wu d Schwiz vum Nationalsozialismus un vum Faschismus umzinglet gsii isch. In däre Zit isch dr Sinn nit noch ere gmiätlige, idylische Heimatdichtung gstande; sini Text sin ender ernscht gsii un sins siner Läbdig bliibe. Noch em "Stammbuech" – so heißt si erscht alemannisch Wärk 1937, isch anne 46 "Vrinelis-Gärtli" rüskumme, anne 60 "Gloggestube" un anne 85 "Froh und fry".

36 vu s Thürers Gedichter sin vum Robert Blum vertont wore un im Band "Vogel Juhei" gsammlet wore.

Näbe Gedichter het dr Glarner Dichter aü Drame ("Beresina, Meischter Zwingli" un "Ursus") un Sticker fir Fäschtspiil in dr iiheimische Volkssproch gschriibe.

Im Thürer sini Gedichter sin meischtens in gfasster Sproch – vum eifache Zweiziiler bis zum kunschtvolle Sonett. Sprochexperimänt un Klangspiilerei het er abglähnt; friili het er aü freiji Vers gschaffe. Mit sinere Dichtung dringt dr Georg Thürer in d diäfere Schichte vum seelische un geischtige Erläbe nii, sait dr Paul Zinsli 1985, sini Liäder seige des, was am orginällschte isch un wohl am lengschte hebt.

As Texprob si Gedicht

Dr Georg Thürer het anne 1962 eins vu dr ganz wennige gsamtalemannische Wärk rüsgää – d Gedichtsammlung "Holderbluescht". In däm "alemannischen Mundart-Lesebuch," wiäs heißt, sin Gedichter un Verzellunge üs allene Deil vum alemannische Sprochgebiät gsammlet. Im Nochwort macht dr Thürer grundsätzligi Bemerkunge zum Alemannische in dr Schwiz un in dr Nochberschaft. E Kart zeigt s ganz alemannisch Sprochgebiät – alledings ohni s Schwebisch.

Zum Thürer Georg sinem gsamtalemannische Iisatz ghert aü, ass er dr oberbadisch Dichter Hermann Burte – nit unkritisch – verteidigt un si alemannisch Wärk unterstitzt het. 1979 het bi dr Hermann-Burte-Gsellschaft e Vortrag "Zum hundertsten Geburtstag des Dichters Hermann Burte" ghalte, wun er differenziärt zwischen em politische Irrtum vum Burte un däm, "was der Zeit enthoben ist und dauernde Geltung beanspruchen darf". Zu dr Nejuflag vu s Burtes "Die Seele des Maien" het er 1982 s Vorwort gschriibe, im gliche Johr het er vor dr Burte-Gsellschaft zum Thema "Burte huldigt Hebel" gredet. Anne 1993 het er e Gleitwort fir e Nejuflag vum alemannische Gedichtband "Madlee" vum Burte verfasst.

Dr Thürer het 1978 dr «Hebeldank» vom «Hebelbund Lörrach» iberkumme.


Biografischi Date üs:


</doc>
<doc id="12941" url="https://als.wikipedia.org/wiki?curid=12941" title="Fluch der Karibik 2">
Fluch der Karibik 2

Pirates of the Caribbean - Fluch der Karibik 2 (Originautetu: "Pirates of the Caribbean: Dead Man's Chest") esch e amerikanische Spöuföum usem Jahr 2006 ond glichzitig d Fortsetzig zo Fluch der Karibik usem Jahr 2003. Regie hed bim Pirateföum de Gore Verbinski gfüehrt, s Drehbuech hend de Ted Elliott ond de Terry Rossio gschrebe.

D Föumhandlig foht während de Hochzytsfiir vo de Elizabeth Swann ond em Will Turner z Port Royal ah. No bevor si sech s Jo-Wort chöi gä, wärde de Elizabeth ond de Will vom Lord Beckett, eme hochrangige Repräsentant vo de britische East-India Trading Company verhaftet. Im Erschte Teil hei si beidi im Pirat Captain Jack Sparrow zo de Flocht verhoufe, drom sölle si jetzt ghänkt wärde. De Vater vo de Elizabeth, de Gouverneur Weatherby Swann esch machtlos. Wenn de Will allerdings im Lord Beckett de Kompass vom Jack Sparrow cha beschaffe, versprecht er i ehne dass er si ned hänke wörd. Dä zeigt emmer i die Rechtig wo sech das Objekt befendet wo de Kompassträger sech am meischte wönscht. 

Onderdesse macht sech de Jack Sparrow ofd Suechi nochem Schlössu zo dere Truhe wo sech im Davy Jones sis Härz befendt. De Jack het im Davy Jones Johre vorhär versproche, hondert Johr es Metgled vo sinere Crew z wärde, wenn är ehn zom Kapitän vo de Black Pearl macht. De Jones esch ez of de Suechi nochem Jack, wöu dä sini Schoude ilöse sött. Vom Will sim Vater, är esch inzwösche e Ontote vo de Crew vom Davy Jones, erfahrt de Jack dass de dä of de Suechi noch ehm esch. Drom befelt de Jack so schnöu wi möglech Land a zstüüre. 

De Will fendt de Jack ofere Insle wo vomene Kannibalestamm bewohnt wird. D Kannibale hei de Jack zo ehrem Gott ernennt, wei jedoch im verlouf vomene Ritual töte. D Pirate Pintel und Ragetti chöme äbefaus of die Insle nochdem si usem Gfängnis z Port Royal hei chönne entcho. Im Will, Jack ond ehrne Begleiter glingt schlossäntlech d Flocht ofd Black Pearl. 

De Davy Jones cha nome tötet wärde wenn sis Härz zerstört wird. De Will und de Jack erfahre vo de gheimnisvolle Tia Dalma dass s Härz vom Davy Jones inere True of ere einsame Insle versteckt esch. Die beide fende d flying Dutchman. De Davy Jones get im Jack drü Täg zyt ehm 99 Seele, statt sinere eigete z bsorge. De Will blibt as Azahlig äbefaus ide Crew vo de flying Dutchman. 

De Will trefft ofem Scheff sine Vater: de William Stiefelriemen Bill Turner. Dä höuft ehm de Schlössu för d Truhe zo Davy Jones sim Härz z fende. Är ermöglecht ehm ou d Flocht vo de flying Dutchman. Är get ehm es Mässer met ond de Will schwört dasser de Davy Jones töte wird indem er das Mässer dörs Härz vo ehm stäche wird. 

Z Tortuga trifft de Jack ofe Norrington, dä het sini Astellig bi de Royal Navy verlore, wöue ehm d Jagd ofe Jack messglöckt esch. De Norrington wird id Crew vo de Black Pearl ufgno. Es werd osserdem d Elizabeth, ehre esch d Flocht us Port Royal glonge, a Bord gno. De Jack notzt si met sim Kompass, zom Truhe mit em Härz vom Davy Jones z fende. 

Si fahre ofd Isla Cruz wo sech im Davy Jones sis Härz befendt. De Will esch äbefaus onderwägs zo dere Insle, är wird verfougt vom Davy Jones ond de Crew vo de flying Dutchman. 

De Jack wot s Härz bruche, damit är sech vo sim Fluech cha freichoufe, de Will het vor met dem Härz sine Vater z befreie. De Norrington wott s härz stähle ond’s im Lord Beckett bringe om sini Rehabilitation z erreiche. Of de Insle träffe si ofe Will. Zwöschem Will, Jack ond Norrington entbrönnt e Kampf ome Schlössu zo de Truhe. De Pintel ond de Ragetti probiere i de Zwöschezyt d Truhe z stähle ond wärde vo de Elizabeth verfougt. Schliesslech trefft no de de Davy Jones ond sini Crew of de Isla Cruz i zom sech d Truhe ond de Schlössu zrog z hole. De Norrington cha schlossändlech met de Truhe flöchte ond si im Lord Beckett öbergä. Im Jack, Will, Elizabeth ond de Crew vo de Black Pearl glingt d Flocht zo ehrem Scheff. 

Damet er de Jack cha töte rüeft de Davy Jones im Riesekrake, dä söu d Black Pearl is Meer zieh. De Kampf gäge Krake schint ussechtslos z si, drom beschliesst d Crew im Biiboot z flöchte. Um e Chance zha für die Flocht, kösst d Elizabeht de Jack ond chettet ne onderdesse as Scheff, si gloubt är esch schoud a dere ganze Lag. De Jack wird zäme mit de Black Pearl vom Riesekrake verschlonge, i de Crew allerdings glingt d Flocht. 

D Besatzig goht zo de Hütte vo de Tia Dalma, det erfahre si dass si de de tot Jack weder zom Läbe erwecke chöi. Für das stöut si ehne de Pirat Barboss zor Siite, är esch im erschte Teil vom Jack Sparrow verschosse worde.

Mettlerwile hed "Fluch der Karibik 2" weutwiit öber 1 Milliarde Dollar igspöut ond esch somet nach Titanic ond Herr der Ringe de dretterfougrichscht Föum auer Ziite! 
2007 esch d Triologie met Fluch der Karibik 3 abgschlosse worde.


</doc>
<doc id="12942" url="https://als.wikipedia.org/wiki?curid=12942" title="Luzern">
Luzern

Lozärn (dt. "Luzern," frz. "Lucerne," it./rät. "Lucerna") esch e Stadt i de Zentralschwiiz. Si esch d Hauptstadt vom glichnamige Kanton ond esch bes Endi 2012 au de Hauptort vom Amt Lozärn (Bezerk) gsii. Sed 1. Januar 2013 belded Stadt ellei de Wahlchreis Lozärn-Stadt ennerhalb vom Kanton.

Lozärn esch de wertschaftlechi ond kulturelli Mettelponkt vo de Zentralschwiiz. D Laag am Vierwaldstettersee, met Bleck i d Bärg (Pilatus, Rigi), macht en bsonders grosse Iidrock. Drom esch Lozärn scho früe (ab 1840) zonere Hochborg för de Tourismus worde.

Lozärn liid am Nordweschtändi vom Vierwaldstettersee. Ond zwar gnau det, wo d Rüüs usem See useflüsst. D Rüüs teilt d Stadt uf: Rächts vo de Rüss liid d Altstadt ond e Teil vo de neuere Quartier (Maihof, Brambärg, Wäsmeli, Halde etc.), lenggs vom Floss esch d Chlii- ond d Neustadt. D Chliistadt esch s eltischte Quartier. Wiiteri Quartier wie Onder- ond Obergrond, Gütsch, Bruch, Trebsche ond no meh Quartier ghöred zom lengge Ufer.

D Flechi vom Lozärner Stadtgebiet betreid 37,4 km² (bis Endi 2009; 24,15 km²). Do devo send 60,4 % Sedligsflechi, 11,6 % Landwertschaftszone ond 25,9 % Wald (Stand 2009). Am 1. Januar 2010 hed d Stadt Lozärn met de Gmeind Littau zu de «noie» Stadt Lozärn fusioniert.

Lozärn gränzt im Norde a d Gmeinde Mauters, Nöiechöuch ond Ämme, im Oschte a Äbike ond Adlige, im Südoschte a Megge, im Süde a Horb ond im Weschte a Chriens. Ond wel d Stadt no Bode hed am Nordhang vom Bürgestock, gränzt si det au no a d Nidwaudner Gmeinde Stansstaad und Änetbürge.

Lozärn esch zom erschte Mau gnamsed worde om 750 aus "Luciaria".

Quälle: Bundesamt für Statistik 2005

De Osländerateil esch 2014 be 24,2 % gläge.

Bi de Volkszellig 2000 hend vo de 57'023 Iiwohner 82,6 % Dütsch aus Hauptsproch aagää, 1,1 % Französisch, 3,5 % Italienisch ond 12,8 % anderi Sproche.

Z Lozärn redt me s hochalemannisch Lozärntütsch.

60,8 % vo de Iiwooner send im Jahr 2000 römisch-katholisch gsii, 14,4 % evangelisch-reformiert.

Bi de Nationauraatswahle 2015 heds das Ergebnis gää: BDP 1,4 %, CVP 13,6 %, FDP 14,8 %, GLP 7,6 %, GP 12,3 %, SP 22,8 %, SVP 18,6 %, Süschtigi 8,9 %.

De Stadtpresidänt vo Lozärn esch sit em 1. Settämber 2016 dr Beat Züsli (SP).

Lozärn esch de Setz vo der Universität Lozärn ond der Hoochschuel Lozärn.

Z Lozärn hets au epaar Musigschuele. Di wechtigschte send s Konservatorium (för klassischi Musig) ond d Jazzschuel (Jazz, aber au Blues).

Di bekanntischte Kulturveraaschtaltige send:

Lozärn het mee weder eis Theater ond Kino. Em KKL, ede Schüür, em Sädel, em noie Kulturzentrom Südpol z Chriens (sit 2008, statt de Boa) ond em Kulturpavillon am See chammer go Konzärt lose.

De bekanntischt Sportverein vo Lozärn esch de FCL (Fuessball-Club Lozärn). Är spelt i der höchschte Schwiizer Liga, de Raiffeisen Super League.

Anderi populäri Sportarte send Tennis, Ruedere, Handball, Schwemme, Volleyball ond Iishockey met etleche Klubs, wo i de oberste Lige speled. Osserdem geds au de alljörlechi Stadtlauf ond neu de "Lucerne Marathon".

De Frömdevercheer (Tourismus) esch met grossem Abstand de wechtigschti Wertschaftszwiig. Vo eem läbed (diräkt oder endiräkt) rond 30'000 Lüüt. Mänge Industriibetreeb, wo e früenere Johre z Lozärn dehäi gsi esch (z. B. d Liftfirma Schindler), esch us de Stadt wägzoge. Höt schaffed d Lüüt fascht alli em Gwärb- ond Dienschtleischtigssektor. Z Lozärn hets aber sed dä Fusion met Littau au weder es paar Puurehööf, bsonders im Gebiet Littauerbärg.

D Arbetslosigkeit esch im Jahr 2011 bi 2,7 % gläge.

Lozärn hed sächs Partnerstedt: 




</doc>
<doc id="12947" url="https://als.wikipedia.org/wiki?curid=12947" title="Maximilien de Robespierre">
Maximilien de Robespierre

Maximilien François Marie Isidore de Robespierre [] (* 6. Mai 1758 z Arras; † 28. Juli 1794 z Paris), isch ä französischä Politikär und einä vo dä iflusrichschtä Männer wärend dr Französischä Revolution vo 1789 gsi.

Är isch ds eltischtä Chind vorärä Awaltsfamiliä und het no drü jüngäri Gschwüschterti. Wonär füfi isch gsi isch sini Mueter gschtorbä. Drum hetr nid ganz ä liechti Chindheit gha. Für si Vater isch abr klar gsi, das o sis Büebli dr Maximilian speter ä mau sötti ä Awalt wärdä. So hetr also ds berüemtä "Collège Louis le Grand" in Paris bsuecht, und nach zwöuf Jahr hetr erfougrich sis Examä abgleit. Är isch scho immer ä sehr guetä Schüeler gsi, einisch ischr sogar als beschtä Schüeler vo Frankrich uszeichnät wordä.

Am 17. Juni 1789 het sich dr Dritt Stand as Nationauversammlig konstituiert. Die Versammlig het drzue dienet, aui Vorteilä vo dä Adligä abzschaffä, dr Robespierre isch i derä Versammlig vorauem ufgfauä, wil är vili radikali und für die moderate Abgeordnätä verschreckendi Fordärigä het güsseret; är het d Pressäfreiheit gforderet, ds augemeinä Waurächt für aui Männer, o fürd Bürä und d Bürger, d Abschaffig vor Sklaverei i dä Koloniä, und d Ufhebig vo dä Todesstrafä, isch aber immer no ä Ahänger vo dr konstitutioneue Monarchii gsi. Viär Wuchä nach derä Nationauvesammlig het die französäschi Revolution agfangä. 

Dr Robespierre het immer meh politischä Iifluss gha, zersch isch är em Jakobinerklub biträtä, 1790 isch er si Presidänt worde. Im Juni 1791 het dr König, dr Ludwig XVI., probiert us Frankriich z fliä, wüu är die französäschi Revolution vo ussä het wellä stoppä. Äs isch im aber nid glückt, är isch ufghautä wordä, het aber sini Chünigschronä därfä phautä. Dr Robespierre het aber noch däm si Meinig über die konstitutionelli Monarchi gänderet. Am 10. August 1792 hai Horde vo Republikaner, wo d Jakobiner understützt hai, d Tuilerie gstürmt, und d Nationauversammlig het beschlosse d Monarchi abzschaffe. Dennä isch dr Robespierre i Nationaukonvent gwäut wordä und schliässlich ou no in Woufahrtsusschuss. Dert het r mit elf angärnä zäme zimläch viu Feindä vor Revolution chönnä verurteilä, und dür d Guillotinä la tötä.

Dr Schtaatsterror isch immer schlimmer worde. Wenn vom 10, Merz 1793, em Dag vo dr Gründig vom Revolutionstribunal, bis zum 10. Juli 1794, wo s Prairial-Dekret erlo worde isch, 1579 Todesurteil gfäut worde si, siis vo denn bis zum 27. Juli 1794 scho 1376 gsi. Am 26. Juli het dr Robespierre ä Red vor em Konvent ghaute, und verscherfti Massnahme aakündiget. Am Dag druf hai die Abgeordnete über ä Woufahrtsusschuss diskutiert und dass män en sött entmachte, aber dr Robespierre hai si nit lo rede. Dennä isch d Verhaftig vom Robbespierre, vom Saint-Just und vom Couthon eistimmig beschlosse und dr Robespierre isch verhaftet worde. Zwar hetr gli druf chönnä flüchtä, und het sech mit siinä Fründä im Rathuus versammlet. Dr Léonard Bourdon het s Rathuus la schtürme ung dr Robespierre het versuecht Selbschtmord z begah, was ihm aber nid glückt isch, är het sich ids Mu gschossä, isch aber nid gschtorbä, sondern numä si Chifer isch verletzt gsi. Ä Deil vo siine Kamerade het sich verschosse odr isch us em Fänschter gumpt. Är isch verarztet und widr igschpert worde und am 28. Juli 1794 hai sen la hirichtä mit dr Guillotinä und das im Alter vo 36 Johr. Zämme mit ihm si einäzwanzig vo siine Ahänger hiigrichtet worde und in de negschte Däg no 83 angeri.





</doc>
<doc id="12969" url="https://als.wikipedia.org/wiki?curid=12969" title="Inu Yasha">
Inu Yasha

Inu Yasha (jap. 戦国御伽草子「犬夜叉」 "sengoku o-togi zōshi „inu yasha“", "D’mittelalterlichi Gschicht „Inu Yasha“") isch e international erfolgrichi Manga-Serii vo de japanische Zeichnerin Rumiko Takahashi, wo au als Anime umgsetzt worde isch.

I de Serii "Inu Yasha" gohts im Wesentliche um d’Drüecksbeziehig zwüschet em Halbdämon (jap. 半妖, Hanyō) "Inu Yasha" (jap. 犬夜叉), de widerbelebte Priesterin (Miko) "Kikyō" und de japanische Schülerin "Kagome", wo d’Reinkarnation vo de "Kikyō" us em 21. Jahrhundert isch, zue dem gohts au no um d’Suechi nach em „Juwel vo de vier Seele“ (jap. 四魂の玉, "Shikon no Tama"), wo de "Inu Yasha" mit em zu neme vollwertige Dämon (jap. 妖怪, Yōkai) werde wött.

Begleitet wird de "Inu Yasha" und d "Kagome" vom chline Fuchsdämon (Kitsune) "Shippō", de Dämonejägerin (Yōkai Taijiya) "Sango", ihrere Dämonechatz "Kirara" und em buddhistische Mönch (Hōshi) "Miroku".

Gegespiiler vo dere Gruppe sind unter anderem de Halbdämon "Naraku", wo ebefalls hinter dem Juwel her isch. Er hät nöd nur "Kikyō" i de Gschtalt vom "Inu Yasha" tödlich verletzt, sondern hät domit au glichzitig d’Liebi zwüschet de beide zerstört und hät die beide däzue brocht, dass sie sich gegesitig bekämpfe. De "Inu Yasha" isch schlussentlich durch de "Kikyōs" ihre Pfil an en heilige Baum in ewige Schlof bannt worde.

Witeri Hauptfigure sind de vollwertigi Hundedämon "Sesshoumaru", wo nöt guet uf sin halb dämonische, halb menschliche Halbbrüeder "Inu Yasha" z’spreche isch, und die obe gnannti "Kikyō", wo ä undurchsichtigi Position iinimmt und immer wider i de Serie uftaucht. Spöter chunt au no de Wolfdämon "Koga" däzue, wo sich unsterblich i d’Kagome verliebt und de Inu Yasha loswerde wött.

D’Handlung fangt öppe ca. 500 Jahre vor üsere Zit a, am Ort, wo im hütige Japan Tokio stoht. Ineme Tempel lebt dört d’Miko "Kikyō", wo de Uftrag hät, s "Shikon no Tama" vor allem Böse z’beschütze und es z’reinige. 

De Kristall bsitzt grossi Chräft und cha für Guets aber au für Böses igsetzt werde. "Kikyō" selber bsitzt magischi Chräft und cha de Juwel reinige. Selbst für e Miko bsitzt sie übernatürlichi Chräft. Ausserdem isch si e Meistere im Pfiilbogeschiesse.

Amene Tag trifft sie denn uf de Hanyō "Inu Yasha", wo ebefalls s’Juwel bsitze wöt und si verliebet sich inenander. Doch de "Onigumo", en Dieb, wo sich vo Dämone hät uffrässe loh, damit er mit ihrene Körper en neue (Naraku) forme cha und sich Chräft vo dene Dämone z’Nutze mache cha, erfindet en tüflische Plan, um as "Shikon no Tama" anne z’cho: Er bringt d’"Kikyō" dezu, gege de "Inu Yasha" z’kämpfe, indem er ihre vorgauklet, dass de Inu Yasha si hintergange hät und verletzt si schliesslich tödlich i de Gstalt vom Inu Yasha. Mit eneme magische Pfil schüsstt sie uf de "Inu Yasha" und er wird vo ihre an de heilig Baum Goshinboku bannt, und keit ine tüfe Schlof. "Kikyō" selber stirbt wenigi Augeblick spöter a de schwere Verletzig vom Naraku und schlussentlich wird’s Juwel mit ihrere Liche verbrennt.

I üserer hütige Zit wird de "Kikyō" ihri Seel i de "Kagome" widergebore, wo wegedem au s "Shikon no Tama" in sich inne trait. Sie weiss von dere Tatsach aber no nüt. Sie lebt zäme mit ihrere Mueter, ihrem Grossvater, ihrem chline Brüder "Sōta" und de Chatz "Buyo" in eme Schrih z’Tokyo.

A ihrem 15. Geburtstag wird si von eme Yōkai (Dämon) in de Schribrunne zoge. De Brunne bildet ä Zitportal zwüschet em "Inu Yasha" sinere Zit und de Kagome ihrere Zit, wo nur die beide duurereise chönd. Sie reist also 500 Jahre zrugg und landet i de Zit 50 Johr noch de "Kikyō" ihrem Tod, em sogenannte Sengoku Jidai (jap. 戦国時代, dt. d’Epoche vo de chriegerische Staate). 

Si befreit de "Inu Yasha" vo sim Bann und s’"Shikon no Tama" wird ihre vomene Yōkai us ihrem Köroer grisse. Somit isch s’"Shikon no Tama" wider i de Zit vom Inuyasha uftaucht und isch wider s’Ziil vo allne Yōkais. Im Kampf geg d’Totetanzchräie, emene Chraiedämon, schüsst Kagome en Pfil uf de Dämon ab, wel de Dämon vorede s’Juwel klaut hät. Dummerwis trifft sie aber s’Juwel, wo sich zu dem Zitpunkt im Körper vo de Chraie befindet und s’Juwel explodiert i alli Himmelsrichtige.

Jetzt lits a de Kagome und em Inuyasha s’Juwel wider zfinde. Mit de Zit entwicklet sich au immer me Gfühl zwüschet de beide, bis si sich inenander verliebet, obwohl da keine vo de beide öffentlich zuegeh würdi.

"Inu Yasha" erschiint z’Japan sit 1997 i Einzelkapitel im Manga-Magazin Shōnen Sunday vom Shogakukan-Verlag. Die Einzelkapitel werdet au regelmässig i bisher 46 Sammelbänd zämmegfasst.

Uf Dütsch erschiint d’Manga-Serii sit em Juni 2002 bi Egmont Manga und Anime (EMA), bis jetzt sind 40 Bände erschine.

Au de erschti Inu-Yasha-Roman "Der Brunnen zwischen den Zeiten" isch uf Dütsch erschine.

De Anime "Inu Yasha" isch vo de Studio Sunrise produziert worde, di erschti Folg isch am 6. Oktober 2000 am 19:00 uf em japanische Sender Nippon Television usgstrahlt worde. D’Serii isch am 6. September 2004 nach 167 Episoden beendet worde, aber mit emene offene Schluss, was unter Fans vo de Serii immer wider zu Spekulatione über ä möglichi Fortsetzig führt. Au wird uf diverse Fansites behauptet dass d’Studio Sunrise momentan ä Fortsetzig vo Inu Yasha produziert.

I de dütsche Fassig sind bis jetzt nur die erschte 104 Folge uf RTL II und bis zur 53. Folg au uf MTV 2 gsendet worde. 

Synchronsprecher

Vom Anime "Inu Yasha" sind au vir Kinofilm produziert worde, die z’Japan jewils am Endi vom Dezember g’startet sind: 

Die erschte drüh Kinofilm sind au scho i dütscher Fassig erhältlich. De vierti söll vorussichtlich afangs 2007 uf DVD erschine.

Es sind au mehreri Videospili entwicklet worde, keis vo dene isch aber je z’Europa erschine.

D’Rumiko Takahashi hät im Johr 2002 für "Inu Yasha" de 47. Shogakukan-Manga-Preis i de Kategorie Shōnen übercho.


</doc>
<doc id="12971" url="https://als.wikipedia.org/wiki?curid=12971" title="Mory">
Mory

Mory isch:




</doc>
<doc id="12976" url="https://als.wikipedia.org/wiki?curid=12976" title="Sissa">
Sissa

Sissa isch:



dr Familiename vo



</doc>
<doc id="12979" url="https://als.wikipedia.org/wiki?curid=12979" title="Datenkompression">
Datenkompression

Dadakombressio isch en dr heidicha Enformadsionsdechnik a Sammelbegriff fir dechnische Verfahra, wo probierd wird, dia fisikalisch Aazahl vo Enformadsionsoehaeda (en dr Digidaldechnik: Bytes), zom verrengera, ohne dass d'oegendlech Enformadseo verlaure gohd.
Zom des bewerkschdellicha geids onderschiadliche Aasädz:

Säll isch s'oefachschde verfahra: Mr suachd em Dadahoufa noch gleiche Muschdr ond paggd sälle an bloß no oenere Schdell zamma, ond iebrall wo mr vorher des Muschdr ghed hod, wird a Ersadsmuschdr oegfiagd, wo a Enformadsio endheld, wia ofd a dere Schdell des Muschdr vorkomma ischd. Beischbiel für solche Verfahra sen dr "Byte Run"-Algoridmus oder s sognannde "Run Length Encoding" (RLE).

Andere Verfahra zom Wiedrholonga erkenna ond ausschalda send Dadaschdruktura, die zom Beischbiel d'Schdrugduur von ema Tegschd oder Doel drvo (Block) in ama Suachboom schboechered, so dass mr henderher sälle Schdrugduur wiadr herschdella ka. Oe Verfahra von dera Ard isch zom Beischbiel s'Huffman-Verfahra.

En viele Fäll langds ao, wenn die Enformadsio am End nemme genaoso widr hergschdelld wera ka, wie se vor dr Dadakombressio gwäa isch.
Säll isch zwar fir gschriebene Tegschd oder so ed grad erwenschd, aber fir Bildr, Film odr Donufzoechnonga langd des. Dr Mensch siad ufema Bild sowiso ed älles, ond ao in Film on teen schdeggad an Houfa Dada, die mr ed sied odr haerd. Selbschd wemmr schdickla weglaod, wo mr oegendlich kedd wohrnemma, dichded sich dr menschlich Wohrnemmungsabbarad die fealende Enformadsiona drzua, so dass mr moeschdens ed mergd, wenn äbbes fääld. Säll hoeßd mr "Interpolation".

Drzua geids ao widr mehrere dechnische Verfahra.

Enformadsiona wia Bildr, Film ond Teen ka mr zom Beischbiel mid era Disgreeda Furiee-Dransformadsio bschreiba. Am End brouchd mr bloß no dia Baramedr vo dera Dransformadsio abschboechara, no ka mr henderdrae dia Enformadsio gnao gnuag widr herschdella. Viele moderne Muldimedia-Kombressiona send so: JPEG, MPEG-1, -2, -3

Mr ka ao zerschd d'ganz Enformadsio analisiara ond en oenzelne Objegd zerlega. Am End wered no dia andere Verfahra aagwended, wo uf dera Seid bschriaba send, ond bei dr Dekombressio werad dia Objegd widr so zammagsedsd, wia se vor dr Kombressio gwäa send.
Dr heid zemlich beliebte MPEG-4 (also ao DivX oder XVid) duad säll.

Wemmr woeß, in wellem Zammehang d'Enformadsio henderdrae aagwend wird, ka mr ao älles weglao, was im Zammahang scho do isch. So duad mr zom Beischbiel bei Software-Akdualisierunga bloß dia Doel vom Programmdegschd oepagga ond em Aawender iebers Neds schigga, wo jedz nei send. Bsonders bekannd isch do bei Programm, wo mr dr Quelldegschd hod, des diff-patch Verfahra. Drbei duad der, wo äbbes ama Quelldegschd genderd hod, mid em "diff"-Progremmle audomadisch a Dadei erschdella, wo dr Onderschiad zwischam urschprenglicha Tegschd ond em neia Tegschd mid soene Enderonga denna schdood. Dr Awender laod henderdrae mid em "patch"-Progremmle sälle Dadei ieber soe Exemblar vom alda Tegschd driabr. Des Progremmle duad no dia alde Versio mit de Enderonga vermischa, so dass am End d'neie Versio rouskommd.


</doc>
<doc id="12980" url="https://als.wikipedia.org/wiki?curid=12980" title="Septembermorde">
Septembermorde

D’ Septämbärmordä oder Septämbermassaker (frz. "Massacres du Septembre" odr "Journées du Septembre") wärdä hüüfig o „erstä Schreckä“ gnennt. Mit däm Usdruck wird ä Volksufstand während dr französischä Revolution bschribe, wo vom 2. bis zum 6. Septämber 1792 duuret het.

Am 2. Septämbär 1792 isch z Paris ä Mäldig itroffä, dass Preussischi Trupänä i Frankriich si igfallä und Verdun, ä Stadt im Nordä vom Land, hei igno und dass dr französisch Kommandant Beaurepaire Sälbstmord begange het. 

Usserdäm hets ono Grücht gä, dass im Pariser Gfängnis die Gfangänä ä Usbruch hei plant für dä Preussischä Trupänä z hälfä, und ds altä System, also d'Monarchi, wieder härzstellä.
Äs het no witäri serägi Grücht gä, därum hei Ahängär vor Revolution, einägi Bürger vo Paris, bschlossä d'Pariser Gfängnis mit dä agäblichä Verräter z stürmä. S Morde het am 2. Septämber agfange, wo Bewaffneti ä Gruppe vo Gfangene, wo i s Abbaye Gfängnis i dr Nöchi vo Saint-Germain-des-Prés transportiert worde isch, agriffe het. Am 3. Septämbär si Revolutionäri i die parisischä Gfängnissä ibrochä. Därbi hei si innert drei Tag über 1200 Gfangäni tötet, obwohl öppä zwei Drittel vo allnä Häftlingä keni politäschi Gfangäni gsi si, sondern ganz normali Verbrächär, wo wägä Diebstahl oder Prostitution si verurteilt wordä, wie säch speter het usägstellt.

Dr zwölfköpfig Wohlfahrtsusschuss het speter dür ä Maximilien de Robespierre dr Jacques-René Hébert (1757-1794), dr Afüehrer vo de ultrarevolutionäre Hébertiste und Herusgäber vo dr republikanische und antiklerikale Ziitschrift "Le Père Duchesne", la verhaftä. Dr Hébert isch einä vo dä radikalschtä Jakobiner gsi und het a dä Septembermordä ä grossi Rollä gspilt. Är isch, wie vili vo sinä Verbündätä dür d'Guillotinä köpft wordä.

D Septämbermassaker hai im Usland ä grossä Iidruck gmacht und si as Bispil ufgfüehrt worde vo de Verbräche, wo d Revoution wurd begoh. Z Frankriich het niemer welle d Verantwortig drfür übernäh und im Nationalkonvent hai die gmässigte Girondiste de Jakobiner, vor allem em Jean-Paul Marat, em Georges Danton und em Maximilien de Robespierre, d Schuld ge.



</doc>
<doc id="12982" url="https://als.wikipedia.org/wiki?curid=12982" title="Universität Straßburg">
Universität Straßburg

De Üniversität Strossburi ésch üss de protestantisch Gymnasium hervorgange, wo de Jean Sturm od´r Johannes Sturm 1538 begrindet het.

1556 ésch`s Gymnasium én de Rang vun e Akademie g´stellt wore, 1621 ésch`s e Universität un 1631 künnijlich Universität wore.

1681 ésch Strossburi vun d´Armee vum "Sunnenkünni" ing´nomme worre.

Aach ze frànzeeschi Zite het de Universität noch bekannti Studente üss Ditschlànd g´het. Aaner vun´ne ésch de Goethe gsin, wo do 1770/71 (Rächt) studiert het (nochdäm siner Vàt´r g´maant het, ass´r in Leipzig zue véel Zit én Auerbachs Keller zuegebroocht het). De Vorlesunge sin vor de Franzeesch Revolution noch uff Ditsch g´hàlte gsin. Georg Büchner het ze Strosburi 1831 sin Medizinstudium àng´fange (un´s aach dort ferti g´màcht noch de Flucht üss Hesse-Darmstadt noch de Entdeckung un Konfiszéerung vun sinem Trakt "Der Hessische Landbote"). Zue där Zit, noch Revolution, napoleonisch un Restaurationszit sin b´sundersch de Natürwissenschafte (wo domols Frànkrich aach führend war) gànz én frànzeesch´r "Hànd" gsin. Numme én Theologie un Geisteswisseschafte ésch villicht noch e ("àlt-")elsassisch´r od´r e ditscher Influss iweri gsin.

Én de 1970er Johre ésch de Universität Strosburi uffteilt wore:

Sider am 1. Janer 2009 heissa dia Universitäda neï "L'Université de Strasbourg".




</doc>
<doc id="12983" url="https://als.wikipedia.org/wiki?curid=12983" title="Georg Büchner">
Georg Büchner

Dr Karl Georg Büchner (* 17. Oktober 1813 in Goddelau (Hessen-Darmstadt); † 19. Februar 1837 ze Zürich) isch e ditschr Schriftstellr (Dramatikr) un (sozial-)politisch Aktivischt in de Zit vum Vormärz un e Natürwisseschaftler (Medizin/Anatomii) gsin.

Georg Büchner isch àm 17. Oktobr 1813 in Goddelau im hessische Riid in Südhesse uf d Walt kumme, àls Sohn vum Distriktsarzt Ernst Büchner un sin´r Ehefrau Louise Caroline Büchner, geborene Reuß, zur Welt. De Famili Reuss ésch üss`m Elsass kumme un se han noch Kontakt g´het mét de Strosburjr Zweig wi däm Unkel Edouard Reuss.
`R isch´s erscht vun siwe Gschwéster gsin:

1816 ésch de Famili noch Darmstadt gwandelt, wo de Vàtr de Position als Bezirksarzt angnumme het.

Am 9. November 1831 het sich Georg Büchner àn de medizinisch Fac vun de Universität vun Strosburi ingschriwwe. Gwohnt het´r in de Krütenöi (St. Wilhelmer Stross, Hamengass) im Hüs vum evangelisch Pfàrrer Johann Jakob (Jean-Jacques !) Jaeglé, e Frind vun de elsässisch Reuss-Zweig, un dem sini Tochter Wilhelmine. De zwei han sich vrliibt un heimlich vrlobt.
Nooch zwei Johr het dr Büchner àwwr àn de Universität vun Giesse wechsle müen, wil de Untrtane vum hessisch Grossherzog numme zwei Johr Studium im Üsslànd 'rlöibt sin gsin.






</doc>
<doc id="12984" url="https://als.wikipedia.org/wiki?curid=12984" title="Hornussen AG">
Hornussen AG

Hornusse (amtlich "Hornussen") esch en politischi Gemeind im Bezerk Laufenburg vom Kanton Aargau. Sie lit im obere Fricktal.

Am 31. Dezämber 2005 händ 852 Menschen z Hornusse gläbt, de Osländerateil isch 12,8 Prozänt vo dr Bevölkerig gsi. Bi de Volkszählig 2000 send 54,5 % römisch-katholisch, 26,8 % reformiert und 5.6 % moslemisch orientiert gsi; 2,3 % gehörte andernä Glaubensrichtige ah. 91,3 % händ Düütsch als ihri Hauptsprache gnennt, 2,5 % Italienisch, 1,8 % Albanisch, 1,3 % Serbokroatisch, 0,9 % Französisch.

Di erscht urkundlich Erwähnig vo Hornusse isch us em Johr 1281, wo de Ort "Hornescon" gnennt worde-n-isch. S Dorf isch en Dinghof vom Frauchloschter z Säckinge gsi, d Landesherrschaft isch bi de Habsburger gläge. Wil d Bärner im 1460 de Bsitz vo de Schänkebärger übernoh hei, isch Hornusse ab da an de Gränze zum Bärner Aargau gläge.

Mit em ganze Fricktal hei d Habsburger Hornusse in de Folg vom Waldshueterchrieg im 1468i an d Burgunder verpfändet. Nach de Niderlag vo de Burgunder gäge d Eidgenosse in de Burgunderchrieg isch Hornusse ab em 1477 wider habsburgisch gsi. Ab em 1491, wo de Chaiser Maximilian I. sini Reichsreform duregführt het, het Hornusse zu Vorderöschtriich ghört, de gröschti Grundbsitzer isch aber nach wi vor s Frauechloschter z Säckinge gsi. Im 17. Johrhundert het Hornusse viel unter verschidnige Chrieg müesse lide: Es het vo 1612 bis 1614 en Buureufstand geh, vom 1633 bis ins 1638 het de Driissgjährig Chrieg au im Fricktal gwüetet und de Pfälzisch Erbfolgechrieg (1688-1697) het d Region ebefalls troffe. In de zeite Hälfti vom 18. Johrhundert isch d Strooss über de Bözbrg usbaut worde und wo im 1779 s letzschti Teilstück eröffnet worde-n-isch, het me di ganzi Strecki mit em Pferdefuhrwerch chönne befahre. Numme 18 Johr später isch s Fricktal es französischs Protektorat worde (Frieden von Campo Formio) und im zweite Koalitionschrieg isch d Front zwüsche de Franzose und de Öschtriicher z Hornusse gsi.

Am 20. Februar 1802 isch Hornusse z ere Gmeind im noi bildete Kanton Fricktal worde, wo im Auguscht 1802 en Teil vo de Helvetische Republik worde-n-isch. Sit em 19. März 1803 isch Hornusse eini vo de Gmeinde vom Kanton Aargau.

Z Hornusse gets rund 200 Arbeitsplätz, defo 26 % ide Landwirtschaft, 43 % ide Industrie und 31 % im Dienstleistigssektor. Die meiste Erwerbstätige sind Wägpendler und schaffe i de grössere Gemeinde vom Fricktal oder ide Region Brugg.



</doc>
<doc id="12986" url="https://als.wikipedia.org/wiki?curid=12986" title="Thundorf">
Thundorf

Es git mééreri Oort mit em Name Thundorf:



</doc>
<doc id="12996" url="https://als.wikipedia.org/wiki?curid=12996" title="Telebasel">
Telebasel

Telebasel isch e regionale Färnsehsänder in dr Region Basel. S Hauptstudio isch z Basel zerscht an dr Austroos gsi und syt Herbscht 2007 ab dr Schteineschanze. Syt 2004 gits es zuesätzlichs Regionalstudio z Lieschtel. "TeleBasel" wird jeede Daag vo öbbe 120'000 Persone aagluegt.

TeleBasel produziert jede Daag e gueti Schtund neus Programm uff Baseldytsch. Es git Noochrichtesändige am 12i, 5i zobe, äm sächsi und es 15 minütigs Nochrichtemagazin am 7vor7. Drzue kömme guet zwanzig vrschiideni Magazinsändige über die unterschiidlichste Theme, wie s Kulturmagazin "Behind the Scenes", d Tierlivrmittligs Sändig "Plätzli gsuecht", em Gsundheitsrootgäber "xund-tv" oder s Iisebahn-Magazin "Volldampf". Jugendlichi broduziere ihr aigens Färnsehmagazin "mash-tv" wo scho für e paar von ene e Sprungbrätt ins Mediegschäft gsi isch. 

TeleBasel realisiert au e huffe Usseübertragige wie die vo de Basler Fasnacht, em Stadtlauf oder em Lieschtlemer Chienbäse. Sundersändige gits au regelmässig vor de Wahle und an de Abstimmigswuchenänd. 

Sit em Novämber 2007 wird e grosse Teil vom Programm im Format 16:9 usgstrahlt.

S Team beschtoht us öbe 70 Mitarbeiterinne und Mitarbeiter in de Berich Redaktion, Produktion und Marketing. Gschäftsfiehrer isch dr Michael Bornhäusser, Chefredaktorin isch d Karin Müller.



</doc>
<doc id="12999" url="https://als.wikipedia.org/wiki?curid=12999" title="Alte Maße und Gewichte (Baden)">
Alte Maße und Gewichte (Baden)

Alti Maß un Gwicht im Großherzogtum Baden vo 1810 bis 1871. Die alte Maß un Gwicht sin mit dr Grindig vum Ditsche Rich anne 1871 vum metrische Syschtem abglest wore.

1 Meile = 2 Wegstund

1 Ruthe = 10/6 Chlofter = 5 Elle = 10 Fueß = 100 Zoll = 1000 Linie = 10.000 Punkt
1 Morge = 4 Viertel = 10 Tsd./9 Quadratchlofter = 10000 Quadratelle

1 Viertel = 10 Riemruthe = 100 Quadratruthe = 10000 Quadratfueß = 1 Mio. Quadratzoll = 100 Mio. Quadratlinie
1 Kubikschueh = 6 Chlofter = 23,3 Ster = 72 Balkenruthe
1 cbm = 1,2 Ster

1 Kubikruthe = 125 Kubikelle = 1000 Kubikfueß = 100.000 Kubikzoll

1 Zuber = 10 Malter = 100 Sester = 1000 Meßli = 10000 Becher

1 Fuder = 1,25 Stückfaß = 2,5 Zulast = 10 Ohm = 100 Stütz = 1000 Maß = 1500 Liter = 4000 Schoppe = 10000 Glas
1 Pfund = 4 Vierling = 10 Zehnling = 16 Unze

1 Zehnling = 10 Centas = 100 Dekas = 1000 As

1 Unze = 2 Loth = 8 Quint = 24 Skrupel

1 Quint = 3 Skrupel = 64 Gran

1 Gran = 4 Gränli = 16 Richttheil



</doc>
<doc id="13017" url="https://als.wikipedia.org/wiki?curid=13017" title="Georgi Asparuchow">
Georgi Asparuchow

De Georgi Asparuchow (bulgarisch , ängl. Transkription: "Georgi Asparuhov"; * 4. Mai 1943 in Sofia, † 30. Juli 1971) isch a gueta bulgarischa Schütteler gsi. Är isch vor auem us „Gundi“ bekannt.

De Georgi Asparuchov, vo siner Ahänger Gundi gnännt, isch im ne Armeviertu vo Sofia, de bulgarische Houptstadt ufgwachse. Sis Debüt i de höchschti bulgarische Spüuklass het er mit 17 gä u het grad as Gou gschosse. Ärr het damaus für de bulgarisch Klub Lewski Sofia gschuttet. Het aber scho i de jäschti Saison wägem Gäud zu Botew Plodiw gwächslet. Nach es paar nit erfougriche Jahr isch är omi zrüg zu Lewski. Vo den an isch är zimlich berüemt cho. 1966 het er s i de Champions League (damaus no "Europapokal der Landesmeister") bis iz Viertusfinau gschafft wonner gäge Benfica Lissabon mit em Topstar Eusebio numme knapp verlore het. Grad derna het er z änziga Gou vo de Bulgare a de WM in Ängland gschosse. 1966 isch er bulgarischa Fussbaumeischter, Torschützekönig, Sportler vom Jahr cho u het no grad de Sowjetarmeepokau gwunne. Är het bis 1971 mehreri nationali Titu gwunne.

1971 isch är unter Alkoholyfluss mit em grösschte Nachwuchstalänt vom bulgarische Fussbau Outo gfahre u tödlich verunglückt mit sim Bifahrer.

No hüt chunnt de Gundi vo de Bulgare sehr verehrt.




</doc>
<doc id="13084" url="https://als.wikipedia.org/wiki?curid=13084" title="Finnland">
Finnland

Finnland isch a Land im Norda fa Europa. Es ghört zu Skandinavia. Finnland isch öppa 338.145 Kwadratkilometer gross und hät 5.336.458 Iwohner (2009). D Hauptstadt isch Helsinki. Wittere wichtige Städt sind Tampere, Turku, Espoo und Vantaa.

Finnland grenzt im Weschta an Schweda, im Norda an Norwega und im Oschta an Russland.

Ieber 94 Prozänt vo dr Bevölkerig schwätzt Finnisch, ä Sprooch wo zue dr Finno-ugrische Sproochgrubbe ghört. Im Süde vom Land wird mänggisch Schwedisch gschwätzt (sächs Prozänt). D Labbe im Norde schwätze Samisch.




</doc>
<doc id="13086" url="https://als.wikipedia.org/wiki?curid=13086" title="Arlbergromanisch">
Arlbergromanisch

S Arlbêrgromanisch isch a rêtrromanischi Dialêktgruppa, wo hüt nömma gschwêtzt wört. As hôt sech oss dar Omgangsprôch vo da röömischa Kollonischta (vôrallam Legjoneer vo Gallia) entwigglat. Vôr tausat Jôôr isch Arlbergromanisch nô dia vôrrangig Sprôôch vo Vôraadlbêrg und Liachtastee gsii. Möttar Ziit ischas allig mee in Süda und in abglêgani Teelar trebba warra. Omma Sibzehhahundrt ommi haiand es dia letschta Lüüt nôch schwêtza könna.

Zwôôr hôtss off dêrra Sprôch kee Littratuar gee, abr ma kaa bôdda vil rekônschtrueera. Im Allemannisch, woma jêtz i denna Gegata ninnt, sin an Huuffa romaanischi Wêrtar öbbreg blebba. Des latiinisch ‚c’ zom Biischpil isch aso blibba, apaar retrromanischi Dialêkkt hôn daförr ,ch’ wia i ‚chasa’. Of Adlbêrgromaanisch hêêssts ‚*casa’. Des kemmpa a Wêrtar ‚Schgalôsa’ (Schtôppla) ôdr da daarfnemma Gaschôrra (Gaschurn) und Gamprii (Gamprin). Z ‚c’ isch im Allemannische a ‚g’ warra. Dr Grond davörr isch dass’ romaanische ‚c’ wêêchr töönt wia des alemannischi ‚k’. Wêga’temm passads mee bemm ‚g’ dazua. Vôr ‚i’ unn ‚e’ isch ‚c’ wia mas vô Italjeenisch hêrra kennt.

Witr ischt aaznee das dr Endluut o bi mendliga Wêrtar arhaalta plibban isch. Wia ‚*manu’ statt rêtrromanisch ‚man’. Zo eenam Teel kunnt ees, wel Adlbêrgromanisch schô aalt isch und dia jüngra Entwiggliga ned mettgmahhat hôtt. Zomm andara kamma ofd Fluarnemma luaga, wo mid ‚au’ höörandi. Des isch off Retrromaanisch ned nomaal. Es lôt sech abbr arklööra drov, dass d Buastabba zwöschat ‚a’ und ‚u’ awêgg’falla gsii zii köntan. Latscháu (Lautschau) könt demmnôch vô ‚*langiatu’ kô. Gliifalls sen Fluarnemma möd ‚sau’ met ‚*sottu’ zemma z bringa. Dr Nôônamma ‚Bitschnau’ söll vom vôrnamma ‚Sebastian’ kô. Also ‚*Bastianu’ ôdar aso.



</doc>
<doc id="13087" url="https://als.wikipedia.org/wiki?curid=13087" title="Elisabeth Walter">
Elisabeth Walter

D Elisabeth Walter (* 10. Jünni 1897 z Kippenewiiler; † 4. Jünni 1956 z Konschtanz) isch e alemannischi Dichteri gsii. Ihre Haüptwärk isch dr "Schmiddlidick"; ihrini alemannische Gedichter sin im Wärk "Rosmarin und Nägili" gsammlet. In dr Zit vom Nationalsozialismus het si sich gweigeret, mitzmache un isch in Ungnad gfalle.

D Elisabeth isch am 10. Jünni 1897 uf d Wält kumme, ihri Vorfahre sin Büüre üs em Riäd bi Lohr gsii. Ihre Mueter isch d Gronewirtsdochter Maria Killius vu Kippenewiiler, dr Vatter dr Friseer Karl Friedrich Dürr gsii. Dr Nochnamme het si vum Stiäfvatter, em Fuehrmann Josef Walter, wu d Killiusi ghirate het, wu s Maidli segs Johr alt gsii isch. S isch katholisch daift wore, wu d Mueter zum Katholizismus konvertiärt isch. D Elisabeth isch im oberrhiinalemannische Kippenewiiler ufgwagse un z Oberwiir in d Volksschuel gange. Iidrick üs ihrere Kindheit sin in ihre Wärk "Madleen kann nichts wissen" iigflosse.

Vu 1910 bis 1913 het si mit dr Hilf vum e Mäzen kenne s „Institut der Lehrfrauen vom Heiligen Grab“ z Bade-Bade bsueche. Witteri 3 Johr het si miäße im e Büro schaffe, zum d Familiä mit drei gleinere Gschwischter unterstitze. Ab 1916 bis 18 het si z Friiburg i.B. am Lehrerseminar im Katholische Institut ihre zuekimpftige Beruef glehrt. 1920 het si schliäßlig z Friiburg d braktisch Briäfung as Lehreri kenne ablege. Ab 1922 isch si im Schueldiänscht gsii – diä erschte 7 Johr im Hotzewald (Ortschaft Hänner), im hochalemannisch Gebiät. Derte het si aü ihre Haüptwärk, dr "Schmiddlidick", gschriibe, friili het si zum Schluss gsundheitligi Broblem gha un het d Schriiberei zwei Johr miäße unterbräche. Im Jünni 1930 isch dr "Schmiddlidick" schliäßlig fertig gsii. "1931" isch si in d Friiburger Gegend uf Betzehüüse verstezt wore. Doch iber diä Zit schribt si: „Ich lasse nichts auf die Stadt Freiburg kommen, aber ich bin fast gestorben darin vor Heimweh nach dem Dorfe.“ Sie het wider welle in e Dorf zu dr Büüre. „Wenn ich nicht Gottes Erdboden an meinen Fußsohlen spüre, bin ich nichts.“

Ab 1933 isch si wider im Dorf gsii – z Retebach (Fridewiler) bi Neistadt im Schwarzwald.

D Elisabeth Walter isch diäf religees gsii. 1934 het si u. a. z Gümlinge bi Bärn d befrejndet Familiä vum Brofässer Dr. Rudolf Singer bsuecht, wu wäge dr Nazi üs Friburg emigriärt isch; z Italiä het si an ere Papscht-Audienz teilgnumme.

Ball isch si mit em Syschtem in Konfikt kumme. D Nationalsozialischte hän üs ihrenem Roman "Schmiedledick" e Zigiinerfeindligkeit rüsgläse un hän gmeint, si kenne diä Fraü fir sich iisetze. Sie hätt sotte „Schuelungskurs“ fir Lehrerkollege halte, het sich aber gweigeret. Am 26. Oktober 1935 het si miäße an ere Tagung zur „Judenfrage“ teilnämme. Im e Schriibe vum Kreisamtsleiter vum „Amt für Erzieher“ isch ere drno vorgworfe wore, s seige vun ere „abfällige Bemerkungen über den Inhalt des Vortrages gemacht worden (...), und Sie sollen nach denselben Mitteilungen den Saal mit solchen Bemerkungen auch verlassen haben.“ Noch däm Briäf un eme Verher het si Zueflucht bin ere Kamradi in dr Nechi vu Keln gsuecht un gfunde; diä sibe Monet derte het si mit eme ärztlige Attescht kenne iberbrucke. 1936 het si sich wider in dr Hotzewald ins glei Derfli Dietlinge versetze lo – in sällere Schuel isch si dr einzig Lehrer gsii un het sich nit vor Bespitzelung dur Kollege miäße ferche. Aber aü do isch si vergelschteret wore: Anne 37 het si an ere Tagung vum „Verein katholischer Lehrerinnen“ im Gloschter Beuron teilgnumme; ball druf het si sich vor em Kreisschuelrat, eme SA-Mann, miäße rächtfertige, im Johr druf het si miäße unterschriibe, ass si as Lehrer keinere konfessionelle Vereinigung derf aghere. Mit ihrere Gsundheit ischs witer dr Bach na gange – Härzmuskelschwächi. 1941 het si e totale Närvezämmebruch gha, het aber nit kenne in e Närveklinik, wel si im Dritte Rich het miäße ferche, ass si nimmi läbig rüskummt. Mit an ihrem närvlige Zuestand ka verantwortlig sii, so dr Hubert Matt-Willmatt, ass ihr Buech "Schmiddlidick" uf Betriibe vu dr Gestapo üs dr wit verbreitete katholische Borromaeusbibliotheke het miäße entfernt wäre.

Noch em Zämmebruch vum nationalsozialischtische Syschtem isch si eini vu wennige Lehrer gsii, wu vu dr franzesische Militärrregiärung ohni Umständ hän kenne in dr ditsch Schueldiänscht ibernumme wäre. Aber s isch ere gsundheitlig alliwiil liädriger gange. 1948 isch bin ere Schuelinspektion feschtgstellt wore, ass si zwar e „ausgesprochene frauliche Erzieherin“ isch un „mit sanfter un sicherer Hand“ fiährt, aber s isch gwinscht wore, ass s „ästhetische Lesen eine sorgsamere Pflege erfährt“. Dr Hubert Matt-Willmatt haltets fir meglig, ass im Schuelinspäkter do dr Dialäkt oder dr Akzänt vu dr Diätlingemer Schiäler nit basst het.

Im gliche Johr het d Elisabeth Walter e Deputatsverkirzung uf 23 Stunde beatrait – wäge dr Närvesach, wu si siter 1941 gha het – aber s Schuelamt het z verstoh gä, ass si jo ganz ka ufhere, wänn si nimmi ka schaffe. Si schribt do drzue: „Man darf doch nicht bestraft werden dafür, dass einen die Nazis gequält haben, bis man von Sinnen war, und eine Krankheit auf Jahre hinaus davongetragen hat.“

Schliäßlig het si d Versetzung üs Diätlinge beatrait; des Derfli, wun ere numme hätt sotte e Zueflucht vor Verfolgung sii, isch ere bi ihrem Gsundheitszuestand nimmi zuemuetbar gsii – ke Lade im Dorf, ke Dokter, kenni Verkehrsmittel usw.

1949 het si kenne uf Salem umziäge – friili het si im Schulediänscht derte nimmi kenne rächt Fueß fasse – viil Granketsüsfall – un 1952 isch si in Ruehjstand versetzt wore.

Ihre Alterssitz het si z Konschtanz im Mariähüüs gnumme. Vu derte üs het si als no Gfangini im Fraüegfängnis bsuecht un het ene aü ihre Bibliothek zur Verfiägung gstellt. Am 4. Jünni 1956 isch si z Konschtanz verstorbe.

Bsunders in ihrem Geburtsort Kippenewiiler isch ihre Adänke bewahrt wore, zum Biispiil isch 1987 s Schuelhüüs noch ere benännt wore. Aü z Diätlinge hets e Schild zu ihrem Adänke am Schuelhüüs. Betzehüüse (bi Friiburg) het e Stroß noch-ere benännt.

Uf dr publizischtische Ebini het sich bsunders dr Hubert Matt-Willmatt fir s Witerläbe vu ihrem Wärk iigsetzt. Dr het 1987 "Madleen kann nichts wissen" un s alemannisch "Rosmarin und Nägili" im e Buech vereinigt un rüsgä, 1997 het er mit Hilf vum Schillinger-Verlag ihre Gsamtwärk in einem Band wider fir d Effentligkeit zuegänglig gmacht un mit eme üsfiährlige Vorwort iber s Läbe vu dr Dichteri versähne.

Im Hotzewald het si näben em Schueldiänscht afange dichte. Anne 1930 isch ihre Haüptwärk, "Die abenteuerliche Reise des kleinen Schmiedledick mit den Zigeunern", rüskumme. Des Buech het großes Ufsähne erregt; s het golte as „’Glücksfall für Baden und seine Schulen’, als ‚das Heimatbuch’, als ‚Badischer Nils Holgersson’, als ‚wertvolle Bereicherung der Heimatliteratur’“ – so zitiärt dr Hubert Matt-Willmatt zitgnessischi Reaktione. Wäge sinem – vu dr Verfasseri beabsichtigte - pädagogische Wärt isch des Buech in dr badische Schuele iigsetzt wore – aü noch in dr 50er Johr. Dr Verlag Herder z Friiburg i.B. hets 60 Johr lang ständig im Brogramm ka – s isch aü vu noschtalgische Erwagsene gsuecht wore un wird no gsuecht.

Im Buech gohts um e Bue, dr „Schmiedledick“, wu vu Zigiiner gstohle wird un mit däne im Rossfuhrwärk, im e Wohnwage dur s badisch Land fahrt. Diä Handlung het dr Dichteri ermegligt, viil Informatione iber d Gschicht, d Geografii, d Kültür un d Wirtschaft vum badische Land iifliäße z lo. Im Schmiddlidick si – am Afang unfreiwilligi – Reis mit dr Zigiiner isch e Abenteier gsii, wu d Kinder gfesslet het.

Friili sin in diä Gschiicht aü zitgnessischi Vorurteil iber d Sinti un Roma (Zigiiner) iigflosse – so hän im Schmiddlidick sini Entfiährer – d Zigiinerfamiliä Weinberg - aü suscht gstohle, bättlet, hän Fleh gha usw. D Walteri het aber nit beabsichtigt, dr Sinti un Roma z schade. D Nazi hän versuecht, si fir sich iizspanne – wänn si uf eme zigiinerfeindlige Zug gfahre wär, hätt si kenne e glänzigi Karriäre mache. Si isch as e effentlig bekannti Person wiä ihre große alemannische Dichterkolleg Hermann Burte unter eme starke Abassungsdruck gstande. Aber si het Stand ghalte. Si isch niä dr Partei biidrätte, het diä obe bschriibe Haltung gege dr Nationalsozialismus iignumme un schlimmi Schikaniärung in Kaüf gnumme.

Änewäg isch d Walter Elisabeth noch em Griäg uf dr Argwohn vu dr „politisch Korrekten“ gstoße – dr Eric Fricke bschribt diä Stimmung eso: „Waren nicht knapp drei Jahre nach Erscheinen des Buches die Nationalsozialisten an der Macht? War am Ende gar Elisabeth Walter eine geistige Wegbereiterin der Massenmorde an Sinti und Roma in den Konzentrationslagern?“ Dr Fricke wiist druf ani, ass dr Schmiddlidick un d Kinder, wu diä Gschichte ghert oder gläse hän, üsgrächnet dur „heimatlosi“ Zigiiner s badisch Land känne lehre; dr Schmiddlidick diäg begriffe, ass „Heimet“ meh isch wiä e glei Dorf im Hotzewald. „Diese Heimatverbundenheit“, so schribt dr Fricke, „ist für manche Kritiker wohl ebenfalls ein Indiz, dass der ‚Schmiedledick’ in eine bestimmte politische Ecke einzuordnen ist.“ Do diäge numme no e baar Zitat üs alte Volkssage brüche vorkumme, wu germanischi Getter drin e Roll spiile, un scho seig s Urteil perfekt.

Aü dr Hubert Matt-Willmatt findets paradox, ass mer „in der heutigen, leicht zu führenden Diskussion“ versuecht het, in dr Walteri „wegen Schmiedledicks Reise mit den ‚Zigeunern’ nationalsozialistische Gesinnung zu unterstellen.“

Dr Eric Fricke kunnt esälber zum Urteil, ass wänn im Fall d Walteri doch versuecht ha sott, e Minderheit z diffamiäre, ihre des „gründlich misslungen“ isch. „Kaum ein Leser wird umhin kommen, die Familie Weinberg und Großmutter Mindel (...) mitsamt ihren ganzen Eigenheiten zu mögen.“

1950/51 het d Elisabeth Walter dr "Schmiddlidick" fir d zweit Uflag licht iberarbeitet – do drbii sin Stelle veränderet wore, vu villicht zu Missverständnis kennte fiähre.

1963 het dr Südwestfunk – Landesstudio Friiburg e Reihe vu Funkspiiler üsgstrahlt, wu vum Johannes Semper noch em "Schmiddlidick" verfasst wore sin. Dr Matt-Willmatt schribt anne 97, s seig „unverzeihlich, daß der Südwestfunk vor Jahren unter dr Ägide einer unfähigen Sendeleiterin (...) auch diese Bänder aus seinem Archiv entfernte und vernichtete.“

D letschte Uflag vu däm Wärk im Friiburger Herder-Verlag isch 1990 gsii; zum 100. Geburtstag vu dr Dichteri 1997 het dä Verlag diä fellig Neiuflag nimmi gmacht. Dr Eric Fricke meint, well dä Roman „seit langem dem massiven Beschuss der Kritik“ üsgsetzt gsii seig.

1934 isch aü ihre gleine alemannische Gedichtband "Rosmarin und Nägili" erschiine – d Schikane vu dr Nazi hän nonit agfange gha. Dr Walteri ihrini Gedichter zeige si ass e stolzi, drotzigi, aber ändlos drüürigi Fraü. Dr Hubert Matt-Willmatt wiist druf ani, as in däm Buech e diäfe Schmärz dittlig wird, wu si in ere gscheiterete persenlige Beziähung verlitte het. Des kunnt in verschiidene Gedichter zum Üsdruck – so zum Biispiil in "Si sägen, i heig goldig Hoor", wu aü im gsamtalemannische Sammelwärk „Holderbluescht“ vum Georg Thürer Ufnahm gfunde het, oder im Gedicht "zue wa", wu dr Hubert Baum in sinem Buech „Freude am alemannischen Gedicht“ bsproche het.

Aber aü andere Schmärz verfolgt d Dichteri bis in dr Draüm:
<poem>
"S het mer traumt - i weiß nümm wa,"
"aber ghüület mue n i ha."

"S Herz tuet mer weh - wo bin i gsi?"
"Wo trinke si so rote Wii?"
"Bluetrote Wii, da ha n i gseh,"
"Jetz chunnt's mer langsam, o je, o je."
</poem>
Si het nit kenne hälfe - mer ka des im e änge oder im e witte Sinn verstoh:
<poem>
"Im Strooßegrabe ohni Huet"
"isch einer glege i sym Bluet."
"Wer isch es gsi? Schneewiiß und rot,"
"und het mer grüeft, und isch doch tot!"

"I ha mer gförcht, i bi it hi,"
"o lieber Gott, wer isch des gsi?"
"Mir rüeft nu ein so uf de Welt,"
"und geschtert isch er über Feld."
</poem>
Mir däm Gedichtbändli bricht aü – mittle in ihrere produktivschte Phase – ihre dichterisch Schaffe ab, so dr Matt-Willmatt.

D Elisabeth Walter isch in dr niideralemannische Ortenau ufgwagse. Diä Fraü, wu z Friiburg no dr eigene Wort fascht gstorbe isch vor Heimweh noch em Dorf un no dr Büürslit, het ihrini Gedichter im hochalemannische Hotzewälder Dialäkt gschriibe; si het sich sprochlig also ihrere zweite Heimet un ihrene Mänsche abasst. Im "Brief an einen Freund" schribt si, ass si z Hänner im Amt Säckinge "die jungen Alemannen in sämtlichen vorgschriebenen Wissenschaften" unterrichtet het, un säli hän si "in ihrer Landessprache, die ja noch fast reines Mittelhochdeutsch ist", unterrichtet.





</doc>
<doc id="13104" url="https://als.wikipedia.org/wiki?curid=13104" title="Sara Bachmann">
Sara Bachmann

D’ Sara Bachmann (* 23. Juni 1979 z Luzärn) isch en Schwizer Moderatorin und Videojournalischtin bi de Sändig «Aktuell» vo de beide Sänder Tele Tell (Innerschwiiz) und Tele M1 (Mittelland). Usserdäm isch si d'Hauptperson vo dr Sändig «Sara macht's».

D'Sara Bachmann hätt 1999 ihri Kaufmännisch Lehr mit Bruefsmatura bi de Luzärner Kantonalbank abgschlosse. Denah het si no eineinhalb Jahr als Bankangschtellti gschaffet.

Im Johr 2001 hätt si es Volontariat als Videojournalischtin bi de Privatsänder Tele M1 & TeleTell überchoo. Drü Jahr schpöter hät d'Sara als Noochrichte-Moderatorin für d'Sändig «Aktuell» uf Tele M1 & TeleTell gschaffet.

Sie isch bi Tele Tell Videojournalischtin und Moderatorin vo de Sändig «Aktuell», näbe de Maureen Bailo, de Christine Zehnder und früher au näbe de Silvi Herzog gsi.

Sara machts: Dr Schnett vo dr Sendig duured öppe 2-4 Täg.

I ihrere eigne Sändig «Sara macht’s» gahts einersiits drum, dass sie vor de Kamera luuter meh oder weniger uusgefallni Sache macht (Duett mit em Chünig vo Meiorca, em Jürgen Drews; Bodypainting; Fallschirmspringe), anderersiits wird mit eme Gascht diskutiert.

Wil si sich nid für de universitäri Wäg entschide het, sondern en Bruefslehr gmacht het, isch d'Bachmann Repräsentantin vom Aargauer Projekt «Vitamin L - Ausbildungspower» worde (näbet em Rocco Cipriano, de Christine Zehnder, em «Mister Schweiz 2004» und anderne) Ds Projekt söll d'Bruefslehr schterke, d'Schaffig vo Lehrschtelle fördere und ufzeige, dass au en Lehr zum Erfolg füehre cha. Die Bruefslehr isch i de Schwiiz zwar rächt aagseh, doch es herrscht Lehrschtellemangel.



</doc>
<doc id="13123" url="https://als.wikipedia.org/wiki?curid=13123" title="Brig-Glis">
Brig-Glis

Brig (amtlich "Brig-Glis"; frz. "Brigue-les-Bains") isch en politischi Gmeind und der Höiptort vam Bezirk Brig im Kanton Wallis.

Es zellt cirka 12'000 Iwohner und isch bekannt als Bildigszentrum vam Oberwallis, dum ditschsprächundu Teil vam Wallis. Züedem isch Brig eu bekannt ver ds Stockalperschloss mit schinum schöne Gartu.

Entstandu isch Brig-Glis am 1. Januar 1973 üs der Fusion va de Gmeinde Brig, Glis, Gamsu und Brigerbad.

Ane 2008 isch Brig «Alpenstadt des Jahres» gsi.

Brig liigt am obru Ändi vam Rottutal am Füäss vam Siplonmassiv.

Dr Gmeindbann geit im Süde d Bärge embrüf bis zum Glishore und zum Tochuhore, zwische de Tääler va dr Saltina un dr Gamsa. 1993 het d Saltina e grossi Uberschwämmig z Brig gmacht.

D Nachbargmeiine va Brig-Glis sin im Bezirk Brig Natersch, Tärmu, Ried-Brig un Simpilu, im Bezirk Visp Lalu, Vischp und Tärbinu.

Der Ortsname va Brig chunt vam keltische Wort "*briga," wa Hoger bedüütet.

Brig ischt zum eerschtu Mal im enä Schriftdokumänt gnennt choo im Jaar 1215 als "Briga," Brigerbad 1297 als "Baden, zum Bad," Glis ane 1230 als "Glisa."

Quella: Bundesamt für Statistik 2005

Dr Üsländeraateil ischt 2010 bi 15,1 % glägu.

82,9 % vannu Iwonru sint im Jaar 2000 remisch-katholischi gsii, 6,4 % evangelisch-reformierti.

Dr Ggmeindspresident va Briig-Gliis ischt dr Louis Ursprung (Stant Oktober 2017).

Bi dr Volchszellig 2000 heint vannu 11590 Iwonru 90,3 % Titsch als Höiptspraach aagigää, 1,7 % Franzeesisch, 1,9 % Talienisch und 6,1 % anneri Spraache.

Dr heggschtalemannisch Tialäkt va Briig-Gliis gcheert zen eschtlichu Tialäktu vam Wallisertiitsch.

Brig isch en wichtige Verchersort. Im Baanhof vo Brig chömed d Linia Gemf–Milan, Bäru–Thun–Brig und Zermatt–Brig–St. Moritz zämu. Schtrasse fierund z Tal üf und ab, uber de Simplonpass und in d Bärgdörfer. Und z Brig startend oder ändent Postautolinie in alli Richtige.

Z Brig steit z Stockalperschloss.

D Chircha z Glis isch eini vo de elteschte vom Wallis. Hittu is en Wallfaartsort.

D alt Landmüra isch z Gamsu. Es isch e Letzi gsi.

Z Brig isch e Teil vo der Mediateek vom Wallis.





</doc>
<doc id="13127" url="https://als.wikipedia.org/wiki?curid=13127" title="Schenkon">
Schenkon

Schänke esch en politischi Gmeind im Wahlchreis Sorsi vom Kanton Lozärn i de Schwiz.

Schänke lit am nordöschtläche Ändi vom Sämpachersee öschtläch vo Sorsi. S Dorf ond d Ortsteile "Gröiu" und "Zäufäud" im Nordwäschte send inzwösche zämegwachse. Am Hang a dr Stross Sorsi-Möischter 1 km nördläch vom Dorf esch inzwösche dr Ortsteil "Tannbärg" entstande. Öschtläch dervo lit dr Wiler "Tann". Es git no zöwi witeri Wiler, wo zu Schänke ghörid: "Zopfebärg" ond "Zouhus".

Schänke gränzt a Eich, Göiesee, Gunzbu ond Sorsi.

D Worzle vo Schänke gönd zrögg bes zo de Pfahlbouer am Sämpachersee. Dr Ort werd als "Scenchofen" zerste mol 1173 orkondlich erwähnt im Zämehang mettem Chorherrestift Möischter. Spöter esch Schänke ad Habsburger öbergange und Teil vom Michelsamt worde.

Quälle: Bundesamt für Statistik 2005
Ändi 2005 het Schänke 2'471 Iwohner gha. Sit 1970 het sech d Bevölkerig meh als verdrüfacht. D Grönd ligged im Bou vo de Outobahn A2, de sehr tüüfe Stüre ond dä ländläche Lag. Dr Uusländeraateil esch 2014 bi 5 % gläge.
80,9 % vo dr Iiwooner send im Jahr 2000 römisch-katholisch gsii, 10,9 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,0% , CVP 27,1% , FDP 22,4% , GLP 4,3% , GP 4,6% , SP 7,9% , SVP 29,4% , Süschtigi 3,4%.

Dr Gmeindspräsident vo Schänke esch dr Patrick Ineichen (Stand Februar 2016).

D Arbetslosigkeit esch im Jahr 2011 bi 1,2 % gläge.

D Gmeind esch döre Aschloss ad Poschtoutolinie "Sorsi-Schänke-Eich-Sämpech Station" ond d Buslinie "Sorsi-Schänke-Möischter" guet as Netz vom öffentläche Vercher agschlosse.

S Dorf Schänke lit a dr Houptstross Sorsi-Sämpech. Dr Ortstöu Zäufäud esch zuesätzläch no a de Stross Sorsi-Möischter. Der nöchscht glägenig Outobahnaschloss ad A2 esch 2 km entfärnt ds Sorsi.

Bi dr Volkszellig 2000 hend vo dr 2104 Iiwohner 96,4 % Dütsch aus Houptsprach aagää, 0,2 % Französisch, 0,6 % Italienisch ond 2,8 % anderi Sprache.

Z Schänke redt me s hochalemannisch Lozärntütsch.



</doc>
<doc id="13137" url="https://als.wikipedia.org/wiki?curid=13137" title="Birmenstorf">
Birmenstorf

Birmischtorf (amtlich "Birmenstorf AG") isch e Gmeind im Bezirk Bade im Schwiizer Kanton Aargau. Si liegt a de Rüüs, ugfähr vier Kilometer weschtsüdweschtlich vo Bade.

Birmischtorf liegt uf ere Schotterebeni uf de rächte Site vo de Rüüs, numme e paar Kilometer weg vo ire Mündig i d Aare. De Stettbärg, de Bollrai un de Stutz, drei chlineri Usläufer vom Gäbischtorfer Horn, rage i d Ebeni inne. De Dorfchern liegt an ere enge Stelli zwischem Stutz und de Rüüs. Die sonschten flachi Ebeni fällt kurz vor em Flussufer steil ab.

S Gemeindgebiet isch 780 Hektare gross, dodervo sin 285 bewaldet, 10 sin mit Räbe bepflanzt un 122 überbaut. D höchsti Stelli isch uf em Stutz uf 573 Meter, die tüfsti uf 340 Metern a de Rüüs. Zu Birmischtorf gehöred d Wiler Müsle, Muntwil, Oberhard und d Lindmühli.

Nachbargemeinde sin Gäbischtorf im Norden, Bade im Oschte, Fislisbach un d Badener Exklav Rütihof im Südoschte, Wohlenschwil im Süden, Birrhard im Südweschte un Müllige un Windisch im Weschte.

Di erschte Spure von ere Bsiedlig z Birmischtorf sind us de Jungsteizit. Us der Römerzit sin a de Bollstrass und im Huggebüel Spure vo Gutshöf gfunde worde. Di sind zur Versorgig vom Legionslager Vindonissa da gsi, wo in unmittelbarer Nöchi vo Birmischtorf im hütige Windisch gläge het. D Gründig vom hütige Dorf isch alemannische Siedler zverdanke, wo sich vermuetlich im 6. Jahrhundert hier niederglasse hend. S erschte Mal isch s Dorf 1146 urkundlich erwähnt worde, wo de Bernhard von Clairvaux uf ere Reis do gschlofe het.
D Landesherre vo Birmischtorf sind ab 1172 d Grafe vo Länzbrg gsi und wo die Usgstorbe sind, d Grafe vo Kyburg, danach d Herre von Liebegg (bi Gränichen). Am Stephanstag 1351 isch s Dorf vor de Schlacht vo Dättwil vo Zürcher Truppe plündered worde. Im 1363i het d Königin Agnes von Ungarn s Dorf in Bsitz gno, un sofort ans Chloschter Königsfälde in Windisch abgä. 
Wo 1415 d Eidgnosse de Aargau un Birmischtorf erobered hend und di d Grafschaft Bade als gmeini Herrschaft verwaltet hei, isch Bimischtorf de Sitz vomene Amt worde. D Patronatsrecht für d Chile und d niederi Grichtsbarkeit isch bim Chloschter Königsfälde blibe.
Di Konschtellation het in de Reformationszit grossi Uswirkige gha. Königsfälde het nämlich zum Bärner Aargau gehört und wo Bärn d Reformation iigführt het, isch z Königsfälde s Chloschter ufghobe und en Hofmeischter iigsetzt worde. Der het versuecht d Reformation au z Birmischtorf (und im Nachbarort Gäbischtorf) iizführe und het de noii Glaube unterstützt. En Drittel vo de Birmischtorfer isch reformiert worde, zwai Drittel sin katholisch blibe. De Gägesatz zwische beide Konfessione het s Läbe im Dorf noch bis ins 20. Johrhundert prägd.
Im 1743 sind durch es Füür 15 Hüüser zerstört worde und numme wenigi Johr nach em Widerufbau, sind si im 1757 no einisch durch en Brand zerstört worde.
Wo im März 1798 d Franzose in d Schwiiz iimarschiirt sind, hend sich di politisch Situation grundlegend gändered. Birmischtorf isch e Gmeind im Kanton Bade worde und het, wi alli Gmeinde in de bisherige Gmeine Herrschaft, ihre Status als Untertanegebiet verlore. Im 1803 isch d Grafschaft Bade zämme mit em Kanton Fricktal und em Berner Unteraargau, wo scho sit 1798 Kanton Aargau gheisse het, zum neue Kanton Aargau zammegschlosse worde.

D Füürwehr vo Birmischtorf het uf de 1. Jänner 2004 mit de Füürwehr vo Mülige fusioniert. S bsundrige do dra isch, dass die Füürwehr sich über e Bezirksgränze ewäg zämmegschlosse het. S Füürwehrmagazin z Müllige isch ufghobe worde und d Fahrzüg stönd hüt alli z Birmischtorf im Füürwehrmagazin.





</doc>
<doc id="13138" url="https://als.wikipedia.org/wiki?curid=13138" title="Gebenstorf">
Gebenstorf

Gäbischtorf (amtlich "Gebenstorf") isch e Gmeind im Bezirk Bade im Kanton Aargau.

Gäbischtorf ligt i de Mitti zwische Bade und Brugg. Bis 1884 het au Turgi zu Gäbischtorf ghört, bevor s en eigeni Gemeind worden isch.

D Gmeind ligt diräkt am Wasserschloss vo de Schwiiz, wo drü vo de füüf grösste Flüss vo de Schweiz, d Aare, d Limet und d Rüüs, zämmenflüsset. De alt Dorfkern ligt zwischem Oschtufer vo de Rüüs und em weschtliche Abhang vom Gäbischtorfer Horn. In ere Flussschlaufe vo de Rüüs liegt de Wiler "Rüüs" oder "Rüüsdörfli", wo mit Gäbischtorf zämegwachse isch. Ugfähr ein Kilometer nördlich vom Dorfzentrum flüsst d Rüüs i d Aare, und numme e paar hundert Meter wyter unde isch d Mündig vo de Limet i d Aare.



</doc>
<doc id="13140" url="https://als.wikipedia.org/wiki?curid=13140" title="Baden AG">
Baden AG

Bade (amtlich "Baden") isch e Gmeind im Kanton Aargau i de Schwiiz.

S isch de Houptort vom Bezirk Bade. D Gmeind het es biz meh als 19'000 Iwohner und isch so d Gmeind mit de drittmeischte Iwohner im Kanton, nach Aarau und Wettige. D Stadt isch scho i de Römerziit für ihri Thermalquelle bekannt gsi. Während de Ziit vo de Alte Äidgnosseschaft isch si en Tagsatzigsort gsi. Sit 1962 ghört au Dättwil zur Gmeind Bade.

Bade lyt anere änge Stell im Limetdaal. Vo Weschte und vo Oschte laufe Felsgrööt von ere Jurachetti bis noch an Fluss, im Oschte isch das d Lägere und im Weschte, oben a dr Altstadt, dr Felse mit dr Burg Stäi.

D Nachbergemeinde vo Bade sind Obersiggedaal im Norde, Ännepade und Wettige im Oschte, Neuehof im Südoschte, Fislisbach im Süde, Birmischtorf und Gäbischtorf im Weschte und Turgi im Nordweschte. D Exklaafe Rütihof wird vo Birmischtorf, Fislisbach und Melige umschlosse. D Gemeind Turgi het e chlini Enklafe mit Wald und Matte im Nordweschte vom Badener Stadtgebiet.

Scho in de Römerziit het’s z Bade e Siidlig gäh. D Römer hei bei de Thermalquellene am Limmatboge Bäder bauet un öppe im Johr 25 nach Chrischtus isch direkt bi dene Bäder der Ort Aquae Helveticae entschtande. A dere Schtell sin wichtigi Stroosseverbindige zämecho, eini vo Augusta Raurica (Augscht) übere Jura uf "Vitudurum" (Oberwintertuur) un witer uf "Brigantium" (Breagaz) am Bodesee un au d Stroos uff "Turicum" (Züri)) hets gäh, wo dann witer über d Päss i de Alpe uf Italiä gfüert het. I de zweite Hälfti vom 3. Johrhundert hets erschti Überfäll vo de Alemanne gäh und us em 7. Johrhundert sind bi Bade alemannischi Gräber gfunde worde. Noch vor em Johr 1000 isch d Burg Stei uf em Schlossbärg bauet worde. Des isch e strategisch wichtigi Stell an der Klus vo de Limet.

Di erschti urkundlichi Erwähnig vo de Stadt Bade isch us em Johr 1040. D Siidlig het im 13. Johrhundert s Märträcht übercho, und im Johr 1265 wird s «Niderhus» erwäänt. Das isch spöter s Landvogteischloss worde und het d Holzbrugg über d Limet gsicheret. Mit der Eroberig vom Aargau durch di alti Eidgnosseschaft im 1415ni isch Bade de Sitz vom Landvogt vo de Grafschaft Bade worde, und au vili äidgnössischi Tagsatzige hei hiir schtattgfunde.

Ane 1847 isch d Spanisch-Bröötli-Baan vo Züri bis uf Bade choo.

D Gmeindsversammlig vo Noiehof het, wi au de Iiwohnerrot vo Bade am 30. März 2010 de plante Fusion mit de Stadt Bade zugschtimmt, wo uf de 1. Jänner 2012 het sölle realisiirt werde. D Volksabstimmig het am 13. Juni 2010 stattgfunde. S Schtimmvolk vo Noiehof het de Fusion zwar dütlich zugschtumme, d Bevölkerig vo Bade het si aber knapp abglähnt.

Z Bade gits näbed de Primar- und Bezirksschuel au no e Kantonsschuel mit ere Informatikmittelschuel.

Bade het es aargauischs Kantonsspital.






</doc>
<doc id="13141" url="https://als.wikipedia.org/wiki?curid=13141" title="Korsika">
Korsika

Korsika (Frz. "Corse", sunsch én romanischi Sprooche meischt "Corsica") esch e Insle im Mittelmeer.

Si wurd oft öi d´Insel vun d´ Scheenheit ("l´Île de la Beauté") genennt. E Grund dodefir ésch de gebirij Làndschaft vun dr Insle mét ihre mediterran Ambiente, wo`s oft vun dr Küscht steil nuff geht én de Beri, wo mét`m heechsche, `m Monte Cinto (2.710 mNN), numme 24 km vun de Weschtküscht fàscht uff de Heh vun de ditschi Alpe kummt. Corsica liejt ém Süde vun dr Riviera knapp 100 km vor dr Küscht vun dr Toskana ze Italie. Em Süde ésch nit wit de Noochbersinsle Sardinie (öi ital.), wo Corsica veel kültürelli Vrbindunge mét het.

Korsika g´heert zitt´r 1768 züe Frànkrich. D´offiziell Amtssproch ésch (nàdiirli) Franzeesch, awwer de Insulan´r redde öi noch Korsisch, de tràditioniell Sproch vun d´r Insel wu vum Àlt-Toskanisch àbstammt. De Insle ésch én zwei Départemente untrteilt: de Haute-Corse (Kors. "Corsica suprana", Départementszahl 2B) un de Corse-du-Sud (Kors. "Corsica suttana" - 2A).

Korsika ésch öi de erscht moderni Demokratie (Republik) én de Walt mét e Constitütion, de zweit korsisch V´rfassung vun 1755. Pasquale Paoli (öi frz. "Pascal" – de wichtigscht un modernscht vun de korsisch Nátional- un Selbschbstimmungshelde) definéert do drin des "Selbschtb´stimmungracht vun de Volliker" (""le droit des peuples à disposer d’eux-mêmes"". Dr politisch Prozess ésch öi beinflusst wore vun England – mét e`m-e parlamentarischere Vrständnis vun dr Monarchi – un vum e ditsche Awentürer, wii vorher schun emol de Hoffnunge vun de Korse uff Einigkeit un Unàbhängikeit krischtàllisiirt un àls Künnij vun Korsika personifiziirt het. Dii Republik, wo ihri Unàbhängikeit - vun dr Stàdt Genua - àlso schun vor d´USA `rkleert het, ésch àwwr nit àlt wore. De Genuese hàn nooch hundrti Joohr vun Vrsueche, de Korse zue kolonisiire, gnue g´het un de Insel eifàch àn dr Kinni vun Frànkrich vrköift – wii-e pààr Johr speetr selbsch fr e neii – frànzeeschi - Republik sin`r Kopf vrloore het.

Korsika ésch nooch Sizilie, Sardinie un Zypern de viertgreescht Insel vum Mettelmeer. De Position ésch zwésche 43° 01′ un 41° 22′ nördlich Breite un 9° 34′ un 8° 33′ öschtlich Längi. Vun Norde (Cap Corse) bis Süde (Capo Pertusato) ésch de Insel 183 km làng, vun Oschte (Alistro) no Weschte (Capo Rosso) het se 83 km. De Flächi betràjt ca. 8722 km². Mét ihre vili Buchte, Bächelmindunge un "Criques" het Korsika e Küscht vun éwwr 1000 km Längi. E Drittel devun ésch Strànd, de Rescht Felseküscht (e bissele wii-e Fjordküscht), wo direkt én`s Gebiri iwwrgeht, wii sunsch de greescht Teil vum Lànd innimmt. Numme àn d´Oschtküscht gibt`s e greessere, màximal 10 km breite, ebe Strife.

De Insel léijt weschtli vun dr nördlich italianisch Hàlbinsle un ésch umgebe ém Norde vum Ligurische Meer, ém Oschte un Süde vum Tyrrhenisch Meer un ém Weschte vum Weschtlich Mittelmeer. Bis zue`m frànzeesche Feschtlànd, ze "Nice" (Nizza) ésch`s 180 km wit (de Längi vun dr Insel), d´italianisch Küscht ésch drgeje numme 83 km entfernt (bi Livorno) (de Breit vun dr Insel), bis (zuer italianisch Insel) Sardinie ésch`s éwwr de Stross vun Bonifacio ém Süde sogar numme 12 km.

De Insel ragt stellewiis üss 2.500 m Tiefe ém Meer àls e imposant Gebirislàndschaft uff un geht driwwr öi wéddr so hoh bis zue de heechschte Gipfle. Ém Mt. Cinto-Massiv ésch dr heechscht: 2.706 m iwwr – àwwr numme 24 km vum Meer. Korsika ésch extem gebirig – ungfähr 86 % sin Berilànd un numme 14 % Küschtetiiflànd. Diss gibt dr Insel e durichschnittlich Heh vun 568 m (Sardinie: 344 m, Sizilie: 441 m). 50 Zweitöisichr ràge uff`m Insele én dr Himmel!

Korsika ésch entstànde, wii de Alpe, ém Tertiär. `S bsteht zue zwei Drittel üss`m-e kristalline Granitsockel, bsundrsch ém Weschte. De Oschte ésch zuem greeschte Tei üss Schiefer, wo sich üss Meeressedimente gebildt het, un üss Schwemmland.

De heechst Beri vun d´Insel:

`S Gebiri wurd uff siner ganz Längi dur de GR 20 erschlosse, wo als de schwiirigscht Wanderwäj vun Frànkrich gilt. Pittoresk sin öi de schroff Felsspitze vun d´ Aiguilles de Bavella, wo m´r oft öi als de korsisch Dolomite b´zeichnet.

Frànkrich – noch e Monarchie – kreijt àww´r 1768 dur de V´rtraa vun Versailles vun Genua`s Racht eww´r Corsica - wo indignéert Frànkrich de Kriej erklärt. 1769 wurd Paoli mét sini Truppe én Ponte Novu g´schlaaje un geht én´s Exil. Noch làng geje de Krieje (Napoleon) eww´r d´Insel bis 1789 d´Assemblée Nationale Korsika offiziell zü´-me Teil vum "Empire français", vum Kaiserreich vun Napoleon erklärt. Im Zweite Wältchrieg isch d Insle vo Italie bsetzt worde, isch aber 1945 wieder zu Frankriich cho.

Dr Kardinal Joseph Fesch, wo von ere Basler Familie abstammt, het z Ajaccio e Kunstmuseum gründet, s Musée Fesch.

1805 wurd Korsika mét`m ""Décret de surséance"", wo de B´nutzung vum Frànzeesch f´r d`"Actes publics" uff Corsica uffschiebt, noch àls e italienischsprochig Region b´hàndelt (""région de langue italienne"") bis 1858, wo Frànzeesch andli "langue officielle" wurd, un Italienisch, bis do offizielli Sproch un mét d´r lokal Mundàrt, Korsisch, fàscht iww´rall v´rbreitet, "abg´schafft" wurd ("nullité de tout acte rédigé en italien").


</doc>
<doc id="13143" url="https://als.wikipedia.org/wiki?curid=13143" title="Rotten">
Rotten

Där Rottu (, franzesisch "le Rhône;" frankoprovenzalisch: "Roûno," okzitanisch: "Ròse," schrifttiitsch "der Rotten" odär "die Rhone") isch än 812 km lange Fluss va Europa und där zweitlängschto und wassärrichschto Strom va Frankrich.

Där eiguntla ditscha Namu vannär Rhone, "Rottu," isch numu no im Oberwallis gibrüchtä. Ds grammatikalischa Gschlächt vam Fluss isch im Latinischu („Rhodanus“), im Franzesischu („le Rhône“) und im Walserditschu („der Rotte“) männlich, was fär Fliss ehnär untypisch isch.

Na dum Fluss isch öi ds franzesischa Département Rhône binänts.

Där Fluss äntspringt innär Schwiiz zoberscht im Goms am Rhonegletscher und mündut z Frankrich innär Nechi va Arles und Marseille immu Deltas ins Mittelmeer. 

Vam Rhonegletscher im Nordoschtu vam Wallis fliässt är afangs im Taal gägu Südweschtu bi Brig, Vischp, Siders und Sittu verby. Z Martinach machut är än grobu 90-Grad-Bogu nach rächts "(z Rottuchnew)" und fliässt denn Richtig Nordu. Är ärgiässt schi z Le Bouveret inu Gänfärsee, wan är z Gänf widär värlaat. Nachär fliässt är dum Jura naa gägu Südu bis Culoz, wan är du Jura na Weschtu dürbricht. Bi Gordon machut är namal äs Chnüü gägu Nordweschtu.

Va Lyon äwäg fliässt är va Nordu gägu Südu. Bi Avignon isch sis Tal zwüsche de Alpille und em Platoo am Fluss "Gardon". Nerdlich va Arles zwigt än Teil gägu Weschtu in d Petit Rhône, där Höüptaaru aber fliässt als Grand Rhône weschtlich va Marseille in ds Mittlmeer. Zwischu dä beidu Mündigsarmu ligt där Camargue, bikannt fär schini wissu Pferdi, schwarzu Rindär und fär d Sumpf- und Wassärvogla (vor allum d Flamingo, d Reihära und d Ibissa).

Em Rottu naa chomund vili Obschtsorte agipflanzti, so zum Bispil Pfärsecha, Chriässini, Ämbrichi, aber öi Tomate und Ärdbeerlini.

Z Rottutelli isch öi fär schini Wiibärga bikannts.

Va 1863 bis 1893 isch d erschta Rottukorrektur gmachuti cho. Där Fluss isch im Underwallis in ds Flussbett igleitä wordu, so dass d Äbni het cheni biwirtschaftut wärdu.

Inne Jahru 1930 bis 1960 hent sch di Dämm ärhecht und äs Dopplprofil agleit.

Fascht nur no bim Pfynwaald het dr Fluss es natürlichs Bett.

Na du Ubärschwämmige vam 2000 hent sch z Jahr mit dä Planige fär die drittuschta Korrektür agfangu. Ds Ziil isch d Sichärheit z ärhechu und du Fluss widär natirlichär z gstaltu. Im März 2016 hät dr Grossrot vom Wallis dr Plan vo dr 3. Rhonekorrekzioon agnoo.





</doc>
<doc id="13150" url="https://als.wikipedia.org/wiki?curid=13150" title="Sternbild">
Sternbild

E Sternbild isch e Gruppe vo Sterne, wo e Figur darstellt, maistens e Person oder e Tier us de griechische Mythologi. I de moderne Astronomi sind 88 Sternbilder definiert, wobi jedes en latinische Name trait. Die maiste Sternbilder stammet us de Antiki, aber anderi sind jünger. So natüürli au die, wo die alte Grieche und Römer no nöd hend chöne kene, well si zwiit im Süde une sind.

Die ältiste Zügnis vo Sternbilder stamet us Mesopotamie. Scho früe, um 1000 v.Chr., isch e Liste - bekannt unterem Name "MUL.APIN" - mit de Sternbilder gschribe worde. Die Tafle schribt die Sterne a draine Götter zue: 33 ghöret zum Luftgott Enlil, 23 zum Himmelgott Anu und 15 zum Wassergott Ea. Öberhopt sind z Mesopotamie vill astronomischi und astrologischi Text verfasst worde, so as mer hüt recht guet Bschaid drüber waiss. I dere Lischte erschiinet bereits die maiste Bilder vom Tierchrais: "Himmelstier", "Grossi und Chliini Zwilling", "Chreps", "Loi", "Ähre" (=Spica / Jungfrau), "Schkorpioo" und "Gaissefisch" (=Staibogg). Dagege: "Lohnarbaiter" (=Widder), "Barke" (=Schütz) und "Schwalbe" (=Fisch). 

Schlechter gsiets us, wemer üse Blick ufs alti Ägypte vode Faraone wörfet. Zwor sind e paar astronomischi Text und au Bilder bekannt. Aber bis hüt isch mer no nöd i de Laag, da Wüsse au sicher zentschlüssle. Identifizierbar sind nume grad "Mesechtiu" (msḫtjw "Ochsebai" =Gross Bär), "Sah" (s3ḥ =Orion), "Sothis" (spd.t =Sirius). D Ägypter hend d Ekliptik nöd i zwölf Tierchraiszaiche uuftailt, sondern i 36 Dekan. D Näme vo dene sind zwor bekannt, aber was si bidütet und weli Sterne si gnau bezaichnet, wüssemer nöd. S schint, as da Wüsse ghaim gsii isch und för magisch-astrologischi Zweck brucht woren isch.

D Sternbilder sind imene längere histoorische Zitruum gwachse. De Homer und de Hesiod nenet so nume grad e hampfle Sterne: "Bäärin" oder "Wage" (=Groos Bäär), "Plaijaade", "Hyaade", "Orion", "Hund" oder "Sirius", "Bootes" (=Bärehüeter) und "Arktur". Spöter hend d Grieche de Himmel uusbaut noch verschidene Heldesaage, die wichtigste sind de Perseus und de Herakles. De Filosoof Eudoxos vo Knidos, wo im 4. Johrhundert vor Christus glebt het, kennt 43 Sternbilder und bis zum Ptolemäus (2.Jh.n.Chr.) sind no sechs witeri dezue cho, so ases am End 48 Sternbilder gsii sind, wo d Grieche und d Römer benennt hend. 48 (statt 49) sinds drum, well s Sternbild "Hoor vode Berenike" ide Almagest vom Ptolemäus nöd as aigeständigs Bild ufgfüert isch.

D Herkunft vode Sternbilder sind verschidnigi. De Name vom Groos Bäär het bi de Grieche "Arktos" ("Bäärin") ghaisse, bi de alte Inder aber "Rkshas" (ved. ŕkṣāḥ "Bääre", d. i. Bärin mit drüü Junge), de Name dörft aso uralt sii. Au für de Name vode Plaijaade vermuetet mer indogermanischs Eerb. De Chlii Bäär het de Thales vo Milet vode Fönizier öbernoo, wäret anderi Sternbilder zum Tail scho früener z Mesopotamie und z Ägypte bekannt gsii sind.

D Araber hend sich starch für d Astronomii interessiert und hend d Almagest vom Ptolemäus is Arabischi übersetzt. Die Text sind sinersits wider is Spanische oder s Latinische öbersetzt wore, wobii mer die arabische Bezaichnige für d Sterne tailwiis bibhalte het. So isches cho, as hüt vili Sternenäme usem Arabische chömet. 

Die weniger glehrte Araber, d Beduine und d Buure hend aber en aigni Tradition ghaa. Sie hend mehriri Sterne oder chlineri Gruppe benennt, um sich i de Wüesti zrechtfinde oder um z bestime, wenns choge regne chunt, demits rechtzitig s Getraide ussaie chönet. Obwohl d Araber au die zwölf Tierchraiszaiche vode Grieche überno hend, so hends danebe vo de Inder System vode Mondhüser öberno und d Ekliptik i 28 Sternguppe uftailt. Da System werd hüt no vo Bure in Saudi Arabie und im Jemen brucht. I de Zit vode Plaijaade tüends vorpflüege, im Aldebaran tüends egge, im Orion tüends ssaie und so witer.

Nöd vill bikannt isch öber die alte germanische Sternbilder. Am beste wüsset mer Bschaid öber Island: Im 12. Joorhundert het en "Alfraedhi íslenzk" en astronomisches Traktätli gschribe, und zude latinische Näme zum Tail au alti iihaimische Näme aggee, wo recht oobetürli tönet: "ásar bardagi" (Kampffeld vode Ase =Fuermaa), "dagstjarna" (Tagstern =Arktur), "fiskikarlar" (Fischer =Orion), "leidharstjarna" (Laitstern =Polarstern)), "sjaustirni" (Sibegstirn =Plaijaade), "suthrstiarna" (Südstern =Wega), "úlfskjöptr" (Wolfsrache =Andromeda) und "vlfs keptr" (Wolfsrache =Hyade), "vagn" (Wage =Gross Bäär) und "kvenna vagn" (Frauewage =Chlii Bäär). Anderi latinische Näme hetter aber aifach nume is Altisländische übersetzt.

I althochdütsche Glosse findet me dagege nume gad: "leitesterne" (Laitstern =Polarstern), "segansa" (Sägis =Orion), "sibunstirni" (Sibegschtirn =Plaijaade), "stuffala" (=Bäärehüeter) und "wagan in himile" (Wage im Himel =Groos Bäär).

D Zörcher Bible vom Ludwig Lavater (1527-1586) nennt im Buech Amos: ""Der Herr machet den heerwagen, die sägeisen und die gluckerin mit iren jungen"", da sind aso de Groos Bäär, de Orion und d Plaijaade.
De Apizeller Arzt Titus Tobler schribt über de Hérrawaga (Groos Bäär): ""wenn er nider stod, so geds wolfel brod, stot er höch, so geds thürsch"" [264] und witers: ""Die drei einen Dreiangel bildenden Sterne des Siebengestirns heissen Ròss. Man sagt, dass bei ihnen der Fuhrmann (ein kleines Sternchen) stehe."" [370], gmaint isch s chlini Sternli Alkor im Groosse Bäär, wo hüt no Ritterli haisst. D Plaijade haisset au Bruthüenli oder Gluckhenn. Im Kantoo Glarus isch de alti Name vom Polarstern uf s ganzi Sternbild vom Chlii Wage öbertrait worde: d Leitstërne.

1922 het de Henry Norris Russell mitere Liste vo 89 Sternbilder ufgwartet, wobi er alne e drübuechstabigi Abchürzig gee het. Er het sini Liste a de erste Generalversammlig vode Internationale Astronomische Union (IAU) z Rom im Joor 1922 vorgstellt und die isch mit Begaisterig ufgnoo worde. A dere Versammlig isch au d Aazaal vode Sternbilder uf 88 festgsetzt worde: s Sternbild "Argo" isch nöd as aigeständigs Sternbild anerchennt wore. Und demit jo kan Stern öber de Haag fresst, het 1925 de belgischi Astronom Eugène Delporte de Uftrag öbercho, a de Sternbilder exakti Grenze z gee. Die sind denn 1928 a de dritte Versammlig vode IAU gnemigt und als verbindlich bestimmt worde.

Bimerkige:

- "Die drüü Sternbilder Carina, Puppis und Vela sind usem antike Sternbild Schiff Argo entstande."

- "De Homer nennt de Stern "Sirius" au "Hund", also aigetli no nöd s Sternbild als Ganzes"

- "Nöd berücksichtigt sind älteri Nennige vomene Sternbild in Mesopotamie."




</doc>
<doc id="13156" url="https://als.wikipedia.org/wiki?curid=13156" title="Mann im Mond">
Mann im Mond

De Maa im Moo isch e verbraititi Bezaichnig vode Flecke womer ufem Moo gsiet.

Well die verschidnige Arte vom Gstai ufem Moo s Suneliecht unterschidlich starch reflektieret, gsiet de Moo gflegget uus, wa scho immer d Fantasii vode Mensche agregt het. Die ainte gsient e Gsicht, anderi e Manndli oder au e Tier, wien en Haas oder e Chrokedil.

Vorde Ruumfaart isch natürli vill spekuliert worde, so het mer globt, as die dunkle Stele Meer siget. Da isch au de Grund wiso mer dene "Mare" sait.

S Gsicht vom Moo erschint ser oft i Signetli vo Kalender, wo d Faase vom Moo aagend. Und wenn chlini Chind lernet Schribe, mönds hunderttuusig mol immer s gliiche Fersli alose: "Punkt, Punkt, Komma, Strich, fertig ist das Mondgesicht".
So hett den d Chinderbuechautorin Gerda Maria Seidl e Buech gschribe mitem Titel "Das Mondgesicht", wo den uf Japanisch (Marion-no-otsukisama), Sloweenisch (Luncek), Holändisch (Het maanportret), Finisch (Paperikuu) und Dänisch (Måneansigtet) übersetzt worden isch. Der Chinderliedermacher Roland Zoss het es Yschlaflied gschriebe: "Lila-Lula, der Maa im Mond".

De englischi Dichter Chaucer (14. Joorhundert) verzellt, as uf de Bruscht vode "Lady Cynthia" (de Moo) e Maa gmolet sai, wonen gstolne Dornbusch ufem Rugge trägi. Au z Holland trait "het manntjen in de maan" en gstolne Dornbusch ofem Rugge.

Die ganzi Gschicht vo dem Holzfrefler het de Appizeller Titus Tobler ufgschribe: "An arma Ma het alawil am Sonnti Holz ufglesa. Do hed-em der lieb Gott d’Wahl gloh, öb er lieber wött i der Sonn verbrenna oder im Mo verfrüra (inn kalta Mo ihi, oder i d’Höll abi). Do will-er lieber inn Mo ihi. Dromm sied-ma no ietz an Ma im Mo inna, wenns Wedel ist. Er hed a Püscheli uffem Rogga."

De alemanischi Dichter Johann Peter Hebel het us dem Thema Versli gschmidet.

Z Ägypte aber isches e Frau, nämli d Tochter vom Holzsammler (bint el-ḥaṭṭāb).

I de Edda, e Buech wo die nordischi Mythologii behandlet, werd vom Moo gsait, as zwai Chind, de Bil und d Hjúki, e Bueb und e Maitli im Moo ine sind, wo de Moogott Mani uufgnoo het. Si träget de Wasserchübel Sägr und d Stange Simul. D Schwede gsiend no hüt zwai Lüt miteme Chübel und ere Stange im Moo.

Uf de Nordseeinsle Sylt isch es e Riis, wo im Moo ine isch, un de bückt sich bi Fluet, aber bi Ebbe goter ufrecht.

Verbraitet isch s Bild vomene Haas, so z Indie, z China und i de Mongolei.

En Beduinestamm i de Wüesti vo Syrie maint dagege, ass de Moo und d Sune en forchtbare Ehekrach gha heget und si sich gegesittig en Aug uskratzt hebit. Und jedesmol wenn de Moo zu sinere Frau haichunt, werd er vo Angst ganz dünn, got er wider eweg, ninnt er wider zue.

D Afrikaner vo Gambia gsiend e Chrokediil im Moo. Wa bide Asiate Hasenoore sind, sind do d Chifel vo dem Uutier.

J.P. Hebel: Mann im Mond



</doc>
<doc id="13158" url="https://als.wikipedia.org/wiki?curid=13158" title="Appenzell">
Appenzell

Appezöll (us lat. "Abbatis cella" "Zelle vom Apt" ) chan folgendes bedüte:


als Wortverbindig:
Lueg au bi


</doc>
<doc id="13159" url="https://als.wikipedia.org/wiki?curid=13159" title="Titus Tobler">
Titus Tobler

De Titus Tobler (* 25. Juli 1806 z Stää, † 21. Januar 1877 z Münche) isch en politisch ongaschierte Arzt und Palästinaforscher gsii.

Er isch im Kantoo Apezell Osseroode uf d Welt cho, het s Zöri une Medizin studiert und sis Wüsse z Wien, z Würzburg und z Paris vertüüft. 1835 isch er uf Palästina graist und het drufabe sis Buech "Lustreise ins Morgenland" usegee. Da Land heten so fasziniert, aser 1845, 1857 und 1865 nomol dai ane graist isch. Er het sich au mit ältere Palästinaliteratur usenandergsetzt. De Titus Tobler het sich aber au für s Haimische interessiert und 1837 sin "Apenzellischer Sprachschatz" usegee. Uf sini Aaregig isch i allne reformierte Kantöne de Charfritig zumene Fiirtig bestimmt worde. 1871 isch er uf Münche züglet, zum sich deet ganz sine Studie widme chöne. Deet isch er denn au gstorbe, bigrabe liit er aber uf aigene Wuntsch z Wolfhalde.





</doc>
<doc id="13161" url="https://als.wikipedia.org/wiki?curid=13161" title="Gallien">
Gallien

Als Gallia hent d'Römär äs geografischus Gibiät bizeichnut, wa vorallum va Cheltu (lat. "Galli") bsidlut isch gsi.

In modärnu geografischu Bigriffa gseits, äntspricht dass zum grossuteil dum hitigu Frankrich, Belgiu, und Norditaliu, alsu dum Gibiät zwischu dum Rhin im Oschtu und dä Alpu und dum Mittlmeer im Südu, dä Pürenäu und dum atlantischu Ozean im Wescht und Nordu. D Poäbni het na antikär Üffasig zu Galliu, und nid zu Italiu khert. Zär Unärscheidig het mu z Gibiät wa uf där aneru Sita fa dä Alpe gsi isch, als "Gallia transalpina" bizeichnut.

Vor där cheltischu Bsidlig sind mehrerei Kulture archäologisch bleid. Dit appa 700 odär 600 vor Chrischtus isch Galliu va cheltischu Volksgruppe bsidlut wordu, wa z Gallischa ("än cheltischi Sprach") in dem Gibiät igfiährt heint. D nid cheltischu Stämm va dä Iberer nerdlich va dä Pürenäie und va de Ligurer am Mittlmeer sind vorerscht eiguständig giblibu.

Appa im Jahr 600 vor Chrischtus hent ionischi Griächu annär Mündig vam Rottu d Stadt Massilia (hitu Marseille ) gigründut. Massilia het schich zära bschtimmundu Stat innär Region äntwicklut.

Ds Gibiät innär Poäbni da va dä cheltischu Stämm där Cenomanen, Insubrer und Boier bsidlut isch gsi, isch ugfähr 200 vor Chrischtus unär römischi Herrschaft cho. Ds Gibiät isch de zär römischu Provinz Gallia cisalpina gwordu.

Ab 125 vor Chrischtus hent d Römär mit där Ärobrig vanär Mittlmeerchüschti und dum Rottutal agfangu. 122 vor Chrischtus hentsch d Stat "Aquae Sextiia" gigründut. 121 vor Chrischtus hentsch d Provinz "Gallia Narbonensis" (d hitig Provence) ärrichtut, und äs bizi schpetär (118 vor Chrischtus) ds Värwaltigszentrum Narbo.

113 vor Chrischtus hent d germanischu Chimber und d Teutonu där Iifall ins hitiga Südfrankrich und Obäritaliu agfangu. 105 vor Chrischtus het där römisch Fäldherr Gaius Marius d Teutone bi "Aquae Sextiae" bsigut. Und 101 vor Chrischtus het är öi d Chimber in Obäritaliu bi Vercellae gschlagu.

Inä Jahr 58 bis 51 vor Chrischtus isch Galliu vam Julius Caesar ärobrut wordu. Där Jül het ubär dischu Chriäg in schinum Büäch "Vom Gallische Chriäg (De bello gallico)" brichtut.

Im Löif va där folgundu Romanisiärig isch än römischi Zivilvärwaltig igsetzt wordu. Fär d Amtssprach hent latinisch värwändut. Dischi het schich, parralel zä anru nid-italienischu Provinze, unärm Iflus va där iheimischu Sprach "(gallisch)" zum Wulgärlatin äntwicklut. Diz het grundsätzlich Sprachgrundlag fär z spetra Französischa (Langues d'oïl) gibildut. Äs isch än gallo-römischi Mischkultur änstandu. Vorallum in Nîmes und Arles finund schi hitu nu römische Baute va dä Perioda.

Dä, in dische Provinze läbundu cheltische Stämm, isch unnär Cäsar ungfähr 50 vor Chrischtus d römischi Staatsbürgerschaft gwährt wordu. Anäri Quelle datiärund d Gwährig uf 69 na Chrischtus.

Innär Amtsziit vam Chaisär Augustus (30 vor bis 14 na Chrischtus isch Galliu in d Provinze "Narbonensis, Aquitania, Lugdunensis" und "Belgica" unärteilt wordu.

Am Ändi vam zweitu Jahrhunnärt het d Chrischtianisiärig in Galliu igsetzt. Um 300 sind zahlrichi Feschtigsalaga erneurut wordu. Ziitwis hent öi summi römischi Chaisera in "Lutetia" (Paris) residiärt. Sit där Richsreform vam Chaiär Diokletian ischs römisch Rich in viär Präfekture ("Gallia, Illyricum, Italia et Africa, Oriens") und in 15 Diäzöse igiteilt wordu. D Präfektur "Gallia" isch us dä Diäzöse "Hispaniae, Septum Provinciarum, Galliae" und "Brittaniae"bschtannu. Wobi d letschta um 400 va dä Römer grümt wordu isch.

D Völkerwandrig, wa am Ändi vam viärt Jahrhunnärt igsetzt het, het d Ziit vam Wohlstand und Fridu fär Galliu als Teil vam römischu Riich biändut. Im Värlöif va där Völkerwandrig sind germanischi Stämm (Wandalu, Allemannu, Weschtgotu, Burgundär, Franke) in Galliu igidrungu. Im füftu Jahrhunnärt hent d Franku, d Burgundär und d Weschtgotu irusch Herrschaft in Galliu üsgibüwt. Zersch als Föderatu, nachär als souveräni Richi.

Währund änära länguru Ubärgangsziit isch d römisch Kultur nu vam gallo-römischu Adl gipflegt und vorallem vannär römisch-kathloischu Chircha gläbt wordu. Bikannti Liit us där Ziit sind där Gregor va Tours und där Sidonius Apollinaris gsi. Öi z westgotischa und z fränkischa Chinigtum hent and spätrömischa Tradition aknipft. D Gallo-römisch Kultur isch abär langsam innär Spätantiku zrund gangu. Und schpetschtens innär Mitti vam sägschtu Jahrhunnärt het in der Region z Früähmittlaltär agfangu.



</doc>
<doc id="13162" url="https://als.wikipedia.org/wiki?curid=13162" title="Nicolas Louis de Lacaille">
Nicolas Louis de Lacaille

De Nicolas Louis de Lacaille (* 15. März 1713 z Rumigny; † 21. März 1762 z Paris) isch en französische Astronom gsii und het a 14 vo 88 Sternbilder de Name gee.

De Lacaille het Theologii studiert, sich denn aber immer mee för Mathematik und Astronomii interessiert. Im Joor 1739 het er em Jacques Cassini bim Usmesse vom Meridian bi Paris ghulfe und 1741 ischer e Mitgliid vode Pariser Akademii worde. Denn, 1746, het er am Collège Mazarin de Lehrstuel för Mathematik öbercho und het Sternekatalög und astronomischi Tafle noi berechnet.

1750 isch er för vier Joor as Kap vo de Guete Hoffnig graist und het döte Parallaxe vom Moo, vode Venus und vom Mars gnoier bestimmt. Er het aber au d Sternbilder vom Südhimmel beobachtet und debii fast zeetusig Sterne katalogisiert. Sin "Coelum Australe Stelliferum" isch aber erst 1763 postum veröffetlicht worde.

Sini Berechnige woner z Südafrika gmacht gha het, hend d Richtigkait vode Vermuetig, as d Erde en abgflachti Chugle muess sii, bestätigt. Die Vermuetig isch vom Füsiker Isaac Newton vortrait worde.

Da sind d Sternbilder wo de Lacaille iigfüert het:

Antlia, Caelum, Circinus, Fornax, Horologium, Mensa, Microscopium, Norma, Octans, Pictor, Pyxis, Reticulum, Sculptor und Telescopium.




</doc>
<doc id="13163" url="https://als.wikipedia.org/wiki?curid=13163" title="Johannes Hevelius">
Johannes Hevelius

De Johannes Hevelius (wien er sich uf Latinisch gnennt het, Dütsch: "Johannes Hevel" oder "Johann Hewelcke", Polnisch: "Jan Heweliusz"; * 28. Januar 1611 z Danzig; † 28. Januar 1687 au z Danzig) isch en betütende Astronom gsii und gelt als Begründer vo de Chartografii vom Moo (Selenografii).

De Hevelius stammt usere riiche Danziger Patrizier Brauerfamili. Er het 1630 z Leiden Jura studiert und isch denn z England und z Frankriich umegraist. Well aber sin Vatter het wöle, as er Brauer werd, het er sich 1634 z Danzig hüslich igrichtet und em 21. März 1635 d Katharine Rebeschke ghüroote. Er isch Mitgliid vo de Bierbrauerzouft worde und 1643 gär Zouftmaister. De Hevelius isch 1651 Rotsherr worde und denn gad ono Bürgermeister vo Danzig. 

Wo sin Vatter 1649 gschtorben isch, het er uf de drü Hüser, won em ghört hend, e groossi Sternwarte ufbaut und sich nodisno jenschti Instrument zuetue. Mit dene het er ganz gnau de Moo beobachtet, worus sis bekannti Werch "Selenographia sive Lunae Descriptio ..." entstande isch. Zudem het er d Libration vom Moo entdeckt.

De Hevelius het aber au d Suneflegge beobachtet und noiji Sternbilder iigfüert. Er het au vier Komete entdeckt (1652, 1661, 1672 und 1677) und denn d Vermuetig ufgstellt, as d Komete d Sune inere parableförmige Bahn umchraise mönd. Im Mai 1679 isch de jungi Edmund Halley uf Danzig cho und het bim Hevelius glebt, de het den spöter die Vermuetig chöne as richtig bewiise.

Aber denn, i de Nacht vom 26. uf de 27. September 1679, isch sini Sternwarte abebrennt und er het all sini Büecher und Instrument verloore. De Hevelius het aber grad mit em Noiufbau agfange.

1662 isch sini ersti Frau Katharine gstorbe und er het e Joor spöter d Elisabeth Koopman (1647-1693) ghüroote und mit ere vier Chind ghaa. Noch sim Tod het d Elisabeth no zwai Werch von em usegee.




</doc>
<doc id="13164" url="https://als.wikipedia.org/wiki?curid=13164" title="Eudoxos von Knidos">
Eudoxos von Knidos

De Eudoxos vo Knidos (; * ca. 390 v. Chr.; † ca. 338 v. Chr.) isch e griechische Filosoof gsii, und zwor aine vode wichtigste antike Mathematiker und Astronome, aber au en guete Geograaf.

Er het bim Archytas Mathematik studiert und bim Philistion Medizin. Woner 23i gsii isch, isch er uf Athen cho und het ade Vorlesige vom Platon zuegloset. Im Joor 365 v.Chr. isch er uf Ägypte woner sis Buech "Oktaedris" gschribe het, en Abhandlig öber Astronomie und de achtjöhrig Kalenderzyklus. Drufabe het er in Kyzikos e Schuel gründet isch aber um 350 v.Cgr. uf Athen züglet, woner e noiji Schuel ufbaut het und het sich de Ruef vomene ussergwöhnli guete Lehrer erworbe. Mit 53i isch er z Knidos gstorbe.

De Eudoxos het ufgrund vo sinene Überlegige d Grundlaag vode Mathematik as Lehr vo de Grössine glait, wa de Filosoof Aristoteles öbernoo het.
Er het sich au mit de geometrische Proportionelehr beschäftigt, und mit de Lehr vo de Chegelschnitt, und de Bestimmig vom Goldene Schnitt. Zudem het er s Volume vode Pyramide und vom Chegel bestimmt.

As Astronom het er versuecht d Bewegig vode Himmelskörper mitemene System vo 27 homozentrische Sfääre z erkläre, wo um d Erde chraiset, e Modell wo de Aristoteles übernoo und liecht abgänderet het. Sini Schrifte vode Sterne und Sternbilder hend e wichtigi Grundlaag für d Arbaite vom wüsseschaftliche Dichter Aratos vo Soloi bildet.

As Geograaf het er de Umfang vode Erdchugle usgrechnet und het Grundsetz vode Bestimmig vomne geograafische Ort ufgstellt.


Eudoxos & Co. Aafäng vode Astronomi


</doc>
<doc id="13165" url="https://als.wikipedia.org/wiki?curid=13165" title="Euktemon">
Euktemon

De Euktemon (, um 430 v.Chr.) isch en athenische Astronom, Geograaf und Meteoroloog gsii. Mitem Meton zäme het er d Sunewendige beobachtet um d Längi vom tropische Joor z bestime. Baidi Astronome geltet als d Entdecker vom 19jöörige lunisolare Zyklus, em sogenannte Metonische Joor. Und baidi sind maasgeblich a de attische Kalenderreform betailigt gsii.

Zudem het er au d Uufgäng und d Untergäng vode Sterne beobachtet, und zwor, wie de Ptolemäus schribt, z Athen, uf de Kyklade, in Makedonie und in Thrakie. Mit Hilf vode Tierchraiszaiche het er Regle festglait, wo die regelmässige jooreszitliche Wechsel vom Wetter beschribet.

Nochem Euktemon isch e Krater ufem Moo benannt.



</doc>
<doc id="13168" url="https://als.wikipedia.org/wiki?curid=13168" title="Petrus Plancius">
Petrus Plancius

De Petrus Plancius (Pieter Platevoet, "Peter Plattfuß") (* 1552 z Dranouter (Flandern); † 1622) isch en holländische Theolog, Astronom und Chartograaf gsii, wo ganz en huufe Landchartene, Sternchartene und Himmelglobe agfertigt het. Au het er noiji Sternbilder iigfüert.

De Plancius isch e Soon vonere riiche flandrische Famili gsii und het Mathematik, Astronomii, Geografii, Gschicht, Theologii und Frömdsprooche glernt.

1576 isch er Mitgliid vode holländische reformierte Chile worde und het uf unzälige Raise dur sis Land prediget, wa dozmol gföörli gsii isch, well Holland dozmol zum streng katholische Königriich Spanie ghört het. Und so het au de Plancius müesse im Joor 1585 usem Land flüche, weler sus vor d Inquisition gstellt worde weer. Er het sich den z Amsterdam niderloo, woner vorde Spanier sicher gsii isch. Döte het er sich immer mee für Naturwüsseschaft, Navigation und Chartografii interessiert. Und sini Predige sind jetze wege dem kritisiert wore, weler i dene zvill vode Astronomii, vode Noie Welt und vo Ostindie iibrocht het.

Im Joor 1589 het er en Himmelglobus überarbaitet und zuesätzlich noi die "Magellansche Wulche" und die baide Sternbilder vom "Südliche Drüüegg" und "Chrüz vom Süüde" uufgnoo. D Informatione dezue het er us Bricht vo Forschigsraisende entnoo.

Für e holländischi Bible het er 1590 füüf Landcharte zaichnet und zwai Joor spöter die gross Weltcharte "Nova et exacta Terrarum Tabula geographica et hydrographica". Die isch spöter recht verbraitet gsii. Im obere Tail sind zwoo Sterncharte, aini vom nördliche und die ander vom südliche Himmel und si zaiget zwai noji Sternbilder: d "Tuube" und ""Polophylax"".

De Plancius het au die Niderländischi Ostindie Kompani beroote. Um nämli nöd in Konflikt mit de Spanier und Portugiese z choo, het er de Chauflüt empfole e noiji Route öber Nordasie zfinde. Da Unterneme isch aber gschitteret und me het beschlosse, e südlichi Route z sueche. Au do het me de Plancius gfröget. De het denn de Navigator Pieter Keyser agwise, de südlichi Sternehimel z beobachte und Charte azlege und er hettem au e Grät (wohl en Astrolab) gee. Die Expedition isch die rainsti Katastroffe gsii und usser e paar Fässer vol Pfeffer het gär nünt useglueget. Deför sind vo 249 Tailnemer grad 87 me oder weniger gsund hai cho, die andere sind all umchoo. Aber d Usmessig vom Südhimmel isch erfolgriich gsii und me het zwölf noiji Sternbilder iigfüert, wo zerstmol 1598 ufem Himmelglobus vom Chartograaf Jodocus Hondius izaichnet worde sind. De Johann Bayer het die 1603 i sim Himmelatlas Uranometria ufgnoo. Da isch de Grund, wiso er oft as Erfinder vo dene Sternbilder bezaichnet werd.

De Plancius selber het kai Charte me gmacht. Erst 1612 heter wider en Himmelglobus hergstellt, ufgrund vo aigne Beobachtige und vo Uufzaichnige vo Astronome, au vom Tycho Brahe. Uf dem Globus het er nomol noiji Sternbilder iigfüert. Die het de schlesischi Chartograaf Jacob Bartsch im Joor 1624 i sini Sterncharte ufgnoo, aber er isch nöd de Erfinder vo dene Sternbilder, wiemer mengisch list. De Plancius het sini noije Sternbilder biblisch begründet:


Hüt sind nume d Tuube, de Giraff und s Aihorn als Sternbilder anerchennt.



</doc>
<doc id="13169" url="https://als.wikipedia.org/wiki?curid=13169" title="Kleostratos von Tenedos">
Kleostratos von Tenedos

De Kleostratos vo Tenedos () isch e Griechische Astronom gsii. Wen er glebt het isch nöd genau bekannt, aber wel de Thales vo Milet im Joor 545 v.Chr. uf de Insle Tenedos gstorben isch, nimmt mer aa, as de Kleostratos sin Schüeler gsii sii chönt und somit im 6. Jh.v.Chr. glebt het.

De Kleostratos het en astronomisches Gedicht, "Astronomia", gschribe, doch sind nume grad zwai Versli bekannt:

"Wenn de Bootes noch sim Spootufgang 83 Taag im Nachthimel verbringt, denn goot de Aafang vom Schkorpioo ide Morgedämmerig under, und zwor zäme mit de erste Sterne vom Bootes." (Ergänzt noch F. Boll)

Anderi antiki Autore seget vo im, as er as erste d Zaiche uf de Ekliptik erchennt hebi, und zwor zerst de Widder und de Schütz. Au heb er as erste die baide chline Sternli im Sternbild Fuermaa "Gaissli" (Haedi) gnennt.

De Censorinus schribt zudem, ases de Kleostratos gsi sai, wo d Oktaedris (de achtjöörig Kalenderzyklus) iigfüert hebi und nöd de Eudoxos vo Knidos. Er söll d Sunewendige am Berg Ida bobachtet ha.

B.L. van der Waerden: Die Astronomie der Griechen (1988), ISBN 3-534-03070-2


</doc>
<doc id="13170" url="https://als.wikipedia.org/wiki?curid=13170" title="Turgi">
Turgi

Turgi isch e Gmeind vom Bezirk Bade im Kanton Aargau.

Dr Ortsname, wo s erschte Mol im ene Dokumänt vo anne 1281 vorchunt, chunt dervo, ass im Middelalter s Gebiet vo de Landschaft Tuurgi bis do hi a d Aare und d Rüüss cho isch. Bi Turgi isch im früene Middelalter d Gränze zwüsche de alte Grafschafte Tuurgi und Aargau und spöter die zwüsch em Zürigau und em Aargau gsi.

D Gmeind ligt zwüsche Bade und Brugg im Limettaal.

D Middi vom Dorf Turgi ligt 342 Meter über em Meer. Dr Gmeindbann isch 1,55 Kwadratkilometer gross. D Sidlig isch under em Gäbischtorfer Horn uf dr Südsyte un de Limet im Norde. Dur s Dorf goot d Kantonsstrooss Nummere 3 und d Ysebaan. Bi Turgi hets föif Brugge über d Limet.

D Nachbergmeinde vo Turgi sind Untersiggetal, Obersiggetal, Bade un Gäbischtorf.

Bis is nünzääte Joorhundert isch Turgi no keis Dorf gsi; es het nume es baar Hüüser bi dr alte Brugg über d Limet gha.

Vo dr Röömerzyt isch e grosse Mäileschtäi, wo ane 99 under em Kaiser Trajan a dr Militärstrooss vo Vindonissa uf Turicum ufgstellt worden isch. Me het en ane 1534 z Turgi im ene Fäld wider gfunden und denn zerscht z Bade bim Landvogteischloss ufgstellt, wo ne d Zürcher ane 1712 sind go mitnää; hüt isch er im Landesmuseum z Züri. Sid ane 1992 stoot z Turgi am Stroosserand e gnaui Kopy vo däm alte Monumänt.

1826 isch a dr Limmet e grossi Fabrigg zum Bouele spinne bout worde, und denn isch drumume es Dorf entstande. 1884 het sech das als eigeti Gmeind vo Gäbischtorf glöst.

Bi Turgi träffe sech d Hauptstroosse vo Aarau, Bade und Choblez. Ussert dr alte Holzbrugg hets bi Turgi no drüü modärni Strossebrugge über d Limet.

Dr Baanhof Turgi vo de SBB isch a de Strecki vo Bade uf Brugg, wo d Züüg vo Züri uf Basel durefahre, un es git au e Verbindig s Aaretaal zdurabb uf Chlingnau und uf Waldshuet z Dütschland, d Linie Turgi-Waldshuet.

Bi dr ehemolige Fabrigg isch es alts Chraftwärch.

A dr Stross uf Bade isch d Güselverbrönnigsaalaag vo Wil und undedra d Klääraalaag Laufacker vo dr Region Bade.




</doc>
<doc id="13171" url="https://als.wikipedia.org/wiki?curid=13171" title="Brugg">
Brugg

Brugg isch e Stadt im Kanton Aargau un der Hauptort vom Bezirk Brugg.

D Ortschaft isch im Mittelalter im alte Chärnland vo de Habsburger entstande und het vo dene anne 1284 s Stadträcht übercho. Iire Name isch scho im Joor 1064 s erschte Mol im ene Dokumänt erwäänt. Zum Kanton Aargau ghört Brugg sid 1798. Hütt isch’s es regionals Zäntrum und e Chnooten im Vercheersnetz am Jurasüdfuess.

Am 1. Jänner 2020 isch d Stadt nomol grösser worde; de isch – wie me s bi Volchsabstimmige beidsyts bschlosse het – die bishärigi Gmeind Schinznach-Bad als nöie Stadtteil zu Brugg choo; do drmit isch dr Stadtbann no öppen en Drittel grösser woorde, und er goot vill wyter der Aare noo ufe weder vorhäär, und d Stadt het öppen en Zäätel meh Ywooner und au no en zwöite Baanhof; s tradizionsryche Bad Schinznach isch mit der nöie Klinik e landeswyt bekanten Oort.

D Stadt Brugg lyt am Rand vom Jura, öppe 16 Kilometer vo Aarau, 27 Kilometer vo Züri und 45 Kilometer vo Basel wäg. S Stadtgebiet isch vo Südweschte nach Nordoschte meh als acht Kilometer lang, a der breiteschte Stell aber nume grad öppen ei Kilometer breit. Es isch so wien en ganz en länge schmale Rieme der Aare noo, wo under em Hölzlibärg grad nume non es paar hundert Meter breit isch. Es git kei anderi Gmeind im Aargau wo son en langen Abschnitt vo der Aare im Gmeindban hätti.

D Aare trönnt bi der Altstadt vo Brugg zwo ganz verschideni Landschafte: s Schwiizer Mittelland uf der Südsyte und der Dafelejura mit em Bruggerbärg uf der Nordsyte, und Brugg lyt i beide Gebiet: teils im Mittelland und teils am Jura. Dr üsserscht Deil vom Bruggerbärg ganz im Nordoschte heisst Reinerbärg; er chunt bi Lauffohr, em nördlichschte Brugger Stadtteil, fasch bis a d Aaren abe und er isch döört die weschtlechi Flangge vo dr Kluus, wo d Aare d Jurachetti tuet durschnyde; uf dr andere Syte stoot d "Iflue" über Siggetaal-Stazion, em Bahnhofkwartier vo Undersiggetal und Würelinge. Die Jurakluus isch öppe ei Kilometer breit und fascht zwöihundert Meter hööch über em hütige Wasserstand vom Fluss.

Noch bi dr Stadt isch s «Wasserschloss» vo der Schwiiz; das isch die Landschaft, wo d Aare, d Rüüss un d Limet in ere rächt wyte Ebeni zämechöme. D Mündig vo dr Rüüss isch unden a Windisch, d Mündig vo dr Limet bim Stroppel am Rand vo Gäbischtorf, wisawi vo Lauffohr.

Dr Aare noo goot zwüsche de Sidligsrüüm duren e länge Streife vo Naturlandschafte. Im Südweschte vo der Stadt Brugg lyt die wyti Auelandschaft mit em «Undere Schache» vo Schinznach Bad, em «Badschachen», em Vilnacher Schachen und em «Wildischache», wo es grosses kantonals Naturschutzpiet unden am Wülpelsbärg isch; uf däm Bärg stoot d Habsburg wenig usserhalb vo dr Brugger Gmeindgränze. Hööch überem Badschache und em Vilnacher Schache stoot s Viadukt vo dr Autobaan A 3; s Portaal vom Habschbrgtunäll isch sit dr Gmeindfusioon 2020 au uf Stadtgebiet vo Brugg; vo der Aarauerstrooss het’s e Wääg zu der Autobaanbrugg ufe, wo aber nume Dienscht- oder Rettigsfaarzüüg duredöörffe.

Am Rand vom Auewald stoot sit em 17. Joorhundert s Bad Schinznach. Hüt isch bim Kurhotel und em öfentliche Bad «Aquarena» au no die modärni Reha-Klinik «aarReha», wo au mit em Bad zämeschaffet, und bim Bad isch en alte Golfplatz für d Kurgescht. Es isch e «Churzgolfplatz», und er isch eine vo den eltischte Golfplätz vo dr Schwiiz, es git ne sit anno 1929. Und es het au es paar Tennisplätz vom Tennisclub Bad Schinznach.

Für s neue Wasserchraftwärch Wildegg-Brugg vo der NOK, wo hüt d Axpo Power AG isch, het me näbe der Aare im Schachewald e länge Kanal bout. Nach ungfähr zwe Kilometer chömed der alt Aarelauf und der Kanal bi der Insle «Geisseschache» und bi Alteburg wider zäme. Das ganze Gebiet, wo mit em Umiker Schache 315 Hektaare het, isch e es wyts Naturschutzgebiet, wo me chürzlech drinn nom es paar besseri Biotoop gmacht het. Es isch es schöns Stück vom «Aueschutzpark Aargau».

Döört wo s obere Auewaldgebiet ufhöört, goot d Aare bim Lauffe vo Alteburg mit syne Felszagge und under em Stadtzäntrum dur en öppe zwöihundert Meter längi Schlucht. Me cha nume schtuune: Der Fluss isch dört zwüsche de höche Felswänd grad no 12 Meter breit und derfüür ungfäär 16 Meter töif, won er doch suscht wyter oben und unde mängisch meh weder hundert Meter breit isch.

I der Gägend öschtlech vo der Altstadt, unden a der alte Ländti, sind a dr Aare drüü verschideni Naturschutzareaal: s kantonale Schutzgebiet i dr Ägerte, s Schutzgebiet Auschache und vo dr Gasinobrugg bis uf Lauffohr d Flechi vom Auewald. Ganz im Nordoschte, a der änge Stell zwüschem Reinerbärg (522 m ü. M.) und der Limetmündig, isch bi Lauffohr oben a dr Insle "Fischergrien" s nördlechen Ändi vom Stadtbann. Die Wasserlandschaft bildet es Härzstuck vom aargauischen «Aueschutzpark».

Im Süde vo der Altstadt isch d Ebeni uf beide Syte vom Baanhof fasch ganz mit Gwärbareal, Wohnkwartier, Schuele, Industryalaage und Vercheersflechine überbaut. Bi dr Kabelfabrigg und dr Fachhochschuel foot grad s Wohnkwartier Chlooschterzälg vo Windisch a. Us em Eigenamt und dur Huuse chunt dr Süessbach uf Brugg abe und lauft unden am ehemolige Spital und bim alte stedtische Chraftwärch id Aare.

Dr Stadtbann isch 826 Hektare gross, do druff het’s im Aaretal und a de bärgen und Hügel grossi Waldflechene, und fasch d helfti vom Land isch für d Sidligen und Gwärbgebiet, s Militäär und d Sportalaage bruucht. Die höchschti Stell isch mit 516 Meter über Meer ufem Bruggerbärg, das isch i dr Nöchi vom «Alpezeiger»; und der tüfschti Punkt isch a der Aare wisawi vo dr Limetmündig uf 328 Meter. Der höchscht Punkt vom alte Gmeindbann vo Schinznach-Bad isch uff der Flueh am Scherzbärg oben am «Brugger Wald» uf öppe 500 Meter über Meer. Dä Hoger stoot am weschtliche Rand vom Birrfäld und isch eini vo de Hööchine vo Wildegg bis Windisch rächts über em Aaretal.

D Nochbergmeinde vo Brugg sind, em Uhrzeiger noo: Rinike, Rüfenach (mit em Dorfdeil Rein) un Villigen im Norde, Undersiggetaal im Nordoschte, Gäbischtorf, Windisch, Huuse, Hapschbrg und Lupfig im Oschten und Südoschte, Holderbank im Süüden und Fälte, Schinznach, Vilnacheren und Böözbrg im Südweschten und im Weschte. Die meischte vo dene Gmeinde ghöre wie d Stadt zum Bezirk Brugg, nume Undersiggetaal und Gäbischtorf öschtlech vo der Rüüss-Aare-Linie sind im Bezirk Bade und Holderbank im Bezirk Länzbrg.

1901 isch di chlyni Gmeind Alteburg a der Aare weschtlich vo der Stadt e Teil vo Brugg worde; anne 1970 isch d Gmeind Lauffohr mit em wyten Auegebiet bim «Wasserschloss» derzue cho, sid em 1. Jänner 2010 ghört au Uumike, wo vorhär au e sälbständegi Gmeind weschtlech vo dr Stadt gsi isch und linggs vo der Aare a dr Bözbrgstrooss lyt, zu Brugg. Und jetzt het men am 4. Mai 2018 z Brugg und z Schinznach-Bad beidsytig i de Volchsabstimmige pschlosse, me well sech ufe 1. Jänner 2020 zu einere Stadtgmeind zämetue. Und das isch jetz so gscheh und drum lyt s Stadtgebiet im ene no vil lengere Schtreife der Aare noo.

Der Name vo der Stadt Brugg chunt vom Stäg über d Aareschlucht. D Ortschaft lyt a der ängschte Stell vo dr Aare im ganze Mittelland, und do het’s scho lang e Brugg gha, vilecht scho sid der Römerzyt. Nooch bi dr Aare isch sid em eerschte Joorhundert s römische Legionslager Vindonissa gsi und bi Alteburg im vierte Joorhundert es Kaschtell vo de Röömer. Vo Vindonissa us isch e römeschi Stross übere Bözbrg und dure Jura id Stadt Augusta Raurica ggange, und me tarf scho anää, ass me dozmol für die wichtigi römischi Strooss e Brugg über d Aare bout het.

I der spotantike Zyt isch z Vindonissa der Sitz vom ene Bischof gsi; me gseht a der Muur vo der Chile z Windisch no en uralti Inschrift, wo das drin stoot. Nach em Ändi vom römische Rych sind nodisno d Alemanne übere Rhy in Aargau cho. Wo d Lüüt im Gebiet im früene Mittelalter Chrischte woorde sind, isch s Land an Aaren und Rüüss bi der alte Grosspfarrei Windisch gsi. 

S erschte Mol isch der Ort im Middelalter mid em Name "Bruggo" ane 1064 in ere Kwelle – de so genante «Acta Murensia» – gnännt, wo’s heisst, d Grafe vo Habsburg garantiere em Chloschter Muri sin Psitz im Gebiet a dr Aare unde. "Bruggo" het denn also scho d Gägend vo der spötere Stadt grad bi der Brugg gmeint, es isch also scho denn en Ortsname gsi. Au der alt Name vom Dorf Schinznach-Bad – "Birrelauf" – chunt dört s erschte Mol vor.

Vo Umiken und Alteburg git’s vo ane 1254 s erschte schriftliche Zügnis; s einte Dorf heisst dört drin "Juomenkon" und s andere "Altinburch".

Nid wyt wäg vo irem erschte Wohnsitz uf der Alteburg, wo im alte Römerkaschtell gsi isch, hend d Habsburger bi dr Aarebrugg im zwölfte Joorhundert e grosse Durm bout, er heisst hüt dr «Schwarz Durm», und drnäbe isch s Dorf Brugg entstande. Bis denn, wo de Habsburger ires Machtzäntrum uf Öschtriich choo isch, het Brugg als Middelpunkt vom habsburgische Chärnland gulte; das isch iires «Eigenamt» gsi, wo vo der Aare bis zum Birrfäld und uf Brunegg gangen isch. Dr Graf Rudolf het em Oort ane 1284 s Stadträcht ggä. D Stadt a dr Aare het gueti Bezieige zu anderne habsburgische Aargauer Stedt pflägt, so het si sech anne 1351 mit Bade und mit Melige verbündet.

Wo anne 1308 bi dr Fääri über d Rüüss dr habsburgisch König Albrächt tödt worden isch, het sini Wittfrou Elisabeth i dr Nööchi vo dr Stadt Brugg, uf em Fäld vo "Vindonissa", für iim sys Aadänke s Chlooschter Chönigsfälde lo boue. Iiri Dochter Agnes het’s fertig gmacht und die schööne farbige Bildfäischter lo ufhänke, und si isch e berüemti Leiterin vom Konvänt vo de Chlooschterfraue gsi.
Ane 1415 sind d Bärner – ganz nach em Wille vom König Sigismund – in Aargau abe cho und hend s Land vo de Habsburger übernoo. Am 29. April 1415 het Brugg de Bärner d Stadttoor ufgmacht. Im Alte Zürichrieg isch d Stadt am 13. Juli 1444 vonere Chriegerschar under em Thomas vo Falkestei, wo uf dr Syte vo de Zürcher kämpft het, überfalle und usplünderet worde. Bi de Eidgnosse het das Ereignis drufabe d «Mordnacht vo Brugg» gheisse.

Bis 1798 het Brugg als Munizipalstadt zum Land vo de Bärner ghört, und sid der Helvetik isch s e Stadt vom Kanton Aargau. Bi der Aarebrugg isch für d Stroosse is Fricktaal überen und der Aare no aben uf Chlingnau und Waldshuet und Zuurzi bis is 19. Joorhundert en alte Zollposchte gsi.

Ane 1528, wo Bärn i sym Biet d Reformazion duregsetzt het, isch bi dr Abstimmig vo de Bürger vo Brugg zerscht d Meerheit derfür gsi, bim alte Glaube z blybe, das het dr Root vo Bärn aber nit duldet, und so isch au Brugg sider refermiert. D Brugger Stadtchile isch grad erscht churz vorhär nöi bout worde, das isch ane 1518 gsi. Jetz isch es also e refermierte Landchile worde; im 18. Joorhundert het me se umbout und chly vergrösseret.

Bi dr Reformazioon isch au s Chlooschter Chönigsfälde i dr Nööchi vo Brugg ufghobe worde. Für iim syni grundherrliche Rächt, au d Ykümft z Brugg, het jetz dr bärnisch Hofmeischter vo Chönigsfälde gluegt.

D Dorfchile vo Umike isch usem 15. und 6. Joorhundert. Anne 1907 isch usserhalb vo der alte Stadt die katolischi Stadtchile Sankt Niklaus bout worde.

1925 het me d Aarebrugg i dr Altstadt nach Plään vom Architekt Albert Froelich nöi bout. Si het e Betonboge, wo uf dr Ussesyte Chalchschtei dragmuuret sind. S Bouwäärch het d Firma Gentsch, Strasser & Cie. gmacht und die schön verzierte Gländer us Kunschtschtei sind vom Schteihauer Zobrist vo Häntschike.

Hüt isch z Brugg der Sitz vom Schwiizerische Buureverband, e Standort vo de Fachhochschuel Nordweschtschwiiz und e Gasärne für d Genietruppe vo der Schwiizer Armee.

Vo Brugg laufen alti Landstrosse in alli Richtige, übere Bözbrg is Fricktal und uf Basel, der Aare no uf Choblez, nach Oschte uf Bade und Züri, über Huuse zum Birrfäld und a d Autobaan und uf Otmisinge, im Südweschte uf Wildegg, Länzbrg und Aarau. I der Stadt chrüüze sech grossi schwiizerische Vercheerswääg, d Hauptstrooss 3 un d Hauptstrooss 5. Der privaat Stroossevercheer goot sid 1980 um s Stadtzäntrum ume, dur es Dunäll und uf dr Gasinobrugg über d Aare. Ane 2019 het dr Kanton mit em Bou vo der südleche Brugger Umfahrigsstrooss agfange.

D Autobahn A 3 goot vom Hapschbrgtunäll uff emene höche Viadukt übere Badschache und do drmit kweer übere Stadtbann und d Aare gäge Bözbrg. Es het aber kei öfentlichen Aschluss a die Stross uff Brugger Bode sälber, d Uuffahrt «Nr. 19 Brugg» isch bi Huusen und Lupfig.

Im Stadtbann vo Brugg het’s – vo Schinznach obe bis uff Lauffohr abe – vierzää Brugge und Stääg über d Aare und über d Sytegwässer bim Geisseschache, d Stross über s Schinznacher Stauwehr mit grächnet; und derzue chunt no dr nöi Aarestääg bi dr Windischer Mülimatt, e fyni Spannbandbrugg vo ane 2010.

Vo Schinznach-Bad uus cha men uff Stroossen ufs Birrfäld ufen und über d Aare is Schänkebärgertal fahre.

Bim Baanhof vo Brugg chöme d Ysebaanlinie vo Basel, Züri, Aarau und Rotchrüz zäme; vom Bözbärgdunnel fahre vil internazionali Güeterzüg dur Brugg und über Otmisinge und Rotchrüz zum Gottert und uf Italie; die Züg müesse nümmen im Baanhof go chehre, sid chly weschtlech dervo die diräkti Linie vo der grosse Aarebrugg uf Huuse gmacht worden isch. Bim Ysebaandunnel dure Bözbrg wird jetz grad e zwöiti Rööre baut.

Im alte runde Lokischuppe vo Brugg tuet d Stiftig «Bahnpark Region Brugg» alti Tampflokine pfläge. Grad näbedra het d Stiftig «SBB historic» ihre Hauptsitz.

Vom Baanhof Brugg us fahre Poschtauto i d Gebiet vom Nordaargau: es git e Linie über Schinznach uf Tale, eini übere Bözbrg uf Frick, und anderi uf Linn, Rinike und Lauffeburg, über Lauffohr uf Mönthal, über Vilige uf Döddige und no eini i Nordoschte uf Würeloos, Tägerfälde und Zurzi. Vo dr Südsyte vom Baanhof us, bi dr Fachhochschuel Nordweschtschwiiz, fahre d Poschtauto uf Habschbrg und Schärz, is Birrfäld, uf Melige is Stedtli, uf Gäbischtorf und wyter uf Birmeschtorf und zum Baanhof Melige a dr Heitersbärglinie, und e Buss goot dur s Dorf Windisch zum Kunzareal.

Dr Aare noo und über e Bruggerbärg, in Jura und is Middelland isch es Netz vo Wanderwäg marggiert, wo bim Baanhof vo Brugg afoot. Bi dr alte Brugg chunt der gross Wääg über d Jurahöchine, wo me fasch vo Züri us bis uf Gämf chan goo, über d Aare, und d Stadt Brugg isch i däm Wanderplan als Etappenoort vorgschlage. Schöni Fuesswääg findt men uf em Bruggerbärg, mit gueten Uussichtspünkt wo wie däm hööch oben a dr Gasärne mit eme ganz alte ysige Alpezeiger und wie dr "Häxeplatz" grad über dr Aarebrugg.

Und es het au en nazionale Welowäg, wo dur d Stadt Brugg chunt: d "Aare-Route" vom Sischteem «Veloland Schwiiz», wo z Gletsch bim Grimselpass i dr Walliser Gmeind Obergoms afoot und bis uf Choblez an Rhy abe goot.

Sövel Lüüt sin z Brugg sid em Middelalter (vo 1830 au mit de Lüüt vo Alteburg, sid 1970 au mit Lauffohr, sit 2010 mit Umike und sit 2020 mit Schinznach-Bad):

Öpen 28 Prozänt vo de Brugger und Bruggerinne sind refermiert und 26,5 Prozänt katolisch. Dryssg Prozänt vo allne sind Ussländer und Ussländerinne.

Die alti reformierti Stadtchilen isch im 18. Joorhundert starch umbout worde. Die katolischi, nöibarocki Pfarrchile Sankt Niklaus isch vo 1905.

Die Refermierte vo Schinznach-Bad ghöre zu der Refermierte Chilegemind Birr; die het 1968 z Schinznach-Bad es zwöits Pfarrhuus bout; en eigeti Chile het’s z Schinznach-Bad nit. Derfüür stoot bim Baad unden a schöni nöiromanischi Chappele, wo anne 1881 für d Kurgescht bout worden isch, und zwar paritätisch, also für beidi Konfessioone; d Plään het der bekant Badener Architekt Robert Moser (1833–1901) zeichnet.

D Katolike vo Schinznach-Bad sind scho sit langem bi der Pfarrei Brugg, für sii isch s Pfarreizäntrum Sankt Franziskus z Schinznach-Dorf am nöchschte.

Bim Fridhof vi Schinznach-Bad isch e Chappele mit emene Gloggeturm.




D Stadt Brugg het sid 1965 als Gmeindparlamänt en Ywoonerroot. Bi de Wahle ane 2017 het s Waalvolch dr FDP 13 Sitz, dr SP zäh Sitz, dr SVP nüün, dr CVP sächs, dr Partei vo de Grüene au sächs, dr EVP drü und au dr GLP drü Sitz ggää. Ane 2020 isch d Rita Boec vo dr SP d Presidäntin vom Ywoonerroot.

Dr Stadtroot vo Brugg isch i dr Legislatur 2018–2021 eso zämegsetzt:

D Behörde vo der Stadt Brugg luege sit em 1. Jänner 2020 au für d Aglägeheite vo Schinznach-Bad.

Sid ane 1913 pflegt Brugg d Stedtepartnerschaft mit dr düütsche Stadt Rautweil. Me het dra welle erinnere, ass Rautweil en alte Zuegwandten Oort vo de Äidgnosse gsi isch. Nach em Zwöite Wältchrieg hend d Lüüt vo Brugg dene vo Rautweil ghulfe.

Anne 1919 isch z Brugg die Evangeelischi Volchspartei vo der Schwiiz gründet worde.
Brugg isch es regionals Wirtschaftszäntrum, mit Fabrigge, wo sit em 19. Joorhundert bim Bahnhof gründet worde sind. E wältwyte Liferant vo Spezialprodukt isch d Kabelfabrigg Brugg.

Im 20. Joorhundert sind z Brugg und i der nooche Gmeind Windisch vil Dienschtleischtigsbetriib entstande.

S Bad Schinznach mit der Reha-Klinik isch so wie d Beeder z Baden und z Zuurzi für Bsuecher und Kurgescht übere Kanton Aargau use bekant.

Z Schinznach-Bad sind d Amag und d Edelmetallfabrigg «Suter».





</doc>
<doc id="13172" url="https://als.wikipedia.org/wiki?curid=13172" title="Samy Deluxe">
Samy Deluxe

Samy Deluxe (* 19. Dezember 1977 in Hamburg; eigentli: Samy Sorge) isch än düütsche Rapper us Hamburg. Er isch ußerdem unterem Name „Wickeda MC“ und „SamSemilia“ bekannt, wobi er de Namä „SamSemilia“ nümä verwändet.

Dä Samy Sorge isch in Düütschland als afrodüütsches Chind i dä Familiä vo siiner Mutter ufgwachse. Sin us em Sudan schtammende Vater het Deutschland verlah, wo de Samy 2 Jahr alt gsi isch. Siine Herkunft und siis Läbä in Hamburg-Eppendorf ohni liiblichä Vater spiled bis hüte ä bedütendi Rollä i siinen Text.

Am Afang vo sinere Karrierre het de Samy uf Englisch grappt, bekannt und erfolgrich isch er aber erscht dur sini düütsche Text worde. Siine Text sind zumindescht teilwiis als sozialkritisch z'betrachtä.

Als erschte dütsche Rapper hätt er äs eigenes Cappy und än eigene Turnschueh uf de Markt brocht.


Singles, 12inches & EPs


Albänä


Mischkassedda


Sonschtigs











</doc>
<doc id="13179" url="https://als.wikipedia.org/wiki?curid=13179" title="Apeiron">
Apeiron

Apeiron isch ä philosophischä Begriff. Wörtlech übersetzt heisst s soviu wiä ds "Gränzälosä" oder ds "Unbestimmbarä". 

Mä bringt dä Begriff hüffig i Verbindig mit äm Anaximander (610-546 v. Chr.), das isch ä Philosoph gsi, wo vor äm Sokrates (469-399 v. Chr.) het gläbt. Är het ä Theorii gha, was am "Afang" vo üsärä Wält isch gsi, är het bhouptet ds Apeiron. Im Gägäsatz zum Thales vo Milet (624-546 v. Chr.) und äm Anaximenes (585-525 v. Chr.) isch är dr erscht gsi, wo nid eifach het gseit, dass ds Wasser oder d Luft dr Ursprung vo üsärä Ärdä isch gsi. Sondern äbä öppis unbeschriblichs Unbeschränkts, wo wie nä Urenergie isch da gsi. Är isch o dr Meinig gsi, das ds Apeiron ä Ursubstanz isch, wo ä ständigi Bewegig het, und dadrus sigä alli Element entstandä.


</doc>
<doc id="13181" url="https://als.wikipedia.org/wiki?curid=13181" title="Pierre Specker Band'">
Pierre Specker Band'

D Pierre Specker Band' isch e elsässischi Musikgruppe. D Musiker chömme ussem Sundgau un schriibe viili Tekscht uf Alemannisch im Elsässische Dialäkt, anderi Tekscht sin uf Änglisch. Uffallend isch, dass di fünfköpfigi Gruppe e ganzes Arsenal vo Inschtrument uff de Bühni schtoh het un einzelni Musiker während em gliiche Lied mehreri Inschtrument spiele.


De Pierre Specker macht scho sit e 1978 Musik un het sither e ganzi Reie eigeni Albe mit verschiedene Musiker usebrocht.

Im Johr 1999 het er dann di Gruppe Pierre Specker Band' gründet un sither verschiedeni Uftritt, au bim Radio, gha.





</doc>
<doc id="13185" url="https://als.wikipedia.org/wiki?curid=13185" title="Jürg Daniel Matthys">
Jürg Daniel Matthys

Dr Jürg Daniel Matthys (Chürzel: "Jaydee"; * 15. Novämber 1959 z Horge) isch en Künschtler vom linke Züriseeufer. Er hät scho sit meh als zwänzg Jahr e Galerie in Bäch. Im gliiche Huus, eifach obe inne hät er mit siinere Frau, dr Sabine Krümmel zäme siini Wonig. Imene moderne Aabau isch s Atelier vo dene Beide.

Bi de fantastisch realistische Bilder vom Maler begegnet mer thematisch dr immer präzis kalkulierte Unrueh, wo Schpannigsfelder mit verschiedenschte Würkigsbereiche schafft. Dr Künschtler laat im Bild Sache ufenand treffe, inere sone Art, dass dr Betrachter Fraage uusgsetzt wird; Frage vom Bild oder eigeni Fraage as Bild; die setzed e Bewegig in Gang, wo veraalasst, dass dr Betrachter über die Korreschpondenz zum Teil dr Gschicht vom Bild und somit en Teil vom Bild selber werde chann. Mängisch setzt dr Matthys uf bizarri Konfrontatione, oft au macht er weniger befremdendi Iigriff, i jedem Fall jedoch schtosst er demit uf es Myschterium, seig das hinder dr Normalität vom Alltag oder i dr Poesie vom eher Hindergründige. Es sind debii d Schnittstelle zwüsched dr Realität und em Schtoff, wo dehinder schtaht, wo de Matthys is Visier nimmt, debii glingt ihm e überraschendi oder beklemmendi Verbindig zum Ziitgeischt, wo mängisch erscht bim längere Verwiile vor eme Gmäld zum Vorschii chunnt. Vordergründig trifft mer bi de Matthysbilder uf es schöns oder imposants Szenario, doch di befremdende Iigriff uf dr Bildbühni erinnered a Träum oder mindeschtens a d Verwandlungs- und Kombinationsmechanisme vom Traum; der Umschtand verleiht de Gmälde öppis Latents, Allgemeingültigs, jedermaa Verschtändlichs, ohni dass es i Wort gfasst werde muess. Demit hät au jede, wo wett, en Zuegang zum Kunschtwerch. Em Matthys siini unbekannteri Siite sind siini Skulpture. Er laat eigeartigi Figure us Schrott und Fundschtück entschtah.


Brueflichi Tätigkeite:

Werch bis hüt: 

Competitions/Priise: 

Präss: 



</doc>
<doc id="13205" url="https://als.wikipedia.org/wiki?curid=13205" title="Chemisches Element">
Chemisches Element

Chemischi Eliment sind Stoff wo sich chemisch nüme witer lo zerlege lönd.

Si bestönd nu us Atom wo mit glichige Aazahl vo Protone zämegsetzt sind. Wie die chemische Verbindige ghöret si zu de "Rainstoff", wo physikalisch nüme witer zerlait werde chönet, im Gegesatz zude "Stoffgmisch". D Eliment werdet noch de Chernladigszahl (Ornigszahl) und de Elektronenkonfiguration vo irne Atom im "Periodesystem vode Eliment" (PSE) in Gruppe und Periode agornet. Da Periodesystem isch vom Russ Dmitri Iwanowitsch Mendelejew im Johr 1869 usgschafe worde. 

D Element werdet miteme Chürzel vo aim oder zwe Buechstabe (zB. Cu = Chupfer) kennzaichnet, wobi ide Regle de latinisch Name d Vorlag bildet (Fe = Ferrum / Ise).

De Grund werum d Massezahl nöd exakt s Villfachi vo de Masse vom Wasserstoffatom isch, well d Protone und d Neutrone, wo de Haupttail vo de Masse bildet, nöd ganz gnau glich schwer sind.

Natürlichi Eliment bestönd usere Mischig vo Atom mit unterschidliche Neutronezahl (Isotop), wobi maistens i de Natur ai Isotop überwiegt.

De Chern vom Wasserstoffatom bestoht fast immer us aim Proton. Wasserstoff mit emene Proton und emene Neutron im Chern (Deuterium) chunnt ide Natur imene Atail vo 0,015 % vor.

De Heliumchern bestoht us zwai Protone und zwai Neutrone. S git aber au Heliumchern mit zwai Protone und nu aim Neutron. De Aatail vo dem im natürliche Helium isch gad nume 0,000137 %.

En Eliment wo us nu aim Isotop bestoht haisst Raineleiment sus aber Mischelement.

Bim Urchnall sind die liechte Eliment Wasserstoff (öppe 75%) und Helium (öppe 25%) entstande, zäme mit ere munzige Mengi vo Lithium und Beryllium.

Die schwerere Eliment sind im Weltall dur Chernreaktion/Chernfusion i de Sterne entstande. Die maiste Sterne schaffets bis zum Cholesteoff, die schwerere bis zum Ise. Die Eliment wo no schwerer sind als Ise entstönd erst im End vomene Stern. Inere Supernova werdet denn die Eliment is All use gschlüderet.




</doc>
<doc id="13212" url="https://als.wikipedia.org/wiki?curid=13212" title="Gaius Julius Cäsar">
Gaius Julius Cäsar

De Gaius Julius Cäsar (lat. "Gaius Iulius Caesar," [], 100-44 v.Chr) isch en römische Politiker, Triumvir, Outor, Fäudherr u Diktator gsi. Är het under anderum Gallie eroberet, d Helvetier unterworfe, de römisch Bürgerchrieg gwunne u Ägypte eroberet. Är isch vo Brutus u republikanisch gsinnte Senatore erschdoche worde, wo Angscht gha hei, dass är wet König vo Rom wärde.

Am 14. Juli im Jahr Hundert vor Chrischtus isch de Gaius Julius Caesar us Sohn vomne verarmte aber hochadelige Gschäftsma uf d Wäut cho. Caesar stammt nämlich vom Gschlächt vode Julier ab, das si Nachfahre vom Julus, wo dr Sohn vom legendäre Aeneas gsi isch. Es si schwirigi Zite gsi: De Marius (si Onku) hets i däm Jahr nit gschafft zum sübete Mau us Konsul gwäut z cho u de Lucius Cornelius Cinna isch a gueta Fründ vo de Familie Caesar gsi. Im Jahr 88 v.Chr. isch de Sulla in Rom igmarschiert u het sich us Diktator la usrüeffe. De Sulla het no a di auti Repulik gloobt u het si därum omi igfüert. Är het aber nai no mau gäge Marius verlore, bevor dä wiederum het chönne Konsul cho, isch er 86 v.Chr. gwäut gschtorbe. De Sulla isch jetz beschtätigt gsi. U zu däm Zitpunkt het de Caesar d Tochter vom Lucius Cornelius Cinna ghürate. U het müesse diversi Militärdienscht leischte bis de Sulla zrüggträte isch. Churz nach däm si Tod 78 v. Chr., isch er zrügg cho. Isch zimlich schnäu i de Rat vo de Pontifices ufgnocho.

Scho baud derna isch er zum Pontifex Maximus gwäuta cho, u zwar 73 v. Chr., i där Gschwindikeit isch vorhär no nie eper so hoch ufgschtige. De Caesar het aber meh politischi Macht welle. Är isch de baud amau omi zrüggträte u fasch sofort i Senat gwäuta cho. Aber si Ehrgiz isch unersättlich gsi. Er het sich de mit de fruschtrierte, politisch lahmgleite ehemalige Konsuln Gnaeus Pmpeius Magnus u Marcus Crassus zäme ta. Zäme hi si z erschta Triumvirat büudet. U siehe da, de Pompeius u de Crassus si grad as Jahr später omi Konsul gsi. No as Jahr später, 59 v.Chr. isch de Caesar Konsul cho. Am Schluss vo sire Amtsperiode het er im Ustusch vo 50000 Ma sini Tochter am Pompeius zur Hochzyyt übergä. De Pompeius u de Crassus si 55 v.Chr. nomau zäme Konsul gsi, as Jahr später aber isch de Crassus umcho u z Triumvirat isch usenandkit.

Im aute Rom het mu nach sim Jahr us Konsul z Amt vomene Prokonsul übertrage becho u het sich müesse um irgend eini va de römische Provinze kümmere. De Caesar het nach sim Amtsjahr d Provinz Gallia cisalpina gwäut. Si Plan isch es gsi nüi Territorie fürz Imperium z gwünne. U im Norde isch immer no z auta Fiindbüüd va de Gallier gsi. Aber nachdäm fasch es Jahr vergange isch, u är immerno i de Vorbereitig vam Chrieg gsi isch, hetener unverrichteter Dinge omi müesse ga, es sei denn, as gebi dä Chrieg. Da isch mu grad gläge cho, dass sich di helvetische Stämm 58 v.Chr. zäme ta hi, ines Dörfer verbrennt hi u sich underum Grossheuptling Orgetorix i Richtig Weschte ufe Wäg begä het. Bi Gänf het de Caesar uf si gwartet u het ne gseit, dass si übere Jura müesse ga. De Orgetorix het igwilliget u isch übere Jura gange. Bi Bibracte het de Caesar mit sim gsamte Heer gwartet u het si bäte zrüggzga, da hets a grossi Schlacht gä. Di zahlemässig wit underlägene Helvetier hi kämpft wi d Löie, aber am Ändi isch de Caesar sigrich blübe u het d Helvetier zwunge zrügga u va den an het mu si nadisna latinisiert.

Wo dr Cäsar im Johr 58 vor dr Ziitwändi Prokonsul worden isch, het er dr Zug vo de Helvetier weschtwärts as Uusred bruucht, für zum ä brovinziali Armee ufzschdelle zum Schutz vo dr römische Nordgränze; und die Armee, wo ziitwiis bis zu zäh Legione schdark gsi isch, isch sii Machtbasis worde und s Inschdrument für zum in Rom siini Interesse z fördere. Nach siim Erfolg gege d Helvetier het er im zweite Johr vo siiner Amtsziit d Belger, wo im Nordoschde vo Gallie gläbt hai, unterworfe. Im Winter druf het s Triumvirat, dr Cäsar, dr Pompeius und dr Crassus, z Ravenna beschlosse, ass dr Pompeius und dr Crassus im Johr 55 vor dr Ziitwändi zu Konsule sölle gwehlt wärde und im Cäsar siis Prokonsulat um fümf Johr bis zum Johr 49 z verlengere siig, was ihm gnueg Ziit wurd gä für zum ganz Gallie z erobere. 

Dr Cäsar het d Bitte vo ä baar Schdämm ihne gege ihri gallische Find z hälfe, uusgnützt für zum sich in die interne gallische Aaglägeheite iizmische und ganz Gallie bis zum Rhii z erobere. Er het au ä Schdrofexpedition noch Germanie uusgfüehrt (55), het aber ennet em Rhii keis Territorium eroberet und bsetzt. Gege Britannie het er zwei Feldzüg gfüehrt (55, 54) und sich jedes Mol wider zruggzoge. Im Johr 53 het er dr Rhii no einisch überquert, aber sii Entscheidig isch gsi, ass dr Rhii die natürligi Gränze vom Römische Riich siig, und so isch s schbööter im Grossen und Ganze bliibe. Im gliiche Johr hai sich z Gallie d Treverer und Nervier gege ihn erhobe, si aber nach ä baar Afangserfolg gschlage worde.

Im Johr 52 hai d Gallier under em Vercingetorix, em König vo de Averner, ä Guerillachrieg gege d Römer agfange, d Nochschubwäg vo dr römische Armee underbroche und mit ihrer Taktik vo dr verbrennte Ärde em Cäsar d Verpflägig vo dr Armee sehr schwiirig gmacht. Bi Gergovia hai so d Gallier zu erschde Mol d Römer chönne schlo, aber denn hai si d Guerillataktik ufgä und si brombt vo de besser organisierte Römer gschlage worde. Dr Vercingetorix het sich druf nach Alesia zruggzoge und dr Cäsar het d Schdadt afo belagere und ä 35 Kilometer langi Muure um sä umebaue. Wo ä zweiti gallischi Armee em Vercingetorix het welle cho hälfe, het se dr Cäsar gschlage und gliichziitig dr Versuech vom Vercingetorix uszbräche abgwehrt. Noch em Fall vo Alesia isch dr Vercingetorix in Fessle gleit und sächs Johr schbööter noch em Cäsar siim Driumphzug z Rom im Johr 46 dödet worde. Das isch dr letscht grooss Ufschdand vo de Gallier gsi gege d Römer, chliineri wo s no ge het het dr Cäsar uff s Brudalschde niidergschlage. Er het au s Land usgraubt und ihm Dribut uferleit. Mit däm Gäld het er si Armee zahlt und si politischi Karriere z Rom finanziert.

Dr Chrieg isch verheerend gsi für Gallie. Noch em Plutarch si ä Million Gallier umcho und Millione si gfange gnoh und in d Sklaverei verchauft worde.

Im Johr 53 hai d Parther eine vo de Triumvire, dr Crassus, und ä groosse Deil vo siim Heer umbrocht und em andere Triumvir, em Pompeius, isch dr Cäsar z mächdig worde und er het dr Senat afo underschdütze, wo vom Cäsar verlangt het er söll si Armee uuflööse. Wo im Cäsar siis Prokonsulat z Ändi gangen isch, het er müesse befürchte, ass dr Pompeius ihm militärisch wurd überläge si. Dorum isch er am 10. Januar 49 mit dr drizähnte Legion über ä Rubikon z Italie iimarschiert. Dr Pompeius het z Italie nit gnueg Druppe gfunde für zum em Cäsar mit siine 5000 Ma Widerschdand z leischde und isch nach Brindisi und vo dört nach Griecheland gange für zum än Armee z organisiere. Dr Cäsar het underdesse Norditalie under sii Kontrolle brocht und isch in Rom iimarschiert. Är het aber kei Flotte gha und het im Pompeius nid chönne nochsegle, dorum isch er dur Südgallie nach Schbanie marschiert und het dört d Legate vom Pompeius mit ihre siibe Legione besigt.

Vo Schbanie zrugg isch dr Cäsar im Johr 48 widr zum Konsul gwehlt worde. Mit 15.000 Ma het er Adria überquert, aber dr Pompeius het em Niiderlag zugfüegt bi Dyrrhachium (hit Durres z Albanie). So het er sich nach Thessalie zruggzoge und uf em Wäg au no a baar Schdedt usblünderet. Dr Räschte vo siiner Armee isch mit em Marcus Antonius über d Adria cho und er het am 9. Auguscht 48 em Pompeius si Armee, wo dobblet so grooss gsi sich as si eigni, bi Pharsalus gschlage, aber dr Pompeius sälber isch em entcho und nach Ägypte gflüchtet, won en dr König Ptolemäus XIII. het lo ermorde.

Wo dr Cäsar nach Ägypte cho isch het er es Verhältnis mit dr Kleopatra, dr Schwöschter und Mitregäntin vom Ptolemäus, gha und wo si vo ihrem Brueder us Ägypte verdriibe worden isch, isch dr Cäsar vom Achillas, em General vom Ptolemäus z Alexandria belageret worde, het ich aber chönne befreie und d Drubbe vom Achillas in d Flucht schlo. Dr Ptolemäus isch im Nil erdrunke und d Kleopatra isch Königin vo Ägypte bliibe (Januar 47). Churz druf het d Kleopatra dr Ptolemäus Cäsar–d Alexandriner hai em Cäsarion-dr chlii Cäsar-gsait–uf d Wält brocht, wohrschiinlig ä Sohn vom Cäsar.

In Chliiasie het dr Pharnakos II. vo Pontus die römische Brovinze usblünderet. Dr Cäsar isch wie sie berüehmt Usschbruch s sait cho, het gseh was bassiert und het gwunne ("Veni, vidi, vidi"). Noch fümf Däg isch dr Pharnakos us Chliiasie verdriibe gsi.

Dr Senat het immer no Ahänger gha, won ä chlii in alli römische Brovinze verschdeut gsi si. In siim afrikanische Chrieg het dr Cäsar im Johr 46 d Senatsdrubbe underem Metellus Scipio und em Cato em Jüngere bi Thapsus gschlage und s Königriich Numidie zerschdört, wo d Republikaner underschdützt het. Dr Cato het in siiner Feschdig Utica Sälbschdmord begange. Denn isch dr Cäsar zrugg nach Rom und vo dört nach Hispanie wo d Söhn vom Pompeius ihri Machtbasis gha hai. Er het se bi Manda im Johr 45 gschlage und drmit aller organisierte Opposition es Ändi gmacht.

Als Pontifex Maximus (oberschter Priischter) isch dr Caesar au fer dr Kalender zueständig gsi. Under ihm isch dr uf ihn daift Julianisch Kalender igfüehrt worde. Dr underem Pabscht Gregor 1582 igfüehrt Gregorianisch Kalender, wo hüt in vilene Länder giltet, isch eigetlich numme e verbesserte Julianische Kalender.

Nadäm dass de Caesar de römisch Bürgerchrieg gwunne het, isch är unumstrittena Herrscher vo Rom gsi. Är hets aber vermide Aschpruch uf d Königskrona z erhäbe (as git Historiker, wo behoupte, er heigi das no welle nahole), trotzdäm hei diversi Senatore daicht är welli sich zum König la usrüefe. Drum hi Brutus (Caesars Neffe) u Gaius Cassius a Mordplan afa schmide. A de Ide vom März (15.) hi di zwö u zä witeri Senatore de Caesar erstoche. De Marcus Tullius Cicero isch, obwol er de politisch Gägner vom Caesar gsi isch, nit debi gsi.

Dr Mord vom Cäsar het aber d Republik nit grettet und nur neui Bürgerchrieg agfange. Dr Mitkonsul vom Cäsar, dr Marcus Antonius, im Cäsar si Groossneveu und Adoptivsohn, dr Octavian, und dr Marcus Aemilius Lepidus hai es zweits Triumvirat gformt. Si hai d Republikaner verfolgt und ihri Vermöge iizoge. Dr Brutus het Italie im 44 verlo und het sich, nochdäm er bi Philippi ä Schlacht gege en Antonius und en Octavian verlore het, im Oktober 42 s Läbe gnoh. Denn het dr Octavian siini eigene Verbündete uusgschaltet und isch siit em Johr 31 vor dr Ziitwändi elei an dr Macht gsi. Er het em Land Friide, die sogenannti "Pax Augusta," und Broschberitet brocht.








</doc>
<doc id="13215" url="https://als.wikipedia.org/wiki?curid=13215" title="Donon">
Donon

Mit 1009 Meter ewer NN isch de Donon de héchschte Bari vun d'Nordvogese. Trotz dàss de Bari im Walschgbiet steht, ar ghert àdministrativ noch zum Elsàss un verbindet d'viar Departemente vun Bas-Rhin (67), Mosel (57), Meurthe-et-Moselle (54) un Vogese (88).

's Wort "Donon" stamm schynts üss de keltische Wurzl "Dun(um)" wu Bari oder Feschtung beditt.

De Donon isch sitter dem neolithische Ziitàlter às e stràtégisch Üssichtpunkt benétzt worre.

Fer d'Kelte un drno fer d'Reemer isch ar e gschafftlischer Ort (reemischer Waj vun Metz noh Strossburi) un e heidnischer Häuptkultplàtz gsi; gewissi gallo-reemischi Gottheite wie Jupiter, Diana un vor alem Merkur sin verehrt worre. Gelunge isch dàss 's ke Spure vum Christentum gibt. Ar isch äu de Granzpunkt zwische drei keltischi Volksstämme; d'Leuker (weschtlich vum Donon) d'Triboker (éschtlich) un d'Mediomàtriker (im Nordweschte) gsi.

1869 isch e Pseudotempel uffgebäut worre. Ar bliebt hiit noch 's Symbol vum Donon.

Ém zweit Weltkriej ésch de Donon e Treffpunkt vun de regionali Résistance gsi - also fer de V´rbindung vum Wéderstànd üss´m annektéerti (Unt´r-)Elsass un de Moselle un de Résistance vum b´setzt Nordfrànkrich.

Am Füess vum Donon entsprénge zwei Qualle vum Fluss Saar: d'rote un d'wisse Saar.


</doc>
<doc id="13216" url="https://als.wikipedia.org/wiki?curid=13216" title="Homer">
Homer

De Homer (; 8. Jh. v. Chr.) isch de erscht griechisch Dichter, vo vonnem de Name überliefert isch. Er isch de Autor vo de Ilias, de Odyssee und de Homerische Hymne, de ältiste Werch vode europäische Literatur.

De Name "Homer" isch altgriechisch "Ὅμηρος", Hómēros, gsi; noigriechisch ischer "Όμηρος, Ómiros". Er bedütet „Geisle, Bürge“. Allerdings isch dr Name i de Antiki wägem Dichter sinere angäbliche Blindheit o vo ""ὁ μὴ ὁρών" (ho mē horōn)" „dä wo nüt gseht“ abgleitet worde.

Die gnaue Lebeszite und de Geburtsort vom Homer sind nöd bikannt, und scho i de Antiki hend mehriri Ortschafte de Aaspruch erhobe, d Haimet vom Homer z sii. Well sin Dielekt aber ionisch mit äolische Spuren isch, isch e Herkunft us de östliche Ägäis nöd unwohrschinli, eventuell isch er vo Smyrna oder de Insle Chios cho. Au de Ort, woner gstorben isch, isch umstritte. Sis Grab werd aber uf de ägäische Insle Ios zaiget. D Näme vo sinene Eltere sind gänzlich unbekannt. S höchi Nivo vo sinene Werch dütet druf hii, as de Homer us adlige Chraise stamme mue und e gueti Bildig gnosse het.

Sagehaft isch, as er de Soo vode Nymphe Kritheis und em Flussgott Meles isch und drum au Melesigenes gnennt worde sai. Oder aber sini Mueter bringt ire Soo am Fluss Meles uf d Welt und de Vater isch unbekannt oder de lydischi König Maion. 

Wege dene usichere Imformazione het sich e glehrte Maa hiirysse loo, im Gspass z säge, as es nöd sicher sai, öb de Homer au würkli glebt het, aber sicher sai, ass er blind gsii isch. Und en andere het dezue gmaint: Wenns nöd de Homer gsii isch, wo d Ilias gschribe het, so mueses en andere Maa mitem gliche Name gsii sii.

De Homer werd als Verfasser vode baide bidütende Eepe "Ilias" ("Ιλιάς, Iliás") und "Odyssee" ("Ὀδύσσεια, Odýsseia") gnennt, wo under anderem au is Berndütsche übersetzt worde sind. Die baide Werch, wo zämeghöret, verzelet t Gschicht vom Trojanische Chrieg und vo de oobetürliche Haifahrt vom Held Odysseus. Baid Eraignis hend je zee Johr lang duuret. 

I de Antiki und au i de Noizit isch immer wider d Historizität vo de Ilias diskutiert worde; de Trojanisch Chrieg isch ufem Marmor Parium (264 vor Chrischtus) i d Johr 1218/1209 datiert. Und au hüt stellet moderni Wüsseschaftler immer wider fest, as d Ilias Begebehaite und Sache schilderet, wo i di mykenischi Bronzezit bassed, drum nemet verschidnigi Forscher a, as die Eepe wenigstens zumene Tail beraits usem 12. Johrhundert vor Chrischtus stammet. Sprochlich und sachlich isch s 8. Johrhundert aber trotzdem vill wohrschinlicher, wa nöd usschlüsst, as de Homer älteri Heldelieder verarbaitet het. Zudem isches vermuetlech so, as die grosse Eepe längiri Zit mündlich überliferet worde sind, bevor me se ufgschribe het. 

Weniger bikannt sind die "Homerische Hymne" ("῾Ομηρικοί ῾Ύμνοι, Homērikoí Hýmnoi"), da sind 33 Priislieder uf verschidnigi griechischi Gotthaite.

Witeri Werch, wo am Homer zuegschribe werdet, sind beraits scho i de Antiki as "unecht" erchennt worde.





</doc>
<doc id="13217" url="https://als.wikipedia.org/wiki?curid=13217" title="Knabenkantorei Basel">
Knabenkantorei Basel

D Knabekantorey Basel (KKB) isch e Schwyzer Knabekoor us Basel; är isch us de "Singknabe vo dr evangelisch-reformierte Kirche Basel-Schtadt", wo 1927 gründet worde isch, hervorgange. Hütt isch dr Koor konfessionell neutral. Gsunge wärde gaischtligi und wältligi Wärgg. Scho 1938 het dr Koor in dr Urufffiehrig vo "Jeanne d’Arc au bûcher" vom Arthur Honegger in Basel unter em Dirigat vom Paul Sacher mitgwirggt. Sytt 1983 schtoht dr Koor unter dr Laitig vom Beat Raaflaub. Im 2007 hed dr Dytschi Markus Teutschbein s Dirigat übernoh.

Dr Koor bischtoht us rund 45 Knabe- sowie 35 Männerschtimme. D Männerschtimme sind in dr Regel ehemooligi Knabeschtimme, wo uff e langjöörigi Koorerfahrig zruggluege könne. D Sänger setze e wäsentlige Dail vo ihrere Freyzytt yy: Nääbe de Broobe kömme Gottesdienscht, Kunzärt, Kunzärtraise, Radio- und Färnseh-Uffnahme wie au CD-Yyschpielige drzue. Zer Vertiefig vom Repertoire findet jöörlig e Koorlagr z Maloja schtatt.

D Knabekantorei isch bishär z Franggryych, z Belgie, z Holland, z Ängland, z Dytschland, z Pole, z Russland, in de USA und z Ungarn uffträtte. 1995 het dr Koor uff synere Dytschland-Tournee in de Schtedt Ulm, Wiesbade, Göttige, Hannover und Franggfurt am Main kunzärtiert. 1996 het d Kunzärtrais uff Finnland und Eschtland gfiehrt. 1998, zum 70-Joor-Jubileum, het e Rais nach Sydafrigga schtattgfunde. Im Septämber 1999 isch d KKB z Tschechie uff Tournee gsi. Im Herbscht 2000 het dr Koor Berlin, Potsdam und Poznan beraist. E groossi, üsserscht erfolgryychi Jubileums-Kunzärtrais het im Summer 2002 dr Koor durch Brasilie gfiehrt. Im Mai 2005 isch me z Bulgarie, im Herbscht 2004 und 2006 nomol z Dytschland go Kunzärt gä. Drnäbe het dr Koor uff Yylaadig an bedüttende Musiggfeschtywal dailgno.

D KKB isch usserdäm Gaschtgäberkoor vom bikannte und erfolgryyche Europäische Jugendkoorfeschtywal.

D A-cappella-Lyteratur längt vo dr Renaissance bis zer Modärni. Schwärpünggt bilde d Ufffiehrige vo Oratorie, Mässe und Kantate vo de Komponischte Bach, Händel, Wolfgang Amadeus Mozart, Mendelssohn Bartholdy odr Benjamin Britten.

Im Wyttere wirgge d Knabeschtimme im Lucerne Festival wie au an Opereufffiehrige vom Theater Basel mit. D A-cappella-Gruppe The Glue us Basel bischtoht us ehemlige Sänger vo dr KKB.





</doc>
<doc id="13218" url="https://als.wikipedia.org/wiki?curid=13218" title="Oberriet SG">
Oberriet SG

Oberriet ischt a politaschi Gmõand im Waalkrais Rhintl vom Kantõa San Galla.

D Gmõand liid zmeatst im San Galler Rhintil ar Grenza zum Võralbäarg (Öschtriich) und wead doar da Alparii und d Uslöüfer vom Alpstõa igrahmat. Si ischt mit 34,5 Quadratkilomeatr õani vo da gröassara Gmõanda im Kantõa San Galla. Zur politischa Gmõand köarid näabscht am Dõarf wo gliich hõasst, s Dõarf Muntlaga, Kriassara, Õachiweas und Koblwaald denn nõ d Wiiler Moos, Reachig, Stiig, Freiabaach, Stõa, Koblweas, Watt und Haad. Da högscht Punkt liid im Gebiat Zapfa mit 1'302 m ü.M., und da tüüfscht mit 407 m ü.M. bi da Kanaalbrugg a da Verbeandigsstrõss zwüschat Balga und Tippilzou. 

Zwüschat da Dœarfr häads Naturschutzgebiat mit viil vaschidana Pflaanza und Tier. 

Oberriet ischt im Oberriet säalber und z Kriassara a d Autobahn A13 agschlõssa. Oberriet häad zwõr an Bahof, as hebid aber gad no a paar Züg am Tag üü. Daföar is doar a Buslinia zwüschat Altstetta und Bugs ferbunda.

S Gmõandgebiat ischt 3456 ha, davõa 292,2 ha Bouzõana, 234,7 ha ischt schõ übrbout.

Am 31. Dezempr 2010 seand ir gaanza politischa Gmõand 8254 Iiwõanr dahõma gsii. 4239 Lütt seand Manna, 4015 seand Froua, 6146 katholaschi und 921 reformiati, 1183 Lütt hõnd an andari oder gär kõ Religioa.

Ir Gmõand Oberriet wõõnid 4561 Õatsbüargar, 1518 Kantõas- und 1276 anderi Schwizarbürgar, und o no 1562 usländaschi Lüüt wõõnid o dõ.

Im Dorf Oberriet säalber seand 2711 Iiwoanr dahõm. Z Muntlaga woonid 1843 und z Kriassara 1653 Lüüt. Im Õachiweas leabid 1374 und im Koblwaald 521 Pärsoana.

Di gschiachtlicha Woazla fangid voar übr 3000 Jõõr uf am Muntlagar Bäargli aa. D'Ur-Räter, wo vom Süda häar kõa seand, hõnd künna uf däa Inselbäarg zmeatst im Tal flüacha wenn da Rhii s ganz Tal überschwemmt häad. Spœtr seand d Alamanna vom Nõarda häar kõa und hõnd d Rätier all witter gega Süda ferdrängt. Dia hõnd viil Brüüch und Sitta und s Tütsch i üsari Gegat brõcht. 

Im 8. Jõõrhundat ischt da könaglich Riichshõf Criesserrun entschtanda. Womma im 9. Jõõrhundat z Muntlaga a Kiarcha bout häad, seand zwõa Zentra im Hõf entstanda. Di wäaltlich Ferwaaltig z Kriassara und z Muntlaga di kiarchlig. Da tütsch Kœnig häad da Hõf ana 1229 am Kloaschter San Galla gscheenkt, da Abt Berchthold vo Falkenstõa häad zum Schutz vo eam sim nöia Bsitz d Burg Blatta boua lõa. Fo ana 1490 bis 1798 ischt s gaanz Gebiat uf da leangga Sita vom Rhii zwüschat Bad Ragaz bis gi Rhinegg, Undertaanaland vo da Eidgenõssa gsii.

Ir französischa Revolutioa ana 1798 hõnd d Rhintaler uf da schwizar Siita, fo da eidgenœssischa Tagsatzig di foll Unabhängigkeit überkõa, aber da Hõf ischt denn gad koaz ir Rebuplik Rhintl gsii. Föar die nœgschta füüf Jõõr hõnd d Bsatzer da Hõf in Kantoa Säntis zwunga, d Grenza zum Kantoa Linth ischt genau übar da Blattabäarg ganga. Us am freia Riichshõf Kriassara ischt ana 1803 di politisch Gmõand Oberriet entschtanda.

Innerhalb fo da Gmõandgrenza hõnd si schliasslich füüf Dœarfr entwicklat, wo jeadas an õagni Kiarcha häad künna boua. Wi überaal im Rhintil heana und deana ischt d Landweatschaft da Hoptärwerbszwiig gsii. Spœter ir induschtrialisierig ischt denn d Stickarei ufkõa. Aber zum ana Induschtriischtandõat häd si d Gmõand eascht nõach am 2. Wäaltkriag entwicklat.

Zu da Wõõrzoacha vo Oberriet khöat seachr d Burgruina vom Schloss Blatta, wo zvoadrscht uff em Blattabäarg oba stõõd. Ob am Wichastoanerseali ischt ono d Ruina vo da Höölaburg Wichastõa. Eppa 15 Minuta z Fuass hender em Doarf Koblwaald kamma da Sommer doar a da Fiirtig oder am Wäachtig uf Voaramäaldig d Krischtallhööli gi aaluaga.

Im Oachiweas ischt im Roathuus s Gmoandsmuseum, wo mit über 10-tuusig Gägaschtäand zoagat wead, wia ma i dära Geagät früaner gläabt und gschaffat häat.

Iidrücklich ischt ono da Herschasprung zwüschet em Blattabearg und em Brunnabearg. Da ischt a Schlucht, wo d Kantoasstrooss vom Oberriet uf Rüthi dori füart.



</doc>
<doc id="13222" url="https://als.wikipedia.org/wiki?curid=13222" title="Oberriet">
Oberriet

Oberriet isch de Name vo däne Ort i de Schwiz:
Lueg au:


</doc>
<doc id="13226" url="https://als.wikipedia.org/wiki?curid=13226" title="Mittelalter">
Mittelalter

Där Bigriff Mittlaltär bizeichnut än Epocha innär europäischu Gschicht zwischu där Antiku und där Neuziit, wa d'chrischtlich, antiki, d'cheltisch, d'germanisch und d'slawisch Äntwicklig zämufiährt.

D'Grundzig vam Mittlaltär sind, di na Ständ gordnuti Gsellschaft, d'chrischtlichi Geischteshalti innär Literatur, Kunscht und Wissuschaft, Latin als gmeinsami Kultur und Bildigssprach. Dänäps isch d'Idee vannär Iheit va dä chrischtlichu Chirche und äs rächt iheitlichs Wältbild chänzeichnund fär dischi Epocha. D'vorherrschundi Gsellschafts- und Wirtschaftsform isch där Feudalismus.

Z'chrischtlich Mittlaltär het schich sälbär nid als Mittlaltär gseh. Äs het schich als än im Glöibu alle annäru Ziitaltär ubälägunu „aetas christiana“ (chrischtlichs Ziitaltär) värstannu. "(Z'chrischtlich Ziitaltär het mit där Giburt vam Chrischtus agfangu und het ersch am junschtu Tag sellu üfheru.)"
Währund d'vorgangnu Wältaltär va där Heilsgschicht na där Lehr va dä dri, viär oder sägsch Wältaltär ((„aetates mundi“), nu witär unärteilt wordu sind, hets fär d'intern Periodisiärig va där „aetas christiana“ keis Epochuschema gigä. Es het nummu Asätz, wiä d'Lehr va dä Sibu Periode va där Chircha (abgleitut va där Johnesapokalüpsa), odär die vam Joachim von Fiore bigründuti Iteilig inä Ziit vam Sohn (Va där Giburt chrischti bis 1260) und än druffolgundi Ziit vam Geischt gigä.

D'vorstellig, dass öi währund där „aetas christiana“ gschichtlichei Entwicklige im Sinn va Fortschritt odär Värfall stattfinu chenti, isch dum chrischtlichu Mittlaltär nid främd gsi. Schi isch abär ussär Sicht va där römischu Chircha prekär gsi, wilsch einärsits än Witärentwicklig odär Ubärbiätig va där chrischtlichu Lehr sit där Ziit vam Evangelismus und dä Chirchuvätr nid hent wellu züägä odär züälah. Annärärsits hentsch öi d'eigund Äntwicklig nid vam Gsichtspunk vam Zärfall wellu alüägu. Sowit schich entsprächundi Gschichtsvorstellige mit Chirchukritischu Konzäpti und Birächnige vannär Ändziit verbunnu hent, sindsch bikämpft wordu.

D'Bizeichnig Mittlaltär biziäht schich in erschtär Linia uf d'Gschicht vam chrischtlichu Abundland vor där Reformation. Där Bigriff wird chüm im Zämmuhang mit üssäröiropäischu Kulture verwändut. Im Grobu Ordnut mu z'Mittlaltär inni Ziit vam 500 odär 600 Jahrhunnärt bis ungfähr 1500 i. Gnauär sind nu folgundi Merkmal :

Z'Mittlaltär erstreckt schi va ungfähr vam Ändi va där Völkärwandrig (375-568) odär vam unnärgang vam weschtrömischu Chaisärrich 476 bis zum Ziitaltär vannär Renaissance (mitti 15. jahrhunnärt).

D'Datiärige sind nid immär iheitlich, äs chunt vil druf a, welli aschpäkti vannär Äntwicklig bivorzugt wärdund, und wellum Land das mu üsgeit. Stellt mu zum Bispiel du Ifluss vam Islam innu vordärgrund, chamu d'Hidschra vam Mohammed (622) odär du Biginn vannär arabischu Expansion ab 632 als Afang vam Mittlaltär alüägu. Glich wiä fär du Afang chamu öi mehreri Date vär schis Ändi anäh. Zum Bischpil d'Ärfinnig vam Büächdruck (umd 1450), d'Ärobrig va Konschtantinopl (1453), d'Äntdeckig va Amerika 1492 odär du Bigin vannär Reformation (1517). Lüägt mu uf einzulni Ländr, so cha mu uf värschiduni Egdate cho. So ändut d'Antike am Rhin odär in Britanniu wägs där Entwicklig va da, ehnär als in Syriu. Uffär anru Sita isch zum Bischpil am Afang vam 15. Jahrhunnärt in Italiu afu z'Ziitaltär vannär Renaissance agibrochu, währund mu zär gllichu ziit in England nu vam Mittlaltär gredut het.

Sit dum 19. jahrhunnärt ischs im ditschu Sprachrüm normal, das z'Mittlaltär grob in dri Fase gigilidrut isch :

Z'Ändi vannär Völkerwandrig, wels d'Forschär als Värbindig zwischu där Antiku und dum Mittlaltär gsehnt, und där Spätantiku züärächnund, bizeichnut dä Bigin vam Früämittlaltär.

Im Früämittlaltär hent vili ischnidundi Entwickligi statt gfunnu. So isch Europa bis umgfähr 600 witgehund chrischtianisiärt wordu, Höiptsächlich durch d'Tätigcheit va irischu Missionaru. Umgfähr um 500 het unnärm Chinnig Chlodwig, wa mit schinum Volch gschlossu zum Chrischtutum ubärgiträttu isch, där Üfstieg vam Fränkischu Rich. Dischi hent de bald uf dä Ubärräschtu vam weschtrömischu Rich und dä Richi va anneru germanischu Velker schini Vorherrschaft in Wescht- und Mittleuropa bigründut. Dä Höhepunkt va där Entwicklig isch d'Chrönig vam Karl dum Grossu zum römischu Chaisär, durch du Papscht z'Wiänächtu 800 gsi. Na schinum Tod 814 isch z'fränkisch Rich langsam zärfallu. Us schinär weschtlichu Hälfti isch z'spetär Frankrich änstannu, währund schich us där Oschthälfti spetär z'heillig römisch Rich ditschär Nation gibildut het. Näbu bi het där Papscht duch d'sognannti pippinischi Scheichig 754 näbu schinär geschtlichu, öi d'wältlich Macht bärcho. Das hent innär Züäkunft nu villi Spannige zwischu dä Chiniga und dum Papscht gfiärt. 

Äbufalls in dischär Ziit sind d'Ifäll va dä Wikingär und dä Magyare zwischu 800 und 1100, und 900 und 950 gsi. Zämmu mit där Ärobrig va Nordafrika und ämu grossteil va dä iberischu Halbinsla va umgfähr 650 bis 720 durch d'Moslems, het zär Üsleschig va dä letschtu spätantiku Struktur gfiährt. Züädem het schich än Entwickli in Gang setzt, wa di Büru in Frankrich irusch Friheit biröipt het und d'staatlichi Autorität zärsplittrut het, wil d'Värteidigung va du einzelnu Gibiäti dä da läbundu Grundherru üfärleit wordu isch. Diz het letschtändllich zum Entstah vam feudalistischu Wirtschaftssischtem gfiährt. D'britischu Insel und Nordafrika hent am meischtu unnär dä Agriffu va dä Wikingär glitut. därbi hent d'Agrifär in Britaniu äs paar Chinigrichär ärrichtut, us wellu spetär England ändstannu isch.

Wirtschaftlich het z'Früämittlaltär höiptsächlich än Ziit va där Naturalwirtschaft dargstellt. Wobi vor allum z'Sischtem vannär Grundherrschaft vorgherrscht het.
Wichtigi Kutlurträgär sind z'büzantinisch Rich ,d'Chloschtär, insbsundri di vam Benediktinerordu, sowiä d'Glehrtu vam Arabisch - muslimischu Kulturchreis. Vorallum durch d'letschturu cha än wichtige Teil vannär antiku Literatur und Wissuschaftu bwahrheitut wärdu.

Z'Hochmittlaltär isch d'Blüätuziit vam Rittärtüäm und vam heilligu römischu Riich dische Natione, vam Lehnwäsu und vam Minnegsang. Mu cha dischi Äru öi als Ziitaltär vannär Widärersterchig va Europa bizeichnu. D'europäischu Staate hent sit umgfähr 900 immär meh Macht äntwicklut. D'Bivölkrig het agfangu z'waxu, d'Handwärchär und där Handl sind gfördrut wordu, und öi d'Bildig isch öi nimme äs Priwilig vam Chlerus.

In dischi Epocha kherunt wahrschinli als bikantuschts Äreignis d'Chrizzig, in welle schich där massivu Iflus vannär sit 1054 gspaltnu Chircha zeigt (lüäg öi Morgenländisches Schisma). Währund de Chrizzig sind immär widär Heeri us Weschtu - und Mittleuropa innu nau Oschtu gizogu, um d'Stätte vam neuu Teschtamänt va dä Moslems z'"bifriu". Äs isch abär dä europäer nid glungu, schich da dürhaft feschtzsetzu. Speter sind friäneru religiösi Zili 
va de Chrizzig vil zgunschtu va där machtgiär und dum profit innu Hinnärgrund giträtu.

Im Löif va dä Chrizzig het schich öi än Färnhandl mit dä Levente äntwicklut. Fa dem isch insbsundra d'italienischu Stadtstaatu profitiärt hent. Mit dum Handl, wa öi d'Gäldwirtschaft an Biditig het la gwinnu, und zum Änstah va ra früäu Form vam Kapitalismus gfiärt het, finnund öi neui odär widärentdeckti Idee uf Europa. So isch zum Bischpil där Aristoteles zär wichtigschtu, nid-chrischtlichu Autorität innär va där Scholastik gwordu. Vor allum in Mittleuropa isch äs Zunftwäsu ändstannu, wells d'sozialu und wirtschaftlichu Vorgäng inne Städt starch giprägt het.

Äs isch öi d'Epocha va där Usänandärsetzig zwischu där wältlichu und där geischtlichu Macht im Inveschtiturschtrit, welle d'Isetzig va mehreru Gägupäpscht zär Folg het kha. D'wichtigschtu Ordu vam Hochmittlaltär sind näbs de Zisterzienser d'Bättlordu va där Franziskaner und Dominikanär gsi. Äs sind öi vili Mänschu durch d'neuu Idee ussum Orient biiflusst wordu, und hent neui chrischtlichi Sekte gigründut, wiä zum Bischpil d'Bogomilu und d'Katharär. Schi sind abär vannär katholischu Chircha als ketzerisch agseh wordu, und darum het mu schi üsglescht. 

In Nord- und Oschteuropa hent schich im Zug va där fortschritundu Chrischtianisiärig neui Chinigrich wiä England, Norwägu, Dänemark, Polu, Ungaru, und Böhmu gibildut. Äbu so sind nu witär im Oschtu unnärm Ifluss va dä Wikingär und orthodoxu Missionaru ussum büzantinischu Rich witäri Staatu wiä z'kiewer Rich ändschtanu. Währund Büzan durch du viärtu Chrizzug im Jahr 1204 än entscheidundi Schwächi schinär Macht ärfahru het, isch va dä Kiewer Rus im Zug vam Mongolusturm 1223 zärtsert wordu. Witäri oschteuropäischi Staate (vor allum Polu und Ungaru) sind nummu knapp dum Unnärgang äntgangu. Dnäbu hent ab 1000 di na där islamischiu Ärobrig värblibundu chrischtlichu Staate va där iberischu Halbinsl mit där sognanntu Reconquista agfangu. Also mit där Zrugärobrig vam speteru Staatsgibiät va Spaniu und Portugal va de Mauru.

Z "Spätmittlaltär" isch di Zit vam üfstigundu Bürgertum innä Städt und där Gäldwirtschaft. Währund z'büzantinisch Rich na där Ärobrig va Konschtantinopl 1204 währund dum viärtu Chrizzug langsam abär sichär schinum Unärgang äntgägu gangu isch, hent, d'chrischtlichu Staatu uf där iberischu Halbinsl na dum Sig bi Las Navas de Tolosa im jahr 1212 immer meh an Bodu gwunnu.

Trotzdem het Europa um 1300 än teifgrifundi Chriäse erläbt. Im Jahr 1291 isch Akkon gfallu, d'letsch Feschtig va dä Chrizfahrär im Nau Oschtu. D'autorität vam Papscht isch im Zug va Intrige und dum abundländischu Schisma gschwindut. D'schlimscht Kataschtrofa innär Chriäse vam 14. jahrhunnört isch abär die Pescht gsi, dä "schwarz Tod". Schi isch ab 1347 va Südrussland cho, und het ganz Europa bifallu. Das het fascht där Hälfti va där Bivölkrig z'Läbu kchoschtut. D'Entvölkrig het zu Üfständ und ämu Wandl va dä Sozialstrukture gfiährt, welli z'Rittertum zugunschtu vam Bürgärtum gschwächt het und än Reformbiwegig iner katholischu Chircha üsglest het.

Umgfähr zär glichu Ziit wiä d'Entvölkrig het z'Frankrich öi dä hunnärtjehrige Chriäg uf Grund va Erbstritigkeite zwischu England und Frankrich agfangu. Va 1340 bis umgfähr 1420 hent d'Engländr d'Oärhand bhaltut, bis d'Jeanne d’Arc, hitu als "Jungfröi va Orleans" bikannt, dä Franzosu widär Kampfmüät igflöst het und inne bi Orleans zum Sieg värholfu het. 1453 het Frankrich dä Chriäg sigrich chenu biändu, trotzdem, dass d'Jeanne d'Arc scho 1431 zum Tod värurteilt wordu isch. Im glichu Jahr isch Konschtantinopl an d'Osmanu kchit, und z'Ditschland hentsch du Büächdruck erfunnu.

D'Kunscht und d'Wissuschafte bifinund schi im Spetmittlaltär im Üfbruch. D'Gründig va de erschtu Universitätu, vor allum in Italiu, het dä Wissuschaftu und där Philosophie zumu neue Üfschwung verholfu. Schi hent d'Lehre va antiku Glehrtu vorbireitut, und du Bodu fär d'Renaissance gäbnut. Öi d'Kunschtlär hent neui meglichkeite erchänt. D'bislang uf chirchlichi Motivi bschränkti Maleri isch jetzt öi uf aneri Bireicha üsgwitut wordu. Öi d'Dridimensionalität isch va dä Malär entdeckt wordu. Usserdem het schich d'Architektur aägs där Renaissancebiwägig widär an d'altu römischu und griechischu Vorbildär aglähnt.

Öi d'Wirtschaft het trotz dum Massuschtärbu und där Pescht än Blüäti ärläbt. Hie sind widär vor allum d'ialienischu Stadtstatu z'nännu, aber öi di annär Nord- und Oschtsee entstehundu Städtbund va där Hanse. D'Hanse het durch du schwungvollu Handl än witeri Bsidlig va Nord und vorallum va Oschteuropa durch höiptsächlich Dischi Kolonischtu biwirkt. Durch d'Handlskontäkt sind därbi in Russland än Reia va neuiu Fürschtutümär entstannu, welli na und na z'mongolisch Joch abgschitlut hent. Ussum mächtigschtu va innu, dum Fürschtutum Moskau, wird spetär z'russisch Zarurich entwicklut.

Als wichtig fär du Ubärgang vam Mittlaltär zär Neuziit lüägt mu allgmein di Ziit vannär Renaissance, d'Erfinnig vam Büächdruck 1450, d'Entdeckig va där "neuiu Wält" durch du Kulumbus 1492, d'Reformation, a. Dischi Ereignissa sind alli annär Schwelli vam 15. zum 16. Jahrhunnärt a z'sidlu. Im glichu Ziitrüm chenti mu öi z'Ändi vam Mittlaltär in Ditschland mit där Richsreform, dum Ändi vam klassischu Feudalismus lokalisiäru.

Öi d'Erobrig va Konschtantinopl durch d'Osmanu 1453 wird als Ereignis gnännt, wa z'Ändi vam Mittlaltr markiert. Das isch nid nummu än zitlich passundi Vereifachig, äs het öi än Birächtigung, d mit dum Unnärgang vam büzantinischu Rich z'letsch lebändiga Staatsgibild va där Antiku unär gangu isch. Witär isch där dadurch üsgleste Schtrom va büzantinischu Flüchtlingu und Glehrtu uf Italiu höiptvärantwortlich fer du Biginn va där Renaissance gsi. Drubär sind d'Handlsrute uf Asiu durch d'Üsbreitig vam osmanischu Rich blockiärt wordu, do dass weschteuropäischi Seefahrär neui Handlswägu ärchundut heint. Därbi isch unär anurum Amerika entdeckt wordu. Zminduscht isch's zersch mal gsi, dass d'Exischtäns va Amerika innerhalb va wenigu Jahr in ganz Europa bikannt gwordu isch.

Uf müsikalischär Äbni isch z'Ändi vam Mittlaltär am beschu mit där Umstelig va Quint-Oktavkläng zä terzhaltigu Harmonie z'bschtimmu. D'englischu Komponischtu sind hiä sehr früä gsi, vorallum "Dunstable" isch hiä z'nännu. Ab umgfähr 1430 het schich dische Wandl in Italiu dingfescht gmacht, wobi terzhaltigi Kläng nid sofort du rinu Intärwall als Rüäpol va där Komposition abglest hent, und vor allum am Schluss vannär Komposition z'ganz 15. Jahrhunnärt där Klang ohni Terz bivorzugt wordu isch.

Innär japanischu Gschicht wird d'Ziit va 1200 bis umgfähr 1600 als "Mittlaltär" bizeichnut. Dischi Epocha het schich durch än starchi dominanz vam Buddhismus und dum Feudalismus üsgizeichnut.

D'chlei Körpärgrössi va dä Mänschu im Mittlaltär isch än wiit verbreituti, hitu abär witgehund widerleiti Anahm. Unnärsüchige a Skelletu innu letschzu Jahrzähnti het ärgä, dass d'durchschnittlich Körpergrössi vam mittlaltärlichu Mänsch värglichbar isch, mit där durchschnittlichu Gressi va de Mänschu am Afang vam 20. Jahrhunnärt. Europa het im Hochmittlaltär än üsgiprägti Wärmeperioda ärläbt, im Südu va England het mu sogar Wii agibüwt. Erscht im 14. Jahrhunnärt het schich z'Klima zär sognanntu "chleinu Ischziit" värschlächtrut. D'damit värbunnuni Nahrigsumstellig und teilwisi Manglernährig het schich innu druffolgundu Jahrhunnärti ufd durschnittlich Körpergressi üsgwirkt.

Wichtigi Quelle sind im grossu Umfang gsammlut innär "Monumenta Germaniae Historica". Lüäg öi d'ditsch-latinisch Üsgab vannär "Freiherr-vom-Stein Gedächtnisausgabe (FSGA)". Wichtigi Quelle sind näbu de Gschichtsschribige öi Konschtitutione und aneri aktuquelle sowiä d'Regesten.

Än sehr güäti Bibligrafi finnut schich uf hiä (ärstellt vam Historischu Seminar vannär Uni. Bonn) und hiä (Uni. Tübingu; umfangrichi Lischta mit Quellu- und Literaturagabe). Suschtär isch öi innu Agabe vam "Lexikon des Mittelalters" odär inne Biographie va dä unena üfgiärtu Wärchi zlüägu.





</doc>
<doc id="13230" url="https://als.wikipedia.org/wiki?curid=13230" title="Knoppix">
Knoppix

Knoppix isch ä Linux-Live CD. Das heisst das Linux-System cha mä vou und ganz vo der CD usfüährä. Es wärde keini Date uf em PC hinterlah, nochdäm me ds Knoppix abgsteut het.
Ds Knoppic basiert us em Debian GNU/Linux.
Bi der Knoppix Distribution wird d Hardware automatisch erchennt und (wenn müglech) wird automatisch der Desktopmanager KDE gstartet.

Knoppix gits i verschidenä Versione, es gits zum Bischpiu uf CD oder uf DVD, uf der DVD isch natürläch umso me drufä. Es het au ä groossi Uswahl an Sprooche.

Zuesätzlig zum System wärde au Browser, OpenOffice und anderi Programm installiert.

Im Joor 2012 isch die 7. Version uusechoo.



</doc>
<doc id="13233" url="https://als.wikipedia.org/wiki?curid=13233" title="Roger Federer">
Roger Federer

Dä Roger Federer (* 8. August 1981 z'Basel) isch än Schwizer Tennisspieler, wo meh Erfolg hät chöne verbueche als jede anderi Schwizer Sportler und vo vilne Lüt als eine vo de erfolgriichschte Sportler vo allne Zyte agluegt wird.

I sinere Karriere hät er bis hüt scho 20 Grand-Slam- und 18 Masterstitel im Einzel gune und d'Jahr 2004, 2005, 2006, 2007 und 2009 als Weltranglistenerschte beändet. Mit äm Stanislas Wawrinka zäme isch er 2008 Olympiasieger im Doppel worde. Total hät dä "Fedi", wien er vo sinä Fans gnännt wird, scho i 75 Turnier im Einzel und i 8 im Doppel putzt.

Drüü vo dä beidruckendschte vo sine unzehlige Rekörd sind sini 36 Viertelfinal-, 23 Halbfinal- und 10 Finalteilnahme hinderänand bi Grandslamturnier.

Fü sini überragende Leischtige, isch dä Federer für d Jahr 2005, 2006, 2007, 2008 zum "Wältsportler vom Jahr" gwählt worde; so vill mal hett no niemert dä Titel gholt.

I sinnere Heimet isch de Federer sächsmol zum Schwizer Sportler des Jahres (2003, 2004, 2006, 2007, 2012, 2014) gwählt worde, sovil mol wie känn andere Sportler bishär. Zuedämm hät er 2008 mit em Stanislas Wawrinka und 2014 mit em Davis-Cup-Team (gmeinsam mit em Stanislas Wawrinka, em Michael Lammer und em Marco Chiudinelli) i de Wertig "Team des Jahres" gwunne. Im 2003 isch er Schweizer des Jahres worde.

Zersch amau het er in Wimbledon im Jahr 2003 gwunne. Er het zwar no a chlini Verletzigspausa müesse ilege, hets aber no gschafft, rächtzitig uf z'Viertusfinau zwäg zsi. Er het im Finau gäge de Mark Philippoussis kenner grosse Problem ghäbe und isch so zu sim erschte Grand-Slam Titu cho. Churz nach däm Titu isch är o i Kampf um zNummer 1 verwicklet gsi, het aber siner Chance verpasst.

Scho as haubs Jahr später, im Januar 2004, isch är i sim nächschte Grand-Slam Finau gschtane. Dette het em Marat Safin ke Chance gla, er het somit si 2. Grand-Slam Titu gwunne. Mit däm Sieg het er glichzitig o no dSpitzi vo de Tenniswäut erklumme. Er isch sit denn sit über 180 Wuche anenand z Nummer eis vo de Wäut.

Grad drü Mönet später isch er wieder im Endspiu vom prestigeträchtige Turnier in Wimbledon gschtane. Diesmau het er gäge Andy Roddick zwar meh Müeh ghäbe, isch aber trotzdem verdient zu sim 3. Grand-Slam Titu cho.

Scho 3 Mönet später isch er uf em Wäg zu sim 4. Grand-Slam Titu nume im Achtusfinau gäge Andre Agassi in Bedrängnis cho, het aber di Hürda gno. Im Finau het er de Lleyton Hewitt i 3 Sätz vom Platz gfägt.

Im Jahr druf het er zersch bim Australien Open, denn bim French Open bitteri Niederlage müesse istecke, doch denn het er uf em Wäg zu sim Tituhattrick vo Wimbledon ke Satz abgä. Denn bi de US Open het er im Finau de Andre Agassi gschlage u isch so zu sim 6. Grand Slam Titu cho.

Denn het er bi de Australian Open, obwou es paar engi Partie debii gsi sin, si 7. Titu chönne fiire. Wiederum isch er aber bi de French Open gschiteret: Im Finau het er gäge de Rafael Nadal verlore. Defüür het er sich grad z Wimbledon für di Finauniederlag grächt: er het de Rafael Nadal i vier Sätzt gschlage. 

No i däm Jahr het er si nächscht Grand Slam Titu gwunne: Bi de US Open het er wieder mau de Andy Roddick gschlage. 
Im Jahr 2007 het er ändlech wölle de Grand Slam gwinne. Doch leider isch es ihm nid glunge d French Open zgwinne. Aber er het a nüa Rekord ufgsteut: Er het d'Australian Open ohni Satzverluscht gwunne! In Wimbledon het er de Rafael Nadal i 5 Sätz bezwunge und a de US Open de Novak Djokovic i 3 Sätz.

2008 hät er nach Finalniederlage bi dä French Open und z´Wimbledon gäg dä Rafael Nadal am US Open mit ämä Sieg gäg dä Andy Murray sin 5. Titel in Serie gholt. 

Denn im 2009 het er zum erschte mal s'French Open z'Paris gwunne, und 2010 churz drufabe Wimbledon und d'Australian Open, 2012 wider Wimbledon und 2017 wider d'Australian Open. Niemert het meh Grand Slam Titel als är.

Im Olympiafinal 2012 in London hät är sich äm Andy Murray müssä gschlagä ge.

De Roger Federer isch de Sohn vomene Schwizer und von ere Südafrikanerin. Därum spricht mu o si Name englisch u nid französisch wie i de Schwiz üblech us. Er redt vier Sprache fliessend: Dütsch, Baseldütsch, Französisch u Änglisch. Därum chan er bi Pressekonferenze o ohni Problem zwüsche de einzelne Sprache wächsle. 

Sii Frau isch d Miroslava (Mirka) Vavrinec. Die beide hei sech a de Olympische Spiu 2000 kenne glert. D' Mirka isch o a ehemaligi Tennisspielerin. Därum cha si ihn o us Trainingspartnerin unterstütze. Sie het aber ihri Karriere wäge rer Fuessverletzig müesse ufgä. Am 11. April 2009 hän si z Basel ghirate. Am 23. Juli 2009 sin die beide Eltere vo zwei Zwillingstöchtere worde. Die beide heisse Charlene Riva und Myla Rose. Am 6. Mai 2014 si iiri Zwillingsbuebe uf d Wält cho.

De Roger Federer het o a Stiftig gründet. D' "Roger Federer Stiftig" unterstützt vor allem armi Chind in Entwickligsländer. Si het o viu ghoufe nach em Tsunami im Winter 2004. 

Er het früher o no guet Fuessball gspiut, het sich denn aber fürs Tennis entschiede. Trotzdem isch er em Fuessball immer no sehr verbunde. Er isch Fan vom FC Basel.

De Roger Federer wohnt mit sinere Familie z Oberwil BL, hät aber au e Wohnig z Bäch SZ am Zürisee.




















2014 het d Schwizer Mannschaft mit em Federer und em Stan Wawrinka Frankriich im Final vom Davis-Göp 3:1 gschlaage.




</doc>
<doc id="13236" url="https://als.wikipedia.org/wiki?curid=13236" title="Winterthur">
Winterthur

Wintertuur – i der Umgangsspraach au Winti, amtlich "Winterthur," uf Französisch "Winterthour" – isch ä politischi Gmeind, diä sächstgröscht Stadt vo dä Schwiiz und de Hauptort vom gliichnamigä Bezirk im Kanton Züri.

Di mittelalterlich Stadt Wintertuur isch zum eerschte Mal im Jaar 1180 als "in Niderun Winterture" gnamset worde; wänn vo Oberwintertuur d Reed isch, ghäissts scho 856 "in Wintarduro". De tüütsch Name chunt vom latinische Name von ere römische Sidlig, wo deet glägen isch, wo hüt Oberwintertuur isch, nämli "Vitodurum". Dä Namen isch e Zämesetzig vo keltisch "uito-" «Wide» und keltisch "durōn" «Tor, Tür» und bidüütet daademit warschindli «Widetor, Widehof, mit Widezwiig gflochtni Iifridig». Vilicht beziet sich der Ortsnamen aber au uf en keltische Personename; dänn würd er Ortsname «Märtfläcke vom Uito» bidüüte.

Z Winterthur händ Lüüt scho sit dä Steiziit gwont. Am Änd vo de Gletscherziit isch d Mulde vo Winterthur aber än Sumpf gsii, und di erschte Bewohner händ a dä Höger gwont, wo Winterthur ifassed.

Spöter händ t Kelte s Piet vo Winterthur bewoont, und zwar wahrschinnlich sind s vor allem uf äm Oberwinterthurer Hügeli gsii, wo sich dänn au d Römer niderglaa händ und deed für iri paar Soldaate ä chlini Feschtig bout händ, mit äme Tämpel und ämänä Bedli. Sie händ au dä Namä vo de Kelte überno, wo s Wort "vidu" drin hät, das chunt vo de Wide, wo s ja im Sumpf vo de Grüze under irem Dorf gnueg gä hät. Mit dä Römer isch au de Wii nach Winterthur cho. Sie händ die ganze Südhäng dadämit aapflanzet, und dä Wiiabou isch dänn bis is 19. Jahrhundert vor allem für Wülflinge wichtig blibe.

Wo dänn im früene Middelalter d Allemannä cho sind und drufabe s Chrischtetum iizogen isch, hät men uf äm alte Tempelgländ z Oberwinterthur eini vo die früeschte Chile von Winti poue, und wie alli so früene Chile im tüütsche Gebiet isch das ä Holzchile gsii.

Aber au i de Mulde von Winterthur isch zur gliiche Ziit es Chileli bout worde, wahrscheinlich i dä Mitte vom änä chliine Märtfläcke, won a dä Chrüüzig vo wichtige Wääg entschtande n isch. Erscht wo dänn d Habsburger e Burg i de Nöchi, d Chüeburg, übernoo händ, händ si dem Dörfli s Schtadträcht gää. (Das isch dä Winterthurer nid ä so schnäll gschänkt worde. Si händ zerscht müese t Burg uf äm Heiligberg, wo n ämä Hartmann vo de Chüeburg ghört hät, schliifä, und wo dä dänn in Angscht und Schrecke sin Näffe grüeft hät, dä Rudolf I. vo de Habsburg, hät dä s (s Stadträcht) als s Beschte n aglueget, zum wider Fride zschlüsse.)

I dä nöchschtä Jahrhundert isch dänn ä typisch habsburgischi Altstadt äntschstandä. D Stadtmuur von Winterthur isch au erscht im 13. Jahrhundert poue worde. S hät Striit gää, wil Züri sich mit der Eidgenossäschaft, das heisst mit dä Waldstett, hät wele verbünde, und Winterthur under äm Ifluss vo de Habsburger blibe n isch.

S händ sich au riichi Mönchsorde da niderglaa: Uf äm Heiligeberg, det won jetzt s Schuelhuus liit, händ Benediktiner gläbt, und us irne Urchunde wüssämär, das de ganz Escheberg inä ghört häd und das dän khän Wald det gsii isch, sondern vili Buurehöf. Dä gros Wald isch erscht vil spöter gwachse. A de Töss häts äs riichs Chlooster von Dominikanerinne ghää, wo die edle Häre iri Töchtere värsorget händ, wo s nid händ chöne günschtig verhürate.

S vierzäät Jahrhundert isch für d Winterthurer härt gsii: t Pescht hät öpä än Drittel vo de Bevölkerig umpraacht, und d Lüt händ gseit, da seged t Jude gschuld. Dä Graf vo dä Chüeburg hät s zwar in Schutz gnoo, aber am Schluss hät er s müese userucke, wil t Winterthurer so wüetig gsii sind. Vor de Chüeburg händ s dänn über drühundert vonänä ztod gschlage. Überhaupt isch Winterthur übers ganz Mittelalter bis ietzt id Nöiziit kä Spur besser gsii als dä Räschte. Au p Frauä händs nid guet ghaa. Eini, wo sich grad i paar Manä verliebt gha hät, hänt s au tööt. Aber än Maa, wo s Gliich passiert isch, also än Casanova, hät nu müese verdufte. Das isch dänn äso gsii, und isch da nid ander gsii, also a andere Ort gsii isch. Diä Stadt isch also weder besser no schlächter als än andäri. Nur iri Lag isch besser als diä vom Räschte: Winterthur liit idä Wälder und Hügel, und drum sind t Winterthurer im grossä Ganzä ziemlich fridlich. Äs hät da nie grossi Volksaufständ gäh. S Einzig isch das vor de Chüeburg gsii, wo n aber kän Winterthurer weiss. S git ekeis Dänkmal, won a das erinnerät.

T Winterthurer sind bis is 15. Jahrhundärt mit dä Öschtricher verbündet blibe, und erscht wo Züri immer mächtiger wordä n isch, händ si irne Find Winterhur chöne abnä. Sit dänn händ sich t Winterthurer immer vo dä Zürcher underdrückt gfült, und t Zürcher händ Winterthur als Eroberig aaglueget. Sie lueget au hüt no druf abä und finded, dass die bessere Lüt in Züri wonäd, oder a de Goldküste.

I dä Ziit vo dä Industrialisierig händ sich z Winterthur männgi Fabrikante niderlaa. Im Tösstal häts scho ä paar Textilfabrike gää, und jetz hät eine vo de Sulzer ä Güsserei in Töss gründet. Die arme Buure us äm Tösstal, won au gischikti Spinner gsi sind und sich mit dä Spinnerei scho lang ächli Geld verdienet gha händ, hät mär au schnäll chöne für anders Handwärch usbilde, bis zur härte Güüsserarbet.

So isch dänn Winterthur zimlich schnäll ä wichtigi Induschtrieschtadt wordä, und t Dörfer um t Altstadt ume sind mit ära zämegwachse. Di richä Fabrikhäre händ iri Villä um Winterthur ume bout, und iri grossä Gärti änglisch aapflanzet. Drum gseend grossi Teil vo Winterthur au jetz no wien än grosse Garte uus. Diä abgläge Mulde am Usgang vom Tösstal hät Fabrikhärä azoge, wo nid intressiert gsii sind am noble Tue. Si sind zimlich bescheide blibe und händ irne Arbeiter guet glueget.

P Familie Rieter hät für iri Arbeiter chlini Reihhüsli ufgschtellt, und äs sind da im Vergliich mit andäre Industriistett kei Arbeiterslum uufchoo. (Än andäri riichi Familiä, s Reinharts, händ Freud a dä Kunscht ghaa, und sind Sammler und Künschtlerfründ wordä und blibä, und händ dä Schtat und irnä Bürger am Schluss irä Bsitz gschänkt. Au im 20. Jahrhundärt händ si Fründ wie dä Hermann Hesse gha, wo s gärn ufgnoo händ, dass er bi dä Nazi z Tütschland nid hiigrichtät wird. Am Schluss hänts gluegät, das är i sim gliebtä Tessin sis Hüsli überchunt…)

Aber namal zrugg is Jahrhundert dävor: T Winterthurer händ sich lang vo Züri undertruckt gfült. Wo t Zürcher di erschte Isebahne bout händ, häd Winterthur au welä ä mächtigi Stadt wärde. T Schtadt hät sich verschuldet, zum t Oschtschwiizer Isebahn z boue, wo dänn ä so chrüüz und kwär tur Gegend bout wordä n isch (zum vo allnä Gäld izsammlä), das si am Schluss bankrott gmacht hät. Dur das hät sich t Stadt vo därä alte Schuld lang nid chöne befreïe, und s isch im Vergliich zu Züri än armi Stadt blibe, än Arbeiterstadt ebä.

Sit 1971 gits amigs Ändi Juni s Albanifäscht, e drüütägigs Stadtfäscht, wo a d Verlejig vom Stadträcht am 22. Juni 1264 erinneret.

S Winterthurer Wappe isch vom Wappe vo dä Grafe vo Kyburg abgleität.

D Stadt Winterthur hät 7 Stadtdäil: Altstadt, Oberi (*), Seeä (*), Tööss (*), Välte (*), Wülflinge (*) und Mattebach.Die Stadtchräis, won es Stärndli (*) händ, sind früeneri Gmeinde, wo 1922 iigmeindet worde sind. Nu Mattebach isch erst 1973 gschaffe worde, wo me das Gebiet zwüschet Stadt und Seeä zuepoue hät.

Es Kwartier vo Oberi isch s Guggi.

Mit guät 100'000 Iiwohnär isch Winti di sächstgröscht Stadt vo dä Schwiiz.
D Bevölkerig wachst öpä 1,5 Prozänt im Jahr bin ärä Usländerquote vo 23 Prozänt. Die wenigä Einpersonähuushält zeiget d Attraktivität vo Winterthur für Familiä uf. Das isch abe no i de Blüteziit vo de Industii um Sulzer, Rieter, SLM, Schliifi etc. gsi. Hüüt isch i Winti eher de Dienstleistigssektor bheimatet. So zum Biispiil d Winterthur Versicherig, wo wiit übär d schwiizär Gränzä us bekannt isch.
De Uusländeraatäil liit bi 23 % (Stand 2011).

34,9 Prozänt vo de Iiwooner sind evangelisch-reformiert, 25,3 Prozänt sind römisch-katholisch (Stand 2011).

Bi de Wahle für de Grooss Gemeindraat häts ane 2018 das Ergebnis ggää: AL 2 Sitz, BDP 1 Sitz, CVP 3 Sitz, EDU 1 Sitz, EVP 4 Sitz, FDP 8 Sitz. GLP 7 Sitz, Grüeni 5 Sitz, Piraate 1 Sitz, SP 18 Sitz, SVP 10 Sitz.

De Stadtpresidänt isch de Michael Künzle (sid 2012).

Wintertuur hät e groossi Gschicht als Standort vo der Induschtrii. D Sulzer, di Schwiizerischi Loki- und Maschinefabrigg SLM, Rieter und Geilinger sind vo de grööschte Arbetgäber i de Region gsi. S Handelshuus Volkert gschäftet vo de Stadt uus. D Bank vo Wintertuur isch eis vo de alte Bankhüüser, wo dur Fusioone spööter d UBS AG bildet händ. D Wintertuur-Versicherig ghöört hüt dr AXA.

De züritüütsch Dialäkt vo Wintertuur ghöört zu de Winterthurer Mundarte. Im Vergliich zu de Stadt-Zürcher unterscheidet sich de Dialäkt nu i paar wenige Wörter. Wäret d Zürcher en Satz mit «nöd» verneined, mached d Winterthurer das mit «nid». Au bi de Usprachlängi vo de Vokal häts früener gwüssi Unterschiid ggää, so wird zum Biispiil bi de Wörter «Nase», «bade» und «Räge» der eerst Vokal z Winterthur sit alewiil churz usgsproche, im Südteil vom Kanton hät mer en aber früener lang gseit.

Z Winterthur sind vili chliineri un gröösseri Sportveräin diheime.

Gröösseri Veräin sind:

Z Winterthur gits näbed de Primar- und Sekundarschuel au no drüü Kanti, äini devoo mit ere Informatikmittelschuel. 1874 isch s Technikum Winterthur gründet worde, wo sit 2007 en Täil vo de Zürcher Hochschuel für Aagwandti Wüsseschafte isch. S früenerig Konservatorium Winterthur ghöört hüt zu de Zürcher Hochschuel vo de Künst.




</doc>
<doc id="13237" url="https://als.wikipedia.org/wiki?curid=13237" title="Gemeinden des Kantons Basel-Landschaft">
Gemeinden des Kantons Basel-Landschaft

De Kanton Basel-Landschaft hett 86 politischi Gmeinde, wo me Iiwoonergmeinde nennt. Kantonshauptstadt isch Lieschtel.

Die Lischte fiehrt Ort uss em Baselbiet uff. Näbem schriftdütsche (hochdütsche) Name stöön au die alemannische (baselbieterdütsche) Ortsnäme. D Schribwyys richtet sich noch de Agabe vom Internetuffdritt vom Kanton. In Klammere sin umgangssprochlichi Bezeichnige. D Lischte goot noch em Alphabet uff schriftdütsch. Bezirkshauptort sin fett useghobe.

Für Ortsnäme us andre Teil vum alemannische Sprochruum: Alemannischi Ortsnäme.



</doc>
<doc id="13242" url="https://als.wikipedia.org/wiki?curid=13242" title="Seltisberg">
Seltisberg

Sältisbärg (au Sältischbrg oder Sälti, hochdytsch Seltisberg) isch e politischi Gmeind im Bezirk Lieschtel vom Kanton Basel-Landschaft in dr Schwiiz.

Sältisbärg liggt uff enere Terrasse zwischem Oristal und em Waldeburgertal uff 491 m. ü. M. Nochbergmeinde sin Lieschtel, Buebedorf, Lupsige und s soledurnische Nuglar-St. Pantaleon.

Erscht sitt 1944 hett Sältisbärg e offiziells Wappe. Es isch in zwei Helftene dailt. Obe isch e silbrigi Bliete vomene Ärdbeeri mit goldige Mitti und griene Bletter uff rotem Grund zgseh. Die unteri Helfti isch wyss. S Ärdbeerblüemli erinnert an Spitzname, wo d Sältisbärger friener gha hän: Ärdbeerischnitzer.

Bereits in dr Staizyt hän Lytt uff em Hochplato vom Sälti gläbt, wie archäologischi Fund belegge. Meeglig isch au, ass d Reemer en Buurehoof gha hän. 1194 wird Sältisbärg als "Selboldisperch" s'erschte Moll schriftlig erwäänt. S Dorf hett dazumoll de Froburger gheert. 1305 isches an Bischof vo Basel und 1400 an d Stadt Basel cho. 1803 ischs Dorf vom Amt Waldeburg an Bezirk Lieschtel umteilt worde. 1855 isch d Gmeind wäge verdräggtem Trinkwasser vonere Choleraepidemii heimgsuecht worde.

Wie villi Gmeinde im Baselbiet fiirt dr Sältisberg en Banndag. Dä findet immer an Uffrt statt und füert vo de Oschtgränze vom Dorf (ungfähr bim Chinderheim) an de lieschtlemer und buebedörfer Gränze entlang zur Schweini, emene Stück Wald an de Gränzä zu Lupsige, wo denn au effektiv gfiiret wird.
Zur Zyt vo de Länderlerfasnacht het au Sältisbärg en chliine Umzug, wo aber vor allem fürd Chinder do isch. Di meischte gön mit irne Wääge und Gugge doch an di grössere Umzug in Lieschtel und so witr.
Um Oschtere umme findet au en Eierläset ufem Schuelhusplatz statt, es git e Rääbeliechtliumzug und natürlich wird au am erschte Auguscht ufem Galms-Hügel es grosses füür azündet.



</doc>
<doc id="13246" url="https://als.wikipedia.org/wiki?curid=13246" title="Wesen und Würde der Mundart">
Wesen und Würde der Mundart

Wesen und Würde der Mundart heißt e glei Buech, wu dr Georg Thürer anne 1944 z Züri im Schwizer Spiegel Verlag rüsbrocht het.

Dr Thürer Georg wiist druf ani, ass es johrdoiserti lang Sproch ohni Schrift gä het. In dr Schwiz het sich erscht e Mänschealter noch em Ulrich Zwingli s Nejhochditsch vum Martin Luther kenne in dr Kirche iibirgere; siterhär seig d Volkssproch ins Hinterdräffe grote un e eigini schwizerditschi Schriftsproch nimmi uf dr Dagesordnig. Vu däne 400 Zittige 1944 in dr Ditschschwiz sin numme 2 im Dialäkt ("„Schwyzerlüt“" un "„Di neui Brattig für Schwyzerlüt“"). Vum Zittigswäse diäg e Gfohr fir d Volkssproch üsgoh, viil Begriff un Wändige vu dr Zittige diäge dr Dialäkt verwässere. Bsunders Bolitiker seige do Vorritter. Am schlimmschte seigs, wänn e Red uf hochditsch ufgschriibe wird un drno im Dialäkt vorgläse wird. Dr Dialäkt heb si eigene Stil, wu mer drum ringe miäßt. "„Wer in einer Sitzung gutmeinend beginnt: „Sämtliche Vorkehrunge, die mer troffe händ ...“ hat die Mundart dreimal verleugnet, bevor er das zweite Mal Atem holt.“" Do sig d Deklinationsändig vu „sämtliche“ falsch, in dr meischte Schwizer Dialäktspiilarte heißts Vorkehrig mit –ig un s Relativpronome seig grundsätzlig „wo“.

Dr Thürer schribt, ass s bsunder Sprochschicksal vu dr Schwiz nit erlaübt, entwädder Dialäkt oder Schriftsproch z sage, mer miäß dr Dialäkt un d Schriftsproch pfläge. "„Unsere Weltsprache und unsere Heimatsprache haben ihr gutes Recht auf Reinheit. Wir brauchen beide, sonst wären wir Einarmige.“" In dr Schuel sotte bodi pflägt wäre, "„bei einer sauberen Grenzbereinigung“" diäge bodi gwinne.

Schwizerditsch seig e Sammlig vu verschiidene "„Mundarten“". Dr Emil Baer un anderi hebe versuecht, e eiheitlig Schwizerditsch z schaffe un hebe in däm "„Alemannisch“ „die Rettung der eidgenössischen Seele“" gsähne, aber si seige uf dr Widerstand vu dr Wälsche, vu dr Südschwizer un vu dr Rätoromane gstoße un aü uf dr Widerstand vu dr Gmeine, wu ihri Lokaldialäkt nit gege e Eiheitssuppe hän welle düsche.

Um d Johrhundertwändi (1900) seigs schlächt um dr Dialäkt gstande: z Basel un z Züri seig jede Dritt e Üsländer, meischtens e Richsditsche gsii. Diä Üsländer hebe nit welle un nit brüche Schwizerditsch lehre: Wänn 12 Schwizer um ei einizge Richsditsche rumgstande seige, hebe alli zwelfi Schriftditsch gschwätzt. Siter 10 Johr (also 1934) seig des besser: "„Die Jungen haben die Worte wiederum zur Hand, weil sie den gesunden Stolz in der Seele haben.“" 

In dr Schwiz diäge alli Ständ im Dialäkt Achtig zolle:

Dr Thürer findets in viile Fäll guet, wänn dr Dialäkt in d Schriftsproch niiluegt, so bim Jeremias Gotthelf, wu in sinene hochditsche Text viil alemannischi wertligi Red het. Är fänds aü guet, wänn im Briäfwägsel meh Dialäkt gschriibe wäre dät.

Drno macht dr Thürer e Griff "„in den unergründlichen Kratten“" vum Dialäktwortschatz un erklärt verschiidini Werter un zeigt, was si fir e bsundere Reiz hän. 

Eber, wu e Dialäkt ka, seig gimpft gege dr "„Schwarz Dot“", gege s Zittigsditsch un d iberfrämdet Sproch vu dr Glehrte un seig zun ere lebändige Standardsproch fähig. Dr Dialäkt seig diä Sproch, wu ebig git; d Schriftsproch diäg sich üs ihrem Schoß erneijere. Ass dr Dialäkt do drbii üsbluetet un numme d Schriftsproch alliwiil richer wird, do brüch mer ke Angscht drvor ha, meint dr Thürer un bringt Biispiil vum Sprochwitz in verschiidene Schwizer Landschafte – im Gspass (Ibernämme erfinde) un im Ärnscht: 

Dr Thürer Georg findets falsch, ass mer in dr Dichtig vu vornerii dr hoch Flug firs Gebiät vu dr Schriftsproch un s Bodeständig fir dr Raüm vum Dialäkt haltet. Im Dichter si Schepfergraft, si Kinschtlergwisse diäg entscheide, eb er e ächte Spiilmann vu Gottesgnade seig oder numme e Gspässlimacher, wu in dr Gunscht vum Volk stoht. Do diäg d ebig Scheidwand zwische Tämpel un Johrmärktsbudi duri goh. Also kenn e Dialäktdichter alles erreiche, was aü e standardsprochlige Kolleg ka zwinge. Aber ei Unterschiid diägs gä: Dr Hochditsch ka vorgfertigti Kunschtstei ufenander setze, dr Dialäktdichter mueß sich sini Stei erscht üs dr Bärg haüe – dr mueß sich si Sproch erkämpfe. 

In dr Schwiz, so isch in "Wesen und Würde der Mundart" z läse, ischs (1944) e großi Sälteheit, ass sich emol eber vu einere Landschaft fir d Dialäktdichtig in ere andere Landschaft intressiärt. D Ditschschwizer diäge liäber e mittelmäßigs änglischs oder franzesischs Buech läse as wiä e ernschthafts Wärk in ere Schwizer Dialäktspiilart. Drno stellt dr Thürer verschiidini Gedichter üs verschiidene Schwizer Landschafte vor. 

Dr Thürer freit sich driber, ass dr Dialäkt jetz aü im Film Iizug haltet; alli zwo Wuche kumm e neij Dialäktstick rüs, aber – un des bedüürt er – verlange diä meischte vu dr 2000 intressiärte Verein numme Luschtspiil; Üsnamme zum Lobe seige s Heimatschutztheater Glarus un d Berner Heimatschutzbühne.

Wu dr Thürer eso d "„Urkraft unserer Mundart“" an verschiidene Biispiil zeigt gha het, het er d Dichter in dr Muetersproch bittet, "„ihre Kraft nicht in Übersetzungen zu vergeuden“". Zum Biispiil im Schiller si Wilhelm Tell, wu d Härze vu dr Schwizer scho lang eroberet het, brüch mer nit in dr Dialäkt ibersetze. As positivs Biispiil bringt er drno dr schwizerditsch Tell vum Paul Schoeck – des seig ke Ibersetzig, dä Dichter seig sälbschtändig dragange an dr Stoff.

Dr Thürer zeigt in ere Zit, wu d Schwiz vum ditsche Nationalsozialismus um vum italiänische Faschismus igschlosse gsii isch, dr Wärt, s Wäse un d Wirdi vum Schwizerditsche. Friili fiirt er ke Fejndschaft gege s Standardditsch a – dr bekännt sich zu "„beiderlei Deutsch: zur Hochsprache, die wir mit den Sprachgenossen bis zur Waterkante teilen, und zur Mundart nicht minder, die uns Eidgenossen das Geheimnis der Heimat hütet und offenbart.“"

Fir dr Thürer isch in däm Buech s Schwizerditsch alemannisch, dr goht friili nit ufs Alemannisch uf dr andere Sitte vum Rhiin ii. Des het er großartig nogholt, wun er 1962 dr gsamtalemannisch Gedichtsammelband Holderbluescht rüsgä het.

Uf d politisch Lag im 2. Wältgriäg spiilt er a, wänn er zimli zum Schluss d Sofie Haemmerli-Marti zitiärt, wu noch im 19. Johrhundert gschriibe gha het:

Heilig isch de Schwizerbode, 
Ähnibluet, iez tue di rode. 
Schüss uf wine Wätterleich, 
Wehr di bis zum letschte Streich!

An diä Ziilte schliäßt er a: 

"„Möge unser Volk nie weniger wachsam gegenüber schleichenden Gefahren werden, zu denen wir auch die Verplattung der Mundart rechnen. Sie ist ja nicht irgend ein Stück unseres Hausrates, sondern Sonne und Seele auf der ganzen dem Rheine zugewandten Stirnseite des Schweizerhauses.“"


</doc>
<doc id="13251" url="https://als.wikipedia.org/wiki?curid=13251" title="Feudalismus">
Feudalismus

Där Üsdruck Feudalismus (mittellatinisch "feudum" Lehu; s Wort stammt aber usem Germanische) bizeichnut innär Sozialwissuschafte vor allum d'Gsellschaftsform vam europäischu Mittlaltär. Z'Wort Feudalismus finnut schini Verbreitig als Kampfbigriff innär Französischu Rewoluzion va 1789. "Féodalité" het z'gsamta Privilegiuwäsu ubär dum Lehwäsu gikännzeichnut.

Än idealtypischi feudali Gsellschaft cha durch folgundi Merkmali bschribu wärdu: D'Produktion isch starch va där Naturalwirtschaft giprägt gsi. Där grossteil vannär Bivölkerig isch us Büru bschtanu. Schi sind abär nid d'Eigutümer vam va inu bschtelltu Land gsi. Z'Land ischs z'Eigutum vam Grundherr gsi. Di Büru hent schich im Züäschtand vannär Liibeiguschaft bfunnu, schi sind also persönlich abhängig vam Grudnherr und ufrii gsi.

Diz biditut :

Z'Eigutum vam Grundherr isch öi nummu bidingt gsi, wil är sus öi als Lehe va ämu hechärgschteltu Adligu bärcho het. Dem hedär darfir Chriägsdiänscht gschuldut. Är isch also än Vasall gsi.
D'Chetti va dischi Abhängigu, mit Chriägsdiänscht verbunnunu Lehe isch bis zum Chinig gangu, va wellum d'hoheitlichi Domäna schliässlich z'ganz Land isch gsi. D'politischi Souveränität isch nach unena praktisch in Parzelle üfgiteilt wordu. Där Chinig isch imu setigu Syschtem nur z'Oörhöipt va schine Vasallu gsi, an welli är durch gägusitigi Bind vannär Lehnstreui gibunu isch gsi. Är het abär kei dräktu Züägang ze schine Unnertanu kha. Dischi Parzelliärig vannär Souveränität isch tüpisch fär d'gsamt feudali Epocha gsi. Dadrus het schich än bschtimmti Entwickligsdünaim ergä:

D'feudal Gsellschaft isch im Füämittlaltär durch en Verschmälzig va de schich üflesundu antiku Gsellschaft und där germanischu Gsellschaft entschtanu. Na där Völkerwandrig sind uffum Gibiät fam ehemaligu römischu Rich mehreri germanischi Chinigrich entstannu. D'obene bschribni feudal Inschtituzion het schich aber erscht na dum Jahr 800 im Fränkischu Rich entwicklut. Diz wil en friäner zum Teil frihi Bürschaft durch schtändigi Chriäga und Inwasione durch d'Wikinger, d'Sarazähu, d'Magiaru und so witär ökonomisch ruiiniärt wordu isch und so in d'Abhängigkeit fa du Feudalherru gizwungu wordu isch.




</doc>
<doc id="13252" url="https://als.wikipedia.org/wiki?curid=13252" title="Vasall">
Vasall

Än Vasall,(keltisch "gwas", latinisch "vassus" : "Chnächt"), isch im Mittlaltär än Herr, wa schich friwillig als Gfolgsma inu diänscht vamu Herr gschtellt het, und schich dischum fär bschtimmti militerischi oder diplomatischi Diänschtleischtige verpflichtut het. Där Vasall het derbi än bschtimmti Azahl Soldatu zer Värfiägig miessu stellu, umd mit dene dum Diänschtherr in schinu Chriägu unnärschtüzu. Där Vasall het derfir du Schutz va schinum Lehnsherr gignossu.

Öi en Fürscht het än Vasall chenu si und schich där Oberherrschaft vamu aneru Fürscht chenu unnerwärfu. Äs giäts Bischpiel derfir isch d'Biziäig vam englischu und dum französischu Chinig im 12.Jahrhunnärt. Där englisch Chinig het zahlrichi Bsitzige in Frankrich kha, doch sind di alli Lehnschaftu vam französischu Chinig gsi. Där Chinig fa England isch alsu dum Chinig fa Frankrich als schine Lehnsma unnertan gsi. Als Herzog vannär Normandie und fa Guyenne, sowiä Graf fa Anjou, Maine, Berry, Bretagne, Touraine und Poitou ischär zwar dä mächtigschte Vasall in Frankrich gsi, abär äbu nur Vasall. Är isch alsu dum Phillip II. zu diänschtu verpflichtut gsi, obwohlsch das schi hierarchich glichgschtellt sind gsi.

Där Vasall im Feudalismus vam 8. Jahrhunnärt isch där Vorgänger vam Lehnsma im spetru Mittlaltr gsi. Doch z'Lehnswäsu het schich scho zimli bald fanär Vasallität unerschidu. Där Vasall isch schinum Dienschtherru nu persönli verpflichtut, währund dä Lehnsma schich nur ubär schini Lehe in d'Abhängigkeit vam Lehnsherru bigä het. In summu Fäll isch z'Lehe sogar ärblich gwordu, was innär ursprünglichu Vasallität nid vorgseh isch gsi. Nur duch d'Vergab fa eigune Länderie als Lehe hent d'Landsherru vam üsgehundu Mittlaltär irusch Armee chenu unärhaltu. Da schi schich uf dischi Art immär meh irusch Hüsmacht hent miäsu la biröibu, im Gäguzug aber irusch Lehnslit immer mächtigär gmacht hent, isch där Treui-eid bald lächerlich gwordu. D'Lehnsherru hent schliässlich sogar irusch Lehnliit züäsätzlich miässu bizahlu, um irusch Dienschtleischtige z'ärhaltu.

Z'Lehnswäsu, där Vasall wird definiärt


</doc>
<doc id="13254" url="https://als.wikipedia.org/wiki?curid=13254" title="Windisch">
Windisch

Windisch isch e Gmeind im Bezirk Brugg im Kanton Aargau.

De Ort isch wytume bekannt, wil d Römer döört es grosses Legionslager vo Helvetie gha hei: Vindonissa; i dr Nööchi gseht me no hüt s römische Amphitheater, und wil dört s Chloschter Chönigsfälde gstanden isch, wo’s hüt drvo no d Chile und wenigi Näbegeböid git. 
D Gmeind ligt zwüsche de Aare im Norde un de Rüüss im Oschte. Si het es baar Ortsdeil, wo im 19. un im früeche 20. Johrhundert zäme gwachse sin. Uf eme schmale Hügel über de Rüss, ungfähr zwei Kilometer vo de Mündig i d Aare, isch de Chirchwiiler. Uf de Halbinsle öschtlich devo, ungefähr vierzg Meter tüfer, lit de Dorfteil Unterwindisch. Im Weschte isch e flachi Ebeni mit em Oberdorf, wo d Ortsdeil Oberburg un d Chloosteralag vo Chönigsfälde dezue ghöre.

D Gemeind isch 491 Hektare gross, davo sin 120 bewaldet und 211 Hektare überbaut. Die höchscht Stell vo Windisch isch s Hohe Hölzli (uf 468 Meter über Meer), die tüfschti isch bim Zämefluss vo de Aare un de Rüss (328 Meter).

D Nochbergmeinde vo Windisch sind: Brugg im Weschte un Norde, Gäbischtorf un Birmischtorf im Oschte, Müllige im Südoschte un Huuse im Süde.

D Gschicht vo Windisch foht scho vor de Zit vo de Römer aa, wo vermutlich im Johr 14 noch Chrischtus am Zämefluss vo de Rüss un de Aare es Legionslager gründet un em dr alt keltisch Name "Vindonissa" gää hei. Scho vorher het s derte es helvetischs Oppidum gha. Vo dem kennt me dr Name nid, aber wil s latynisch "Vindonissa" vermuetli uf de keltisch Personename "Vindos" zrugggoht, het ämel scho s keltisch Oppidum däm sy Name treit. Im Johr 101 hei d Römer s Militärlager verlaa, d Siidlig hets aber witerhin gää. Vo 270 bis ins 5. Johrhundert isch au wider s römische Militär da gsi.

Us em 6. Johrhundert sin z Vindonissa sogar drei Bischöf urkundlich nochegwise: dr Bubulcus, dr Grammatius un vilech au dr Ursinus, wo den Bischof z Choschtez gsi isch.

Windisch isch im habsburgische «Eigenamt» gsi.

Am 1. Mai 1308 isch bi dr Fääri a dr Rüss dr dütsch Chönig Albrächt tötd worde. Gli drufabe hei d Habsburger i dr Nechi s Chlooschter Chönigsfälde gründet. D Habsburgerin Agnes isch e berüemti Leiterin vom Chloschter gsi.

D Bäärner hei 1415 dr Aargau eroberet. Nach dr Reformazion 1528 isch s Chlooschter Chönigsfälde Landvogtei woorde.

Sid 1798 ghört Windisch zum Kanton Aargau.





</doc>
<doc id="13257" url="https://als.wikipedia.org/wiki?curid=13257" title="Korsische Sprache">
Korsische Sprache

Korsisch (uf Korsisch "Corsu" oder "Lingua Corsa") isch e romanischi Sproch wo uf dr Insel Korsika gsproche wird.

S'Korsisch isch mitem toskanische Dialäkt vum Italienische eng verwandt un d'Sproche sin gegesytig Verständlich. D'Klassifizierig als eigni Sproch beruht vorallem uf dr politische Züeghörigkeit züe Frankriich un enere einheitliche korsische Schrybig.

S'Korsisch isch im Verglych züe de andre Sproche vo Frankriich no lebändig, isch aber ebefalls vum usstärbe bedroht.

S'Korsisch wird i zwee Hauptdialäkt unterdeilt: S'Cismontincu un s'Pumuntincu. S'Cismontincu wird im Norde gsproche un het sich syt em Mittelalter immer meh em Toskanische aagnöchert. S'Pumuntincu hygege het ursprünglicheri Merkmool erhalte un het e grössri Ähnlichkeit mitem Sardische. 
Näbe denne zwee Hauptdialäkt gits mehreri Unterdialäkt: s'Nordkorsisch (im Nordoschte vo dr Insel), s'Südkorsisch (Sartènisch) un s'Taravesisch wo e Übergangsdialäkt isch un i dr Region um Ajaccio un Vico gsproche wird. S'Sartènisch het e starchi Ähnlichkeit mitem Gallurische wo im nördliche Deil vo Sardien gsproche wird.
D'Dialäkt hen e 79%-87% gmeinsame Wortschatz.

Bis zum Änd vom 19. Johrhundert sin Korsisch und Idaliänisch als zwei Forme vo de glyche Sproch aglüegt worre, woby Korsisch e gschwätzti und Idaliänisch e gschrybeni Sproch gsi isch. Im zweite Kaiserrych, wo Idaliänisch nümmi Amtssproch vo Korsika gsi isch, hät s Korsisch agfange, sich als eigeständigi Sproch z entwickle.

An de Universitäte stönn sich im Momänt zwei Meinige gegenüber:
Di letschti vo denne beide Anahme findet sich numme in wenige Veröffentligunge.

Di kulturälli Bewegig vo Korsika hät's nit zum Zyl gha, e eiheitligi Standardsproch z schaffe. In de Schüel wird’s mit de jewylige regionale Bsunderheite underrichtet; bi Intellektuälle fangt aber sit e baar Johr e „Kunscht-Korsich“ a entstoh, wo relativ eiheitlig isch.

Dodurch, dass di verschydeni Bereitschaft, Französisch z schwätze, bi de jüngere Generatione höcher isch, werre d Eltere, wo s Korsisch an ihri Chinder witerge chönne, immer sältener. Durch d Bewegig „nationaliste“ vor Churzem hät’s de Status vo-n-re Sproch chriegt und wird in de Primarschüele als Freifach underrichtet.

Do s Korsisch nie e gschriibeni Sproch gsi isch, sin Ortsnäme meistens uff Idaliänisch und nit uff Korsisch. D Übersetzige vo Kartografe uss em 15. und 16. Johrhundert bruucht me numme no uff de Île-Rousse und z Saint-Florent.

D'korsischi Phonologi ähnelt derre vum Italienische. Im Nordkorsische gits usserdäm zwee Allophon, de Alveolare Tap ([]) als Allophon vo "d" un de Bilabilale Approximant ([]) als Allophon vo "b" (warschynts zwüsche zwee Vokal).

Usserdäm chömme zwee extra Vokal vor (// un //). S'[æ] chunt allerdings numme im Norde vor.

Jaffe, Alexandra. (1999). Ideologies in Action - Language Politics on Corsica. Mouto de Gruyter. Berlin - New York.


</doc>
<doc id="13259" url="https://als.wikipedia.org/wiki?curid=13259" title="Raymond Matzen">
Raymond Matzen

Dr Raymond Matzen (* 21. Febber 1922 z Stroßburg; † 8. Aügscht 2014 z Stroßburi) isch e franzesische Dichter, Brofässer an dr Universität Stroßburg un e Ferderer vum elsässische Dialäkt gsii.

Dr Matzen isch am 21. Febber 1922 z Stroßburg im Elsiss uf d Wält kumme. Sini Vorfahre sin uf dr Muetersitte Büüre un uf dr Vattersitte Handwärker gsii, üs dr Derfer im Riäd un am Rhiin nerdlig vu Stroßburg. Si Vatter het as Isebahninspäkter gschafft. 1931 het dr glei Raymond si erscht Gedicht gschriibe – uf franzesisch, in dr Sproch, wun er in dr Schuel läse un schriibe glehrt het.

Dr het z Stroßburg, z Friiburg i. B. un z Baris Germanischtik, Linguischtik un Dialäktologii gstüdiärt. 1957 het er dr Magischter gmacht; 1960 isch er Agrégé de l’Université wore. Dr het lang s Dialäktologisch Inschtitüt an dr Stroßburger Uni gleitet. Im Alter stoht er alliwiil no im Diänscht vu dr elsässische Sprochpfläg un wird nit miäd drbii.

Näbe dr Wisseschaft, dr Dradtionspfläg un dr Dichtung het dr Matzen aü Sport driibe un hets as Lichtathlet un Kicker zu iberdurchschnittlige Leischtunge brocht.

Am 8. Aügscht 2014 isch dr Matzen z Stroßburi gstorbe.

Dr Matzen het hunderti vu Gedichter gschriibe – uf ditsch, franzesisch, diä allermeischte aber in sinem Stroßburger Dialäkt – eme fränkisch beiiflusste Alemannisch. Ass er ‚Strossburjer Ditsch’ schribt, diäg do dra liige, ass diä Sproch, wu mer an dr Mueterbruscht un bim Spiile in dr Gasse glehrt het, eim am lichteschte un am sicherschte vum Härz här iber d Zunge diäg fliäße – so het er esälber gsait. S goht em aber aü drum, z bewiise, ass e Dialäkt ke minderwärtig Instrümänt isch, ke „verwahrlosti Laiere mit verzogene Saite“, wiä mänkmol diäg behaüptet wäre, nai, in dr Hand vum e Kinschtler diäg dr Dialäkt zun ere zaüberhafte Harfe wäre; im Dialäkt kenn mer alles sage, wämmere no ka, sait dr Matzen (lueg bim Georges Zink).

S goht im Matzen nit numme drum, d eige Seel rede z lo – dr sait „dichte isch bichte“ – dr het aü e großartigi Reihe rüsgää, wu verschiidini alemannischi Dichter üs allene Deil vu dr Alemannia jede mit eme eigene Band vorgstellt wäre. 

S Bekänntnis zum Alemannetum isch im Elsiss ke Sälbverschtändligkeit; noch dr nationalsozialischtische Bsetzung vu Frankrich un vum Elsass ischs as guete Ton empfunde wore, sich vu allem z dischtanziäre, was mit em Ditsche ebis z due het. Dr Adrien Finck het des adittet, wun er am 14. Jünni 1980 sinem Brofessore-Kolleg Matzen dr René-Schickele-Priis iberreicht het: „Ma isch jo hit leider noch bi uns Verdachtigunga üsg’setzt, wenn ma sina eigena Sproch verteidigt. (...) Dü hàsch ke Komplexa, dü hàsch ke Angscht (...)“

S isch wohr, dr Matzen fercht sich nit emol nit, noch 1978 e Bsprächung vu dr Ibersetzunge üs em Franzesische dur dr verfehmt Hermann Burte z schriibe, mit em Schluss, ass dä do Großartigs un Einzigartigs gschaffe heb. Dr isch aü dr Frejndschaft zwischen em Burte un em Nathan Katz nogange un het driiber gschriibe.

Unter em Titel Mir Alemanne schribt dr elsässisch Alemann:
<poem>
"Mir zahmi Alemanne" 
"Nitt wisse als wo anne:" 
"Mir stimme fremdi Lieder an," 
"Mir bätte fremdi Fähne an,"
"Mir lide als am Fremdewahn."

"Mir armi Alemanne"
"Nit wisse als wo anne:"
"Han awwer s Gold vun unsrem Rhin," 
"Han unser Brot, au unsre Win"
"Un unsri Sproch noch owwedrin!"
</poem>
Im Gedicht Mir getrennti Alemanne fangt dr Stroßburger Brofässer im Oschte a un sait:
<poem>
"D’ Vorarlberjer Alemanne"
"Kumme mit de Wiener üs ..."
"Kämte ohni diä au anne!!!"
</poem>
Ass si ohni d Genfer, d Bonner, d Pariser üskämte, meint dr Dichter aü vu dr „Kantönli-Alemanne“, vu dr „ditsche Schwowe-Alemanne“ un vu dr „franzöesche Alemanne“, dr schliäßt:
<poem>
"Mir getrennti Alemanne"´´
"Kumme halt mit alle üs ..."
"Kämte mitnand’ besser anne!!!"
</poem>
Zu dr andere dichterische Theme vum Matzen ghere d Johrszitte, d Liäbi, s Elsiss, d Muetersproch, dr Herrgott un – nit bi jedem Dichter z finde – Fuessball, Bolitik un Ekologii.

Im Matzen sini Gedichter hän e glassische Ufboi: e ibersichtligi, harmonischi Struktur, e strängi inneri Gliiderung, e Rhythmus, wu stäng iighalte wird. Freiji Rhytme lähnt er schiints ab.

In sinem „Dichte isch bichte“ findet sich e Ufsätzli „Mundart und Rechtschreibung“. Do verdrittet dr Germanischt un Dialäktolog, ass bin ere lütdreije Schriibung esach wenniger ibersichlig un schwärer zum läse wird. Wämmer sich drgege an s Schriftbild vu dr Standardsproch alähnt, diäg „das Festgehaltene ansprechender, verständlicher und durch die angestrebte Schematisierung für weitere Leserkreise zugänglich“ wäre.

Dr Matzen het si Wirke, si Vortragstätigkeit nit uf s Elsiss bschränkt, dr isch im ganze alemannische Raüm ufdrätte oder het publziärt.

Unter dr arg zahlriche Publikatione vum Matzen sticht rüs dr Elsässich Sprochatlas, wu ner 1969 mit em Dialäktologyprofässer Ernest Beyer zämme rüsgä het. 

Anne 2003 het er zämme mit em Léon Daul "„Wie geht’s? Le dialekte à la portée de tous – Vocabulaire, lexique et grammaire de l’alsacien“" rüsgä – des isch e Buech mit Grammatik, Wortschatz un – no Theme gordnet – alldägligi Konversation im Stroßburger Dialäkt.

Dr het aü e gsamtalemannischi Reihe "„Neue alemannische Mundartdichtung“" rüsgä (Morstadt Verlag, Kehl), unter dr Dichter sin (Bade:) dr Gerhard Jung, dr Karl Kurrus, (Elsiss:) är sälber, dr Adrien Finck, dr Nathan Katz, (Schwiz:) dr Georg Thürer, dr Julian Dillier, dr Kurt Marti, (Voradelbärg:) dr Herbert Häusle, d Inge Dapunt un anderi – fir jede Autor e eigene Band.

Zämme mit em Bfarrer Daniel Steiner het dr Raymond Matzen d viär Evangeliä üs em griächische Ürtäxt in dr Stroßburger Dialäkt ibersetzt. Des Buech heißt ""D'Güet Noochricht"" un isch im Dezämber 2007 uf dr Märkt kumme. Noch ere Mäldig vu "Les Dernières Nouvelles d 'Alsace" vum 29. 1. 2007 sin Text do drüs scho in evangelische un katholische Gottesdiänscht verwändet wore.

Dr Microsoft-Konzern macht e Pilotbrojäkt, wu MS Office in verschiidini bedrohti Regionalsproche ibertrage soll wäre – do gohts um ca. 50.000 Werter. Iber des Brojäkt, wu dr Raymond Matzen fiährt un wu witteri Germanischte un Anglischte dra deilnämme, schribt d Carola Horstmann in dr Badische Zittig uf alemannisch (!):

Witter schribt d Horstmann Carola zu dr Vorüssetzunge vum Brojäkt:

Was fir Schwiirigkeite hän dr Matzen un sini Mitarbeiter do miäße iberwinde? D Horschtmänni schribt:

Fir dr Raymond Mazen bringt des Brojäkt e diäfi Befriidigung, wird üs em Bricht dittlig:





</doc>
<doc id="13261" url="https://als.wikipedia.org/wiki?curid=13261" title="Bezirk Aarau">
Bezirk Aarau

De Bezirk Aarau isch en Bezirk im Weschte vom Kanton Aargau. Zum Bezirk ghöret vor allem d Agglomeration vo Aarau, südlich vom Jura. Hauptort isch Aarau. De Bezirk het 13 Iiwohnergmeinde, isch 104,47 km² gross und het 74'270 Iiwohner (Endi 2014).

<div style="padding:1em 20px 1em 20px; color:#000000;text-align:left;">


</doc>
<doc id="13263" url="https://als.wikipedia.org/wiki?curid=13263" title="Bezirk Kulm">
Bezirk Kulm

De Bezirk Chom isch en Bezirk im Kanton Aargau. Zu dem Bezirk ghöred d Gebiet weschtlich vom Hallwilersee, em Wynetal un enem Teil vom Suhretal. Hauptort isch Choom, die grösst Gmeind isch Rinech. De Bezirk het 17 Iiwohnergmeinde, isch 101,35 km² gross un het 39'283 Iiwohner (Ende 2014).

<div style="padding:1em 20px 1em 20px; color:#000000;text-align:left;">


</doc>
<doc id="13281" url="https://als.wikipedia.org/wiki?curid=13281" title="Bezirk Laufenburg">
Bezirk Laufenburg

Laufeburg isch en Bezirk im Kanton Aargau i de Schwiiz. De gröscht Teil vom Bezirk isch s obere Fricktal im Aargauer Jura südlich vom Rhii. Hauptort isch Laufeburg. De Bezirk het 18 Iiwohnegmeinde (Aafang 2010), isch 156,73 km² gross un het 31'601 Iiwohner (End 2016).










</doc>
<doc id="13282" url="https://als.wikipedia.org/wiki?curid=13282" title="Irland">
Irland

Irland (amtlechi dütschi Name, irisch "Éire" [], engl. "Ireland"), oft au Republik Irland (irisch "Poblacht na hÉireann", engl. "Republic of Ireland") isch en Inselstaat uf de Insle Irland. Er grenzt im Norde a Nordirland, wo zum Vereinigte Königriich vo Großbritannie und Nordirland ghört, und isch im Oschte vo de Irische See und im Weschte un Süde vom Atlantik umgä. Irland isch Mitgliid vo de Europäische Union.
De Grossteil vo de Bevölkerig isch katholisch.

Irland, früener s "Armehus" vo de damalige EG, isch im Jahr 2005 eis vo de riichste Länder weltwit. Jahrelang hets es starchs Wachstum gäh. S inflationsbereinigte Pro-Chopf-Iikomme z Irland isch in de EU uf em zweite Platz noch Luxemburg gsi, was aber nid ganz dr Wirkligkäit entsproche het, sondern wäge finanzielle Drick z hooch isch. Irland isch weg sinere guete wirtschaftliche Entwicklig au keltische Tiger gnennt worde. Weg em gsetzlich festgleite Mindeschtlohn isch s monatliche Iikomme bi Vollzitagstellte bi mindischtens 1'183 Euro glääge. De Stüürsatz für Unternähme isch gsenkt worde uf numme 12,5 %.

D Finanzkrise, wo 2007 usbroche isch, het Irland bsundrigs hert droffe. Die irisch Wirtschaft isch im Usland seer stark verschuldet gsi. D Rezession, wo die konserwativi irischi Regierig mit ere Austeritäätspolitik het welle beände, isch erst 2013/14 ume gsi, wo s BIP wider het afo waggse. D Arbetsloosekwoote, wo bis 2007 öbbe fümf Brozänt hooch gsi isch, isch 2012 uf 14,7 Brozänt gstiige und isch vo denn aa wider gfalle. 

S git es grosses wirtschaftlichs Gfäll zwüsche de grosse Zentre (Dublin, Limerick, Cork) uf de einte Site un de ländliche Gebiet uf de andere.


</doc>
<doc id="13286" url="https://als.wikipedia.org/wiki?curid=13286" title="Jura (Gebirge)">
Jura (Gebirge)

Der Jura isch en Gebirgszug us Chalchschtei in Öiropa.

S Bärgmassyyv lyt i de Länder Frankrych, Schwiiz und Dütschland.

S Wort "Jura" chunt us der keltische Sprooch. Es het am Afang "jor" gheisse, und do druus isch bi de Röömer "juris" worde, was eifach «Wald» und do dermit au «Waldgebiet» gheisse het. Dä Name isch im wälsche "Jorat" erhalte, wie der gross Wald bi Losann heisst. Im Middelalter het me em Gebirge uf latynisch "jura mons" – also «Jura Bärg» – gseit.

Vom Landschaftsname het der Alexander von Humboldt öpe 1795 der Begriff "Juragschtei" füre Chalch algemein afo bruuche, und so het me’s i der Geology denn au für glych alte Chalch i anderne Landschafte gmacht. Eso sind spööter denn wägem Gschtei au d Landschaftsnääme vo der Schwööbischen Alb und der Fränkischen Alb uffchoo.

Es git z Poolen e Landschaft, wo "Krakauer Jura" heisst.

Vom geografische Name het men i der nöie Zyt d Bezeichnige für s französische Departemänt Jura und füre Schwiizer Kanton Jura abgleitet, und denn au für vil anderi Instituzioone wie zum Bischpiil für es bar Ysebaangselschafte, so wie d "Chemins de fer du Jura."

N.B.: "En anderi Bedüütig, wo vom Latynische chunt, het s Wort “jura” für d Rächtswüsseschaft."

Der Jura isch ungfähr 750 Kilometer läng u macht e Boge vo de Voralpe im Gebiet vom französische Departemänt Isère gäge Norde und denn der Nordweschtschwiiz noo gäge Nordoschte und denn südlech am Schwarzwald verby übere Rhy zu der Donau und wyter bis zum obere Main.

Zum Jura im wytere Sinn chame die Teilgebiet zelle:

Der französisch und der Schwiizer Jura ghöred landschaftlich zäme und für die Bärgregioon bruucht me normalerwiis der Gebietsname «Jura» im ängere Sinn.

Der Hochrhy, d Steina, d Wuètèschlucht un d Aitrach gränzed de Schwiizer vom Schwöbischè Jura ab. Wiè a der Weschtgränze, isch d Gränze im Norde ender unscharf feschtglait, zum Deil sind die Abgränzige bolitisch, aber nit geologisch motiviert.

Geologisch gseh bietet sich d Ydeilig noch Falte- un Dafeljura aa.

Der Jura bestooht vor allem us drei Type vo Gebirgsforme:

Der hööchscht Bärg vom Jura isch der Crêt de la Neige. Er lyt im französische Departemänt Ain und isch 1720 Meter hööch.
Der Jura het zwüsche de verschidene Bärgzüüg und au im Gebiet vom Dafelejura vil Tääler, wo d Flüss druususe zu de grosse Flüss Aare, Rhy, Soone und Rhone laufe. D Aare goot vo Brugg uus dur nes Kweertaal zum Rhy abe, won er bi Choblez dryflüsst.

Die grööschte Flüss vom Jura sind der Doubs, d Orbe, d Areuse, de Seyon, d Allaine, d Schüss, d Birs, d Tünnere, d Ergolz und d Sissle. 

Rund ume Jura umme lyt e Reie vo grössere und chlyne Stedt, bsunders vil am Jurasüdfuess. Im Gebirge inne sind i der Gschicht au vil middelgrossi Stedt entstande, so wie öpe Pontarlier, Le Locle, La Chaux-de-Fonds, Dälschbrg, Pruntrut und Lieschtel.

Sid öpe 130 Millione Joor isch die afrikanischi mit der öiropäische Kontinentaalpladde zämmegstosse. Do derby händ sich denn d Alpe und der Jura bildet.

Und für d Entstehig vom Jura het au no der Rhygraabe e Bedüddig gha. Dää isch vor 24 bis 36 Millione Joohr entstande, wil sich zwei Erdbladde vonenander entfernt händ. Hätt sich dää Graabe nitt pö a pö mit Gschtei, also Sedimänt uffgfüllt, wär dää so wie de San Andreasgraabe z San Franzisko in de USA. Di tektonische Aktiviteete im Bode vom Rhygraabe sind verantwordlich für des verheerendi Ärdbidem vo 1356, wo Basel in Schutt un Asche gleggt het.
S Chalchgschtei, wo men im Jura a vilne Stelle abbout, isch e wichtige Rostoff füre Bou. Dä Schtei het je noch Felseschicht ganz underschidlechi Kwalitääte und au verschideni Farbe, vo grau und bruun bis zu wyss und gääl, und es het i teil Regioone au anderi Stoff zwüsche de Schichte vo de Bärge so wie öpe Gips und Ysenärz. Die het me sit der antike Zyt gwunne, und i vil Tääler sind derwäge früener Yseschmelzine und anderi Fabriggen entstande.

Im Jura isch d Landwirtschaft i de meischte Regioone uf d Veezucht spezialisiert; es het Alpmatte für d Sümmerig. I den Ortschafte i de Tääler unde git’s vil Induschtry.

Wäge de stotzige Bärge und de ängge Schluchte git’s im Jura nid vil Oort, wo me derdur grossi Vercheerswääg het chönne boue. Grad für d Ysebaan sind vo Vallorbe bis uf Brugg zimli vil Dunäll nötig gsi.

Uf de Bärge vom Jura sind Signal für d Landesvermässig, und a vilne Stelle grossi Sändealaage.

Im Bärgmassyv sind vil Oort, wo weniger hööch sind und me liecht über en Bärgsattel übere uf die anderi Syte cha goo. Die Bärgpäss sind deils uralt. Und es git gueti Wanderwääg de Bärge und Kreete noo und Weloruute und Singletrails dur s ganze Piet. Zu de Stroossen und Wääg über s Juragebirge lueg:

Sid em nüünzääte Joorhundert sind vil Oort im Jura und psunders die hööche Bärge mit schöner Uusicht und die apektakulääre Plätz a de Bärgstroosse dur d Felsschluchte und au d Häilbääder und Bärg- und Kuurhüüser als Reisezyl für d Turischte beliebt.




</doc>
<doc id="13295" url="https://als.wikipedia.org/wiki?curid=13295" title="Wasserschloss">
Wasserschloss

Es Wasserschloss chan folgendes bedüte:
geografisch:


</doc>
<doc id="13296" url="https://als.wikipedia.org/wiki?curid=13296" title="Wasserschloss der Schweiz">
Wasserschloss der Schweiz

Als Wasserschloss vo de Schwiiz wird d Gegend im Drüeck vo Brugg, Turgi un Stilli bezeichnet, wo die drü Flüss Aare, Rüüs un Limmet kurz nachenand bim Gäbischtorfer Ortsteil Vogelsang, wo rächts lyt, un èm Brugger Ortsdeil Lauffohr zämmeflüsset.

Zerscht entwässeret d Rüüss bi Vogelsang i d Aare, 1,7 km abbè zuès gsellt sich am öschtlichè Rand vo Lauffohr d Limmet dezuè. S Wasserschloss wird neb dè drü Flüss durch insgsamt zee Inseli bildet. Unterhalb vo dè Limmetmündig umschtrömt d Aare witeri zwei Inseli, dennoch got s Wasserschloss bi de Aarebrugg bi Stilli z End, ab dört got di unteri Aare witer zum Klingnauer Stausee, um bi Koblenz in de Hochrhii z flüesse. D unteri Aare isch unterhalb vom Wasserschloss de wasserrychschte Fluss i de Schwiz; bim Zämmefluss mit em Hochrhy z Koblenz 50 % mee Wasser als desell.

Die drü Flüss bringed im Durchschnitt 555 m³ Wasser pro Sekunde (d Aare 315 m³/s, d Rüüs 140 m³/s und d Limmat 100 m³/s). Bi Hochwasser isch d Wassermängi bis zu drümal grösser. Dänn chunnt do s Wasser vo 40 % vo de Gsamtfläche vo de Schwiiz zsämme. Die wichtigschte Iizugsgebiet sind s Berner Oberland, s Berner Mittelland, de Aargau, d Innerschwiiz un de Kanton Glarus.
1989 het d Regierig vom Aargau die bsunderi Auelandschaft mit em "Wasserschloss-Dekret" gschützt. Si isch en "Aue vo nationaler Bedütig" un isch als "Landschaft vo nationaler Bedütig" uszeichnet worde.



</doc>
<doc id="13307" url="https://als.wikipedia.org/wiki?curid=13307" title="Altdorf UR">
Altdorf UR

Alteref (amtlich "Altdorf") isch ä politischi Gmeind und dr Haiptort vom Kanton Üri. D Gmeind het 8'861 Ywohner (2010) und isch drum kei Schtadt. D Flächi vo Altdorf betreid 1'023 ha. Z Alteref gits ca. 530 Betriib, wo 5'300 Arbetsplätz abiäted. Dr greescht Teil vo dä Arbetsplätz (54 %) ligged im Diänschtleischtigsbereich.
Dr Ortschärn vo Alteref liit auf 458 m ü. M. i dr Ryyssäbeni, ä chli oberhalb vom Delta wo d Ryyss i Ürnersee fliässt. Vo dr Gmeindsflächi sind 35,9 % landwirtschaftlichi Flächi, 39,3 % Wald, 23 % Sidligsflächi und 1,9 % suschtigi Flächi. D Nachburgmeinde vo Alteref sind Ättighüüsä, Seedorf, Flielä und Birglä.

Oben a Alteref isch über em Bannwald s Platoo vo de Eggbärge mit em Wiiler Angelige. Mä chunt mit äre Luftsäilbaan da ufe.

Erschti Zigniss vonerä Sidlig gits vo ca. 400 v.Chr. Um 700 n.Chr. isch Alteref vo dä Alemannä besidlet wordä. Alteref isch zum erschte Mal gnamset worde im Jahr 1223 als "Alttorf". Um 1799 i der Helvetik isch d Gmeind vu dä Franzosä bsetzt wordä. Zu derä Zit het ai einä vo dä dri Dorfbränd stattgfundä. Diä Bränd sind im Wappä dur diä dri rotä Streiffä dargstellt.

Lüt em Stuck vom Friedrich Schiller isch Alteref dr Schaiplatz vom Epfelschuss vum Wilhälm Täll. Nachdem der sich gweigered het, am Gessler si Huät uf dr Stangä z griässä, isch är vom Gessler zwungä wordä, ä Epfel vum Chopf vu sim Sohn z schiässä. Das sell uf em Altdorfer Märchtplatz passiärt si, wo drum 1895 am Fuäss vomenä altä Turm ds Tälldänkmal, ä Bronzestatuä vom Zürcher Richard Kissling, wo dr Täll und si Sohn zeigt, errichtet wordä isch. 1899 isch im Ort äs Theater, ds Tällschpilhüüs, eröffnet wordä mit em damaligä Zwäck, am Friedrich Schiller sis Schauschpiil "Wilhelm Tell" üfzfiärä.

1899 isch d Chlaisäpassschtrass eröffnet wordä, wo vu Alteref üs dur ds Schächätal und uberä Chlaisäpass (1948 m) nach Linthal im Kanton Glarus fiärt.

Ds Dorfbild vo Alteref isch dur prächtigi Herrehüüser und vo heiekehrtä Söldnerfiärer errichtetä Palazzi prägt.

2 km vo Alteref entfärnt isch a dr Chlaisäpassschtrass ds Dorf Bürglä, wo dr Täll geborä wordä sig. Är sig ai det gschtorbä, won är im Fluss Schächä ds Läbä vomenä Chind gretted het.

Am linggä Ryyssufer, grad gägänüber vo Alteref, lit Ättighüüsä. Dert findt mä es zerstörts Schloss, wo einisch eim vo dä Gründer vo der Schwizer Eidgenossäschaft ghört het. Hüt isch es d Heimet vum kantonalä Antiquitätämuseum.

Oberhalb vom Ort staht ds ältischtä Kapuzinerchloschter vo dr Alpänordsiitä üs em Jahr 1581. Das Chloschter isch ai ds erschtä Kapuzinerchloschter, wo nördlich vo dä Alpä büüwt wordä isch. 2009 sind di letschte Kapuziner vo Aldorf fortzoge und s Gebai wird sider als Kultuirchloschter bruicht. D Kapuzinnerinne hend scho 2004 s Dorf verla.
Alteref hät e Baanhof a dr Gottertbaan.

Quälle: Bundesamt für Statistik 2005

Dr Üüsländeraateil isch 2010 bi 13,9 % gläge.

7,2 % vo dr Iiwooner sind evangelisch-reformiert, 78,5 % sind remisch-katholisch (Stand 2000).

Gmeindspräsidänt isch de Urs Kälin (Stand 2016).

Alteref hät fasch zweihundert Betriib. D Arbetslosigkeit isch im Jaar 2011 bi 1,7 % gläge.

D Dätwyyler AG isch en Produzänt vo Sache für di modärni Induschtrii.


Bi dr Volkszellig 2000 hend vo dr 8541 Iiwohner 88,3 % Diitsch als Hauptsprach aagää, 0,2 % Franzesisch, 2,5 % Italienisch und 11,5 % anderi Sprache.

Dr hekschtalemannisch Dialäkt vo Alteref ghert zue dr Untere Ryysstaler Mundart.





</doc>
<doc id="13311" url="https://als.wikipedia.org/wiki?curid=13311" title="Real Madrid">
Real Madrid

Real Madrid CF isch ä schpanische Fuessballclub. Si Heimetstadion heisst "Santiago Bernabéu", liit im e nördliche Stadtteil vo Madrid und het 75.600 Zueschauerplätz. Der Club isch 1902 gründät worde. Är güutet aus eine vo de erfougrichschte und berüemtischte Verein vo de Wäut. De Klub het ou e Basketbausektion, wo mit ihren acht Erfoug im Europapokau vo de Landesmeischter, vier im Pokau vo de Pokausiiger und je eim Siig im Korac-Cup und ULEB Eurocup aus dr erfougrichschti Verein z Europa güutet.




</doc>
<doc id="13313" url="https://als.wikipedia.org/wiki?curid=13313" title="Kiew">
Kiew

Kiew (ukrainisch Київ "Kyjiw;" russisch Киев "Kijew") isch d Hauptstadt un die gröscht Stadt vo de Ukraine, sowie d Hauptstadt vo de Oblast Kiew. Sie liegt am Dnepr (ukrainisch: "Дніпро") und het 2.687.610 Iiwohner (Dezember 2005), als Agglomeration 3.015.108 (Stand 1. Januar 2005). D Universität isch 1834 gründet worde. Uußerdem het s z Kiew 99 Hochschule, 25 Museen, es Planetarium, Theater, botanische und zoologische Gärte. Wege sine viele Chilene un Chlöschter un sinere Bedütig für d orthodoxe Christe wird Kiew sit em Mittelalter als "Jerusalem vom Norde" bezeichnet (hüt hört ma oft "Jerusalem vom Oste").




</doc>
<doc id="13315" url="https://als.wikipedia.org/wiki?curid=13315" title="FC Luzern">
FC Luzern

De FC Lozärn (FC Luzern) esch de Traditionsclub vo de Innerschwiiz, vor allem vor Stadt Lozärn sälber. D'Gröndig esch 1901 gsi. E de Ziit vo de Gröndig bes höt hed de FCL mehreri Tüfs ond Höchs öberwonde. 1989 esch Lozärn serschte Mol Schwiizer Meister worde. Zor Ziit spellt de FCL e de höchste Schwiizer Liga, de "Axpo Super Leage".

Die gröschte Tetel send: Meister 1989, Cupsieg 1960, 1992

De gröscht Erfolg i de jöngschte Vergangeheit esch de Wiederufsteg i d' "Axpo Super League" im Sommer 2006 gsi. Nach 3 Saisons i de "Challenge League" und enere bispelslose Serie vo 31 Spiel in Serie Ongschlageheit (Saison 2005/2006), esch de FCL met em Trainer René van Eck, ufgstege.

Vo de Ufstieger-Mannschaft esch nor no de David Zibung debii.

Uf d'Saison 2009/10 hed de FCL met em Hakan Yakin es Schwiizer Ushängeschild a Vierwaldstättersee chönne locke. 

Trainer sit em Juli 2018 esch de René Weiler.



</doc>
<doc id="13317" url="https://als.wikipedia.org/wiki?curid=13317" title="Lemberg">
Lemberg

Lemberg (ukrainisch Львів/"Lwiw"; polnisch "Lwów", armenisch "Լվով", wißrussisch Львоў/"Lwoŭ", jiddisch לבוב; dütsch "Lemberg") isch e Stadt in de weschtliche Ukraine (Galizie, Oblast Lwiw). Sie lit am Fluss Poltwa, ugfähr 80 km vo de polnische Grenze weg. S isch die wichtigscht Stadt vo de Westukraine. De Stadtverwaltig unterstönt nebe de Stadt Lemberg au d Stadt Wynnyky (ukrainisch Винники) un die beide Siedlige Brjuchowytschi (ukrainisch Брюховичі) und Rudne (ukrainisch Рудне). D Altstadt isch uf de Liste vom UNESCO-Weltkulturerbe.

Lemberg isch sit sehr langer Ziit vom Zämmelebe vo viele Völker geprägt. Bis ins 20. Jahrhundert hets näbe de polnische Bevölkerigsmehrheit en große Anteil an jüdische, ukrainische, dütsche und armenische Lüt ghä. Hüt lebet in de Stadt nebe Ukrainer numme no e paar Russe, Wissrusse un Pole. Lemberg het Ende September 2006 siis 750-jährigs Bestehe gfiiret.

Lemberg isch e Partnerstadt vu Friburg im Brisgau.


</doc>
<doc id="13321" url="https://als.wikipedia.org/wiki?curid=13321" title="Bezirk Lenzburg">
Bezirk Lenzburg

Länzbrg isch en Bezirk im Kanton Aargau i de Schwiz. Er ligt im Zentrum vom Kanton un au s nördlichen Seetal ghört dezu. De Hauptort isch Länzbrg. De Bezirk het 20 Iiwohnergmeinde, isch 102.75 km² gross un het 48'601 Iiwohner (End 2005).




</doc>
<doc id="13324" url="https://als.wikipedia.org/wiki?curid=13324" title="Bezirk Muri">
Bezirk Muri

De Bezirk Muri isch en Bezirk vom Kanton Aargau. Es isch de südlichscht Bezirk vom Aargau un bsteht us em mittlere un em südliche Teil vom Freiamt. Im Norde gränzt er a de Bezirk Bremgarte, im Oschte an de Kanton Züri, im Südoschte an de Kanton Zug, im Weschte an de Kanton Lozärn un es chlises Stück gränzt a de Bezirk Länzbrg. De Hauptort isch Muri. Det isch s Bezirksamt gsii, wo uf Endi 2012 ufghobe worden isch. De Bezirk Muri het früener vier Fridesrichterchreis gha. Jetzt sind all die Chreis im "Fridesrichteramt Bezirk Muri" zämegfasst. De Bezirk Muri het 19 Iiwohnergmeinde. Er isch 138,95 km² gross und het öpe 36'000 Iiwohner.



</doc>
<doc id="13325" url="https://als.wikipedia.org/wiki?curid=13325" title="Bezirk Rheinfelden">
Bezirk Rheinfelden

De Bezirk Ryfälde isch en Bezirk im Kanton Aargau, wo us em Nordweschte vom Kanton besteit. De Bezirk mit em Hauptort Ryfälde isch 112,09 km² gross, het 40'434 Iiwohner (End 2005) un bsteht us em untere Fricktal. D Bevölkerigsdichte liegt bi 361 Iiw./km². Vo de 14 Iiwohnergmeinde vom Bezirk zählet 8 (mit ugfähr 88 % vo de Bevölkerig) zur Agglomeration vo der Stadt Basel. 

<div style="padding:1em 20px 1em 20px; color:#000000;text-align:left;">


</doc>
<doc id="13329" url="https://als.wikipedia.org/wiki?curid=13329" title="Rupert Gießler">
Rupert Gießler

Dr Rupert Gießler (* 23. September 1896 in Manne; † 15. Oktober 1980 z Friiburg) isch e wichtigi Persenligkeit in dr Friiburger Zittigslandschaft un im ditsche Journalismus gsii. Dr het sich aü firs Alemannisch intressiärt.

Dr Gießler Rupert isch 1896 uf d Wält kumme un stammt vu Manne. Im Erschte Wältgriäg isch er Soldat gsii un in Gfangeschaft grote. Noch em Griäg het er gstüdiärt un 1925 z Friiburg im Briisgaü dr Dr. phil. gmacht. 1926 isch er bi dr Friiburger „Tagespost“ Feuilletonredakteur wore – des isch e Zittig gsii, wu in dr katholische Zentrumspartei noch gstande isch. 

1928 het dr Gießler d Irmgard Freitag ghirate, e Fraü üs jüdischem Elterehüüs, wu aber bi däre Hirat zum Katholizismus iberdrätte isch. 1936 hän si ihre Dochter Ursula bikumme. 1939 het dä Journalischt wäge sinere jüdischstämmige Fraü Beruefsverbot bikumme, isch üs dr "Reichsschrifttumskammer" üsgschlosse un fir „wehrunwürdig“ erklärt wore. Friili het d katholisch „Tagespost“ ab Afang 1940 sowiso ke Babiir meh zuedeilt bikumme un het miäße schliäße. E Johr isch dr Gießler arbetslos gsii. No het er am 1. 11. 1940 kenne z Colmer im Alsatia-Verlag afange – illegal – un isch Schef-Lektor gsii, noch usse aber Sekretär. Dr Verleger, dr Joseph Rossé, het persenlig drfir gsorgt, ass d Gestapo ke Zuegriff uf dr Gießler gha het. Im Asatia-Verlag hän Autore publiziärt, wu, wiä dr Reinhold Schneider, im geischtige Wiiderstand gege s Reschiim zuezordne sin. 

1944 isch dr Gießler un si Fraü zittewiis uf dr Flucht gsi. Si Dochter un speter aü si Fraü sin z Stäge im Herz-Jesu-Gloschter verstecklet wore. Aü dr Gießler sälber isch ab un zue derte gsii.

Noch em Zweite Wältgriäg isch dr Gießler Rupert Schefredakteer vu dr „Freiburger Nachrichten“ wore. Diä Zittig isch dr Vorlaifer vu dr Badische Zittig gsii un in sällere ufgange, wu si anne 1946 grindet wore isch. Derte isch dr Gießler dr Leiter vu dr Feuilletonredaktion wore, Theatergritiker un bis zu sinem Üsscheide 1965 prässirächtlige Verantwortlige. Dr isch braktisch Chefredakteer gsii, wänn aü derte des nonit so gheiße het.

Noch em Griäg isch er aü iberregional im Journalismus flissig gsii. Dr isch 1953 fir 12 Johr dr Vorsitzer vum Deutschen Journalistenverband wore, ab 1965 Ehrevorsitzer. Dr het dr Deutsche Presserat mit uf dr Wäg brocht, wu fir d Prässifrejheit gegeniber em Staat un gege dr Missbrüch vu dr Prässifrejheit in dr eigenen Reihe iidrätte isch. Dr isch
un het no verschiidini anderi Ämter gha.

Zu dr Inträsse vum Gießler Rupert het aü d alemannisch Kültür ghert. 1959 her er e „Rede zum 80. Geburtstag von Hermann Burte am 15. 2. 1959“ ghalte. Wu dr alemannisch Dichter Burte gstorbe isch, het er däm si alemannischs Wärk, drotz däm sinene „schlimmen politischen Irrwegen“ im Nationalsozialismus, as „das Bleibende über allem Vergänglichen“ iigschetzt.

Am 15. Oktober 1980 isch dr Rupert Gießler gstorbe. In sinem Nochruef charakterisiärt dr Ansgar Fürst diä Persenligkeit eso:

Dr seig kenne gsii, wu ufdrumpft heb oder gspiänzlet heb. Jedi Ufgregtheit seig em främd gsii. Dr heb mit sinem Wort kenne iberzeige un dur d nobel Art, wiän er si Meinig begrindet het. Dr seig alliwiil gwillt gsii, sich z mäßige, heb d Fähigkeit gha, zuehorche z kenne un si Gsinnig seig vu usse bis inne human gsii. Dr seig e Muschterbiispiil gsii fir d badisch Fähigkeit, Wältlaifigkeit mit Toleranz un Mäßigkeit z verbinde.




</doc>
<doc id="13335" url="https://als.wikipedia.org/wiki?curid=13335" title="Stiller Has">
Stiller Has

Stiller Has isch es Bärner Ensemble mit em Sänger Endo Anaconda. Si hei bärndütschi u öschtrychischi Texte. Musikalisch sy si vilsytig; ire Stil lat sech vilech am ehndschte mit de Wort vom Endo als "eine Art helvetischer Bluesform" la beschrybe.

Ggründet worden isch Stiller Has im Mei 1989 vom Endo Anaconda und em Balts Nill, wo dervor scho i de Gruppe "Hunger & Trunk", "Caduta Massi" und "Andreas Flückiger & Die Alpinisten" zäme sy ufträte. Stiller Has isch i der Chlykunscht-Szene bekannt worde mit teilwys nume minimaler musikalischer Begleitig vom Text. Spetischtens syt 1996 mit der CD "Moudi" ghöre si aber zu de bekanntischten und erfolgrychschte Schwyzer Bänds. Uf irne Tournée sy si o uf Dütschland und Öschterrych, u 1995 sy si uszeichnet worde mit em Kabarettprys Salzburger Stier und im dütsche Chlykunschtprys mit em Förderprys vor Stadt Mainz.

Syt 2002 ghört der Gitarrischt René "Schifer" Schafer offiziell zu Stiller Has, wo dervor scho a vilne CD-Ufnahme mitgschaffet het gha. 2005 het der Balts Nill ds Ensemble verla, derfür sy syt der CD "Geischterbahn" 2006 der Schlagzüger Martin "Silver" Silfverberg u der Bassischt Samuel Jungen derby.

Sehr wichtig für Stiller Has isch der massigi Endo Anaconda mit syre gwaltige Stimm. D Begleitig isch oft sehr sparsam, was füfzäh Jahr lang der vilsytig Balts Nill het prägt gha, wo mal Schlagzüg, mal Gitarre, mal Mundharmonika, mal Keyboard gspilt het, aber o mängisch mitgsunge.

Der Musigstil lat sech i kei traditionelli Schublade la verruume. Gwüss gits mal typische Blues wi im Stück "Blaue Mäntig", aber denn gits o Aakläng a Rock, Rock ’n’ Roll, Volksmusig, Balladenen oder Country.

Vil Texte vo Stiller Has gäbe den eifache Lüt im trischten Alltag e Stimm. Wytbekannt isch der sträng korräkt Abwart Hene, wo schliesslech mit der Monetsmiete vom ganze Block abhout. Der Endo singt vo den oft unerfüllbare Sehnsücht: «Ha Sehnsucht nach em Süde, nach em blaue Meer, – ’s längt höchschtens bis a Murtesee, u am Murtesee ligt Schnee» (Süde). Und är singt vo sym tröie Begleiter, em Moudi, also em Kater: «Angeri Chatze würde Whiskas nä, i ha ne Moudi, däm muesch bständig Whisky gä» (Moudi). Alli Texte zeichne sech dür ne subversive Witz uus, was so wyt cha gah, das es eigetlechi Nonsense-Texte git: «Im Fensterkreuz baumelt ein General, weil Hängen jetzt Mode ist, verdammt noch mal!» (Erstickt der Kanari).

Studio-Albene:

Live-Albene:

Singles:



</doc>
<doc id="13337" url="https://als.wikipedia.org/wiki?curid=13337" title="Krementschuk">
Krementschuk

Krementschuk (ukrainisch "Кременчук", russisch "Krementschug" bzw. "Кременчуг", polnisch "Kremeńczug") isch e Handels- un Induschtristadt in de zentralukrainische Oblast Poltawa. Si lit ugfähr 300 km südöschtlich vo Kiew uf beide Siite vom Dnepr. De Name vom Ortes chunnt vom ukrainische Wort "kremin" (Flinte).

Uf em Gebiet vo de Stadt Krementschuk het ma Sidligsspure bis ins 5. Jh. v. Chr. gfunde. S genaue Gründigsdatum vo de hütige Stadt isch umschtritte. S git es polnischs Dokument us em Johr 1571, wo de polnisch König Siegismund II. drin befihlt, an dere Stell, wo hüt Krementschuk isch, es Fort z baue. Dodemit het er im öschtliche Grenzberiich vom polnische Iiflussgebiet d Region gege Überfäll vo de Tatare schütze welle. S git aber Zwifel, ob s Fort wirklich je bauet wore isch. Viliicht het ma die Feschtig erst 1596 bauet.




</doc>
<doc id="13341" url="https://als.wikipedia.org/wiki?curid=13341" title="Migros">
Migros

De Migro (offiziell: "die Migros") isch s gröscht gnosseschaftlige Einzelhandelunternähme vo dr Schwiiz. Es isch 1925 vom Gottlieb Duttwiler gründet worde.

De Name "Migros" bedütet: Mittelgrosshandel und stoht för die ursprönglichi Positionierig vom Onternähme, als prislech i dr Mitti zwöschet «en-détail» (Detailhandel) und «en-gros» (Grosshandel). «Demi-gros» (Halbgrosshandel) oder ebe «mi-gros» («Mettelhandel») het druf aagspelt, dass d Priis fasch we bi Engros-Produkt siged.

1996 sind zerschtemol sibezg M-Budget-Produkte ( "Migro-Büdsche" ) i dä Filiale abotte worde. Zäh Johr sin grad 380 Artikel zur Uswahl gstande.

Es het 1996 z Auschtralie agfange. Am Migros-Projektleiter sind i sine Feriä verschidenartige Produkte ufgfalle, wo üsserlich alle glich usgsend. Zrügg im Büro, het er es Konzept verfasst. Er het denn em Verpackigsdissainer de Uftrag gee, as d M-Budget-Produkt möglichst billig usgsee mönd. Wa use cho isch, isch en aifache Buechstabesolot us grüe, wyss, wenig schwarz und em orangschne Migro-Logo. Da noiji günschtigi Produktsortiment isch bi vilne Lüt beliebt. En Absicht vom M-Budget söll sii, as chinderriichi Familie finanziell entlaschtet werde sölet. Die Idee isch au entstande, well absehbar gsi isch, dass die dütsche Grosischte Aldi und Lidl in dr Schwiz wärde Filiale eröffne und me friehzytig hett welle Konkurränzproduggt etabliere. De Coop het druffabe mit Prix Garantie e eigni Billigmarke kreiert. 2005 resp. 2009 hän Aldi und Lidl denn au tatsächli Läde in dr Schwiiz eröffnet.

Sit de Iifüerig im Joor 1996 het sich de Umsatz und s Agebot vo de M-Budget-Produkt starch entwicklet und de Umsatz het im Joor 2005 ganzi 475 Millione Franke bitrait.

D Zahle und Fakte vo de Migro-Gruppe im Johr 2011 (i Chlammere d Veränderig gegenüber em Vorjohr):
Uuftäilig vo de Migro-Läbesmettelmärt i dr Schwiz 2011:

Dr Gottlieb Duttweiler het s Kulturprozänt iigfüehrt, ä chliine Deil vom Umsatz wird für kulturelli Zwäck iigsetzt, wie d Verbilligung vo Theaterabonnement, d Unterstützig vom L'arc – Littérature et atelier de réflexion contemporaine – wo Kulturschaffende as Arbets- und Wiiterbildigsort dient, odr d Migros Klubschuele, wo mä cha Kürs in Musig, Choche, Danze, Theater, Fitness, Sport, Sproche usw. näh.




</doc>
<doc id="13345" url="https://als.wikipedia.org/wiki?curid=13345" title="Brunnen SZ">
Brunnen SZ

Brunne isch en Ort am Vierwaldstättersee, wo zu de politische Gmeind Ingebohl ghört. S lit im Bezirk Schwyz vom Kanton Schwyz.

Nochbergmainde sind Sisikon und Seelisberg im Kanton Uri; Gersau, Lauerz, Schwyz und Morschach im Kanton Schwyz. Dadezue chund no us em Kanton Nidwalde no Emette.

Westlich vo Brunne flüsst d Muota in Vierwaldstättersee. Vo Brunne us gaht no e Luftseilbahn uf dä Urmibärg, wo än Teil vo de Rigi isch.

Diä wichtigschte Arbeitgäber i de Gmeind Ingebohl sind dä Zementkonzern Holcim und d Radio Central-Gruppe, wo d Radiostationä Radio Central und Radio Eviva umfasst.

D Holcim hed iri Fabrik im Juni 2008 zuetaa, de Steibruch z Underschönebuech wird allerdings wiiterbetribe. S Holcim Areal entlang vu de Gotthardbahn isch mittlerwiile a de Schwyzer Kantonalbank übergää wordä, was midem Areal und mit dem vu de ehemalige Lagerhüser zwüsched em Holcim Areal und em Bahnhof passiert, isch unklar.

Othmar Schoeck, Komponischt

Muetter Maria Theresia Scherer, Provinzoberin vum Chloschter Ingebohl



</doc>
<doc id="13347" url="https://als.wikipedia.org/wiki?curid=13347" title="Tomi Ungerer">
Tomi Ungerer

Dr Tomi Ungerer, richti "Jean-Thomas Ungerer," (* 28. November 1931 in Strosburi, Elsass / Frànkrich, † 9. Feverje 2019 ze Cork, Irland) ésch e internationàl bekannt’r elsassisch’r Gràfiker un Illuschtrator un Autor vun Beecher f’r Kénd’r und Erwàchseni gsin.

Dr Tomi Ungerer ésch de véert un jüengscht Sohn vun e bekànnti Strosburj’r Uhrmàch’rfàmili. Siner Vàter Théodore hed öi de astronomisch Uhr vum Strosburj’r Minscht’r gwartet. Sini Mued’r Alice, geb. Essler, stammt üss e oberrhinisch Induschtriellefàmili. 
Sini Schueljohr sin vum Kriej un de Nazizit prägt. Drei Monat lang hält d’Wehrmacht de "Colmarer Brückenkopf" odr "Poche de Colmar," ond s’ Ungerers send mitte dren. E Problem devun ésch de zweimolig Wechsel vun de Unterrichtssproch: vun Frànzeesch ze Ditsche (mét autoritäre, nationalsozialistischi Lehrer, wo koi "Bon jour" odr "Merci" dulda) un wéd’r zrück, itz mét französische Lehrer, wo älle Kender als kloine Faschisten anseha ond a „crime culturel“ "(Tomi Ungerer – Mein Leben," TV-Porträt, D 2005) begehn. "Perd ton accent," hoisst’s, ond sei Baccalauréat (Abitur) kriegt er net. Er muaß zu de Soldate, aber sei Regiment hot bloß „Nazilieder“ gsunge. Sechs Monat liegt’r en Algerien em Spital, lost arabisch Musik. Danach goht er uf Wanderschaft, en Nordnorwegen bei Murmansk sogar iber d’sowjetisch Grenz, fährt uf kloine Frachtschiff em Nordatlantik. Dabei hot er meh glernt als uf jedr Universität, moint er.

1956 ésch Tomi Ungerer mét sechzig Dollar én de Dàsch nooch Àmerika gezöje, wo’r én New York gleychzeytig als Zeichner, Maler, Illustrator, Kinderbuchautor und Werbegrafiker garbaitet het.




 Bélder

Interviews


</doc>
<doc id="13352" url="https://als.wikipedia.org/wiki?curid=13352" title="Niederrohrdorf">
Niederrohrdorf

Nederrohrdorf, im Ortsdialäkt Nederroodlef, amtlich "Niederrohrdorf", esch es Dorf ond e Gmeind im Aargau. Es liit im Bezirk Bade ond gränzt ah Fislisbach, Stettä, Oberrohrdorf, Mellige ond Remetschwil.
Zu Nederrohrdorf ghöred zwoi Wihler namens Holzrüti ond Vogelrüti.
Niederrohrdorf het 3037 Iiwohner(Stand 2007). S Wachstum esch gross vo dere Gmeind, wills eh grossi Ahzahl ah Neuboute giit.
Nederrohrdorf het zwöi Chendergärte, zwöi Primarschuelhüüser, eis Sek- ond Realschuelhuus(Schuelsystem esch genau gliich wie em ganze Aargau). Bezerkschüeler bsueched d Schuel en Bade oder Mellige.

Nederrohrdorf liit a de Kantonsstrass vo Brämgarte uf Bade und isch dur zwei Poschtautolinie as öffäntlich Vercheersnetz aagschlosse.

Dä nöchsti Autobaanaaschluss befindät sich nördlich in Dättwil bi Bade zur A1 in ärä Entfernig vo rund foif Kilometer.



</doc>
<doc id="13355" url="https://als.wikipedia.org/wiki?curid=13355" title="Saastal">
Saastal

S Saastal ésch e "Talschaft" ém Owwrwallis, de ditschsprochig Oschtteil vum Kanton Wallis én d Schwiz. De Hoiptort ésch Saas-Grund. S Saastal ésch de öschtlich Zweig vum Vischpertàl, wos sich drin métm weschtlich geleje Mattertal, öi Zermattertal odr no Nikolaital, bim Ort Stalde vreint. Zsamme durchziihe selli Täler, wie bis zuem Matterhorn un de südlich vun de Mischabelkette geleje Monte Rosa (de zweitheechscht Alpegipfel) uffstige, de zweitgreescht Konzentration vun Véertöisichr én d Alpe noochm Mont Blanc-Massiv.

Bekannt isch s Saastal zeerscht dur de Skiort Saas Fee, de Nähe zuem Mattertal mit Zermatt un de Zuegang zue de alpinistisch interessanti Gebiete vun de Mischabelkette métm heechschte grenzferne Gipfel vu da Schwiz, de Dom.

Im Joor 1851 het de Domherr Peter Joseph Ruppen "Die Chronik des Thales Saas" gschribe, wo hüt no als da Standartwerch öbers Saastal gelt. Grundlaag bildet d Ufzaichnige vom Dekan Peter Joseph Zurbriggen. Spöter hend de Notar Alois Zurbriggen und de Pfarrer Imseng die Chronik erwiteret und ergänzt.
Bis zum Joor 1893 het s Saastal mit de Gmainde Almagell, Balen, Fee und Grund en anzigi Pfarrai bildet, mit de Chile im Saas-Grund. 

Es Biischpil wiemer im Saastal schwätzt und dänkt:

"Es wird nit empfohle ins Saastal zga will da fascht zganz Jahr uber di Bärejagd am löife isch. In de Zit is relativ gfährlich in das Tälli zga, mu chennti entweder vo eme Bär human erschosse wärde oder aber vo eme Saasi zerfleischt wärde."



</doc>
<doc id="13356" url="https://als.wikipedia.org/wiki?curid=13356" title="Cevi">
Cevi

De Cevi Schwiiz (frz. Unions Chrétiennes Suisses) isch de Verband vo allne CVJM und CVJF vo de Schwiiz.
De Cevi isch e christlichi, international usgrichteti Bewegig vo Chind, Jugedliche, Fraue und Manne und Teil vo de weltwiite christliche Verein vo junge Fraue un Manne, de YWCA und de YMCA. Er bütet Freiziitagebot für Chinde und Jugedlichi. D'Arbet wird zum Grossteil vo ehrenamtliche junge Mänsche erledigt.

Mit sibe Regione und acht sälbständige Arbetsgebiet erreicht de Cevi Schwiiz meh weder 17.000 Mitglieder und anderi Teilnähmer a de Programm.

De Name «Cevi» isch es itreits Markezeiche vom Cevi Schwiiz.

De Cevi isch e christlichi Bewegig und Teil vo de weltwiite Christliche Verein YWCA und YMCA. De christlich Glaube isch grundlegend und wird in vilfältige Forme glebt.

Mir trauet Gott Grosses zue

De Cevi ermöglicht i sine Agebot, Gmeinschaft z'erläbe. Er förderet Begabige, übertreit Verantwortig und unterstützt d'Entwicklig vo de Persönlichkeit.

Mir trauet de Mänsche Grosses zue

De Cevi verbindet Mänsche und unterstützt si i de gmeinsame Verwürklichung vo ihrne Idee. Er förderet s'Läbe us em Glaube a Gottes nöiji Welt.

Mir trauet öis Grosses zue

De Cevi git Chind und Jugedliche Glägeheit, sich selbst z'verwürkliche und z'lerne mit de Natur und de Mitmänsche richtig umzgah.

Die 7 Regionalverbänd vo de Schwiiz bütet Freiziitagebot wie Jungschar, Ten Sing, Jugendgruppe oder Sport a. Das sind:

Die 8 Arbetsgebiet engagieret sich im soziale Berych:


Wo d'Idee vom Cevi i d'Schwiiz cho isch, bestönd scho Cevi ähnlichi Gruppe. Si schlüsset sich a de Cevi-Idee a. Dank em Henri Dunant breitet sich de Cevi i de französische Schwiiz schnell us. Agregt durch d'Romands entstönd bald Gruppe i de grosse Städt vo de Düütschschwiiz. De englischi Cevi bringt d'Pfadibewegig i d'Schwiiz. Nach e paar Jahr bildet die Pfadi-Gruppene en eigene Bund. Einigi Gruppe blibet au Mitglider vo de Cevi-Bewegig. D'Chinder- und Jugedgruppe vom Cevi selber sind aber erst sit de 70er-Jahr mit de hütige Form vo de Jungschararbet gwachse. De Seuzacher Realschuellehrer (Oberstuufe) Rolf Wehrli hät die Entwicklig massgeblich prägt. Über die Ziit händ die Cevi-Gruppe mängi schweri Krise z'überwinde ghaa. Jedesmal isch d'Cevi-Bewegig gstärcht us ihne usechoo.

1934 hät de CVJF Nationalvorstand d'Kommission "Nationali Kommission vo de Jungschare" bildet - da häts bereits Meitligruppe ggää. In Basel sind sie als d'Meitli mit de blaue Jupes und de wisse Bluse bekannt.

1967 wird d Susanne Hofer als 1. Sekretärin vo de Meitlijungschar für d'Region Basel agstellt. Gmeinsam mit Fraue us de Region Züri hät im gliche Jahr de ersti Schueligskurs für Jungschiileiterinne stattgfunde. In de nächste Jahr wachst d'Meitlijungschararbet sichtbar. Ab 1981 händ all 5 dütschschwiizer Regione (AG-SO-LU-ZG, Basel, Bern, Ostschwiiz und Züri) e eigeni Jungscharsekretärin. Es sind immer nöiji Abteilige derzue gstosse. I de 90er-Jahre sind i vilne Regione d'Chüürs überarbeitet und veränderet worde.



</doc>
<doc id="13359" url="https://als.wikipedia.org/wiki?curid=13359" title="Thur (Schweiz)">
Thur (Schweiz)

D Thur (IPA: tu:r) isch nebet em Rhii de längst Fluss i de Ostschwiz. 

De Name Thur werd uf die indogermanisch Wortwurzle "dhu-" "haste, pressiere" zruggfüert.

D Thur entspringt im Obertoggeburg bi Wildhuus (Wildhuser Thur) und Unterwasser (Säntisthur), wobi sich die baide Flüssli bi Unterwasser verainiget. Bikannt sind die imposante Thurwasserfäll vode Säntisthur bi Unterwasser. D Thur flüsst im Oberlauf dur s Toggeburg und im Unterlauf dur de Kantoo Thurgau, wo noch dem Fluss benennt isch. 

Die wichtigste Nebeflüss sind de Necker vom Oste, wo bi Lütischborg i d Thur ine flüsst, denn chunnt vo Süde her d Glatt bi Oberbüre. Z Bischofszell flüsst den d Sittere i d Thur und denn no bi Frauefeld d Murg, wo ide Römerzit d Grenze zwüschet de Provinze Gallie und Rätie bildet het. D Thur selber flüsst bi Ellike in Rhii.

Vo de Quele vo de Säntisthur bis zude Mündig in Rhii ine messt d Thur öpe 130 km, devo sind 68 km im Kantoo Sanggale, 42 km im Kantoo Thurgau und die unterste 19 km im Kantoo Züri.





</doc>
<doc id="13364" url="https://als.wikipedia.org/wiki?curid=13364" title="Churfirsten">
Churfirsten

D Churfirschte oder Churfürschte (IPA: []) sind e Chetti vo sibe relatiiv junge Chalchstaibärge. Si laufet im Norde nöd allzu gääch is Toggeburg us, im Süde aber fallets fast senkrecht in Walesee (419 m ü.M.) ab. Si sind s Woorzaiche vom Toggeburg.

D Näme vode sibe Churfürste sind vo Oste noch Weste: de "Chäserrogg" (IPA: []; 2'262 m), de "Henderrogg" (IPA: []; 2'306 m), de "Schiibestole" (IPA: []; 2'234 m), de "Zuestole" (IPA: []; 2'235 m), de "Brisi" (IPA: []; 2'279 m), de "Frümsel" (IPA: []; 2'263 m) und de "Seluu" (IPA: []; 2'205 m). D Bergchetti setzt sich den in Weste fort mit: "Wart" (2'068 m), "Schääre" (2'171 m), "Nägeliberg" (2'163 m) und "Liistchamm" (2'101 m).

Vo Unterwasser us fart e Standsailbaa uf de Iltios (IPA: []) und vo döt us schwebt e Gondelbähnli uf de Chäserogg, wos e Restarant anegstellt hend. E Schiipiste för güebti Schiifahrer füert zrugg an Iltios wos au Schiilift för Afänger het. Well de Berg uf drai Site stail abfallt, tar Piste uf kann Fall verlo werde. Im Summer werd en Erwanderig vomene Churfirst mitere prächtige Uusicht über d Alpe und de Bodesee belohnt.

Am Seluu isch s Wildemannliloch, e Höhli wo ide Staizitt benutzt woren isch. Me ninnt au aa, ass de Johannes Seluner i dere Höhli glebt gha het.


</doc>
<doc id="13365" url="https://als.wikipedia.org/wiki?curid=13365" title="Schlacht bei Näfels">
Schlacht bei Näfels

D Schlacht bi Näfels (Kanton Glarus/Schwiiz) hät am Dunnschtig, 9. April 1388 schtattgfunde. Sie isch di letscht Schlacht gsii im Konflikt zwüsched de Habsburger und de Eidgenosse.

Wenigi Wuche nach dr Schlacht bi Sempach sind d Eidgenosse vors öschterriichisch Schtädtli Weesen am Walesee zoge und händs bsetzt. Au d Glarner händ sich gege d Öschterriicher erhobe, wil die im Glarnerland no Recht bsässe händ. Am 11. März 1387 händ d Glarner ihres erschte eigene Landgsetz gschribe.

D Öschterriicher händ sich das nöd gfalle laa und händ im Februar 1388 d Schtadt Weese überfalle. I dr Nacht händ habsburgfründlichi Bürger öschterriichischs Chriegsvolch i d Schtadt glää. Di eidgenössischi Bsatzig isch im Schlaf überrascht und umbraacht worde (Mordnacht vo Weese).

S öschterriichische Heer vo 600 Maa zu Pferd und gege 6'000 Maa Fuessvolch, wo in Weese zämezoge gsii isch isch is Linthtal iibroche und hät am 9. April 1388 di vo nur 300 Glarner verteidigti Linie durbroche. D Öschterriicher sind druuf plündernd s Tal ufe drunge und händ Näfels, Mollis, Netstal und Glarus überfalle. D Glarner, verschtärcht dur einigi Urner und Schwyzer, wo trotz Schnee und Rege über de Pragelpass z Hilf choo sind, händ sich hinder Näfels am Rautiberg gsammlet. wo di habsburgische Hauptlüüt die chlii Schtriitmacht erblickt händ, händs ihre Truppe zämezoge, die bereits mit Plündere beschäftigt gsii sind, und händ die öppe 600 Eidgenosse aagriffe. Schtei und Felsblöck sind druuf i d Riitertruppe vo de Öschterriicher gsaust. D Glarner händ d Verwirrig bi de Finde uusgnützt und händs i d Flucht tribe; viili gfinded im Sumpf bi Weese de Tod.

Nach dr Schlacht händ beidi Parteie de Fride gsuecht, wo zerscht emal uf sibe Jahr feschtgsetzt worde isch. Bevor er abgloffe isch, isch er 1394 uf wiiteri zwänzg Jahr verlängeret worde. Habsburg hät uf alli Recht i de acht alte Orte verzichtet und hät eso de Zuegang zu de Alpepäss verlore.

Sitdem isch im Kanton Glarus jede erschti Dunnschtig im April en kantonale Fiirtig und es findet de Näfelser Fahrt schtatt, wo d Glarner und Glarnerinnen zu Fuess uf Näfels ziehnd und deet mit ere Fiir dr Schlacht gedenked.

Z Näfels stoot es Dänkmool wäge däm Ereignis.


</doc>
<doc id="13366" url="https://als.wikipedia.org/wiki?curid=13366" title="Peter Weber">
Peter Weber

De Peter Weber (* 22. April 1968 z Wattwil im Toggeborg, Schwiz) isch e Schwizer Schriftsteller und e Jazz-Musiker, wa de Grund isch, as er sini Lesige gern mit Musig understriiche loot. Sin Wonort isch Zöri.

Ane 1992 het de Peter Weber d Autoregruppe "Netz" uf d Bai gstellt, sin erst Roman "Der Wettermacher" isch ane 1993 usechoo und findet no hüt immer no e üsserst gueti Kiritk i de Literaturwelt. Dodri beschriibt er d Chindhait und d Juget vom "Wettermacher" im Toggeborg und s Zöri, imene Tütsch, wo biwusst vome strenge Hochtütsch abwiicht und nöd nu Helvetisme sondern au immer wider ganzi Fetze vom Toggeborger Tielekt enthaltet. Sini Sprooch isch dereweg poetisch und musikalisch, as d Kritiker mainet, as sin Roman "Die melodielosen Jahre" de Titel zu unrecht hebi. Ane 2008 het er de Alemannisch Literaturpriis öbercho.







</doc>
<doc id="13367" url="https://als.wikipedia.org/wiki?curid=13367" title="Ulrich Bräker">
Ulrich Bräker

Ulrich Bräker oder Näppis-Ueli, bikannt au as "Der arme Mann vom Tockenburg" (* 22. Dezember 1735 z Wattwil; † 1798 z Wattwil, begrabe am 11. September 1798) isch e Schwizer Schriftsteller gsii.

De Ulrich Bräker isch 1735 as e Soo vomene aifache Buur bi Wattwil im Ghöft Näppis im Toggeborg uf d Welt cho. Sini Famili isch ane 1741 uf Chrinou zoge und hett dai im Dreischlatt gwonnt. Nochdem sin Vatter völlig verarmt gsii isch, isch d Famili 1754 zrogg uf Wattwil und de Ueli het sini Juget as Buurechnecht und Salpetersüüder verbrocht. Im Joor 1756 het er sich as Söldner för proissischi Chriegsdienst verdinge loo, isch den aber wäred de Schlacht vo Lobositz z Böhmen desertiert und wider ham is fridlichi Toggeborg zoge. Denn hetter ghürote und vill Gööfli ghaa. Gschafft hetter as Bauwelefergger (Garnhändler).

Er het glernt lese und schriibe und denn aagfange e Tagibuech füere. De Wattwiler Schuelmaister Johann Ludwig Ambühl het em Bräker sini literarischi Fähigkaite entdeckt und hetem d Möglichkait ggee im «Brieftasche aus den Alpen» ersti Tegschte zveröffentliche. Bikannt wore isch der denn hauptsächli mit sim Bricht öber sin halbjährige Dienst i der Armee vom Fridrich em Grosse und mit sinere Autobiografi «Lebensgeschichte und Natürliche Ebenteuer des Armen Mannes im Tockenburg». D Bedütig vom Bräker lit voralem do drii, as er us de Unterschicht stammt.

Em Ulrich Bräker sin Nochlass werd ide Kantoosbibliothegg Sanggale (Vadiana) und im Staatsarchiv vom Kantoo Sanggale ufbewaart.





</doc>
<doc id="13368" url="https://als.wikipedia.org/wiki?curid=13368" title="Bauernmalerei">
Bauernmalerei

D Puuremolerei isch än Art vo Molerai uf äm Land, wo vo nöd gschtudierte Moler gmacht werd. Zor Puuremolerai ghöret die klassische Puuremolerinne ond -moler vom 19. Johrhondert, di naiv Kunscht ond d Nostalgiemolerai, aber au d Kunscht vo de «Art brut» ond s Kunschthandwärch. Ä Beurteilig vo de künschtlerische Qualität vo de Puuremolerai häts langi Zit weder vo de Kunschtgschicht no vo de Volkskunscht geh.

Im allemanische Schprochgebiet kennt mer d Puuremolerai vor allem im Appezällerland, im Toggeburg, z Bade-Württeberg ond im Elsass. Im Wälschland isch d Poya-Molerai im Graiärzerland bekannt.

D Appäzeller ond Toggeburger Puurmolerai gilt innerhalb vo de alpeländische Volkskunscht als änzigartig, Die hütige Puuremoler om de Säntis hend ehri äägne voschideni Schtilrichitge. D Worzle vo de Puuremolerai gönd i de Oschtschwiz wyt zrogg. Zwoschet 1550 ond 1680 sind Glasmoleraie bsonders beliebt gsi. Uf de Schwizer Schybe, de Wapperschybe us de Schwizer Glasherschtellig, findt mer Darschtellige us de püürleche Wält.

D Appezäller ond Toggeburger Puuremolerai täält sich uf i d Möbelmolerai ond d Senntumsmolerai.

Wos mit de Glasmolerai bergab gange isch, isch gege s End vom 17. Johrhondert d Möbelmolerai ufcho. D Blüetizit vo de Möbelmolerai isch im Toggeburg zwöschet 1730 ond 1850 gsi. Zerscht hät mer Möbel ond Toggeburger Husorgle mit Ornament aagmolet, schpöter sind Figure dezucho. D Motiv vo de Bilder hät mer us de Bible ond de Puurerai gno, aber Alpfahrte hät mer do no nöd gmolet. A de püürleche Möbelmolerai gset mer de früenerig grenzöberflüssend Kulturruum mit Vobindige is Vorarlbergisch, is Tirol ond uf Bayern.

Bi de Puure hat sich ab 1800 parallel zo de bidermaierliche Möbelmolerai d Senntumsmolerai entwicklet, wo sich bis i di hütig Zit erhalte hät.

"→ Hauptsite: Toggeburger Möbelmolerai"

De Aafang vo de klassische Puuremolerai isch äm Conrad Schtarck (amtlech C. Starck, 1769–1817) vo Gonte zvodanke. Er isch än vo de wenige bekannte Puuremoler vom Appezällerland ond vom Toggeburg us de säbige Zit. Im Chranz vomene Chaschte, wo mit äm Johr 1809 datiert isch, häts sini Signatur ond än Senneschträäfe. 
Uf dene Senneschträäfe, wo schpöter sehr beliebt worde sind, häts än lange Zog vo Chüe ond Senne, wo z Alp fahret. Die Senneschträäfe hätmer amell öberem Schtalltor ufghengt. Puure, wo am Schaffe sind, ond Senne, wo z Alp fahret, händ ab 1820 au anderi Möbelmoler gmolet. I de 1850er-Johre isch denn d Möbelmolerai voschwunde.
Bim z Alpfahre träät de Senn öber d Schultere ä Fahrchöbeli, wo am Bode ä ronds bemolts Brettli agmacht isch. S ältischt sötig Bödeli, wo mit äm Johr 1804 datiert isch, hät än unbekannte Moler gmacht. Ab 1850 sind Alpfahrtsbilder – oder Tafelbilder, wie mer au säät – ufcho, wo mer als Wandschmuck i de Schtobe ufhängt ond wo bis hüt beliebt sind. D Entwicklig vo dene Tafelbilder got uf de Osserrhoder Bartholomäus Lämmler (1809–1865) zrogg. Er hät ab öppe 1830 als Möbelmoler aagfange ond do, wos mit de Möbelmolerai abwärtsgange isch, Fahrchöbeli ond Senneschträäfe gmolet. Er hät mit vill Phantasy gschaffet, aber uf d Proporzione ond d Regle vo de Perschektive hät er nöd gachtet. Vill vo sine Wärch sind nümme ome, aber wäge dem gilt er glich as de wichtigscht Vortreter vo de klassische Senntumsmolerai.
Bilder vom Uhrmacher Johannes Müller (1806–1897) us äm osserrhodische Schtää zääget e klari Handschrift, au wenn er zächnerisch nöd perfekt gsi isch. Mit sinäre gnaue Ornig vo de Tier, Mensche ond Hüser i de gschtafflete Landschaft hät er d Senntummolerai prägt. D Müller hät en Huffe Tafelbilder ond Fahrchöbeli gmolet ond än schtarche Yfluss uf anderi Moler gha, wo de Wärch vo dene hüt au as Klassiker geltet.

Vom Giezedanners Babeli (amtlech Anna Barbara Aemisegger-Giezendanner, 1831–1905) wääs mer, dass si Kontakt mit äm Johhanes Müller gha hät. Die Toggeburger Husiereri isch di änzig Puuremoleri vo de Klassik. Si hät än zächnerisch gnaue Schtil gha, wo alli andere Toggeburge Puuremoler beyflusst hät. Si hät än Huffe Poesyalbum gmacht, wos Text ond Bilder dine hät, ond Bilder vo änzelne Hüser. Konkurrent vo ere isch der Kappeler Tachdecker Felix Brander (1846–1924) gsi, wo vor allem änzelni Hüser zächnet hät.

Zo de wichtigschte Appezäller Klassikern gehöret de Johann Ulrich Knechtli (1845–1923), de Franz Anton Heim (1830–1890), de Johannes Zülle (1841–1938), de Johann Jakob Heuscher (1843–1901) und de Johann Baptischt Zäller (1877–1959).

Di nöchscht Generazio vo Puuremoler hät zom grosse Tääl scho im 20. Johrhondert gschaffe, händ aber glich de Ufbau vo de Motiv för Alpfahrte ond Fahrchöbeli vo de klassische Sonntumsmolerai öberno. Aber wäge dem händ die öppe föfzg Senntumsmoler vo däre Epoche glich ehren äägne Schtil gfonde.

Noch äm Zwäte Weltchrieg, wos mit de Wirtschaft ufe gange isch, sind än Huffe Nochkomme vo Puurefamilie i die schtädtische Regione im Mittelland zoge. Bi sötige Lut, wo wägzoche sind, isch ä Sehnsucht noch Häämet entschtande ond wells besser vodient händ, händs chönne Senntumsmoleraie chaufe. Aber au kunschtintressierti Lüt us de Schtadt händ Intresse gha. D Motiv vo de Senntumsmolerai sind kommerziell brucht worde. Ab de 1960er-Johr häts denn grossi Diskussione öber d Echthait vo de aktuelle Senntumsmolerai ghe.

Aber D Appezäller ond d Toggeburger Laiekünschtler händ ehri Urschprünglichkät nöd vorlore. Si findet immer wider Uusdrocksforme för die bekannte alte Motiv vo de Senntumsmolerai. De Albert Enzler (1882–1974), de Franz Wild (1883–1978) ond de Toggeburger Niklaus Wenk (1913–2013) händ ehren äägne Schtil gha. Fescht naturalistisch hät de Chrischtian Vetsch (1912–1996) gmolet. De Hans Krüsi (1920–1995) isch än Voträter vo de Art Brut gsi. D Appezällerin Sibil Nääf (amtlech: Sibylle Neff, 1929–2010) hät bekannti Bildmuschter öbernoh ond i neui Forme brocht. Zo de erfolgryche Puuremoler ond Puuremolerinnen ghöret au de Albert Manser (1939–2011), de Willi Chäller (W. Keller, * 1942), de Johann Hautli (J. Hautle, * 1945) ond d Theres Tobler-Manser (* 1953).

Tüpisch för die Regio sind Blueme, Rosette, geometrischi Motiv, Schtärne ond Sümbol för de Bom vom Läbe. Bi de Farbe gits je noch Gäget Onderschyd. Im Oberelsass sind türkisfarbigi Ondergründ beliebter, im Onderelsass meh die rote ond ockerfarbige. Dezue häre häts döt meh Moleraie mit d Szene druf. Im Schwarzwald hät sich d Uhremolerai zonerä handwärchleche Induschtry entwicklet, wo Massewar för d Turischte fabriziert.

Im Graiärzerland häts sich mit de Poya än ähnlechi Molerai entwickelt wie d Senneschträäfe om de Säntis.

Am Afang vom 19. Johrhondert isch de Senn, uf französisch "l'armailli", an Tääl vom Schwizer Nazionalgfühl worde. 1805 isch serscht Mol s Unschpunnefäscht gfyret worde ond 1819 händ d Friburger am Fête des Vignerons de «Ranz des vaches» gsunge. D Poya-Molerai im Graiärzerland goht zrogg uf de Sylvestre Pidoux (1800–1871), amäne Köhler, wo z Vuadens uf d Wält cho isch. Zerscht hät är d Schtürz vo de Schürtor mit Monogramm vo Chrischtus, mit äm Name vom Bsitzer ond mit chline Landschaftsbildli voziert. Zwöschet 1827 ond 1850 hät är denn Chuehärde, wo ufäre Wese sind, uf Papier gmolet. Vo denä Bilder exischtieret hüt nono drü. D Chüe uf sine Bilder händ voschideni Farbe, di hütige Rassene häts do no nöd ghe. 

«Poya» hääst i de französische Friburgermundart "Alpuffahrt." Mit de Poya-Molaraie hät mer früener dokumentiert, mit wälnne Tier, Lüt ond Grätschafte me uf d Alp gfahre isch. Wo denn d Lüt meh Wohlschtand gha händ, händs d Poya-Bilder a de Hüser ufghengt. Bis id 1970er-Johr isch d Poya vo Puure, Chnächt ond Handwärcher gmolet worde.

Früener sind d Poya 2 bis 3 Meter bräät ond än halbe bis än ganze Meter höch gsi. Die Grössevohältnis händ sich ergeh, well mer die Poya uf Holzbrätter gmolet ond a de Huuswand ufghengt hät. Perschpektive fählt ond d Chüe sind vo de Site i naiver Art abbildet. Sit äm erschte Drittel vom 20. Johrhondert wird de Hendergrund mit de Bärge, Wälder ond Gebüü realistisch dargschtellt. 

Sit de 1980er-Johr wird d Poya vo villne Künschtler gmolet. Si lönd sich bim Mole vo neue Bilder vo de alte Poya inschpiriere. Di hütige Bilder wäret au nüme gmacht, zoms a de Huswand ufzhänge. Äs hät aber kum Fraue, wo Poya molet – mit Usnahm vo de Lucie Bochut, wo zwöschet 1918 und 1925 Poya gmolet hät.

I de Bezirk Graiärz, Glane, Saane ond Vivisbach sind öppe 800 Poya bekannt.



</doc>
<doc id="13371" url="https://als.wikipedia.org/wiki?curid=13371" title="Bümpliz">
Bümpliz

Bümpliz isch es Quartier im Weste vo der Schwyzer Stadt Bärn.

Bümpliz giut mit übr 34-tuusig Ywohner aus ds grösschte Ussequartier vo Bärn und beinhautet unger angerem d Teil Bethlehem, Stapfenacher, Stöckacher, Hohliebi, Gäbubach, Schwabguet, Tscharnerguet, Obrmatt, Chleefäud, Schlossguet, Weyermannshuus, Hööchi und Bodeweid.

Dr Name Bümpliz chunnt, wie Historiker ebe aanääh, uursprünglech us em Keltische. Lut ere mittelauterleche Urkunde vom König Rudouf vo Burgund us em Jahr 1016 het de Ort denn Pimpeningis gheisse, Pippinnant im Jahr 1228, wo si Pfarrchilche erwähnt wird und Bimplitz im Jahr 1235.

Es isch aaznäh, dass d Römer e Vorposchte dört ersteut hei, wo's bereits e kelitischi Sidlig ggää het. D Übrräscht vo dere römische Aalag fingt me als restaurierti Ruiine bir 7i-Tram-Station "Poscht" ungeremne Burehuus (wo mittlerwile als Bibliothek fungiet) ir Nööchi vom Schloss Bümpliz.

Ir Mässerli-Gruebe het men e Fridhof mit öppe 300 Greber us der Zyt zwüsche 500 und 700 gfunde, wo rych usgstattet sy gsy. D Fundgägeständ sy hüt im Bärner Historische Museum.

Ds Schloss Bümpliz het uursprünglech im Mittuauter als Residänz vo dr savoyische Chünigin Bertha dient. Es isch zum erste Mau im 11. Jahrhundert urkundlich beleit. Im 13. Jahrhundert het s e Wehrmuur und e zentrale Rundturm übercho und zeut vo denn a as "castrum".
Ds Weyerli isch übrigns früecher e Foräuezucht gsy wo, d Chünigin Bertha Fisch züchtet het.

Bis zur Reformation vo Bärn ca. 1526 - quasi bis zur Eroberig vom Waadtland - hei d Gebiet weschtlech vor Stadt Bärn zum savoyische Riich ghört. Drum fingt me vili Urkundene oder süschtigi wichtigi Dokumänt usem mittuauterleche Bärnbiet im Historische Staatsarchiv ds Turin, Italie.

Bümpliz isch am erste Januar 1919 aus einzigi Gmeind vo dr Stadt Bärn iigmeindet worde.

Kulturell gsee het Bümpliz enorm viu zur bärner Kultur biitreit. So het dr Carl Albert Loosli lang z Bümpliz gwohnt und gwürkt, d berüemti MondartRock-Gruppe Patent Ochsner sy ursprünglech Bümplizer, und es chöme vili bekannti HipHop-Crews und Rap-Artist us Bümpliz, wie dr LUL DXE, Whodis?, 7962 und dr Produzänt Elwont.


</doc>
<doc id="13373" url="https://als.wikipedia.org/wiki?curid=13373" title="Waggis">
Waggis

Dr Waggis isch e traditionells Goschtyym bi dr Basler Fasnacht, wonen Elsässer Tagleener ir Wärktigstracht vomene Gmiesbuur us em Elsass darstelle sell: e blaus Hemli, wissi Sogge, roti Krawatte, wisse Kraage, (zue) grossi Holzschue und mängisch e Zipfelmutz. Typischi Assessoirs sin d Kokarde in de Farbe vor franzeesische Trikolore (blau-wiis-rot) und e Ykaufsnetz mit Gmies, mängisch au e Knoche (in letschter Zyt hyffiger zgseh) oder e andere Knippel.

Die friener roti Nase hett solle verdytlige, ass d Elsässer gärn sehr tief ins Wyyglas gluegt hän. Mit dr Zyt isch aber die nur lycht greesseri Nase immer greesser und greesser worde, so dass sie jetzt zumene zymlige Monschter verkoo isch. Die hyttig Fasnachtslarve isch dodrmit eigentli e Persiflaasch uff d Persiflaasch.

Dr Waggis isch e eender grobi Figur und wird drumm vor allem vo Waageclique und Ainzelmasgge trait. Aber au d Bynggis liebe si haiss. Bi de Drummler und Pfyffer isch d Waggislarve drgege nid yblig.

"Waggis" – es Wort, wos i de dytsche Dialäggt wyt umme git, kunt kuum vo latynisch "vagus" «Landstryycher»), wie mer au scho gmaint het. Vyl eender kunts vum dytsche Dialäggtwort "wagge(n), wacke(n)" «sich hin und häär biwege, waggle, schwanke». E "Waggis" ist also aine, wo ummewagglet, ummeziet, ummelungeret, nyt taugt. S Wort bidytet nämli nid numme «Elsässer», nai, i männge Mundarte haissts au «Bleeterlibueb, Nytskärli, Stryzi, Grobian, Strolch».

S ich urspringlig e im Ruum Basel gläufige (erschtmolls beleit 1870, noch em Rudolf Suter: "Baseldeutsch-Wörterbuch", Basel, 1984) und hyffig abschetzig verwändete umgangssprochliche Begriff fyr d Bewooner us em Elsass (Franzeesisches Département 68 „Haut-Rhin“ bzw. Oberelsass). Hytte aber wird dr Begriff vo de Basler in dere Bedytig nur no sälte und wenn im Gspass brucht.

Im Zämmehang mit em hyffige Staatewächsel vom Elsass goots Bonmot ume, die Dytsche hette vo 1871 bis 1919 de Elsässer "Wackes" gsait, worus d Franzoose vo 1919 bis 1940 "vaches" (Kieh) gmacht hege. Druffabe hege die Dytsche vo 1940 bis 1945 "Küh" gsait und drumm heisse syt 1945 d Elsässer bi de Franzoose "culs" (Ärsch).

Fyr wytteri Erlüterige lueg bim nideralemannische Wackes.



</doc>
<doc id="13374" url="https://als.wikipedia.org/wiki?curid=13374" title="Wackes">
Wackes

Wàckes od´r "Waggis" (vilicht üs latiinisch "vagus" Làndstricher, Schiirebérzler) ésch e bekànnt´r pejorativer Üssdruck f´r de Nochbere üss Frànkrich, speziell de - tràditionell ditschsprochigi - Bevellikerung àn de Grenz, àlso d´ Elsasser und (Ditsch-)Lothringer, wo àm Ow´rrhin un de ditsch-frànzeesch Grenz làng bis éns Saarland - un wie´s schiint selbsch noch àn de belgisch Grenz g´brüchli isch. (Franzeeschsprochigi were d´rgeje ém Allg. àls ""Welsche"" b´zeichnet.)

Drolement ésch´s Wort ém Elsass selbscht öi ziemli courant un wurd do z´meischt ém Scherz ém Kontext mét G´sellichkeit b´nutzt. Elsasser iww´rsetze ""Wàckes"" spontan mét ( - fer se ésch´s synonym - ) ""voyou"" - àlso uff Hochditsch "Schlingel", "Strolch", "Tunichtgut" od´r öi "Spitzbube". Wie selli ditsch Synonyme kànn ""Wàckes"" öi humorvoll, mét Sympathie od´r-`me "Augenzwinker", licht provoziirend g´meint sin. Ém Elsass nannt m´r öi kleini Buewe efters "Wàckes" - wie ém Ditschlànd zem Bispiil "kleiner Racker" o.ä..

Normal´rwis steht´s Wort ém Alemannische f´r e Person, wo m´r nit so vertraue kànn. E witeri Bedütig vom "Waggis" isch è Variantè vom "Wagge", wa im obber-/hochalemannischè Gränzgebièt bruucht wörd für èn großè Stei odder Flußkiselschtei.

De Elsasser selbsch nenne - gràd wi de (Ditsch-)Schwizer - di Ditsche kollektiv "Schwabe": "Schwob", pl. "Schwowwe" od´r widdersch südli "Schwoba" od´r "Schwaabe". Diss ésch nit àls e Kompliment g´meint, f´r sich schun, öi ohni ass m´r diss dur de Verbindunge ""Söjschwob"" oder ""Dracksschwob"" ditlich màcht. Ditschi heere glich de klàri geischtig Verwàndtschaft zuem bayrisch ""Saupreissn"". In Lothringe sawe d Lit fér de Ditsche `s Wort ""Pifeköp(f)"". 

De Expression "Wàckes" het öi schun - àls devaloriséerend B´zeichnung fer Elsasser v´rstande - zue e politisch Krise g´fihrt: 1913 ém ditsch Kaiserreich zuer Saverer Affär - "l´Affaire de Saverne".
E b´sondri (kulturell) Inschtitution ésch de "Elsasser Wackes" bi de Basler Fasnacht, wo-`r àls "Waggis" (baseldytsche Form) eini vun d´wichtigschte traditionelle Maske ésch. De Basler Waggis stellt e Karikatür vum elsasser Gemiesbüür dar mét e pààr typischi Accessoires, wie uff elsassischi (Arbeits-)Tracht weise, od´r uff sine (revoltionär) franzeesche Art: `s blöii Hemd, wissi Hosse, roti Cravatt, wiss´r Krage, décoréert mét e Kokarde én de Fàrwe vun d´franzeesch Trikolore (blöi-wiss-rot), (ze) grossi Holzschueh un manchmal e Zipfelmütz, e Einkaufsnetz mét Gemies un manchmal öi e Knoche od´r andrer Knüppel. De roti Naas zeigt de starik Winkonsum.



</doc>
<doc id="13376" url="https://als.wikipedia.org/wiki?curid=13376" title="Poltawa">
Poltawa

Poltawa (ukrainisch, russisch "Полтава", polnisch "Połtawa", englisch "Poltava") isch e Stadt in de Zentralukraine am Fluss Worskla. Si isch s Zentrum vo de gliichnamigen Oblast un Verwaltigssitz vom Rajon Poltawa. D Stadt ligt ugfähr 350 km südöschtlich vo de ukrainische Hauptstadt Kiew.
Poltawa het über 300.000 Iiwohner. 
D Gegend um die hütig Stadt isch scho in de Mittel- und Jungsteizit bsiidelt gsi.
In bulgarische Schrifte us em 7. Jh. isch von ere Stadt Baltawar am Worskla d Red und in em Dokument vom Kiewer Rus us em Jahr 1174 wird e Stadt Ltava erwähnt, beides bezieht sich vermutlich uf Poltawa, genauso wie de Name Oltava, wo in andre Quelle vorchunnt. S isch net sicher, ob de Ort au während der Mongolezit (13. - 14. Jh.) durchgängig bsiidlet isch gsi. De hütige Name Poltawa taucht zum erschte mal 1430 in eme Dokument vom litauische Fürstetum uf. 1641 het Poltawa durch de polnisch-litauische Staat d Stadtrechte verliehe übecho. Damals het d Stadt 812 Iiwohner gha un es het 11 Mühlräder gäh.


</doc>
<doc id="13377" url="https://als.wikipedia.org/wiki?curid=13377" title="Kirchberg">
Kirchberg

Kirchberg isch de Name vu däne Ortschafte:

in dr Schwyz

z Dytschland


z Frankrych

z Eschtrych

Suschtigi
Kirchberg isch de Name vu däne Gebei:
Kirchberg isch de Name vu däne Bärg:
Lueg au:


</doc>
<doc id="13385" url="https://als.wikipedia.org/wiki?curid=13385" title="Richard Gäng">
Richard Gäng

Dr Richard Gäng (* 21. April 1899 z Immeneich bi St. Bläsi † 10. Aügschte 1983 z Friiburg) isch Lehrer un alemannische Dichter un Sprochschitzer gsii.

Dr Gäng Richard isch am 21. April 1899 z Immeneich im Albtal (Hotzewald) uf d Wält kumme; dr het 7 elteri Gschwischtrig gha; si Vatter Roman isch Büür, Fuehrhalter un Burgemeischter gsii. Si Mueter Marie geb. Müller isch d Dochter vum e Schniidermeischter gsii – dr het si scho mit drei Johr verlore. Uf s Gänge großem Hof sin Gnächt un Mägd bschäftigt gsii; si hän 16 Ross un drzue no ander Viih gha. Dr Gäng Richard het speter in sinem „Mysterium Heimat“ gschriibe, dr diäg im Schwarzwald un sinene alemannische Ahne üs em Gebirg si inneri Brägig verdanke. „"Meine Heimat führte mich stets und führt mich heute noch.“" Dr Gäng meint, wu Elterehüüs un Heimet ke Kern im e Mänsch glegt hän, diäg ke Macht vu dr Wält aü numme s ringscht Blettli kenne wagse lo.

Dr Gäng Richard isch z Immeneich in d Volksschuel gange (1905-1910), z Waldshuet uf d Realschuel (1910-1912) un z Friiburg i. B. uf d Rotteck-Oberrealschuel (1912-1916). Drno isch er z Ettlinge ufs Lehrerseminar gange (1916-1917 un 1919), unterbroche vum Erschte Wältkriäg, wun er 1917/18 Soldat gsii un schwär verwundet wore isch. Dr isch drno Lehrer an verschiidene badische Volksschuele gsii, so z Buchen im Odewald un z Manne. Z Mannheim-Freudenheim isch er mit Inflation un Eländ konfrontiärt gsii, d Vättere vu dr meischte vu sinene Schiäler sin arbetslos gsii. Dr het e starki Firsorg fir sozial benochdeiligti Kinder zeigt; e Schiäler vun em, dr Heinrich Bücheler, verzellt, ass er z Herwelze glii am Afang d Schiäler gfrogt het, wär e eige Nachthämm het. Dodra het er dr sozial Status kenne abläse; d arme Schiäler hän im Daghämm gschlofe. Diä het er versucht, bsunders z ferdere. Sini Schiäler heb er mit Lob un Tadel gfiährt, s Meerrehrli (dr Bambusstäcke) seig ungnutzt rumgläge.

1935 het er ghirate; do isch e Familiä mit drei Kinder düs wore.

Dr Richard Gäng isch wiä vil Lehrer im Dritte Riich Mitgliid vu dr NSDAP wore, är isch 1933 in d Bardei iidrätte. Vu 1942 bis 1944 isch er Kreiskültürhaüptstelleleiter vu dr NSDAP z Friiburg gsi. Wäge däm isch dr Gäng 1945 vum Lehrerdienscht suspändiert wore, speter as "minderbelastet" in dr Wartestand un schliäßlig 1949 us gsundheitlige Grind in dr vorlaifig Ruestand versetzt wore.

Z Friiburg, z Heidelbärg un z Berlin het er witter gstüdiärt un isch 1954 Gymnasiallehrer wore am Progymnasium St. Landolin vu dr Schuelbrieder z Ätteneminschter, 1966 isch er pensioniärt wore.

1964 isch dr Gäng Ehrebirger vu Immeneich wore.

1966 isch dr Gäng aü bi dr Grindung vu dr Muettersproch-Gsellschaft drbii gsii un fir Prässikontakt zueständig wore.

Am 10. Aügschte 1983 isch dr Richard Gäng z Friburg gstorbe.

Dr Gäng het 1933 rasch gmerkt, vo wo dr Wind weiht, und isch dr Bardei biidrätte. 1937 het er en Aleitig zur Genealogii veröffentlicht und isch während em Chrieg Kreiskulturhauptstelleleiter gsi.
Sii Schiäler Heinrich Bücheler het aber in siine Erinnerige an d Schuelzitt gschribe, dr Gäng heb schiints nit bsunders mit dr Nazi harmoniärt. Dr heb johrelang versuecht, in e Friiburger Schuel versetzt z wäre, wu si Fraü här gsi isch un wu si hebe welle boje. 1937 isch er derno an e Friiburger Schuel kumme. Aber 1938 isch er zittwiis uf Härwelze versetzt wore, wun er drno vu Friiburg üs e Bahnfahrt vu 30 km gha het, des sin zwoo Stund Fahrt gsii alli Dag. Des seig wiä e Strofversetzig gsii. Im gliiche Johr isch er aber wider uf e Schuel z Friiburg kumme, wun er bis 1945 unterrichtet het. Dr Bücheler meint, dr Gäng seig frei vu rassischtische Vorurdeil gsii un verzellt dr Fall vum Lolo (Lorenz Spindler), e Glassekamrad un Sinti-Bue. 1937 sin z Härwelze am „Heldegedenkdag“ Blueme vum Griägerdänkmol gstohle wore – dr Verdächtig isch dr Lolo gsii. D Strof fir dr Lolo het solle vu dr Schuel üsgfiährt wäre. Dr Gäng het sich as Glasselehrer fir zueständig erklärt un dr Fall an sich zoge. Dr Lolo isch in dr Karzer, in e Arräschtraüm, kumme. Aber do isch er ohni blaaji Fläcke un ohni gschwullini Finger wider rüskumme, drfir – s erscht mol sitter langem – mit Schueh un Socke. Dr Bücheler schliäßt: "„Für den Lehrer Richard Gäng zeigte Lolo, der das entsetzliche Schicksal seiner Sippe überlebte, fortan große Anhänglichkeit und besuchte ihn in der Freiburger Jensenstraße bis in Gängs letzte Lebenstage.“"

Dr Gäng Richard isch mit Liideschaft fir d alemannisch Sproch idrätte – dr het gmeint, ass si mit dr moderne Gsellschaftsentwicklig an Diäfi un Breiti verliäre diäg.

In sinere Bsprächig vum alemannische Gedichtband Madlee vum Hermann Burte het dr Gäng (1959) gsait, wiäs no sinere Meinig zum Ruckgang vum Alemannische kunnt, wu fir ihne scho vor em 1. Wältkriäg agfange het. D Mänsche seige massehaft zu Riichtum un Macht kumme un diäge jetz no Gältig un Asähne sträbe, dr Kampf mit em Elleboge heb agfange. ""Damit lösten sich die seelischen Grundlagen, weichte der bewährte, alte Mutterboden auf: Gläubigkeit, Wahrheit, Bescheidenheit, Einfachheit, Heimatliebe, Ideale."" Dr Ibergang zu dr Schriftsproch seig numme e gleine Deil vu däre Uflesig vu dr alte Gsellschaft.

In sinere Dichtig bsingt dr Gäng diä alt Wält, wu noch sinere Meinig besser isch. Si Freind Reinhold Schneider schribt, diä Wält seig nonit untergange, wänn dr Gäng si in sinere Dichtig rettet, verteidigt. Des seig aü e Gränziberschrittig: er diäg sich do dermit dr Verlotterig vum Mänsch in dr moderne Zit stelle.

Dr Gäng Richard het wiä anderi alemannischi Dichter s Schriibe uf Alemannisch in dr Främdi agfange – nämlig 1927 z Buchen im Bauland (ganz im Norde vum badische Underland). 1931 het er si erschte Gedichtband "„Im Hotzenwald“" rüsgä. 1954 isch nommol e Band gfolgt – "„De Sunntigmorge“" – mit eme Nochwort vum Reinhold Schneider.
Si erschti Zindig het dr Richard aber scho bikumme, wun er küüm 10 Johr alt gsii isch. Do het dr Lehrer in dr Dorfschuel, wus agfange het mit schneie, im Johann Peter Hebel si "„Winter“" vordrait, wus din heißt: "„Isch echt do obe Bauwele feil? Si schütten eim e redli Teil in d Gärten abe und ufs Hus; es schneit doch au, es isch en Grus. Un s hangt no mängge Wage voll am Himmel obe, merkch i wohl ...“" Siter däm Gedicht het dr Richard erfahre, so schribt er, "„dass unser Alemannisch eine umfassende, großartige Sprache ist“".

In sinem Gedicht "„Mi Muettersproch“" zeigt er sii Iidruck vu däre Sproch:

Dr Dichter versuecht, dä Hängscht z zaime:

In dr negschte Strof verglicht er d Muettersproch mit eme "„Wulchemeer“" un eme "„Gwitter znacht“". Aber schliäßlig kunnt si nem doch aü wiän e Mueter vor:

Viil vum Gäng sinene Gedichter sin voll vu Läbensweisheit; viilmol sait er esach im e Gliichnis üs dr Natür, wiä im Gedicht ""Zwo Bueche"", wus heißt:

Wiäs bi dr Mänsche eso isch:

Aber, typisch Gäng:






</doc>
<doc id="13387" url="https://als.wikipedia.org/wiki?curid=13387" title="Québec (Provinz)">
Québec (Provinz)

Québec isch die gröschdi Provinz (Glidstaat) vo Kanada und lit im Oste vom Land zwüsche dr Hudson Bay und der Gränze mit dr USA. Hauptstadt isch Québec, die gröschdi Stadt isch Montréal. Es isch die einzigi kanadischi Provinz, wo nur Französisch als offizielli Amtsproch häd.

Es het öbbe siibenähalb Millione Iiwohner, d Mehrheit drvo frankophon, wo sit 2006 offiziell as ä Nation anerkennt wärde. Zu de iigeborene Völker vo Québec zele d Irokese, d Algonkin (Cree, Micmac) und d Inuit.

Québec isch ursprünglig s Siidligsgebiet vo indigene Völker wie d Inuit, Mohawks, Cree, Algonkin, Innu, Attikamek, Mi'kmaq, Wyandot, Abenaki, Maliseet und Naskapi gsi. Wäärend die mäiste Völker im Kanadische Schild und in de Appalache e nomadischs Lääbe as Jeeger, Sammler und Fischer gläbt häi, si d Sankt-Lorenz-Irokese sässhaft gsi und häi Landwirtschaft betriibe.

Vom 16. Joorhundert aa si öiropäische Walfischjeeger und Händler im kanadische Oste ufdaucht und 1608 het dr Samuel de Champlain d Stadt Québec gründet, wo d Hauptstadt vo dr Kolonii Nöifrankriich worde isch. 1663 het dr Louis XIV. us Noifrankriich e königligi Kolonii gmacht. Im Franzose- und Indianerchrieg, wo Däil vom Siibejöörige Chrieg gsi isch, häi d Franzose zämme mit de Wyandot gege d Brite kämpft, wo mit de Irokese verbündet gs si. 1759 si d Franzose in dr Schlacht uf dr Abraham-Ebeni besigt worde. Im Bariser Friide vo 1763 isch Nöifrankriich an Groossbritannie gfalle. 
Mit em Quebec Act het die britischi Regierig 1774 s französische Rächtssüsteem, d Religionsfreihäit und die französischi Sprooch und Kultur anerkennt und Quebec bis in s Gebiet vo Ohio und Illinois vergröösseret. Im Friide vo Bariis 1783 si denn d Gebiet südlig vo de Groosse Seä an die Veräinigte Staate abdräte worde.

1837 häi dr Louis-Joseph Papineau und dr Robert Nelson mit eme Ufstand die britischi Kolonialherrschaft welle beände, dr Ufstand isch aber zämmegschlaage worde. Als Folg si Niider- und Oberkanada 1840 zur Provinz Kanada veräinigt worde und häi 1848 s Rächt uf Sälbstverwaltig und die ersti demokratisch gweelti Regierig überchoo. Am 1. Juli 1867 isch dr British North America Act in Chraft dräte und s Dominion Kanada und die bishäärigi Browinz Kanada si in d Browinze Ontario (s früenere Oberkanada) und Québec (s früenere Niiderkanada) däilt worde.

Im spoote 19. Joorhundert het in Quebec d Industrialisierung und d Urbanisierig aagfange. Die katholischi Chille het e groosse Iifluss uf d Gsellschaft gha und im Erziejigswääse s Sääge gha. Wirtschaftlig isch d Browinz aber von ere chliine änglischsproochige Elite dominiert worde.
Es het zwäi hautsächligi ideologischi Strömige gee: die Liberale, wo Quebec häi welle modärnisiere und die konservative Nazionaliste, wo d Wärt vom Katholizismus und vom ländlige Traditionalismus verdäidigt und e isolazionistische Kurs verfolgt häi. In de 1950er Joor häi die Liberale dr Iifluss vo dr Chirche chönne beschniide und Québec vo Grund uf modärnisiere. Das isch as die Stilli Revoluzioon "(révolution tranquille)" bekannt worde. As Reakzioon isch dr Front de libération du Québec (FLQ) entstande, wo zwüsche 1963 und 1970 mee as 200 Bombenaaschleege und Banküberfäll gmacht het und us dr Browinz e marxistische Staat het welle mache. Dr Parti Québécois vom René Lévesque hingege het Québec mit friidlige Middel welle unabhängig mache. Die Besträäbige si aber immer wider gschiteret.




</doc>
<doc id="13402" url="https://als.wikipedia.org/wiki?curid=13402" title="Patrick Lo Giudice">
Patrick Lo Giudice

De Patrick Lo Giudice (* 20. August 1959 z Züri) isch en italiänischschtämmige Schwiizer Künschtler mit de Schwerpünkt Malerei, Collage, Fotografii und Enkaustik. Ennere breitere Öffentlichkeit isch er bekannt worde mit em Bilderzyklus „Der Lo Giudice Code”, wo wäge sim Motiv umschtritte isch: Äs sind Wachsbilder ufgrund vo Fotografii vo berüehmte Mafiamörd.

De Lo Giudice het drü Jahr z Graniti, Sizilie (Taormina) gläbt. 
Bim Uufenthalt z Italie isch es zumene traumatische Erläbnis cho, wo de Lo Giudice schpöter i sine Mafia-Bilder verarbeitet het: Wärend sin Vatter es Gschchpröch miteme Holzhändler gefüert het, isch de chli Bueb en Reihe parkierti Autos entlanggloffe, und het zum Zytvertriib uf de Tachometere di aagäbnigä Höchschtgschwindigkeite abgläse. Uuf einisch isch är zumene 
Auto cho, wonner de Tacho nid hed abläse chönne. Uf de zweiti Blick het är gmerkt, dass d’Zahle vonnere Liiche verdeckt worde sind, emene Mordopfer vo de Mefia. D’Lo Giudices sind wäggange, ohni d’Carabinieri z’hole. Über ihri Erläbnis händs aagäblich nid emal im änge Familiechreis gredet, will d’Mafia derart vill Iifluss gha het. Dennoch het em Lo Giudice sin Vatter, wo en Aahänger vo kommunistische/sozialistische Ideä gsi isch, kei Schutzgäld für sini Schrinerei zahlt. Aber will meh en Brandbombe-Blindgänger gfunde het, wo gäge d’Schrinerei grichtet gsi isch (Vili Liter Lack sind dört glageret gsi!) , het meh beschlosse, i de Schwiiz aasässig z’wärde. (Zur erschte künstlerische Arbeit isch es aber no in Italie cho - 1973 isch es Fresko im Chloschter Orfanotrofio Antoniano entschtande.) 

I de Schwiiz folgt en Uusbildig zum Zahtechniker in
Winterthur. 1977 sind erschti Ölbilder entschtande, 1983 chunnts zur erschte kreative Begägnig mit Glas, de Lo Giudice lernt Bleiverglase bim John Forbes (USA). Vo 1985 bis 1988 folged diversi Aufenthält bi Glasbläser und Künschtler in Murano, Venedig.
1993, erschti Versuech mit Polycarbonat (Lexan) als Wärchschtoff, 1996 mit Wachs (enkaustisch). 
I de Jahr 2002/2003 hed de Lo Giudice im Kunschthuus Glarus usgschtellt, während ere Uuschtellig namens „Künstler aus dem Linthgebiet“, im „Museum Amde“ (Kantoo Sanggalle), sowie i de „Galerie Marie-Louise Wirth“, Hochfälde, wo au scho Bilder vom Freiämter Schriftschteller Silvio Blatter z’gseh gsi sind.
2004 sind em Lo Giudice sini "Encaustik paintings" i de Galerie Andy Jllien z Züri gsi. 2005 het är am Projekt „Kunst liest“ teilgnoh z Herrliberg-Feldmeile. 2006 het er wieder bim Andy Jllien uusgschtellt, dasmal d’Serie „Mafia“ (Cosa Nostra). Uusserdäm isch er au scho bi „art felchlin – zeitgenössische Kunst“ gsi.

Vor allem mit de kontroverse Mafia-Bilder het de Lo Giudice übers Färnseh (u. a. Uuftritt bim Kurt Aeschbacher uf SRF 1) und über d’Press es breits Publikum becho.



</doc>
<doc id="13407" url="https://als.wikipedia.org/wiki?curid=13407" title="ConSol">
ConSol

D ConSol isch en soziali Inschtitution und es marktwirtschaftlich uusgrichtetes Unternähme in eim. 

Als soziali Inschtitution het d ConSol de Uuftrag, im Kanton Zug möglichscht vill Arbeitsplätz für Mänsche mit physische oder psychische Erwärbsbehinderige z schaffe. Zuedäm füert d ConSol Uusbildige und Umschuelige im Uuftrag vo de IV (Invalideversicherig) dure.

Als Unternähme verfolgt d ConSol ds Ziil, sich zumene grosse Teil sälber z finanziere, und stellt dorum chundeorientierti Produkt här und bietet qualifizierti, professionelli Dienschtleischtige uf em freie Markt aa.

D ConSol isch en gmeinnützige Verein mit Sitz in Zug und unterhaltet vier verschidnigi Betriibsschtätte.

D ConSol isch i die 4 folgende Bereich uufteilt. All die befinded sich entlang em Zuger Ibelwäg, verteilt uf drüü Gebäude.




D Chärnuufgab vo de ConSol beschtaht drin, gschützti Arbeitsplätz für erwärbsbehinderti Mänschen z schaffe.

D ConSol füehrt unter anderem „Uusbildige“ sowie „Umschuelige“ im Uuftrag vo de IV (Invalideversicherig) dure. D Inschtitution übernimmt einersiits drümonatigi „IV-Abklärige“, wo de Grad vo de „Arbeits- und Leischtigsfähigkeit“ vo de versicherte Person ermittlet wärde söll, anderersiits beschäftiget si mänge (z. T. au abgklärti) Mitarbeiter uf unbefrischteti Duur (wiiter). 

Äs sind au sächsmonatigi „Arbeitstrainings“ möglich: D Arbetsfähigkeit, Belaschtbarkeit, Teamfähigkeit und Leischtigsfähigkeit (i Quantität und Qualität) wärded trainiert, Ziil isch d „Wideriigliderig in offne Arbeitsmarkt“.

Au süscht versuecht d Inschtitution, möglichscht vill geigneti Mitarbeiter i de Privatwirtschaft unterzbringe. Es wärded defür jewils imene erschte Schritt „Schnupper-Praktikas“ i de defür aagfragte Betriib vermittlet und – au dört - gegäbnigefalls „IV-finanzierti Duuerpraktikas“ duregfüehrt, wo im beschte Fall zur definitive Aaschtellig füehred. 

Es wärded au „Lehrschtelle“ aabote und Zivildienstleischtendi chönd i de ConSol ihre „Zivildienst-Iisatz“ absolviere.

D Ziilgruppe sind im Kanton Zug wohnhafti Persone, jedoch chönd au vo de IV-Stelle vo anderne Kantön di nötige IV-Verfüegige uusgschtellt wärde. Die Verfüegige müend entweder bereits gschproche, oder mindischtens gsicheret in Uussicht schtehend sii, demit öpper id ConSol uufgnoh wärde cha. D Bewerber müend uusserdäm freywillig und regelmässig mindischtens 20 Schtunde i de ConSol schaffe wölle, und töfed unter keinere akute Suchtproblematik oder schtarchen geischtige Behinderung liide. Es mues en ei- bis zweiwöchigi unbezahlti Schnupperzyt absolviert wärde.

D Uufnahmekriterie variiered vo Teilbetriib zu Teilbetriib: Für d Betriibsschtätt „Office“ wird en kaufmännischi Uusbildung vorusgsetzt, für d Betriibsstätte „Bistro“ d Iihaltig vo Hygienevorschrifte und für d Betriibsschtätte „Glas“ und „Papier“ handwärchlichs Gschick.

Unbefrischtet aagschtellti Mitarbeiter bechömed zuesätzlich zum IV-Gäld en individuell feschtgleite Leischtigslohn. Di meischte Mitarbeiter schaffid Teilzyt. Obwohl mängi Arbeitsplätz uf die Art topplet beleit wärde chönd, sind i de Regel alli Plätz uusbuechet und es wird für neui Bewärber en Wartelischte gfüehrt. 





D ConSol wird nach betriibswirtschaftliche Grundsätz und mit marktwirtschaftlicher Uusrichtig gfüert. D Mittel, wo zur Verfüegig stönd, wärded wirkigsorientiert und ökonomisch bruucht. En uusglichni Jahresrächnig söll dur de Verchaufserlös, Byträg vo de schtaatliche und kantonale öffentliche Hand, sowie dur Schpände erreicht wärde.

Will de Leischtigsdruck i de Privatwirtschaft schtarch zuegnoh het, isch de Bedarf noch gschützte Arbeitsplätz für Mänsche mit Erwerbsbehinderig aagschtige. 1999 isch d Consol als gmeinnützige Verein und mit Sitz z Zug gründet worde, mit de aktive Hilf vo de „Direktion des Innern des Kantons Zug“


</doc>
<doc id="13420" url="https://als.wikipedia.org/wiki?curid=13420" title="Altgriechische Sprache">
Altgriechische Sprache

S Altgriechische (agr. ἡ Ἑλληνικὴ γλῶσσα, "hē hellēnikē glōssa") ghört zu de wichtigste Kultursprooche vo dere Welt, und het e riichhaltigi Literatur förebroocht. Die Sprooch het vill verschidnig Tielekt, wo recht underschidlich sind und werd - mit Uusnaam vom zyprische Tielekt - i de altgriechische Schrift gschrebe, wo aber vo Regioo zu Regioo underschidlichi Forme uufwiist. Ab öppe 300 v.Chr. het sich aafange e aihaitlichi Schriftsproch, d "Koine", döresetze.

S Altgriechische isch e Form vom Griechische, wo en aigne Zwiig innerhalb vo de Indoeuropäische Sproochfamili bildet. Eng verwandt mitem Griechische isch s Makedonische.

Di ältist öberlifreti Sproochstuufe vom Griechische isch s Mykenische (um 1200 v.Chr.), denn chunnt ab 800 v.Chr. s Altgriechische, wo no i de Antiki vo de Koine as Schriftsprooch abglöst woren isch. Im Mittelalter het sich s Mittelgriechische uusbildet. De direkti moderni Noofolger vom Altgriechische isch s Noigriechische.

S Altgriechische isch ales anderi as aihaitlich gsii. Scho die früeste Zügnis abem 9.Jh.v.Chr. zaiget starchi Tielektunderschiid uuf. Die Tielekt hend sich im Lauf vo de Ziit veränderet und wenigstens i de schriftliche Form immer mee em ionische Tielekt aapasst. Drususe isch denn d Koine entstande, e Schriftsprooch, wo ufem Attische basiert. Noch Uuswiis vo de epigraphische Zügnis sind aber d Tielekt nöd öberall verschwunde, sondern sind lokal wiiters bruucht wore. Im Mittelalter sind aber all Tielekt verschwunde und dör d Koine verdrängt wore, nume i de östliche Peloponnes lebt s Tsakonische as anzige moderne Fortsetzer vomene dorische Tielekt bis hüt witter.

I de peloponnesische Landschaft Arkadie und uf de Insle Zypere sind Tielekt gredt wore, wo recht archaisch gsii sind. Die Tielekt stönd em nöchste vo de Mykenische Sprooch, wie si i de Bronzeziit öberliferet isch. De Zyprischi Tielekt isch zudem ane no inere aigne Schrift gschribe wore, de zyprische Silbeschrift, wo gwössi Äänlichkaite mit de Linear B-Schrift zaigt, de Schrift vom Mykenische. Beed Tielekt sind nume dör epigraphischi Zügnis bikannt.

S Ionische tailt sich i meriri Undertielekt uuf, Attisch, de Tielekt vo Athen, Inselionisch uf de maiste Kyklade, Ostionisch a de türkische Chüste und Euböisch uf de Insle Euböa. S typischte Merkmol isch d Uusprooch vom alte lange /a/ as langs /e/, d Uusproch vom alte /u/ as /y/ und de Verlust vom /w/ i allne Stellige. S Ionische isch d Grundlaag vo de Koine und somit au vom moderne Griechische. Em Homer sini Epe (Ilias, Odysee) sind imene altionische Tielekt gschribe.

S Äolische isch uf de Insle Lesbos gredt wore und gegenöber a de türkische Chüste. D Lyrikeri Sappho und de Aischylos hend im äolische Tielekt gschribe. S Thessalische i de nordgriechische Landschaft Thessalie isch nume schlecht öberliferet, do nu epigraphischi Dokument bikannt sind und vo denen onöd ase vill, wie vo anderne Tielekt.

Böotisch i de Mittelgriechische Landschaft Böotie mit de wichtige Stadt Thebe isch e Mischtielekt, wo äolischi, dorischi und ionischi Iiflüss zaigt. Er het starchi Ändrige döregmacht, bsunders im Vokalismus. Mengisch werd s Böotische enger zum Äolische gstellt.

Dorisch isch uf de südliche Peloponnes (Messenie, Lakedaimon mit Sparta, Argolis, Korinth, Megaris) gredt wore, uf de Insle Kreta, Kythera, Melos, Thera, Rhodos, Kos und a de türkische Chüste. Die Tielekt sind recht underschidlich gsii. Typisch sind Rhotazismus und d Verhuuchig vom /s/ (Pohoidan vs. Poseidon), de Erhalt vom /w/ (Welena vs. Helena) und Uusprooch vom /y/ as /u/ (Kurana vs. Kyrene) und spööter d Uussprooch vom /th/ as /s/ (z. B. Asana vs. Athene). S hütige Tsakonische, de anzig altgriechisch Tielekt, wo bis hüt öberlebt het, zaigt all die dorische Merchmool uuf. Di inseldorische Tielekt degege sind eener konservativ. Dorischi Autore hend i de regle e "gmäässigts" Dorisch gschribe, wääred ionischi Autoore di dorische Bsunderhaite gern karikiert hend.

E Tielektgruppe, wo nöd guet öberliferet isch, aber en grosse Tail vom antike Griecheland iignoo het, drunter au d Landschafte Lokris und Phokis mit dem Orakelort Delphi, den Ätolie und Elis mit Olympia. Au die Tielekt sind recht verschide. S Eleische zaigt äänlichi Merchmool wie s Dorische (Walis vs. Elis, Olunpia vs. Olympia).

S Altgriechischi het e komplexi Grammatik, wo no nöch zu de erschlossne Indoeuropäische Ursproch stoot, bsunders s Verb. S Nomen het degege e gwössi Veraifachig döregmacht.

S Nomen (Substantiv, Adjektiv, Pronome) het 3 Genera (Maskulina, Feminina, Neutra), 3 Numeri (Singualr, Dual, Plural) und 5 Kasus (Nominativ, Vokativ, Akkusativ, Genitiv, Dativ). Im Underschiid zu de anderne alte indoeuropäische Sprooche het s Altgriechische e bestimmte Artikel kennt. 

S Verbsystem isch höchst komplex und nume s Sanskrit het no e komplexers Verbsystem. Infiniti Verb kennt 5 Infinitiv und 5 Partizipie und 2 Verbaladjektiva. S Finiti Verb kennt 3 Persone (1., 2. 3. P.), 3 Numeri (Sg., Du., Pl.), 4 Modi (Indikativ, Konjunktiv, Optativ, Imperativ) und 7 Tempora (Präsens, Perfekt, Imperfekt, Plusquamperfekt, Futur, Perfektfutur und Aorist). und denn no 2 Genera verbi (Aktiv, Mediopassiv).
Die früeste Zügnis vom Altgriechische stamet usem 9.Jh. v.Chr. Abem 8. Jh.v.Chr. setzt denn e riichhaltigi Literatur uuf. Die ältiste Autore sind de Homer, wo di beede Epe "Ilias" und "Odyssee" gschribe het und de Hesiodos, wo u. a. e Theogonie gschribe het.

Di altgriechisch Literatur umfasst under anderem Epik (Homeros), Lyrik (Sappho, Pindaros), Theater (Aristophanes, Sophokles, Aischylos), Gschicht & Geografii (Herodotos), Jura & Politik (Solon), Wüsseschaft (Pythagoras, Ptolemaios), Religioo & Mythologii (Bibliotheke vom Apollodoros) und Philosophii (Sokrates, Platon, Aristoteles). 

Di epigraphische Zügnis sind hüüfig i Stai und Felse oder Muure iigmaislet, aber au Graffiti und Inschrifte uf Gschierr und Urne sind hüüfig. Si gönd vo bloosse Näme, öber vulgäri Inschrifte, Flüech, Sege för Verstorbni bis zu Edikt und Gsetz, wo öffetlich guet sichtbar publiziert wore sind.


</doc>
<doc id="13425" url="https://als.wikipedia.org/wiki?curid=13425" title="Reformation">
Reformation

Der Begriff chùnt ùs em Latynische u bedütet «zrügg zum Aute u Wahre». Im ängere Sinn bezeichnet Reformazyoon Ärnöyerygsbèwègyge vo der katholysche Chiùche, wo im 16. Jahrhundert zèrsch im dütsche u dè im französysche Spraachruum sy aagschtoosse worde – im Dütsche Ryych (Sachse) vom Martin Luther (1517) ùn i der Schwyz 1525 vom Huldrych Zwingli z Züri u 1536 vom Jean Calvin z Gämf. Iry Ärnöyerygsbèwègyge hei zur Trènnyg vo der katolysche Chiùche gfüert. D Reformazyoon isch eys vo de wichtyge Äréygnis gsyy, wo d Nöyzyt yygleytet hey. – Lueg dadezue au d Artikel Evangelischi Chile und Refermierti Chile.

Ds Mittùaùter (500 bis 1500) isch z Weschtöyroopa präägt gsyy vo der Aumacht vo der katholische Chiùche – im religyööse Läbe wy im Schtaat. Iri Voorschrifte ù Schtraafe hei ds tägleche Läbe vo de Mönsche beschtimmt. D Pryeschter sy schlächt uspiùdet gsyy u mänge Byschoff het sys Amt kouft. U zwüsche Paapscht u Cheiser isch s im Mitùaùter geng um d Vorherrschaft ggange.

Aazeyche vo Verfau het s i der katholische Chiùche geng ume ggä, o im Späätmitùauter. Bsungerbaar ghaperet het s dennzùmale mit der chrischtleche Läbesfüerig vom Klerùs – vom Pryeschter bis zum Paapscht. Reformaasätz het s scho im 14. ù 15. Jahrhundert ggää – zum Byschpiu vom John Wyclif oder vom Johannes Hus, wo 1415 z Konschtanz isch verbrönnt woorde. Di katholeschy Chiùche het Reforme vo unde geng mit Chätzerprozässe ungerdrückt. Si het aber eygety Reformprogramm yygleitet – mit de Konziu vo Konschtanz (1414–1418) ù vo Pisa (1511/12). Dy 'konzylyare' Reforme sy aber gschyteret, meh wy nid a de Pääpscht. Das het e Reye promynänty Theologe ùf d Paume praacht.

Für e Bou vom Pètersdoom im Vatykaan het der Rönessangspapscht Leo X. müesse Gäut haa. Är het im ganze 'Römysche Ryych deutscher Nation' la Ablassbryefe verchouffe: Für Gäut sy de Mönsche ìri Sünde vergää worde, begangny ù zuekümftegy. I de dütsche Länder het der Domynykaanermönch Johannes Tetzel de Lüt sètygy Ablassbryef aaträäit. Me seit, dä Missbruuch vo der Byycht u d Gäutgyer vom Paapscht heige d Reformazyoon usglööst. 

D Saat isch de offebar ufgange, wiù der Bode scho vorbereytet gsyy ìsch: Mit em Buechdruck (erfunge 1450 vom Johannes Gutenberg) het mer Schriftlechs etz lyecht chönne unger d Lüt bringe. Scho d Humanischte hei ìry nöye Ydée mit Druckschrifte verbreytet: Der Erasmus vo Rotterdam isch für ne persöönlèche Läbesschtiu yyträte, ohny Voorschrifte. Der Wilhelm vo Ockham het d Trennyg vo Chiùche u Schtaat y d Diskusioon praacht.

O der Ouguschtyner Martin Luther het so syner Schwirygkeyte mit em Verfau vo der katholische Chiùche mit trùckte Schrifte chönne öffetlech mache. Aus Prior vomene Netz vo Ouguschtynerchlööschter u aus Theologiiprofässer z Wittebäärg het er o süsch Macht u Yyflùss gha.
Mit syne Diskussionsthese vo 1517 het der Martin Luther «zrügg zùm Aute ù Wahre» wöue, d. h. e Reformation yfüehre, ù ds Chrischtetùm vo der Späätantyke wöue widerbeläbe in ere Renaissance, das gseht men a syne theologysche Forderyge, won äär uf ds (späätantyke) Nöye Teschtamänt abschtützt ùn ùf 4 «Eley» konzäntryert:

"Sola scriptura:" Eley d Bibù biudet d Grundlaag vom christleche Gloube, nid d Tradizioon (Galater 2, 6–9)
"Solus Christus:" Eley der Christus, nid d Chiùche, het d Outorytät über die Glöybyge (Epheser 5, 23–24)
"Solus gratia:" Eley dür Gottes Gnaad wird der Mönsch grettet, nid dür das won er tuet (Römer 1, 17)
"Solus fide:" Elei am Gloube misst Gott der Mönsch, nid a syne guete Tate (Galater 2, 16)

E wichtigs Aaligge vom Luther isch d «Rächtfertigungslehr» gsy, das ghäisst, dass de Mäntsch ganz eläige dur d Gnad vo Gott us de Sünd zum Häil chunt und nöd öppe dur äiges fromms Tue. (I däm Punkt tänked au di Refermierte wie d Lutheraner.) Und en wichtige Grundsatz von em isch syni Lehr vo de zwäi Rych gsy – s üsser, wo de wältlich Staat zueständig isch, und s inner, wo d Chile zueständig isch. (Da händ die Refermierte en anderi Mäinig dezue, si gseend zwüsched dene zwo Sphäre e Verbindig i de Form vom gägesytige Wächteramt.)

Em Luther syner These un Idée sy enangernaa y ds Dütsche übersetzt, trùckt ù verbreytet woorde. No nye isch e sone breyti theologeschy Dyskusion y Gang gsetzt worde ù de no so tìfig. Mit der Übersetzyg vo der Bibu dür e Luther in es oschtmitteltütsch-oschtfränkisch basierts Dütsch (1534) isch de der Damm volländs proche. Di katholeschy Chiùche het d Looslösyg vo de proteschtantysche u de reformyerte Länder nümm chönne verhindere. 

Der Luther het aber nid eifach auy Tradyzyoone vo der katholìsche Chiùche abglehnt: A Tradyzyoone, wo em Glöybyge e Hiuf gsyy sy, het er nid grüert, we sì der Gschrift nid widerschproche hei. Zùm Byschpiù isch er dergäge gsyy, dass mer d Biuder us de Chiùche ruumt. Der Zwingli u der Calvin hei auy Tradyzyoone verworfe u nume no d Gschrìft la gäute. I irne reformyerte Chiùche sy Biuder nümm toleriert woorde. Der Luther isch bi der Mäss plìbe, der Zwingli ù der Calvin hey nöyi Lytùrgyye yygfüert.

Zäntùme sy proteschantischy u reformyerty Landeschiùche entstande. Das het o d Outonomyy vo de Landesfüürschte gschtèèrcht, öppe z Hesse, z Württebärg, y der Kurpfalz, z Sachse und z Brandeburg (spääter: Prüüsse). So isch es zu Chryege zwüsche Proteschtante ù Katholyke cho – y der Schwyz zwüsche de reformyerte Stedt u de katholysche Orte. Y der Schwyz het me di Chryege 1531 mit em zwöute Landfrìde vo Chapù (Kappel) ùn im Dütsche Ryych 1555 mit em Ougsburger Religionsfrìde chönne byylege: D Löösyg het gheysse: "Cuius regio eius religio". Das heisst: «Wäm si Land, däm si Relygyoon», de Füürscht het auso d Religyoon vo sine Untertaane beschtimmt. Die proteschtantische Füürschtetümer sy so bi irem nöye Gloube plìbe.

D Reformazyoon het em relygyööse Läbe vo de Mönsche mänge nöyen Aaschtooss gää. Si het i letschter Konsequänz d Autorität vo de Chiuche über de Mönsch i Froog gstellt u asewääg der Uufklärig u de Freiheit vom Individuum dr Wääg uuftaa. S Näbenang vo verschidene Konfessione het nach viu Urue zu Toleranz u Religionsfreiheit, daademit aber au zu atheistische Wäutbiuder gfüert. D Reformazioon het d Gseuschaft veränderet, en Ernöierig vom Schueu- u Biudigswäse gförderet, daademit nöii Forschig müglech gmacht u im Vouch d Luscht uf Mitspraach gweckt, aso schliesslech zur Demokraty gfüert. Em Wirtschaftsläbe het si indiräkt nöii Impuls ggää u derewääg au em Kapitalismus d Baan gläit.

Hie cha me meh über d Reformazyoon läse:




</doc>
<doc id="13463" url="https://als.wikipedia.org/wiki?curid=13463" title="Basler Stadtmauer">
Basler Stadtmauer

D Basler Schtadtmuure isch e Muurebauwärgg, wo in drey verschiedene Grössene vo 1080 bis 1860 als Befeschtigungsaalag für d Schwyzer Schtadt Basel dient het. An dr Innere Muure si Schwibbeege und speeter an dr Yssere Schtadtdoor d Yygäng und Usgäng vo dr Schtadt gsi. Hütte exischtiere no drey Stadtdoor, wo unter Dänggmolschutz schtöönd.

Die erschti Schtadtmuure, wo mä cha noochwyyse, het dr Burkhard vo Fenis, wo 1072 vom Köönig Heinrich IV. zum Bischof vo Basel erhobe worde isch, öbbe 1080 baue lo. Um s Joor 1230 isch im Burkhard si Muure duur e naiji Schtadtmuure ersetzt worde, und deere het mä spööter die Inneri Stadtmuure gsäit. Die naiji Muure het im Beriich vo dr hütige Universidäät wytgehend dr alte gfolgt, abr mit em Unterschiid, dass si e baar Meter vor dr alte Muure in Schtadtgraabe yynebaut worde isch. Dr Ruum zwüsche dr alte und dr naije Muure het me uffgfüllt und me het so e Wääg griegt, wo erhöht gsi isch und wo d Wachene druf dr Muure nooch ihri Rundgäng hai könne mache.

S Gebiet vo dr Stadt isch bis ins 14. Joorhundert immer greesser worde und dorum het mä
1362 mit em Bau vo dr Üssere Schtadtmuure rund um s Grooss- und s Glaibasel aagfange. 1398 isch me mit ere fertig worde. Die naiji Stadtmuure het 40 Dürm gha, 42 Letzene und 1099 Zinne.

Wil sich d Artillerii am Aafang vo dr Naizit schnäll entwigglet het, isch im 16. Joorhundert d Stadtmuure nimi de Aafordrige gmääss gsi. Noch 1530 hai d Basler dorum an strategische Pinggt d Dürm, wo z glai und z schwach gsi si, für zum Kanone uf ene stazioniere, afo abrisse und sä mit Bollwärk ersetze, vo wo us me s Gländ vor dr Stadtmuure mit Artillerii het kenne beschiesse. Äini vo de letschte vo dene Bastioone isch s Fröschbollwärk im Norde vo dr Stadt gsi, wo me 1551 am Blatz vom Brunnemäisterdurm baut het.
Im 19. Joorhundert isch s mee und mee klar worde, ass Stadtmuure strategisch nume wenig Sicherhait biete, wirtschaftlig aber e groosses Hindernis daarstelle. Aber d Basler hai sich schwer do mit dr Idee, uf d Muure z verzichde. No 1845, wo d Elsässerbaan in d Stadt iine het welle, het si e Stadtdoor miesse baue, wo me z Nacht abgschlosse het und wo von ere Schildwach vo dr Bahngsellschaft bewacht worde isch. Aber scho e baar Joor speeter het dr Root iigsee, ass me so nim ka witermache. 
Am 27. Juni 1859 het me per Grossrootsbeschluss e Gsetz zer Schtadterwitterig verabschiidet, was s Ändi vo de Schtadtmuure bedüttet het; innerhalb vo rund zwanzig Joor sind d Schtadtmuure gschlaift und fascht alli Schtadtdoor abgrisse worde. Vo de Schtadtdoor si numme s Santihansdoor, s Dalbedoor und s Schpaledoor ybrig gloo worde; bim Schpaaledoor isch d Erhaltig dänggbar knapp gsi: bi dr Grossrootsabschtimmig isch numme ai Schtimm meh gege dr Abriss vom Door gsi. Derzue het me e glai Schtügg vo dr Muure in dr Neechi vom Dalbedoor, im sognennte Dalbeloch, grettet, wo hütt wie d Door unter Dänggmolschutz schtoot.

Schwibbeege säit mä vilmol de ehemolige Stadtdoor in dr innere Stadtmuure, nochdäm si ihri Sicherheitsfunktion verlore gha hai, au wenn si vilmol iiri alti Form vom Stadtdoor bhalte häi und archidektonisch äigentlig käni Schwibbeege gsi si. Doorum reedet mä mänggisch au vo «Innere Door».

D Schwibbeege si alli im 19. Johrhundert abgrisse worde.

Basel het in dr üssere Stadtmuure siibe Door gha, fümf im Groossbasel und zwei im Gläibasel. Bis in d Middi vom 19. Johrhundert isch dr regionali wie au dr internationali Verkehr dur die Door gflosse, und jede Oobe si si abgschlosse worde, und Wächter hai die ganzi Nacht Wach ghalte. Wil aber dr Verkehr im 19. Johrhundert immer gresser worden isch, si d Door zu Ängpäss worde. Mä het se zerst aabasst und dr Graabe vorne dra ufgfüllt und d Ziehbrugge abgschafft. Das het s Brobleem aber nid us dr Wält gschafft. In de 1860er Joor het mä aagfange d Door und d Muure abzbrotze. Nume drei drvo het mä lo si, s Dalbedoor im Südoste, s Santihansdoor im Norde und s schönste vo allne, s Schpaledoor, wo früener dr Verkehr uf Mülhuuse duure het müesse. 

Am Daag vo de Stadtdoor im August ka mä d Door, wo no iibrig si, vo inne go bschaue.




</doc>
<doc id="13466" url="https://als.wikipedia.org/wiki?curid=13466" title="Infinitiv">
Infinitiv

Dr Infinitiv (vom Latinische "infinitus", nit fertig) isch ä Begriff uus dr Grammatik vo de meischte Schbrooche und bezeichnet d Grundform vom Ziitwort, em Verb. Im Dütsche und au im Alemannische isch er unkonjugiert, unabhängig vo dr Person und weder im Singular no im Blural. 

Im Änglische wird dr Infiniv im allgemeine bildet mit dr Grundform vom Verb und dr Breposition "to". Bischbil: "Sii oder nit sii"—"To be or not to be". 

Im moderne Hebräisch isch s ähnlich, dört wird d Breposition "li" mit dr Bedütig "zue" em Verb voraagschtellt. Bischbil: "hiot" het d Bedütig vo "Sii", as "Sii oder nit sii"—"Lihiot o lo lihiot". 

Die romanische Schbrooche hai ihri Infinitivforme vom Latinische gerbt:

S Neugriechische kennt dr Infinitv nit.
Dr Infinitiv Präsens Aktiv het as Schlussbuechschtabe meischtens ~e, ~le und ~re.

Bischbil:

Dr Infinitiv Präsens Passiv wird mit em Hilfsverb "wärde" bildet. Er isch zwar grammatikalisch möglig, wird aber numme sälte bruucht. As Mundart zieht s Allemannisch Umschriibige im Aktiv vor, wie im Bischbil unde: Er will ass mä en gseht.

Bischbil:


</doc>
<doc id="13468" url="https://als.wikipedia.org/wiki?curid=13468" title="Martin-Luther-Kirche (Ulm)">
Martin-Luther-Kirche (Ulm)

D Martin-Luther-Kirch z Ulm isch baud worda em Johr 1928, vom Architekda Theo Veil. Er hod se enna fascht ganz aus Holz gmacht, draußa hod r donkle Backstoin verwendet. Sein Durm hod r gromm (vürdräht) drufgsetzt, so dass des ällas zemlich neimodisch drherkommt. En dr Kirch drenna hod dr Martin Scheible zemlich viel Figura aus Dannaholz gschnitzd. Au dr große Heiland am Greiz isch von am gmacht.

Dui Kirch isch guat bsuacht weil se em Gegasatz zom Münschter, au im Wenter ghoizt isch. Bsonders schea isch emmer d Albaländischa Weihnacht, weil do uff Schwäbisch ond Alemannisch geschwätzt ond au erzehld wird. Drzwischa gibds Stuabamusik zom ahära.

Au dr Uli Keuler kommd vorbei und spield sei schwäbisches Programm. Ond dr Mondard-Pfarrer Rudolf Paul war do ond hot a "Schwäbischa Kirch" mit em Schwäbischa Albverei zamma ghalda.

Ond au sonscht send oinige nädde Konzert dren mit alder ond nuier Musik aus älle Johrhonderd. Äll zwoi Johr kommed Posauna aus am ganza Lendle zom Landesposaunadag au end Martin-Luther-Kirch, moischt de Jonge. 

D Orgel ischd scho ald (1928) ond se hod ab ond zua aus am letschda Loch pfeifd, se ischd drom zwischa 2008 ond 2010 griechded wore. Glogga send vier uf am Durm. Uff dr kloinschda Glogg stohd a Spruch von Jesus druff: "Lannd doch au dia Kenderla zo mer komma ond wehret ehne ed!". Dui Glogg läuded emmer, wenn a Dauf grad isch. Wenn ma aber S Vatteronser grad mitnander bäded, dann gibs dofir au a Glogg, a greasere.

Ganz oba auf dr Spitz hots a scheans Kreiz; do fliagat – wenn ma gnau naguckt – goldig ahgmohlde Sternla drom rom.



</doc>
<doc id="13474" url="https://als.wikipedia.org/wiki?curid=13474" title="Mondhäuser">
Mondhäuser

I de indische, chinesische und arabische Astronomii gits e System, wo d Ekliptik i 27 oder 28 Mondhüser (oder au Mondstatione) iitailt. Dodemit betrait de Abstand vo jedem Mondhuus öppe em Weg, wo de Moo i aim Tag am Himel zrugglait. 

Wer da System erfunde het, cha niemert mit Gwüsshait säge. D Sinologe wüsset, ases d Chinese gsii sind, wos erfunde hend und d Indologe wüsset, ases d Inder gsii sind und denn gits no die wo bhoptet, as scho d Babylonier da System kennt hebid. Die ältischti Überliferig stammt aber us Indie und isch döt spötestens 1000 v.Chr. völlig usbildet und bikannt gsii. Die chinesisch Überliferig fangt im 2. Jh.n.Chr. a und drum isches plausibler aznee, as d Chinese da System vo de Buddhiste keneglernt hend und denn a die aigni astronomischi Tradition apasst hend. D Buddhiste hend da System jo au uf Persie, in Tibet und in anderi fernöstlichi Länder brocht. No spöter hend d Araber da System öberno und umbaut.

D Inder nenet d Mondhüser Nakschatra (Sanskrit: नक्षत्र nakṣatra; Pali: nakkhatta), wa vermuetli ""Nachtherrscher"" bidütet. Debi tailets d Ekliptik je noch Tradition i 27 oder 28 Hüser i. D Näme vode Nakschatra sind scho im Yajurveda (ca. 1000 v.Chr.) ufglistet. No hüt spilet d Nakschatra i de indische Astrologii e wichtigi Role. Die indische Monetsnäme sind Ablaitige vode Näme vo gwüssne Mondhüser: 1. Caitra, 2. Vaishākha, 3. Jyaishtha, 4. Āshādha, 5. Shrāvana, 6. Bhādrapada, 7. Āshwina, 8. Kārtika, 9. Mārgashīrsha, 10. Pausha, 11. Māgha und 12. Phālguna. Debii muess bi Noimoo d Sune im entsprechende Mondhus stoo, isch si aber echli hinedrii, so gits e Schaltmonet.

I de Mythologii vo de Hindu sind die 27 Nakschatra d Töchtere vom Dakscha und de het si ali em Moogott Soma verhürotet. Doch de het nume Auge ghaa für d Rohini und die andere 26 sind schulig iifersüchtig woore und hend sich bi irem Vater bischwert. De het mitem Soma gschumpfe, aber dem isch da s aint Oor ine, s ander use. Do het de Dakscha de Moo verfluecht, aser abmeregle söli. Jetz hend aber die andere Töchtere Mitlaid öbercho und hend de Dakscha um Gnaad bete. Doch de het de Fluech nüme chöne völlig uflöse und heten drum ase abgschwecht, as de Moo nu 14 Tag lang schwinet und den 14 Tag lang wachst.

D Chinese nenet die 27 oder 28 Mondhüser nume grad Xiu (宿 xiù), wa aifach "Stern" haisst. Sie bildet vier Gruppe: 

Arabisch manzil al-qamar ( منزل القمر , "Pl.": manāzil al-qamar) haisst ""Mondstation"" oder ""Mondlager"". D Araber hend da System no ide vorislamische Zit vode Inder öbernoo und umbaut. Die ältisti arabische Erwähnig findet sich denn im Koran i de Sure Yunus 10:6, wos haisst: ""ER isch es, wo d Sune zunere Lüüchti und de Moo zumene Schimmer gmacht het, und wonem Statione (manāzil) bestimmt het, dodemit ir d Art lerne mögid, wiemer d Joor berechne tuet und d Zit bestime.""

Well sich de islamisch Mokalender jedes Joor um öppe 10 Täg verschiebt, bütet er för Buure, Seelüt und anderi Brüef, wo vode Joreszite abhängig sind, kai zueverlässigi Grundlaag för iri Arbet. Und so isch s System vode Mondhüser e praktischi Alternative. So tüend d Buure voralem im fruchtbare Halbjoor d Uufgäng und d Untergäng vode Sterne beobachte, wa zunere Tailig vom Joor i 28 Sequenze mit je 13 (und aimol bzw. zwaimol 14) Tag git. Dodebi tüend aber d Buure nöd immer die gliiche Sterne beobachte, wie die, wo ide astronomische Büecher z finde sind. No hüt bruchet d Buure im Jemen und in Saudi Arabie zum Tail da System.

D Seelüt hend denn d Ekliptik i 28 exakt gliichgrossi Abschnitt iitailt (wobi jedes Tierchraiszaiche zwaiendrittel Mondhüser het) und hend demit e nützlichs Navigationsmittel gschaffe. Natürli hends ono anderi Sterne beobachtet.



</doc>
<doc id="13481" url="https://als.wikipedia.org/wiki?curid=13481" title="Stilli">
Stilli

Schtilli esch es Dorf im Bezerk Brogg vom Schwiizer Kanton Aargau.

S Dorf liit öbbe drüehalb Kilometer nordöschtlech vom Zäntrum vom Bezerkshauptort Brugg. Bes am Änd vom Johr 2005 esch Schtilli no e eigeständigi politischi Gmäind gsii. Siit dem ghörts zo Villige. Met ere Flächi vo 57 Hektare esch Schtilli die zwoitchliinschd Gmäind vom Kanton gsii.

S ehemolig Gmäindsgebiet vo Schtilli het sech uf e drüü Kilometer lange, zwösche 25 ond 210 Meter bräite Ufersträife am weschtleche Ufer vo de Aare beschränkt, wobii s Flossbett meh als en Drettel vo de Flächi ignoh hed. D Gemäindsgränze zo Villige esch dor e 40 Meter hochi Böschig beldet worde. S Dorf liit rond 1,5 Kilometer nördlech vo de Möndig vo de Limmat id Aare, im sognännte Wasserschloss vo de Schwiiz. I de Aare liit die chlii Ensle "Feschergrien", wo dor ahgschwämmts Gschieb entstande esch.

Schtilli isch oms Johr 1450 ome gröndet worde, wo d Bsetzer vo de Herrschaft Schänkebärg bschlosse händ, a dere Stell e Fehri öber d Aare iihzrechte zum neui Iihnahmequelle z erschlüüsse. Om d Taverne ond d Möli ome esch e chliini Sedlig entstande, wo d Bewohner hauptsächlich vom Feschfang ond vom Scheffsverchehr gläbt händ. D Scheffer vo Schtilli händ Güeter vo Bärn, Lozärn ond Zöri bes nach Laufeborg ond Zurzi, teilwiis sogar bes nach Holland beförderet. D Aare ab sind au vil Flösser cho.

Grond ond Bode send Täil vom Hoof Rhäi gsii, wo am Chloschter Wettiche im Kenzigtal im Schwarzwald ghört hät. Wo 1460 d Stadt Bärn s Gebiet weschtlech vo de Aare erobert hät, hed sech a de Rächt vom Chloschter nüt gänderet. D Nonne händ allerdings d Iifüerig vo de Reformation im Johr 1528 heeneh müese. 1544 heds Chloschter de Hof Rhäi am Graaf Hartme vo Hallwiil verchauft. 1566 esch Schtilli de Hauptort vomene neue Grechtsbezerk worde, wo au d Dörfer Lauffohr, Mönthal, Rhäi, Remige, Rinike, Rüfenach ond Villige umfasst hed. Zwöschen 1588 ond 1599 hed d Stadt Brugg zwoi Drettel vom Hof erworbe, d Stadt Bärn de räschtlich Drettel.

Im März 1798 hend d Franzose d Schwiiz eroberet ond händ denne die Helvetisch Republik usgruefe. De Hof Rhäi esch zom neue Kanton Aargau cho. 1799 esch d Frontlinie im Zwoite Koalitionskrieg mette dorch s ondere Aaretal verloffe. Ide Region heds mehreri Feldlager vo de französische Armee gha. Dor Requisitione ond Plönderige hend d Dorfbewohner grossi Not erliide müesse.

1803 esch de Hof Räi ufglöst worde, die äinzelne Dörfer send zo sälbschtschtändige Gmäinde erhobe worde. 1903 hed de traditionsriich Fährebetrieb met de Eröffnig vonere Brogg öber d Aare ufghört. Im Septämber 2003 hend die Stemmberechtigte vo Schtilli beschlosse, d Äigeständigkeit vo ihrer Gmäind ufzgeh ond sich per 1. Januar 2006 ade Gmäind Villige ahzschlüsse.

S ehemalige Gmäindswappe gseht so uus: "In Blau weisser Anker, überdeckt von kreuzweise gestelltem weissem Ruder und weissem Stachel." S Wappemotiv esch erschtmols 1838 ofemene Papiersegel erschene. Erenneret werd met dem a d Flossschefffahrt, wo emol de met Abschtand wechtigscht Wertschaftsfaktor vode Gemäind gsii esch.

Am 31. Dezember 2004, es Johr vode Iigmäindig, hend 397 Mänsche in Schtilli gläbt, de Ossländerahteil hed 25,9 % betroge. Bede Volkszählig 2000 send 38,8 % reformiert, 32,2 % römisch-katholisch ond 10,9 % moslemisch gsii. 84,9 % hend Dütsch, 5,0 % Italiänisch, 2,5 % Serbokroatisch als ehri Hauptsproch bezäichnet.

In Schtilli heds nor öbbe 40 Arbetsplätz, meh als d Hälfti devo im Dienschtläischtigsberiich. Dorom schaffet die meischte Erwerbstätige osswärts ond pendlet i die grössere Gmäinde vo de Region Brugg und Bade.

Schtilli liiht ade Strosse, wo uff e Brogg öber d Aare nach Wörelinge goot. Es het zwoi Poschtautplinie, wo vo Brugg uus uf Zurzi beziehigswiis uf Döttige führed (met Zuesatzkörse zom Paul-Scherrer-Inschtitut z Villige). D Bahnstation Siggethal-Wörelinge liit öppe en halbe Kilometer entfernt of de andere Siite vom Floss.

De Chendergarte ond d Primarschuel send z Villige. D Realschuel ond d Sekondarschuel chame z Rüfenach bsueche, d Bezerksschuel z Brugg. Die nöchste Kantonsschuele send in Bade ond Wettige.


</doc>
<doc id="13490" url="https://als.wikipedia.org/wiki?curid=13490" title="Greif">
Greif

De Vogel Gryff (ahd. grîfo, < lat. gryphus < agr. γρύψ, gryps) isch e Fabelwese. E witeri Herfüerig vo dem Name us de hebräische Cherubim isch us sachliche Gründ völig abwegig.

De Gryff isch e Mischwese us Loi und Adler, wobi de Hindertail und de Rumpf vom Loi sind, de Vordertail, d Flügel und de Chopf heter aber vom Adler. De Griech Aristeas verzellt i sim Gedicht "Arimaspeia" vomene Gryff wo z Indie und uf de Rhipäische Berge lebt und d Goldgruebe vom ghaimnisvolle Volch vode ainöigige Arimaspe biwacht.

As de Vogel Gryff tatsächli en alti Erinnerig a d Dinosaurier sig, isch fast ase fantasiivoll, wie da Fabelwese au. D Vertreter vo dere Theorii nemet a, as die Alte dozmol Fossilie vom Protoceraptos gfunde ghaa hebit und druss denn ebe de Griff kreiert hebet.

Die ältiste Darstelige vom Gryff stamet beraits usde Bronzezit und die alte Ägypter hend de Gryff miteme Falkechopf dargstellt.

Spöter werdet d Tor vo Persepolis, d Hoptstadt vode Perser vo Gryffe biwacht und da Tierli werd den recht hüfig au uf Münze, Helm, Harnische und und und dargstellt. I de Antiki isch de Gryff s Symbol för Wiitblick, Gschiidi und Hellblick gsii.

Im Mittelalter isch de Gryff nöd weniger beliebt gsii und er het mengs Buech über s Tierrich bivölkeret. Und d Aier vom Griif sind höchst wertvolli Chostbarkaite gsii und me findet sötigi i Inventarie vo Cherchene und Schatzchamere vo weltliche Fürste. Die maiste sind Struusenaier, wo i wertvolli Pokal umbaut wore sind.

Ide christliche Mystik gelt de Gryff as Symbol för ehilichi Troiji, wel de Vogl Gryff sis lebe lang troi blibi und au nochem Tod vo sim Gspönli nöd e nois Gspusi suechi. D Hildegard vo Binge het vomene Gryffewiibli gschribe, wo e spezielli, vo Wind und Wetter gschützti Höli gsuecht het und dai drüü Aier lait, wo si den biwacht.

D Brüeder Grimm hend e Märli im Argauerdialekt öberliferet, wo de Märliheld Hans am "Vogelgrif", wo Christe fresse tuet, e Federe usrisse mue.
I de Heraldik isch de Gryff ebefalls recht beliebt, so voralem im südliche Ostseegebiet. De Gryff isch aber au s Wappetier vo de Markgrafschaft bzw. em Grossherzogtum Bade; chunt aber au vor zum Bispil im Wappe vo Balzers und Griiffesee.




</doc>
<doc id="13492" url="https://als.wikipedia.org/wiki?curid=13492" title="Gemeinden des Kantons Basel-Stadt">
Gemeinden des Kantons Basel-Stadt

Dr Kanton Basel-Stadt umfasst drei politischi Gmäinde, wo Yywoonergmäinde gnennt wärde (Stand Februar 2005):
Bi dr Kantonsdäilig vo 1833 si alli Baselbieter Gmäinde zum nöije Kanton Basel-Landschaft cho, däilwiis mit wenig Begäisterig wie Gälterchinde und Riinech. Nume die rächtsrhiinische Gmäinde Rieche, Bettige und Chläihünige si bi dr Stadt bliibe. Zwüsche 1893 und 1908 het d Stadt Chläihünige schrittwiis iigmäindet, aber Bettige und Rieche si bis hüte sälbständigi Gmäinde mit alle politische Organ, won e Gmäind eso het. Im Kantonsparlamänt, em Groosse Root, het Rieche elf Verdrätter und Bettige äine. Die übrige achtenachzig Rööt chömme us dr Stadt sälber.



</doc>
<doc id="13493" url="https://als.wikipedia.org/wiki?curid=13493" title="Bezirk Liestal">
Bezirk Liestal

Dr Bezirk Lieschtel isch e Verwaltigseinheit im Kanton Basel-Landschaft (Baselbiet) mit dr Hauptstadt Lieschtel, wo au Kantonshauptstadt isch.

Dr Bezirk Lieschtel liggt in dr Mitti vo de ybrige vier Bezirk vom Baselbiet und isch drumm zentral gläge. D Gmeinde vom Bezirk Lieschtel wärde normalerwyys no zem Oberbaselbiet grächnet (wie d Bezirk Waldeburg und Sissach). Dr Bezirk Lieschtel gränzt im Norde an Dytschland (Landkreis Lörrach, Bade-Wyrttebärg), im Nordoschte an Kanton Aargau (Bezirk Rhyfälde), im Oschte an Bezirk Sissech, im Süde an Bezirk Waldeburg, im Weschte an Kanton Soledurn (Bezirk Dorneck) und im Nordweschte an Bezirk Arlise. Är isch dodrmit nur mit em Bezirk Laufe nid verbunde. Dä hett aber no bis Aafang vo de 1990er Joor zum Kanton Bärn gheert.

Dr Bezirk Lieschtel isch noch Arlise dr noch Yywooner (56'388 Ändi 2006) zweitgröscht und zweitiflussriichscht Bezirk vom Kanton.

D Gemeinde vom Bezirk sin noch Lieschtel usgrichtet (Brattele und Augscht, wo mängisch au zu Unrächt zem Unterbaselbiet zellt wärde, au noch Basel). Lieschtel als Kantonshauptstadt isch au dr wichtigscht Ort im Bezirk. Lieschtel isch au flechemessig am greeschte. Am meischte Mensche wohne syt em Baubuum vo de 1970er Joor in Brattele, dr üsserschte Agglomerationsgmeind vo Basel. An 2. Stell kunnt denn Lieschtel.

Dr Bezirk isch seer unterschiidlig prägt: In Brattele und Augscht dominiere Industrie und Woonsiidlige, Lieschtel mit sinere Agglomeration (Fränkedef, Füllschdrf, Lause, Buebedorf, Sältisbärg) mit faschd 30'000 Iiwohner isch stedtisch prägt, in de andere Gmeinde herrscht e ländligs Bild vor.

D Raiefolg vo de Gmainde richtet sich noch dr hochdytsche Schryybwyys.
<div style="padding:1em 20px 1em 20px; color:#000000;text-align:left;">


</doc>
<doc id="13499" url="https://als.wikipedia.org/wiki?curid=13499" title="Gemeinden des Kantons St. Gallen">
Gemeinden des Kantons St. Gallen

De Kantoo Sanggale hät 77 politischi Gmainde (Stand Mitti 2015). Die Gmainde sind bis Endi 2002 i Bezirk zämmegfasst gsii. Ufgrund vo de neue Kantonsverfassig vom 10. Juni 2001 sind die 14 Bezirk dur 8 Waalchrais ersetzt worde. Die noie Waalchrais hend im Gegesatz zu de ehemolige Bezirk kenn Hoptort me. De Kantoo isch erst als Folg vo de Französische Revolutzioo entstande, drum het mer för s Woppe d Farbe Grüe und Wiiss vo de Revolutzioo gwäält und d Fascia (s Liktore- oder Ruetebündel), won au e Symbol vo de Revoluzzer gsii isch. Die föf Stäb stönd för die föf Landschafte, wo de Kantoo bildet: <br>
Förschteland (Waalchrais: Rorschach, Sanggale, Wil, ooni d Gmainde, Floowil, Oberozwil, Ozwil, Jonschwil und Thal), Toggeborg (Waalchrais Toggeburg und d Gmainde Floowil, Oberozwil, Ozwil, Jonschwil), Rintl (Waalchrais: Rintl, Werdeberg und d Gmaind Thal), Sarganserland (Waalchrais: Sarganserland) und Lintebini (Waalchrais See-Gaster).

Bimerkig zu de Uusprooch vo de Dielektnäme: /è/ und /ò/ sind offnigs /e/ und /o/. Die andere Vokäl sind us praktische Grönd nöd gnoiers bizaichnet.








</doc>
<doc id="13504" url="https://als.wikipedia.org/wiki?curid=13504" title="Adolf Hitler">
Adolf Hitler

De Adolf Hitler (* 20. April 1889 z Braunau am Inn, Öschtriich; † 30. April 1945 z Berlin dur Suizid) isch ab 1921 Parteichef vo dr NSDAP xi, 1933 Rychskanzler und – nachem Tod vom Rychspräsident Paul von Hindenburg 1934 – Staatsoberhaupt und "Füerer" vom Dütsche Rych worde.

Er het z'Dütschland die nazionalsozialistisch Diktatur errichtet, het alli Oppositione verbüüte loh und het politischi Gegner verfolget und ermordet. De Hitler het de Zweit Weltchrieg entfesslet und het die systematisch Entrechtig und Ermordig vode europäische Jude betriibe und öbbe 6 Millione von enä lo umbringe, und d Zigüüner (Roma, Sinti) verfolgt und Hunderduusigi von enä lo ermorde. Durch sini Politik sind ellei z Dütschland Millione Mensche ums Lebe cho.

Dr Adolf Hitler isch d'r Suu vum öschtriichische Zollbeamte Alois Hitler gsii. Dä Vatter isch pedantisch un autoritär gsii. D Mueter, Klara geb. Pölzl, het dr Bue viilmol in Schutz gnumme. Anne 1900 isch er z Linz uf d Realschuel kumme, d Leischtige sin mangelhaft gsii un dr Vatter het e Hüffe Ärger gmacht drwäge. 1903 isch dr Vatter gstorbe. D' Realschuel het er mit Ach un Grach abgschlosse. Drno isch er z Linz rumgjaiselet, het welle e Bohemien sii. Si Mueter het-e verwehnt.

Dr jung Adolf Hitler het sich an dr Wält vum Richard Wagner oriäntiärt Dr Wagner het e "neogermanischi Kültür" entwicklet gha, wu alles Främd drin üsgschlosse gsii isch. In däre geischtige Wält het sich dr Hitler wohlgfiählt, zu dr Realität het er siner Läbtig nit gfunde.

Anne 1907 isch er uf Wien zoge un het derte welle Kinschtler wäre, aber an dr "Akademie für Bildende Künste" isch er nit akumme, well er s Brobezeichne nit bstande het. Wien seig kültüräll s "Zentrum vu dr eijroäische Avantgarde" gsii, aber dr heb do ke Aschluss gfunde, dr seig im Traditionälle verhaftet bliibe.

Wu si Mueter im gliche Johr gstorbe isch, seig dr Suhn "zerbrochen", wiä dr jüdisch Hüüsarzt Bloch feschtgstellt het. Dr Rafael Seligmann interpretiärt des eso: "Hitler war also durchaus liebesfähig. Er liebte seine Mutter." Aber dr Schock vu ihrem Dot un si Versage as Kinschtler heben-e üs em Gleis gworfe.

Dr Hitler het verschiidini Versuech as Kinschler unternumme, so as autodidaktische Kunschtmohler. Dr isch finanziäll am Änd gsi un het in Männerheim un Obdachloseasyl gwohnt.

Z Wien isch er aü vum Karl Lueger beiiflusst wore – des isch e politische Agitator gsii, wu mit Antisemitismus Ahänger gwunne het un wu 1897 zum Stadtoberhaüpt vu Wien gwehlt wore isch. Dr Hitler het aü antisemitischi Zittige gläse, so d Ostara-Heft, wu dr Georg von Schönerer drin verdrätte het, ass d "arisch Rass" vu dr "semitische Rass" existenziäll bedroht seig. Des "paranoid Verständnis" (Seligmann) seig e neiji Qualität gsii: bisher het mer im religieese Antisemitismus numme gmeint, d Jude hän diä falsch Religion, do isch aber gsait gsii, d Jude hän e schlächti "Rass" – un do drüs ka mer nit verdwitsche. Dr Hitler het sich aber vorerscht mit Jude vertrage, sini Käifer sin Jude gsii.

Anne 1911 isch em si Waiseränte gstriche wore. 1913 isch em e Deil vum Erb vu sinem Vatter üszahlt wore, un drno isch er uf Minche zoge – dr het sich sowiäso as "Allditsche" gfiählt.

Minche het z Ditschland as Kunscht-Metropole golte. Wiä scho z Wien het dr Hiltler do ke Aschluss an d revolutionäre Kunschtstremige gfunde, wu gherrscht hän, an des "Experimentallabor der Moderne" 1914 isch er vu dr Kriminalpolizei feschtgnumme wore, wel er z Eschtrich hätt sotte Wehrdiänscht ableischte, dr isch aber nomol drvu kumme: D Kummission het-e eso iigstuft: "Zum Waffen- und Hilfdienst untauglich, zu schwach. Waffenunfähig."

Er het währed em Erschta Wältchriäg als Friiwilligä Militärdiänscht gläischtet. Do drzue het er as Eschtricher e bsunderi Erlaübnis vum Bayrische Kinnig iigholt. An dr Front het er meischtens uf dr Heimetürlaüb verzichtet – dr isch heimetlos, ohni Familli gsii und hätt nit gwisst, wu ani. Dr isch bal druf zum Gfreite wore, het s Iise Gritz II. fir Tapferkeit bikumme. Dr isch ufgfalle, wel er nit, wiä diä meischte andere, Alkohol drunke un graügt het, dr isch nit mit ins Bordell, het gläse, dagelang nyt gschwätzt un drno wider langi Monolog gfiährt – noch em Seligmann e "manisch-depressivs Verhaltensmuschter". Mer het sich iberlegt, dr Hitler zum Unteroffiziär z mache, het aber drvu Abstand gnumme, well mer gfercht het, ass dä Mann mit sinem komische Benämme e Lachnummere vor sinene Soldate dät wäre. Anne 1918 im Aügüscht het er s Iise Griz I. verdlehnt bikumme. Im Oktober isch er in e änglische Sämpftgas-Agriff niikumme un isch e zitlang blind gsii. Wu dr Griäg verlore gsii isch, seig er zämmebroche, behaüptet er in sinem Buech "Mein Kampf".

Dr isch bi dr Armee bliibe, wel des si einzigi Heimet gsii isch – sogar, wu d Armee im April 1919 unter e rots Regiim (Münchner Räterepublik) gstellt wore isch. Wu s kommunischtisch Rätereschiim zämmegschlage gsii isch, isch er in dr Armee zum Truppepropagandischt ufgstiige. Eimol hätt er sotte d Ditsch Arbeiterpartei (DAP) beobachte – un isch drno Mitgliid wore. Ab derte het er Propaganda unter Zivilischte gmacht – vu Afang a mit Erfolg. Si Propaganda het sich gege dr Versailler Vertrag grichtet, wu Ditschland d Elleischuld am Zweite Wältgriäg drin zuegsproche un enormi Reparationslaschte ufdruckt bikumme het. D Schuld an dr Niiderlag im Griäg un an dr Kapitulation seige d Jude gsii.

Im März 1920 isch er üs dr Riichswehr üsdrätte; dr het am neije Brogramm vu dr DAP mitgschafft, het dr schwarz-rot-wiss Fahne mit em Hokegriz entworfe un het erreicht, ass dr Namme vu dr Bartei in Nationalsozialistische Deutsche Arbeiterpartei (NSDAP) umgänderet wore isch. Noch der Meinig vum Raffael Seligmann het dr Hitler eigentlig nit welle Barteifiährer wäre, s hätt en glängt, politische Märkt-Briäler z sii, aber dr heb ke Gritik verdrage un eso het er sich im Summer 1921 zum NSDAP-Chef gmacht.

Änds 1920 het d DAP dr Völkische Beobachter zu dr Barteizitig gmacht, ab Änds 1921 isch d paramilitärisch SA (Saalschutz) ufboie wore – alles uf d Initiativi vum Hitler. Z Minche het dr Hitler Unterstitzig in dr virnämme Gsellschaft kenne iiheimse, d SA isch vu dr bayrische Regiärig un vum Minchner Riichswehrgruppekommando unterstitzt wore.
D NSDAP isch gwagse wiä ke anderi Bartei: si het im Novämber 1923 60.000 Mitgliider erreicht, bsunders im Bayrische, diä allermeischte eifachi Lit. Dr Hitler isch nit numme Driiber gsii, dr isch aü driibe wore vu dr Erwartige vu sinene Ahänger.

Am 8. Novämber 1923 het dr Hitler bin ere Versammlig vu dr Fiährig vum bayrische Freistaat e Putschversuech gmacht. SA-Männer hän dr Saal gstirmt un vor 3.000 Bsuecher het dr Hitler mit zogener Bischol drei Mitgliider vu dr Regiärig feschtgnumme un si well zwinge, am e Putsch in ganz Ditschland teilznämme. E Red vum Hitler isch vum Publikum mit Jubel ufgnumme wore. Aber diä Drei hän der Hilter kenne niilege; bal druf het dr Staat sich gwehrt; bin ere Demonschtration vu dr Nazi het d Bayrisch Landbolizei zuegschlage, 14 Demonschtante un 4 Bolizischte sin umkumme. Dr Hitler un anderi Fiährer sin iigsperrt wore, d NSDAP isch verbotte wore. Dr Brozäss gege dr Hitler het vu däm kenne as Propagandaforum gnutzt wäre; d Schangs, dr Hitler läbenslänglig üszschalte, isch nit gnutzt wore, wel s Gricht un d Regiärig gheimi Sympathiä mit en gha hän.

Dr Hitler isch z Landbärg am Lech iigspert wore. In dr Feschtigshaft het er dr erscht Band vum zweibändige Buech "Mein Kampf" gschriibe. In "Mein Kampf" het er si antisemitische Rassismus begrindet un het adittet, ass es um alles oder nyt goht: "Mit den Juden gibt es kein Paktieren, nur das harte Entweder – Oder." Dr het "dr Jud" as "ewige Parasit" dargstellt, "wo er auftritt, stirbt das Wirtsvolk nach kürzerer oder längerer Zeit ab." Aü d Expansion noch Oschte/Russland isch do akindet – des Buech stellt e Üsblick uf d zuekimpftig Bolitik vum Hitler dar. Bis 1933 sin 100.000 Stick verkaüft wore, bis 1945 sin 10 Millione unters Volk kumme bzw. im Volk ufrängt wore. Gläse wore isch des Buech wennig – sinene Frind un Find hän meischtens sini Rede glängt.

Wu dr Hitler in dr Haft gsässe isch, isch d NSDAP ilegal gsii. Dr Hitler het dr Alfred Rosenberg zu sinem Nochfolger bstimm und vortejscht, ass er sich sälber üs dr Bolitik zruckziägt. Do dermit her er erlichteret, ass d Bartei wider legalisiert het kenne wäre un dr het dr Bartei Glägeheit gä, z erläbe, ass ohni ihne Stritt un Untergang kunnt. Änds 1924, noch eme Johr, het mer-e wider ränne lo, im Febber 25 isch dr Velkisch Beobachter wider erschiine un am 27. Feber d NSDAP neij grindet wore – uf ere Versammlig vu 6.000 Lit im un vor em Birgerbraükäller z Münche. Im Hitler si Stellig in dr Bartei isch no feschter gsii wiä vorhär.

Noch Minche het dr Hitler im proteschtantische Franke am Afang am meischte Erfolg gha. Derte, z Bamberg, isch im Febber 1926 e Barteidag gsii, wu dr Hitler si absolute Fiährigsaspruch durgsetzt het. Kritik an einzelne Punkt vum Barteiprogramm het er na bänglet: "Das bleibt, wie es ist. Auch das Neue Testament ist voller Widersprüche, was jedoch der Ausbreitung des Christentums keineswegs hinderlich ist." D Gritiker hän sich unterworfe. So zum Biispiil aü dr Joseph Goebbels, e Akademiker, wu an sich meh Wärt uf sozialischtischi Positione glegt gha het un wu im Kampf gege d Jude fir meh Differenziärig gsii isch.

Im Mai 1928 bi dr Richsdagswahl het im Hitler si Partei erscht 2,8% bikumme. 1929 ischs zum e Zwäckbindnis vu Nationalischte, iischliäßlig NSDAP, fir e Volksbegehre gege der "Young-Plan" kumme. No däm Blan hätte diä ditsche Reparationsverpflichtige vu 160 Milliarde Goldmark uf 34 Milliarde sotte rabgesetzt wäre, aber des Bindnis isch drfir iidrätte, ass d Reparatione ganz abgschafft wäre un ass Schluss mit dr Bsetzig vum Ruhrgebiät un vu andere ditsche Gebiät sii soll. Des Bindnis, wu d birgerlig national-konservativ DNVP drin gsii isch un aü vu dr KPD unterstitzt wore isch, heb im Hitler gholfe, aü üsserhalb vum Bayrische un Fränkische politischs Asähne z gwinne.

Am 24. Oktober 1929 isch an dr New Yorker Börse zum e Kursabsturz kumme, wu verheerendi Üswirkige uf d ganz Wältwirtschaft gha hän. Z Ditschland sin Millione vu Mänsche an dr Rand vu ihrere Existenz druckt wore. E innepolitischi Krise het zu dr Uflesig vum Richsdag gfiährt – un zun ere große Schangs fir dr Hitler. Dr Wahlkampf isch vu dr Nazi, so schribt dr Seligmann, zunere propagandischtische Wahlschlacht gmacht wore, wiäs es si bishär in ganz Ejropa no niä gä gha het. Dr Hitler het d Schuld vu dr Miseeri uf Frankrich, d Bolschewischte un d "jüdische Weltverschwörer" gschobe. D Wahl am 14. Septämber 1930 het em drno dr Durchbruch brocht: 18,3% fir d NSDAP, des sin 107 Abgordneti im Richsdag gsii – eine drvu dr Hitler.

In däre schlimme Wirtschaftkrise isch zun ere Resignation vu dr demokratische Parteie kumme – niäme het welle regiäre un verantwortlig gmacht wäre. Dr Richspräsidänt Paul von Hindenburg un dr Richskanzler Heinrich Brüning (Zentrumspartei) hän mit Notverordnige regiärt – des sin legali "diktatorischi" Vollmachte. Dur diä Bolitik het sich d Demokratii schon im Spotjohr 1930 zimli liquidiärt, meint dr Rafael Seligmann. Immer meh Mänsche hän des gsähne un gmeint, Ditschland heb numme mit em Hitler e Zuekumpft – un sälle het revolutionäre Optimismus verbreitet.

Am 13. März 1932 het dr Hitler bi dr Richpräsidentewahl kandidiärt un 30,2% vu dr Stimme bikumme – sini Gegekandidate dr Paul von Hindenburg 49,6%, Dr Ernst Thälmann (KPD) 13,2% un dr Theodor Düesterberg (DNVP) 6,8%. Bim 2. Wahlgang am 10. April 1932 het dr Hitler sogar uf 36,7% kenne steigere, aber im Hindeburg hets uf d absolut Mehrheit glängt – 53,1%, dr Thälmann het no 10,1% bikumme.

Vor em zweite Wahlgang het dr Hitler in einere Wuche iber 20 Rede ghalte un zu meh wiä einere Million Mänsche gredet.

Wäge dr Uflesig vum Richsdag ischs am 31. Juni 1932 scho zu dr nägschte Wahl kumme: Do het im Hitler si Bartei 37,4% bikumme un mit Abstand d grescht Fraktion im Richsdag kenne stelle.

Richspräsidentewahl (2. Wahlgang 10. April 1932): Im Badische het dr Hitler, wiä iberal im Rich, unter dr katholische Bevelkerig verhältnismäßig wennig Stimme bikumme. D Katholike sin bsunders in dr Zentrumsbartei verbunde gsii, dr Nationalismus het d Remisch-Katholische nit eso agsproche. Zwo extremi Biispiil vum Kaiserstuehl: Im katholische Bärge (Oberbergen) het dr Hitler am 13. März 1932 numme 22 Stimme bikumme, dr Hindenburg 434. Im evangelische Lissele (Leiselheim) hän 193 fir dr Hitler gstimmt, segsi fir dr Hindeburg. In Ortschafte mit eweng Industrii oder Bahnaschluss sin d Ufdeilige nit eso scharf gsii: im evangelische Ihringe het dr Hitler 1344 Stimme gha, dr Hindeburg doch aü 418. Im katholische Rothwiil (Steibruch un Iisebahnaschluss) het der Hitler 510 Stimme gha, meh wiä dr Hindeburg mit sinene 240 Wehler.

Richsdagswahl (6. Novämber 1932): Besser wiä d Richbräsidäntewahle zeige d Richsdagswahle (6. Novämber 1932) d Neigig vu dr Wehler: Do hän z Ihringe 8 Barteie Stimme bikumme, d Nazi 1275, d SPD 208, d DNVP 114i, s Zentrum 19i usw. Z Bärge het dr Hitler wider numme 31 Stimme bikumme, s Zentrum 285, d DNVP 3, d Deutsche Staatspartei zwoo un d SPD eini.

Im ganze Badische het d NSDAP do 34,1%, s Zentrum 27,8%, d SPD 13%, d KPD 14,3% un d DNVP 4,1% bikumme.

S Grundbroblem vu däre Zit isch gsii, e stabili Regiärig zstand z bringe. Dr Hitler as Schef vu dr stärkschte Bartei het sich nit welle as zweite Mann an ere Regiärig beteilige – numme as erschte. Noch isch niäme eso bled gsii un het em des zuegstande. Am 6. Novämber 1932 het wäge däm dr Richsdag scho wider miäße gewehlt wäre. Do hän d Nazi e Ruckgang um iber 4% miäße hiinämme. E Hüffe Abetslosi hän jetz meh uf d KPD oder d DNVP gsetzt. Z Thüringe bi dr Landtagswahl im Septämber het d NSDAP 40% vu dr Stimme verlore. Dr Hitler isch schwärmiätig wore un het sich üs dr Bartei un dr Effentligkeit zruckzoge. Aber nit lang.

Dr Richskanzler Kurt von Schleicher het mit em NSDAP-Richsorganisationsleiter Gregor Strasser welle zämme goh, dr Strasser hätt sotte dr link Fligel vu dr NSDAP un d SA gege dr Hitler ufbringe; s hätt sotte zun ere national-völkisch-soziale Regiärig unter em Schleicher kumme. Wu dr Hitler des gmerkt het, her er zmol wider "rabiati Entschlusskraft" ( zeigt un dr Strasser üsbootet.

Dr Christian Zentner schribt, diä "Koalition der Vernunft", wu dr Schleicher het welle, seig an dr "Unvernunft aller demokratischen Kräfte der Weimarer Republik" gscheiteret, wu d nationalsozialischtisch Gfohr nit bizitte erliggeret hän.

Uf dr 20. Jänner 1933 het dr von Papen e Gspräch mit em Hitler iigfädelet, wu är, dr Staatsekretär Meißner un im Hindeburg si Suhn Oskar drbii gsi sin – des sin d ängschte Vertroite vum Richspäsidänt Hindeburg gsii. Däne het dr Hitler weiß gmacht, ass er numme Kanzler wäre wott, un suscht nit viil, zum Biispiil diäg är numme zwe vu 12 Minischterposchte welle. Am 28. Jänner isch dr von Schleicher schliäßlig as Richskanzler zruckdrätte. Dr von Papen het sich bereit erklärt, dr Vizekanzler z mache un d DNVP isch bereit gsii, mit dr NSDAP z koaliäre. Do het dr von Hindenburg si Widerstand gege dr Hitler ufgä un gsait: "Dann habe ich die unangenehme Pflicht, diesen Hitler als Kanzler zu berufen." Des isch am 30. Jänner 1933 gschähne. Dr Hitler un si Bartei sin an däm Dag legal an d Macht kumme.

Diä andere Barteie hän nit kapiärt, was des bedittet. Mer het gmeint, dr Hitler wur ball dr Bach na goh wiä so viil Kanzler un Regiärige vor ihm.

Noch sinere Ernännig as Richskanzler isch dr Hitler glii dra gange, d Macht vu dr Nazi üszdähne un z sichere. Ei Mittel drzue hän solle Neiwahle si, s ander d Unterdruckig vum politische Gegner. Am 27. Febber 1933 hets e Brandstiftig am Richsdag gä – entweder dur d Nazis esälber oder dur e holländische Kummenischt, wu van der Lubbe gheiße het. Des het dr Hitler am 28. zum Alass gnumme, e "Notverordnig zum Schutz vum ditsche Volk" rüszgä – do sin Grundrächt vu dr Verfassig üsser Graft gsetzt wore. Noch in dr Brandnacht sin (vu langer Hand vorbereitet) meh wiä 4.000 Gegner vu dr Nazi, bsunders Kummenischte, feschtgnumme wore, aü Zittigshiiser vu dr SPD sin bsetzt wore.

Am 5. März 1933 isch d Wahl gsii – d Nazi hän bi dr ditsche Wirtschaft Millione an finanziäller Unterstitzig kenne iiheimse un hän e gigantische Wahlkampf gfiährt, zum erste Mol het e Regiärig do aü dr Rundfunk iigsetzt. S Ergäbnis isch e Enttejschig gsii fir dr Hitler, wu e absoluti Mehrheit verwartet het: D NSDAP het numme 44% bikumme. .

Zum Ergäbnis im Badische schribt dr Otto Feger: "Sogar unter em Regime vum Hitler, wus zu schwärschter Unterdruckig un Wahlbeiiflussig kumme isch, wu Zittige verbotte wore sin, wu Fiährer verhaftet wore sin, wu dr Rundfunk monopolisiärt wore isch un alle Zwang üsgiäbt wore isch, wu mer sich numme ka dänke (…) sins numme 627.000 Stimme vu 1.379.000 gsii, wu fir s Hokegriz iidrätte sin. Z Wirttebärg un im Hohezollerische ischs no ginschtiger gsii."

Am 21. März isch dr Adolf Hitler vume ehmolige Gegner gsellschaftlig ufgwärtet wore: Bin ere symbolträchtige Kundgäbig im brejßische Potsdam het em dr Richspräsidänt von Hindenburg d Hand gschittlet. Dr Hitler het aständig gnappt (si Kopf gneigt) – des Bild isch millionefach verbreitet wore. Fir dr glei Wältgriägsgfreit het dr Handschlag vu däm brejßische Arischtokrat un Generalfäldmarschall e Durchbruch bedittet.

Rächnerisch het d NSDAP in ere Koalition mit dr DNVP 52% erreicht. Aber dr Hitler het alles welle. Am 23. März 1933 isch iber s "Ermächtigigsgsetz" abgstimmt wore – mit däm het s Parlamänt (dr Richsdag) im Hitler solle erlaübe, viär Johr ohni Parlamänt z regiäre. Dr Mann üs Braunau het versproche, ass er Ditschland eso üs em Ruin vu dr Wirtschaftskrise rüsfiährt un e stabili Bolitik macht. D andere Parteie hän em des glaübt – un ihre eige Grab gschüüflet, wu si däm zuegstimmt hän. Drgege hän numme d Sozialdemokrate gstimmt, d KPD isch scho verbotte gsii. Aber aü d Gwerkschafte, wu äng mit dr SPD verbunde gsii sin, hän sich no blamiärt: Si hän am 1. Mai 1933 an dr Mai-Fiire vu dr Nazi mitgmacht. Am andere Dag sin d Gwerkschaftshiiser vu dr SA bsetzt wore un s Vermege isch an d DAF (Ditschi Arbetsfront) gange. D SPD isch ball aü verbotte wore, diä andere Barteie hän sich "freiwillig" ufglest. Mit em "Gsetz gege d Nejbildig vu Barteie" am 14. Jülli 1933 isch Ditschland zum e Ei-Bartei-Staat wore.

Unter dr Hischtoriker gits e Diskussion drum, was fir e Adeil dr Hitler an dr Bolitik het, wu im Dritte Rich durgfiährt wore isch. D "Funktionalischte" meine, dr NS-Chef seig e Opportunischt gsii, wu uf dr Wälle vu dr Zit gschwumme isch un vorhandini Stremige zu sinem Vordeil üsgnutzt het. D "Intentionalischte" meine, dr Hitler heb e fescht gfiägts Wältbild gha un heb versuecht, uf däre Grundlag sini Ziil durzsetze – si sin sitter sinem "Mein Kampf" feschtglegt gsii. Dr jüdisch Schriftsteller Rafael Seligmann haltet d Asicht vu dr Intentionalischte fir richtig.

Im Hitler si Bolitik im Iberblick: Dr Adolf Hitler het z'Dütschland die nazionalsozialistisch Diktatur errichtet, het alli Opposition verbüüte loh und het politischi Gegner verfolget und ermordet. De Hitler het de Zweit Weltchrieg entfesslet und het die systematisch Entrechtig und Ermordig vode europäische Jude betriibe. Durch sini Politik sind ca. 30-35 Millione Mensche ums Lebe cho, dodrunter sind 6 Millione Jude xi.

Hitler het d Jude, Zgeuner und sini politischä Gegner i de Konzentrationslager la festsetze. D Konzentrationslager si houptsächlech in Dütschland verteilt xi, d Vernichdigslaager vor Allem in Pole und a andere Orte im Oste.

Di Alliiertä händ schliesslech Dütschland vo Weste und vo Oste afo eroobere. Wo s Füehrerhauptquartier umzingled gsii isch, het dr Hitler im Bunker vu dr Berliner Riichskanzlii Sälbschmord begange.

Zu Einzelheite vum Hitler sinere Bolitik im Dritte Rich lueg d Artikel Nationalsozialismus, Zweite Wältgriäg, Holocaust.

Im Hitler sini Misserfolg an dr Schuel, si schwachi Bildig, si Umenander-Rum-Reise sin eso interpretiärt wore, ass dä Mann wichtigi Fähigkeite vermanglet. Dr Seligmann wiist druf ani, ass dr Hitler nit an d Macht kumme wär, wänn er nit bsunderi Fähigkeite un Begabige ka hätt. Är heb kenne "unkonventionell, revolutionär, orginäll dänke". Sini Ideal seige zwar viilfach griminäll gsii, dr heb si aber mit dr notwändige syschtematische Dänkfähigkeit umgsetzt. Si Barteiadminischtration seig (abgsähne vu dr Sowjetunion) diä wirksamscht in ganz Ejropa gsii. Dr Hitler seig e "begnadete Mänschekänner" gsii – mit däm het er kenne anderi bherrsche – innerhalb un üsserhalb vu dr Bartei.

Dr Christian Zentner wiist druf ani, ass dr Hitler brivat ganz anderscht gsii isch wiä im Theater, wun er effetlig ufgfiährt het. Üs machtpolitische, massepsychologische Grind isch dr Effentligkeit e Bild vorgmacht wore, wu dr Hitler drin nyt mit Fraüe het un wun er sich ellei fir si Volk opferet. Iber si brivats Verhalte mueß mer stüüne, meint dr Zentner, wämmer bedänkt, ass dr Hitler d Oppostition im eigene Land na bänglet het, halb Ejropa bherrscht het mit Methode bis zum Massemord an dr Jude.

Dr Hitler het verschiidini Liäbschafte gha, anne 1918 soll, wiä dr Zentner schribt, e unehlige Suhn vun ere Franzesi üs Lille uf d Wält kumme sii.

Ab 1928 het dr Hitler mit dr Geli Raubal zämmegläbt, e zwanzigjährigi Dochter vu sinere Halbschwester Angela. Anne 1931 het sich d Geli umbrocht – dr Grund isch nit bekannt, dr Zentner git zum bedänke, ass dertemol dr Hitler dert scho het afange um d Eva Braun rumjaisele. Noch spetere eigenge Üssage heb dr Hitler mit dr Geli aber "d glickligschte Stunde vu sinem Läbe verbrocht". Mit dr Eva Braun isch er bis zu sinem Dot zämme gsii. Dr het si kurz vor em Sälbschtmord mit Giftampulle, wu si zämme gschluckt hän, im e Bunker, wu scho d Granate drum rum iigschlage sin, ghirate.

D Eva Braun het e Hüffe Vorliäbe gha, wu dr Hitler nyt het kenne afange drmit: Si het graügt, het gärn danzt, het sich gschminkt (mit dr Wort vum Hitler: "Kriegsbemalung"). D "Evi" het drfir gsorgt, ass im Adolf si Scheferhund üs dr Wohnig husse blibt; mänkmol heb ihre Freier drno bättlet, ass dr Hund e halb Stund rii ka kumme – s Eva hets elimol erlaübt. Schiints het er sich vu sonige Fraüe, wun er unter em Bann vun ene gstande isch, aü Wohrete sage lo: Einmol heb d Eva e amerikanischi Blatte laüfe lo, dr Hitler heb ufghorcht un heb si globt, un drno heb d Eva gsait: "Jo, eso ebis het di Freind, dr Goebbels, grad verbotte". D Marion Schönemann, e Kamrädli vu dr Eva Braun, isch bim e Bsuech am Sunntig in d Kirch gange. Dr Hitler het gsait, wu si zruck kumme isch: "S sin dänki e Hüffe Lit do gsii go di Huet bewundere!" D Schönemänni het Antwort gä: "S isch gschoppt voll gsii. D Druckete wird alliwiil greßer, siter ass d Bartei in dr Lit sait, si solle nimmi in d Kirch goh."

Noch dr Agabe vum Christian Zentner isch dr Hitler nätt zu sinene Bediänschtete gsii, aü zu Kinder, aü wänn emol ke Kamera drbii gsii isch. Diä Charaktersitte verstüünt eim am meischte, meint dr Zentner, bim e Mann, wu e kalts Härz gegeniber anonymem Schicksal gha het – gege sini Soldate, wu im Oschte halber verfrore sin, gege d Pole, wu ghungeret hän, gege d Jude, wun er het deportiäre un umbringe lo.







</doc>
<doc id="13505" url="https://als.wikipedia.org/wiki?curid=13505" title="Gemeinden des Kantons Appenzell Ausserrhoden">
Gemeinden des Kantons Appenzell Ausserrhoden

De Kantoo Appezäll Osseroode het 20 politeschi Gmëënde. De Kantoo werd hüt no tradizionell i drei Landestääl iitäält: Vorderland, Mittelland ond Henderland. Die Gliderig ischt 1858 iigfüet ond 1995 wider abgschafft woorde.

Di hütig Gliderig vom Kantoo i zwenzg Gmeende ischt innerhalb vo rond honderföfzg Johr noch de Landtäälig entstande.<br>
Ond zwor us ursprünglig sechs Gmeende.


</doc>
<doc id="13507" url="https://als.wikipedia.org/wiki?curid=13507" title="Bezirke des Kantons Appenzell Innerrhoden">
Bezirke des Kantons Appenzell Innerrhoden

De Kantoo Appezöll Inneroode häd sächs Bezirk, aber ke Gmëënde. Allerdings öbernemmid d Bezirk en Tääl Funktione vo de Gmëënde. Dä ander Tääl öbernennt de Kantoo.

De Hoptort isch Appezöll, wo hoptsächlich uf em Gebiet vom Bezirk Appezöll, aber en Tääl o uf em Gebiet vo Rüüti ond Schwendi liid. Dromm giids döt ono d Füürschaugmëënd, wo fö s ganz Gebiet vom Hoptort zuestendig ischt. Im ganze Kantoo häts oogfoor 16'000 Iiwohner.

De Bezirk Oberegg ischt en Exklave ond ischt sölbe i dröi Gebiet uftäält, wo ali ke diräkti Veböndig zom restlige Kantoosgebiet hönd. E wiiteri Exklave isch ono s Chlooste Wonnestää, wo zom Bezirk Schlatt-Hasle ghööt. Dai ischt rondomi Tüüfe AR.


</doc>
<doc id="13512" url="https://als.wikipedia.org/wiki?curid=13512" title="Bezirk Waldenburg">
Bezirk Waldenburg

Dr Bezirk Wolbrg isch e Verwaltigseinheit im Kanton Basel-Landschaft (Baselbiet) mit em Hauptort Wolbrg (Waldeburg). Dr Bezirk zellt 15'877 Yywooner (Ändi 2015), wo in 15 Gmainde wohne. Vo der Iiwohnerzahl us gseh isch s dr chliinst, vo der Flechi us dr zweit grösst Bezirk vom Kanton. Mit 151 Iiwohner pro Quadratkilometer isch s dr Bezirk, wo am wenigste dicht besiidlet isch.

D Raiefolg vo de Gmainde richtet sich noch dr hochdytsche Schryybwyys.
<div style="padding:1em 20px 1em 20px; color:#000000;text-align:left;">


</doc>
<doc id="13516" url="https://als.wikipedia.org/wiki?curid=13516" title="Sergius Golowin">
Sergius Golowin

De Sergius Golowin (* 31. Januar 1930 z Prag; † 17. Juli 2006 z Bärn) isch en Bärner Autor, Mytheforscher und Publizischt gsi.

De Sergius Golowin isch 1930 z Prag zur Wält cho. 1933 isch sini Mueter, d’Dichterin Alla von Steiger, zäme mit em Sergius Golowin i d’Schwiiz zruggcho; de Vatter, en russische Bildhauer, hed trännt vo de Familie in Paris gläbt. Nach sinnere Schuelzyt isch de Golowin als Bibliotheksassischtänt a de Bärner Schtadt- und Universitätsbibliothek tätig gsi. Är hed i de Jugendbewegig mitgmacht. Zwüsche 1957 und 1968 het är als Archivar z Burgdorf gschaffet. Zwüsche 1971 und 1981 isch är Grossrat vom Landesring der Unabhängigen (LdU) gsi und het sich insbesondere für d’Jugendkultur und Umwältanliege iigsetzt. Dena het de Golowin als freie Schriftschteller i de Nöchi vo Bärn gläbt.

De Sergius Golowin isch Verfasser vo zahlryche Büecher und Artikel gsi, bsunders zu volkskundliche Theme und Esoterik. Für sini Verdienscht i de Volkskund und bezüglich Mänsche am Rand vo de Gsellschaft het är 1974 de Priis vo de Schweizerische Schillerstiftung übercho. 
De Golowin isch en Zytzüüge vo villne Berüemtheite und Ereignis gsi: Är het de Timothy Leary im Schwiizer Exil begleitet, isch mit em Dürrematt bekannt gsi. De Golowin isch usserdäm vom H. R. Giger porträtiert worde, het am erschte und am zweite vom Urs Tremp organisierte "Symposium für Alchemie" teilgnoh und isch debi gsi, wo am Polo Hofer sini legendäri Bärner Rockgruppe "Rumpelstilz" de erscht Uuftritt gha het. Uusserdem het är de Martin "Tino" Schippert kännt, de Gründer vo de Schwiizer Hells Angels. De Golowin hett zu däne Lüüt ghört wo im Fichenskandal fichiert worde sind («prominentester Nonkonformist von Bern»). 
1973 het är mit de "Kosmischen Kurieren" d’Platte "Lord Krishna von Goloka" uufgnoh. D’ Platte het improvisierte Elektronische Klang mit Schprachuufnahme vom Golowin druff.





</doc>
<doc id="13523" url="https://als.wikipedia.org/wiki?curid=13523" title="Flagge">
Flagge

s Wort Flaggä isch ä hochdytsch Lehnwort. Im Alemannische heisst des eigetli Fahnä, z. B. "Schwizerfahnä".

Vo «Flaggä» redt me ender no bi de Schiff ufem Meer.
Die meischte Flaggä –oder ebe Fähne – sin normalerwiis rechteggig, aber nyt gwadratisch (bis uf die vo dr Schwiiz und vom Vatikan, die sin gwadratisch).

E Fahnä repräsentirt ä Gruppezuegherigkeit wi e Land (Staat), en Organisation odr en Verein. Uf em Tuech hets je noch Verein e anders Muschter oder Bild, wo ziimli indiwiduell isch. Die Symbol, wo druff sind, stönd au für öbbis, wo i indirektem odr direktem Zämähang zum Verein oder siner Gschicht stoht. Uf Länderfähne zeige meischtens diä verwendete Farbe öpis vom Land sinere Gschicht.






</doc>
<doc id="13524" url="https://als.wikipedia.org/wiki?curid=13524" title="Australien">
Australien

Australie (engl. und lat. "Australia", abgleitet vo lat. terra australis ‚südligs Land‘; offizielle Name Commonwealth of Australia) isch vo dr Flechi us dr sächstgrössti Staat uf dr Wält. Er lit uf dä Südhalbchuglä vo dä Erde, uf em Kontinänt Australie.

Anderi, inoffizielli Näme für Australie si Down Under oder Oz, Bezeichnige, wo vor allem vo de Australier sälber bruucht wärde.
S Land umfasst die kontinentali Landmasse, d Insle Tasmanie und e baar chliineri Insle in dr Nööchi vom Kontinänt. Es het no Bsitz im Pazifische Ozean, d Norfolkinsle, d Kokosinsle, d Wienachtsinsle und im Indische Ozean d Ashmore- und Cartierinsle und au die subantarktische Insle Macquarieinsle und d Heard und McDonaldinsle si Ussegebiet vo Australie. Dr australischen Staat erhebt sit 1933 Aaspruch uf s Australische Antarktis-Territorium und betrachdet au daas as Ussegebiet.

Dur s Northern Territory goht de südlich Wendekreis. Drum sind döt d'Trope z'finde.
D Hauptstadt vo Australie isch Canberra und het 356'100 Iiwooner. D Wirschaftszentre sind aber d Millionestädt Sydney (4,1 Millione Iiwooner) und Melbourne (3,6 Millione Iiwooner). Die grössti Stadt in Westaustralie isch Perth (1,4 Millione Iiwooner), im Nordoste in Queensland Brisbane (1,8 Millione Iiwooner) und Adelaide (1,1 Millione Iiwooner) in Südaustralie. 80% vo de rund 20,6 Millione Aussis (Australier) wohned in de Nööchi vo de Küste. 92 % vo dr Bevölkerig lääbe in Stedt. Im Zentrum vo de Insle isch Wüeschti und nur sehr wenig menschlichs Läbä.

410'000 Australier (Stand 2001), also 2,4 % vo dr Bevölkerig, gseen sich as Däil vo de Uriiwooner, 92 % stamme vo Öiropäer ab und 7 % vo Asiate. Mee as e Viertel vo dr Bevölkerig isch nit im Land uf d Wält choo. Die australisch Geburteroote isch 1,8 Chinder bro Frau. D Lääbenserwartig isch 75 Joor für Manne, 81 Joor für Fraue, bi de Aborigines si s 20 Joor weniger (WHO, 1999). D Chinderstärblikäit isch 4,7 pro 1000 Geburte.



</doc>
<doc id="13525" url="https://als.wikipedia.org/wiki?curid=13525" title="Gemeinden des Kantons Schaffhausen">
Gemeinden des Kantons Schaffhausen

De Kanton Schafuuse hät 26 politischi Gmaande, wo me Iiwohnergmaand saat: 





</doc>
<doc id="13526" url="https://als.wikipedia.org/wiki?curid=13526" title="Gemeinden des Kantons Zug">
Gemeinden des Kantons Zug

Dä Kanton Zug hät 11 politischi Gmeinde (Stand Oktober 2008):
<div style="padding:1em 20px 1em 20px; color:#000000;text-align:left;">


</doc>
<doc id="13527" url="https://als.wikipedia.org/wiki?curid=13527" title="Gemeinden des Kantons Glarus">
Gemeinden des Kantons Glarus

Im Kantuu Glaris gits sit em 1. Januar 2011 nume nuch drüü politischi Gmainde:

Bis 2011 hets 25 politischi Gmainde gee, wo Ortsgmainde gnennt worde sind:

<div style="padding:1em 20px 1em 20px; color:#000000;text-align:left;">


</doc>
<doc id="13528" url="https://als.wikipedia.org/wiki?curid=13528" title="Gemeinden des Kantons Obwalden">
Gemeinden des Kantons Obwalden



</doc>
<doc id="13529" url="https://als.wikipedia.org/wiki?curid=13529" title="Gemeinden des Kantons Nidwalden">
Gemeinden des Kantons Nidwalden


</doc>
<doc id="13539" url="https://als.wikipedia.org/wiki?curid=13539" title="Joseph Haydn">
Joseph Haydn

Franz Joseph Haydn (menkmol au Josef, dr Name Franz het er sälber nie benutzt) (* 31. März 1732 z'Rohrau in Nideröstriich; † 31. Mai 1809 z'Wien) isch e füehrende östriichischer Komponist vu dr Wiener Klassik gsi.

Der Franz Joseph Haydn isch dr Soon vom Mathias Haydn und vo dem sinere Ehefrau Maria Haydn (geb. Koller) und dr Brueder vum Komponist Michael Haydn un vum Tenor-Sänger Johann Evangelist Haydn gsi. 1740 het der Georg von Reutter iin uf Wien mitgnoo, wo dr Franz Joseph als Chorsänger gläbt und Instrumäntunderricht gnoo het. 1749 isch er freie Musiker worde und 1757 het er e Stell als Musigdiräkter bim Graf Karl von Morzin gfunde. 1760 het er d Maria Anna Theresia Keller ghürootet.

Dr Haydn het der gröschti Teil vo siner Karriere als Hofmusiker verbrocht und hed s Orchester und d Opere fo de wohlhabende Familie Esterhàzy uf derem Landsitz gleitet, für die het är d Musik kompiniert. I de 1790er Joor het dr Haydn es bar Reise dur Europa gmacht und mit sine Konzärt vil Erfolg gha.

Dr Haydn het vil für d Witerentwiklig vo der Simfony, vo der Sonate und vom Strychkwartett too. Si berüemtischt Werch isch s"'Kaiserquartett", wo die bechanntischt Passage hüte in dr Regel mit Blechmüsik statt mit Violine gspilt wird. Menkmol, grad in Dytschland wird au noch die dritt Stroph vum e Lied vum Hoffmann von Fallersleben dezue gsunge.

Im Dütschlandfunk wird s' "Kaiserquartett poco adagio" allerdings jede Obend um 23:37:00 Uhr instrumental un mit Giige gspilt, sit em 31. Dezämber 2006 gfolgt vu ere Churzversion vum Schlusssatz vu im Ludwig van Beethoven sinere Vertonig vu im Friedrich Schiller sinere Ode an die Freude – also die dütsch Nationalhymne, gfolgt vu dr Europahymne.








E vollständigi Lischte vo dr Werch vom Joseph Haydns isch dur dr Anthony van Hoboken erstellt worde und isch als "Hoboken-Verzeichnis" bekannt.





</doc>
<doc id="13542" url="https://als.wikipedia.org/wiki?curid=13542" title="Bezirk Zofingen">
Bezirk Zofingen

De Bezirk Zofige isch en Bezirk im Kanton Aargau i de Schwiiz. Er bstoht us em südweschtlichschte Zipfel vom Kanton. De Houptort isch Zofige. De Bezirk het 17 Iiwohnergmeinde, isch 142,01 km² gross un het öpe 71'000 Iiwohner (Endi 2017).

<div style="padding:1em 20px 1em 20px; color:#000000;text-align:left;">








</doc>
<doc id="13543" url="https://als.wikipedia.org/wiki?curid=13543" title="Bezirk Zurzach">
Bezirk Zurzach

S Zurzibiet oder au amtlich de Bezirk Zurzach isch en Bezirk im Kanton Aargau i de Schwiiz. S Zurzibiet isch ganz im Nordoschte vom Kanton. Houptort isch Bad Zurzach. De Bezirk het 23 Iiwohnergmeinde, isch 129.99 km² gross un het 31'028 Iiwohner (End 2005).

S Zurzibiet lit zwösched Züri un Basel, am Zämmefluss vo de Aare un em Rhy. Im Norde isch de Rhy d Gränze zu Dütschland (Landkreis Waldshut).










</doc>
<doc id="13561" url="https://als.wikipedia.org/wiki?curid=13561" title="Gemeinden des Kantons Bern">
Gemeinden des Kantons Bern

Im Kanton Bärn gits 342 politischi Gmeinde. Är isch drmit de Kanton ir Schwiz, wo am meischte politischi Gmeinde het (Stang: Jänner 2020).

Reini politeschi Gmeinde ohne Burgergmeind (frz. ) heisse "Ywonergmeind" "()". Settigne Gmeinde, wo d Ywoner- u d Burgergmeind zämegleit worde si, seit me "Gmischti Gmeind" "()".

















</doc>
<doc id="13562" url="https://als.wikipedia.org/wiki?curid=13562" title="Gemeinden des Kantons Solothurn">
Gemeinden des Kantons Solothurn

De Kanton Soledurn hät 109 politeschi Gmeine, wo "Iiwohnergmeine" gnennt wärde (Stand: 1. Januar 2014). D Bezirkshouptort sind fett gschribe.









</doc>
<doc id="13563" url="https://als.wikipedia.org/wiki?curid=13563" title="Gemeinden des Kantons Uri">
Gemeinden des Kantons Uri


</doc>
<doc id="13570" url="https://als.wikipedia.org/wiki?curid=13570" title="Weihnachten">
Weihnachten

D Wiehnacht oder Wiehnecht, im Badische, Schaffuusische und Schwööbische wytume Wyhnächte reschp. Weihnächte, isch s chrischtlich Fäscht vo de Geburt vom Jesus und damit vo de «Mönschwerdig vo Gott». Uufgschribe findt me die Gschicht zeerscht am Aafang vum Lukasevangelium un am Aafang vum Mathäusevangelium. Houptfäschttag isch de 25. Dezämber; em 24. Dezämber sait ma Heiligoobed.

D Wiehnacht isch mit Oschtere und Pfingschte es vo de drei Houptfäscht (katholisch: Hochfest) vom Chilejahr. Als Fyrtig vo de Chile cha me de 25. Dezämber sit 336 z Rom nochewyse.

I vilne Länder isch d Wiehnacht en gsetzliche Fyrtig. Z Dütschland und z Öschtrych isch de zwöit Wiehnachtstag (26. Dezämber) au en staatliche Fyrtig, grad wie au i de meischte Kantön i de Schwyz als Stefanstag.

I de orthodoxe Chilene isch am 7. Jänner Wiehnecht, wil das gmäss em alte julianische Kaländer em 25. Dezämber entspricht. Au d Kopte z Ägipte händ das Fescht am 7. Jänner, wo ire «29. Khiakh» isch, und nach em Feschtässe fönd si grad mid ere Faschtezyt aa. D Armeenier fyre d Wiehnecht am 6. Jänner.

Als Iistimmig uf d Wiehnacht gits de Apfänt. Ame vier Sunntige vor Wiehnacht foht der Apfänt mit em eerschte Apfäntssonntig aa. Die Zyt isch als Bsinnig und Iistimmig uf d Wiehnacht dänkt. I vilne Stedt und Dörfer, und bsunders i de Lääde, wird i dere Zyt hützetags e feschtlechi Belüüchtig useghänkt.

A der Wiehnecht git nach langer Tradizioon der Papscht z Rom jewyle für alli Völker der Sääge "Urbi et orbi" – das heisst «für d Stadt [Rom] und für d Wält».

D Wiehnechtsgschicht – d Gschicht vo dr Geburt vom Jesus – isch zämegsetzt us de bäide Originalversione, wo im Lukasevangelium Kapitel 2, Vers 1–20 und im Matthäusevangelium Kapitel 2, Vers 1–12 stönd. Si isch gwüss vil tuusig Mol i allne Sprooche ufgschribe worde. Es git au schöni Tegscht im Alemannische, wie d "" im Tieläkt vo Obfige, oder au so wie das Gedicht do, wo d Mundartdichtere Sophie Haemmerli-Marti us em Aargöi in irem "Wiehnechtsbuech" useggää het:

I de chrischtleche Länder isch rund um d Wiehnechtsgschicht a rychi Kultur entstande, mit Bilder, Gschichte, Wiehnechtslieder, Apfäntskaländer, Mässe, Feschtbrüüch, Chrippe und Chrippespiil – so wie öppe s Mundarttheater «D Zäller Wiehnacht».

Im dütschsproochige Ruum spile s Chrischt- oder Wiehnechtschind und de Chrischt- oder Wiehnechtsboum e wichtigi Rolle, früener i gwüsse Gägete – no im 19. Joorhundert au i de Dütschschyz – au de Samichlaus (dää isch zytewys au a de Wiehnecht choo), und i de änglischsproochige Länder isch de Wiehnechtsmaa, de «Father Christmas», e populäri Figur.

Hüt wird Wiehnecht i dr westleche Gsellschaft als es so gnännts «Fescht vo de Liebi» gfyret, wo me mit gegesytigem Schänke zum Uusdruck bringt. Leider goht de Sinn vo de Wiehnacht deils vergässe und wird durch d Konsumgsellschaft veränderet, so wössed hött nömme alli, das mer mit dem Fest de Geburtstag vom Jesus fyret. A vilnen Oorte stellt me «Wiehnechtsmärt» oder «Chrischtchindlimärt» (zum Byspil z Stroossburg de Christkindelsmärik) uuf.

Winachte fiart ma in de verschiidene Länder uf ganz verschiedeni Arte. In Düttschland gitt's verschiideni Traditione. Im Schwoobeländle isch s iablich am heilige Obed e eifachs Griacht z esse, oft isch des Wisswurscht un Herdepfelsalaat. Nach em Esse kriage d Kinder ihri Gschänk, di hole se unterm Chrischbaum ab. Meischdens denn d Familie eu noch e baar Winachtsliader singe. Des isch aber no lang net d einzige Tradition, manchi Lütt nemme e Gans zum esse, wo se mit leckerm Gmias fülle denn, e so gnennte "Winachtsgans". In andre Länder, zum Beischpiel in Frankrich, wirrd am erscht am fünfezwanzgschte gfiart. Do kriage d Kinder denn erscht ihr Bscheerung.




</doc>
<doc id="13573" url="https://als.wikipedia.org/wiki?curid=13573" title="Gemeinden des Kantons Graubünden">
Gemeinden des Kantons Graubünden

Dr Kanton Graubünda hät 105 politeschi Gmainda. (Stand 1. Januar 2020) Am Aafang vom 2005 sinds 208 Gmainde gsii, füf Johr spööter 180 und am 1. Januar 2015 no 125 Gmainde. 

D Gmainda wärdend sit em 1. Januar 2016 wäg de kantonale Gebietsreform i Regiona zämmagfasst.
I de Liste une werdet i de zwait Spalte di offizielle Näme vo de Gmainde aggee, aso jenochdem uf Hochtütsch (hd.), Rätoromanisch (rr.) oder Italienisch (it.). I de dritte Spalte werdet i de obere Zile die tütsche Tielektnäme aggee, aso Schwizertütsch (dt.), und i de undere Zile anderssprochigi Variante, zum Bischpil Tütsch (hd.), Rätoromanisch (rr.), Italienisch (it.) oder Lombardisch (lmo.).

2002: "Camuns", "Surcasti", "Tersnaus" und "Uors-Peiden" → Suraua

2003: "Donat" und "Patzen-Fardün" → Donat

2006: "Splügen" und "Medels im Rhiiwald" → Splüüge

2007: "St. Antönien Ascharina" und "St. Antönien" → Santantöniä

2008:

2009:

2010:

2011:

2012:

2013:

2014:

2015:

2016:

2017:

2018:

2019:

2020:


</doc>
<doc id="13575" url="https://als.wikipedia.org/wiki?curid=13575" title="Moksha-Patamu">
Moksha-Patamu

Moksha-Patamu isch es Brettspiil wo ursprünglich us Indie chunnt. Es isch ähnlich wis Leiterlispiel, wo me i de Schwiiz kennt. S Brett isch iiteilt i 100 nummerierti quadratischi Fälder. Alli Spiiler started bim Feld 1 und gwunne het, wer zerscht s Feld mit de Nummere 100 erreicht.

S Moksha-Patamu isch es Spiel für Chind und isch in Indie entstande und het en moralische Hintergrund gha. Tugende wie Zuverlässigkeit, Grosszügigkeit, Glaube und Askese sind de Leitere zuegordnet. Zu jeder Schlange ghört e schlechti Charaktereigeschaft wie Eitelkeit, Ungghorsam, Habgier oder Böses wie Lüge oder Diebstahl. S Ziilfeld symbolisiert Nirvana.

Um 1890 isch das Spiel uf Europa bracht worde. De moralisch Hintergund het me allerdings weg glaa. In England kennt mes under em Namä „Snakes and Ladders“.

Zum Spile bruucht mer näbem Spilbrett e Spilfigur für jede Spiler und en Würfel.

Am Afang muess mer abmache, wer afangt. Alli Spiler started vom Feld mit de Nummere 1. Denn würflet de erst Spiler und zieht sovili Felder vorwärts, wie d Zaal, won er gwürflet het. Nach ihm würflet de nöchscht und e so gahts zringsum.

Wenn en Spiler nach sim Zug uf eme Feld mit ere Leitere staht, denn zieht er sini Figur d Leitere duruf bis zum oberste Feld, wo d Leitere anezeigt. Zieht en Spiler nach eme Wurf uf es Feld mit em Chopf vonere Schlange, so gaht er entsprechend zrugg bis zum Feld mit em Schwanz vo de Schlange.

Wer als erschts im Ziilfeld achunnt, het gwunne.

Es git verschideni Versione vo dem Spiel und d Regle chönd variire. D Leitere und d Schlange sind nöd immer uf de gliiche Fälder und es git au nöd immer gliich vil Leitere oder Schlange. Je nachdem dörf mer namal würfle, we mer äs 6i würflet, oder me muess mit em letschte Wurf genau ufs Ziilfeld cho. Drum söt mer vor em Spiil d Regle abmache.



</doc>
<doc id="13576" url="https://als.wikipedia.org/wiki?curid=13576" title="Gemeinden des Kantons Wallis">
Gemeinden des Kantons Wallis

De Schwizer Kanton Wallis umfasst 126 politischi Gmeinde (Stand: 1. Jänner 2017). D Bezirkshauptort sind fett gschribe.

D Gmeinde sind i Bezirk ( "districts") zämegfasst, wo uf di alte Zehnden zrugg gönd.

Lueg au: Bezirk vom Kantoo Wallis










</doc>
<doc id="13577" url="https://als.wikipedia.org/wiki?curid=13577" title="Gemeinden des Kantons Freiburg">
Gemeinden des Kantons Freiburg

Im Kanton Frybùrg gits 133 politischi Gmiine (Stand: Jenner 2020).

















</doc>
<doc id="13578" url="https://als.wikipedia.org/wiki?curid=13578" title="Gemeinden des Kantons Neuenburg">
Gemeinden des Kantons Neuenburg

De Kanton Nöieburg hät 31 Gmainde. Ane 2008 sinds no 26 mee gsii, also 62 Gmainde. Bis Ändi 2017 sind die uf sächs Bezirk (Distrikt) vertailt gsi. Es gitt für d Statistik bi de Waale no wyterhi vier Regioone im Kanton.






</doc>
<doc id="13579" url="https://als.wikipedia.org/wiki?curid=13579" title="Gemeinden des Kantons Genf">
Gemeinden des Kantons Genf


</doc>
<doc id="13580" url="https://als.wikipedia.org/wiki?curid=13580" title="Gemeinden des Kantons Jura">
Gemeinden des Kantons Jura

De Kanton Jura hät 55 politischi Gmeinde (Stand: Januar 2013). D Bezirkshauptort sind amigs fätt gschribe.

Hiwiis: Die dütsche Näme vo de Ortschafte sin - mit folgende Usnaame - komplett ungebrüüchlich. No brucht wärde Delsberg, Pruntrut, Ederswiler (die einzig dütschsprochigi Gmeind im Kanton Jura), Mettebärg und Saugere (französisch: "Soyhières").

Hiwiis: Die dütsche Näme vo de Ortschafte sin – mit folgende Usnaame – komplett ungebrüüchlich. No brucht wärde Delsberg, Pruntrut, Ederswiler (die einzig dütschsprochigi Gmeind im Kanton Jura), Mettemberg (französisch fascht gliich wie de dütschi Name) und Saugern (sehr sälte no im Laufetal bruucht).





</doc>
<doc id="13581" url="https://als.wikipedia.org/wiki?curid=13581" title="Gemeinden des Kantons Tessin">
Gemeinden des Kantons Tessin

De Kanton Tessin hät 115 politischi Gmainde (Stand: 2. April 2017). D Bezirkshoptort sind iigfetted.

E paar grööseri Oort im Tessin hend im Schwizertütsche en aigni Form, bsunders im Gurinnertütsch (mit eme Stern* bizaichent) und im Uurnertütsch (lmo. bedüted Lombardisch).

Im Kanton Tessin gits sit em Joor 2003 verstärkt Gmeindsfusione. Am 25. November 2007 isch d Fusion vo Chiasso, Morbio Inferiore und Vacallo abglehnt worde.



</doc>
<doc id="13582" url="https://als.wikipedia.org/wiki?curid=13582" title="Gemeinden des Kantons Waadt">
Gemeinden des Kantons Waadt

De Kanton Waadt hät 309 politischi Gmeinde (Stand: 1. Jänner 2017).

D Gmeinde vom Kanton Waadt sind bis am 31. Dezember 2007 i "cercles" (Chreis) zämegfasst gsii, wo e Undereinheit vo de "districts" (Distrikt oder Bezirk) gsi sind. Sit em 1. Januar 2008 existiere im Kanton Waadt kei Chreis me und d Bezirk sind e chli nöi gstalted worde.

D Bezirkshauptort sind fett gschribe.

<nowiki>*</nowiki>: dä dütsch Name wird nümme bruucht <br>
<nowiki>**</nowiki>: dä dütsch Name wird no sälte bruucht













</doc>
<doc id="13587" url="https://als.wikipedia.org/wiki?curid=13587" title="Hirsebreifahrt">
Hirsebreifahrt

De Hirsebreifahrt isch e "Course" mét'm Schiffle, e Fàhrt geje d'Ühr gsin, wie de Züricher, wo domols Alliirte vun Strosburi gsin sin, im Johr 1456 g'màcht hen. De Zürcher han mit de Fàhrt de Bewiis uffg'stellt, ass se innerhàlb vun 24 Stunde in Strosburi sin könne fer uem im "Ernschtfall" bi`m-e "Siège"/Belàjerung vun d´r Stàdt helfe ze kenne. 'S Bewiismittel isch de Hirsebrei gsin, wo üss Züri im-e Topf métgebroocht wore un in Strosburi noch wàrm gsin isch.

D Fahrt goot d Limat, d Aare und de Rhy durabb.

Im Gedenke àn de "Bundesg'nosse" heisst de greescht Stross ém Strosburj'r Vértel Krütenöi „Züricher Stross“ – „rue de Zurich“. Uff'm Kàtzeplätzel (Place du Pont aux Chats) im Vértel steht e Monüment f'r de Zürich'r un de Jean Fischart üss de ditsche Zitte. – Druff `s "geflüjelt Wort" ""Und er war noch warm"...!"

In friehere Zite hàn ze Strossburi Fäldschiesse stattgfunde, wo zsàmme mit vrbündeti Stedt gmàcht wore sin.

Ém Johr 1456 han d'Zürich'r diss Verspreche ing'leest. Se han e Hirsebrei züebereitet un sin losgfahre. Un wirkli han se's g'schafft, innert 22 Stunde Strosburi ze erreiche un de Topf no wàrm ze iww'rgenn.
De Fàhrt isch druff àm 20. Jüni 1576 wid'rholt wore un aach domols isch de Brei so heiss ànkumme, dass sich de Strossburjer bim Esse „de Lefzen“ v'rbrannt han solle.

Beriehmt isch d's 1174 Verse langi Lob-Gedicht, wo de Jean Fischart üss dem Anlass verfasst het: "Das glückhafft Schiff von Zürich", Hrsg. vom Alois Haas, Stuttgart 1967 (Reclams Universalbibliothek Bd. 1951).

Sit'r 1946 wurd de Fàhrt àlli zehn Johr wid'rholt (mit Üsnahm vun 1966). Aach 2006, vom 24. August bis zum 27. August, het de "Limmat-Club Zürich" zesamme mit de "Schützengesellschaft der Stadt Zürich", de "Gesellschaft der Bogenschützen in Zürich" un de "Stadtmusik Zürich" e Hirsebrei-Fahrt noch Strosburi organiséert. 

Isch in frienere Zyte dr Zürcher Stapi (Stadtpresi) nur uff eme Teilstygg drby gwe, het dr Elmar Ledergeber em 2006 de ganz Faart mitgmacht. Wie alli Reisende hett er drby die ganz Zyt e historisch Goschdyym treit.

Wäg de villne Weer, Staumuure und Schlüüsse – total 29 – duuret d'Faart hitte dytlig länger als dodezmol: Eppe 2.5 Dääg. D'Yfaart z'Strossburi isch immer e Volksfescht mit grosser Beteiligung vo Bevelkerig und de Behörde. Am Dag druff findet e Wettschiesse und Schiffersteche statt.

Über d' Quellen vo de beide historische Hirsebreifahrte orientiert:



</doc>
<doc id="13591" url="https://als.wikipedia.org/wiki?curid=13591" title="Basler Läckerli">
Basler Läckerli

Basler Läggerli () sin öbbis ähnlichs wie Läbkueche. Si wärde unter anderem mit Honig, kandierte Frücht un Nussete gmacht. Di bachene Läggerli wärde erscht mit Zuckerglasur iigschtriche un drno in gleini, rächteckigi Schtugg gschnitte.

Ihre Name hän si vo de Schtadt Basel, erfunde worde sin s aber nit dert.

Läggerli hets friener überall im süddütsche un dütschschwizerische Ruum ggää. Numme isch kais vo däne eso biriemt worde wie d Basler Läggerli.

D Basler Läggerli kömme urschprünglich vo de Läbkuechebecke uss em Imbergässli in de Basler Inneschtadt. Me verzellt sich doodrzue die Gschicht: Wo de Konzil vo Basel gsi isch (1431–1449), het me für selli gege 300 versammlete Kirchefürscht öbbis zuem schneugge gsuecht. Will de Läbkueche für selli wohl z bescheide gsi isch, hän d Läbkuecher – wie me di Becke dörtmols gnennt het – e edleri Variante gschaffe. Hischtorisch isch das aber nid richtig.

Z Basel isch de Begriff «Läckerli» zuem erschte Mol im Johr 1711 uffdaucht. Im dütsche Augschburg het mer aber scho 1591 vo «Leckerle» gschribe, un s erscht Mol im ene Schwizer Rezäpt kömme si 1621 z Bärn vor. S Substantiv "Läggerli" kunt vom hütt sältene Värb "lägge" «lecken» un meint eigetli eifech «Schläggzüüg».

Will de Name e Eigewort uss em Dialäggt isch, ka me kei korrekti Schriibwiis feschtmache. «Basler Läggerli» kunnt de Basler Usschproch am nöggschte. Im Dude stoot "Basler Leckerli," im Biechli "Schweizerhochdeutsch" vom Duden-Verlag (2012 un 2018 usekoo) aber au "Läckerli". Au d Basler Zittig schriibt "Basler Läckerli".

Im subkulturelle Schprochbruuch werde di typischerwiis rächteckige Dosiseinheite vom LSD au so gnennt. Sell bezieht sich druff, dass d Erfindig vo de Subschtanz im Johr 1943 vom Chemiker Albert Hofmann z Basel im Labor vo de Firma Sandoz gmacht worde isch.

D Migros het sit 1951 in ihrne Lääde «Echte Basler Leckerli» verchauft, die aber ab Juni 2016 in «Feinste Leckerli» umdauft. As Grund hän si aagee, de Prdukzionsstandort würdi uf Aafang 2017 vo Birsfälde im Baselbiet uf Gossau i d Oschtschwiz verleit un wills im Bundesgsetz über Läbesmiddel es Tüschigsverbot git. Mit em bishärige Name hätte d Chunde könne glaube, as die Läckerli us Basel chieme.

Tradizionell griegt me d Läggerli z Basel im «Läckerli Huus». S Läckerli Huus isch näb em bekannte Lade in de Gerbergass e Firma, wo d Basler Läggerli herschtelle un vertriibe duet. Si ghört zue de "Dalasta Holding AG," e Schwizer Firma, wo verschideni regionali Schpezialitäte produziert un vertriibt. Zuem 1. Januar 2007 isch ds Läckerli Huus zämme mit de Unternähmensgruppe an d Miriam Blocher verkauft worde, d Fiehrig vom Unternähme het sich nümmi innerhalb vo de Familie regle lo.




</doc>
<doc id="13593" url="https://als.wikipedia.org/wiki?curid=13593" title="Uster">
Uster

Uschter (amtlich: "Uster") isch e politischi Gmeind und de Hauptort vom gliichnamige Bezirk im Kanton Züri.

Uschter isch äis vo de Zäntre vom Züri-Oberland und isch mit 28,56 km flächemässig di gröscht Gmeind im Bezirk Uschter reschpäktiv die sächstgröscht im Kanton. D Gmeind liit öschtlich vom Griiffesee.

Im Norde liit Volketswil und en chline Zipfel vo Feraltdorf. Im Oschte liit Pfäffike und Seegräbe. Im Süde liit Gossau und Mönchalteref, im Weschte Griiffesee, und änet em See isch Muur.

Mit über 32'000 Iiwoner isch Uschter di drittgröschti Stadt im Kanton Züri und ghöört zu de 20 gröschte Schtedt i de Schwiiz.


S Wahrzeiche vo Uschter isch s Schloss Uschter oder «d Burg», wo im Stadtzäntrum uf em Schlossberg höch über de Stadt tronet.

Vo der alemannische Sidlig Uster list me s eerscht Mol ineren Urkunde vom Johr 775 – deet isch d Reed vo "Ustra villa".

Am 22. Septämber 1830 händ rund 10'000 Aaghörige vo dä zürcher Landbevölerig z Uschter gäge d Vorherrschaft vo de Stadt über d Landschaft proteschtiert. De Protäscht isch d Geburtschtund vo de moderne demokratische Schwiiz worde und als «Uschtertag» id Gschicht iiggange.

Am 9. Juli 1927 sind di doozmoolige Zivilgmeinde i de politische Gmeind Uschter ufggange.

De Uusländeraatäil liit bi 21,4 % (Stand 2011).

36,0 % vo de Iiwooner sind evangelisch-reformiert, 28,8 % sind römisch-katholisch (Stand 2011).

De traditionell züritüütsch Tieläkt vo Uschter ghört zu den Oberländer Mundarte.

Bi de Kantonsraatswaale 2011 hät s das Ergebnis ggee: BDP 5,5 %, CVP 3,3 %, EDU 3,1 %, EVP 3,5 %, FDP 8,9 %. GLP 12,1 %, GP 11,7 %, SP 21,5 %, SVP 26,7 %, Suschtigi 3,7 %.

Stadtpresidäntin isch d Barbara Thalmann (Stand 2018).

Di zentral Lag und di guet Erschlüssig dur der öffentlich Verchehr hät 1990 en Bauboom usglööst und dezue gfüert, dass d Immobiliepris stiiged.

D Arbetslosigkäit isch im Jaar 2010 bi 4,3 % gläge.

Uschter isch beschtens mit dä öffentliche Verchehrsmittel erschlosse. Es fahred vier S-Bahn Linie nach Züri, wo in Uschter tüend ahalte (S5, S9, S14, S15). Am Wuchenänd gits no schpezielli Nachtzüg. D einzelne Linie verchehred im Halbschtundrytmus. Jede Tag gits all Schtund acht Züg i d Stadt Züri und all Tag sächs Züg, wo is Züri-Oberland fahred. Mit de Linie S5 und S15 chunnt me innert 15 Minute tiräkt is Zäntrum vo de Stadt Züri.

Z Uschter sälber schtönd de Reisende sibe lokali und sächs regionali Buslinie zur Verfüegig.




</doc>
<doc id="13607" url="https://als.wikipedia.org/wiki?curid=13607" title="Waldsee (Freiburg)">
Waldsee (Freiburg)

Waldsee isch e Stadtdeil vu Friburg im Brisgau mit öppe 5.400 Iwohner im Oste vu dr Stadt. Daift isch er nooch em gliichnammige Noocherholigsgebiet uf sinere Gmarkig. Er lit zwische dr Stadtdeile Wiehri un Oberau im Weste un dr Stadtdeile Littewiiler und Ebnet im Oste. Im Norde un Süden wird er vu dr Randberge vum Dreisamdal begrenzt. D'Dreisam durfliesst dr Stadtdeil vu Oste nooch Weste un isch dert die nördlich Grenze vu dr Bebauig.

Im Stadtdeil sin zahlriichi Sportalage. So befindet sich im Südweste d'Friburger Fuessballschuel vum Sportclub Friburg uffem Glände vum ehemolige Möslistadion, im Nordoste s'Dreisamstadion (derzitt "badenova-Stadion" daift). ebefalls vum Sportclub Friburg. Näbenem Stadion lit s'Strandbad.


</doc>
<doc id="13632" url="https://als.wikipedia.org/wiki?curid=13632" title="JHWH">
JHWH

Jahwe (interbretiert as „ich bi dä, wu alliwiil isch“ odr "ich bi dä, wuni bi") isch dr Namme vum jüdisch-chrischtlige Gott, wien er vo de Chrischte mänggisch gsait wird. Es het sich bin enä näbe Jahwe siter em 12. Johrhundert aü d Läsart Jehova iibirgeret. 

Religiösi Jude schbrächen en überhaupt nit us, sondern bruuche Umschriibige wie אדוני - "Adonai" (Herr). Die Ultrareligiöse gönge sogar so wiit, ass si dr Buechschdabe ה wo as Abchürzig für „Gott“ schdoht, in Wörter, wo Gott bedüte, as ק uschbräche. So säge si "Elokim" anschdatt "Elohim".

D Schriftzeiche JHWH (hebräisch: יהוה), wu vu rächts no links gläse wäre, heißt mer aü Tetragramm (griächisch: τετραγράμματον - tetragrammaton - viär Zeiche). 
Es kummt vor im Tanach – e Sammlung vu jüdische Religionsschrifte, wu vu dr Chrischte aerkännt un ibernumme sin. Dä Namme isch im hebräische Tanach, dr Bibel vum Judetum יהוה gschriibe, do fähle d Vokal, wu drzue ghere – wiä dä Namme tatsächlig üsgsproche wore isch, isch nit sicher, well d Jude dä Namme siter em 2. Johrhundert noch em Chrischtus nimmi üsgsproche hän. Dr Grund drfir isch e Stell im 2. Buech Moses (20,7), wus heißt: ""Bruuch der Name vom Herr, dym Gott, nid für nüüt. Der Herr lat dä nit ungstraft, wo sy Mame für nüüt und wider nüüt bruucht."". 

Dr Namme Jahwe stäckt aber verkirzt no in andere Wortverbindunge, wiä zum Biispiil Halelujah (Ihr solle Gott lobe!) oder im Personenamme Jesaja.

D Bedittung vom Begriff isch umstritte, in „Der Guet Bricht“ (lueg bi Literatür) isch si mit „i bi dä, woni bi“ agä, s git aber aü anderi Dittunge, so „dä, wu s Läbe schafft“ oder „dä, wu wirksam isch“.

Am Afang hän d Israelite (d alte Jude) noch ke Ei-Gott-Glaübe (Monotheismus) gha. Dr Jahwe isch am Bärg Sinai (Horeb) vu halbnomadische Stämm verehrt wore un isch megligerwiis e Vulkan- oder Wättergott gsii. Derte het er sich noch 2 Mos 3 (noch em 2. Buech Moses Kapitel 3) im Moses z erkänne gä: dr heb üs eme Dornebusch, wu brännt het, zue nem gschwätzt un heb em sich eso vorgstellt: "„I bi der Gott vo dym Vatter, der Gott vom Abraham, der Gott vom Isaak und der Gott vom Jakob.“" D Israelite sin noch em Buech Moses z Ägypte gfange gsii un Gott het si welle befreie. Er sait üs dr Dornehecke: "„I ha gseh, wi mys Volk z Ägypte im Eländ isch, un i ha ghört, wi si über iri Vögt stöhne. (...) Jitz bin i abecho, für sen us de Chlaue vo den Ägypter z rette (...).“" Dä Mann, wu diä Rettung het solle organisiäre, isch dr Moses gsii, dr Gott het zuenem gsait: "„Du muesch mer mys Volk, d Israelite, us Ägypten usefüere.“" Dr Moses het welle wisse: "„Aber wänn i jitz zu den Israelite ga ga säge: ‚Der Gott vo öine Vätter het mi zue nech gschickt’ – de frage si mi: ‚Wi heißt er de?’ Was söll i ne da säge?“" S Buech Moses goht eso witter: "„Gott het em Mose gantwortet: ‚I bi dä, wo geng isch!’ Er het gseit: ‚Gang den Israelite ga säge: ‚Dä, wo geng isch, schickt mi zu öich. (...) Das isch my Name für ewig, un so söll me mi aarede vo eir Generation zur andere.’“"

Ass dr Glaübe an e einzige Gott nonit gfeschtigt gsii isch, wird dittlig, wänn dr Jahwe im Moses d Zeh Gebott ibergit un s erscht Gebott glii heißt: "„Häb keni andere Götter, numme mi.“" D Gschicht vum goldene Kalb zeigt, ass gege des erscht Gebott als no verstoße wore isch.

Speteschtens noch em 2. Johrhundert noch em Chrischtus hän d Jude dr Namme Jahwe nimmi üsgsproche. Wo si d Bible vokalisiert hai, hän si em Name vom Gott keini diakritischi Vokalzeiche gä; si hän anstatt däm "Adonai" (hebräisch ‚mi Herr’) gsait. Dr Namme Jahwe stäckt aber verkirzt no in andere Wortverbindunge, wiä zum Biispiil Halelujah (Ihr solle Gott lobe!) oder im Personenamme Jesaja.

D Läsart „Jehova“ het sich siter em 13. Johrhundert z Äiropa iibirgeret un het näbe dr Läsart „Jahwe“ dominiärt. 
Si greschti Bekanntheit im ditsche Sprochraüm het dr Namme Jehova(h) friähjer dur katholischi un evangelischi Kircheliäder gha - zum Biispiil im wältbekannte "„Dir, Dir Jehovah will ich singen“" in der Melodii vum Bach (1685-1750); si Textfassung isch anne 1697 z Halle vum Bartholomäus Crasselius (1667-1724) gschriibe wore.

Witter isch dä Namme in eltere Bibelibersetzunge vorkumme, d Glaübensgmeinschaft Ziige vum Jehova (Zeugen Jehovas) verwändene ständig (im „Alte Testamänt“ 6973 mol un im „Neije Testamänt“ 237 mol). Hit wird - zu Unrächt - dä Namme am meischte mit däre Gmeinschaft verbunde; tatsächlig het dä Namme aber e Dradition, wu viil elter isch wiä d Gmeinschaft vu dr Ziige vum Jehova.

Sältener verwände aü d Mormone no dä Namme (Jehovah); in dr goße Kirche het sich jetz Jahwe durgsetzt.



</doc>
<doc id="13641" url="https://als.wikipedia.org/wiki?curid=13641" title="Carlos Leal">
Carlos Leal

Dr Carlos Leal (* 9. Juli 1969 z Losann) isch e Rapper und Schauspiler us dr Romandie. Är isch Mitglid vo Sens Unik gsi und hät zytewys de Künstlername MC Carlos gha. Syni Eltere chöme us Galicie, in aim Stügg nennt är sich sogar "galego pura raza". Unterdesse hed är sich au als Schauspiler e Name gmacht, si erschte groosse Film, "Snow White" (Regie: Samir), isch vor allem in dr Dütschschwytz bi Publikum und Kritigg guet aachoo. Är hed sogaar im James-Bond-Film "Casino Royale" e chlaini Rolle als Croupier gha.







</doc>
