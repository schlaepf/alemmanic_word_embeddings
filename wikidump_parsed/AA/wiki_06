<doc id="13647" url="https://als.wikipedia.org/wiki?curid=13647" title="Français régional">
Français régional

Mit Français régional oder Regionalfranzösisch (frz. Ussprooch: ) meint mer regionali Varietäte vo dr französische Sprooch, wo nit zue de traditionelle Patois grächnet werde, sich aber einewäg vo de Norm vùm Standardfranzösische ùnterscheide. Si ùnterscheide sich vo dr Standardsprooch dur de Wortschatz, d Phonologi, ùn d Grammatik ùn sin meischt vùm Substrat vo de traditionelle Sprooche ùn Dialäkt vo Frankrych beyflùsst.

S Français régional sött nit mit de Langues d’oïl verwäggslet werde. D Langues d’oïl sin di traditionelle galloromanische Dialäkt wo in Nordfrankrych, Belgie ùn em nördlichschte Deil vo de Romandi gschwätzt werde oder worde sin, ùn ùff s Vulgärlatiin zrùggönn. Bim Français régional handlets sich dergäge um di hütigi Ùmgangssprooch, wo sich vùm Standardfranzösisch nit bsùnders ùnterscheidet ùn au dört gschwätzt wird, wo historisch kei Langue d’oïl verbreitet gsi sin (z. B Südfrankrych, d Bretagne, s Elsass, de grööschti Deil vo de Romandi).

Ob au s Französisch vo Kanada, vo Belgie, de Welschschwyz ùn sältener, vo de ehemoolige Kolonie ùn Überseedepartements vo Frankrych als "Français régional" chönne bezeichnet werde, isch ùmstritte. Grad im Fall vo Kanada, Belgie ùn de Schwyz muess mer aber ùnterscheide zwüsche de nationale Varietäte vùm gschriibene Standardfranzösisch vo dänne Länder, ùn de verschiidne regionale Variante vo de gschwätzte Sprooch. Eso würdi mer s Schwyzer Standardfranzösisch warschynts nit als e Regionalfranzösisch bezeichne, s Französisch, wo vo Waadtländer gschwätzt wird, aber änder doch als "Français régional vaudois".

S Français régional isch e relativ jùngs Fänomen, wo syt öbe em Aafang vùm 20. Joorhùndert als Massefänomen verbreitet isch. Devor isch im grööschte Deil vo Frankrych im Alldaag gar kei Französisch gschwätzt worde, sùndern verschiidni Regionalsprooche. Im Norde sin verschiidni Langues d’oil gschwätzt worde (Normännisch, Gallo, Wallonisch, Welche usw.), im Süde isch Okzitanisch gschwätzt worde, im Südoschte Frankoprovenzalisch ùn in dr Bretagne, em Elsass, Korsika, usw. andri, nit-galloromanischi Sprooche. E Sprooch wo em Standardfranzösisch äänlig gsi isch, isch nùmme im Zäntrùm vo Frankrych, in de Gegend um Paris ùme d Alldaagssprooch gsi.

Scho ab em Änd vùm 18. Joorhùndert het e Entwigglig yygsetzt, wo di regionale Patois ùn Sprooche vùm Französisch vo Paris verdrängt worde sin. In de Regel isch die Entwigglig vo de Stedt ussgange; in de ländliche Gegende het de Prozäss in de Regel ersch im frie 20. Joorhùndert yygsetzt. Wichtigi Daate sin zum Byspil d Yyfierig vo de Schuelpflicht 1882, d Yyfierig vo de Wehrpflicht ùn spööter s Ùffcho vùm Radio. S Französisch isch aber vo de lokale Sprooche beyflùsst worde wyl s Französisch als Fremdsprooch glehrt worde isch. D Sprecher vo de Lokalsprooche hen eso s Französisch fonetisch, morfologisch ùn syntaktisch beyflùsst, ùn e Zwüscheform zwüsche ihrer Regionalsprooch ùn em Standardfranzösische gschaffe. Usserdäm het in viilene Fäll schynts au s Schriftbild e groossi Roll gspiilt. Luut em Bernard Pöll duet des zum Byspil erkläre, worùm es in viilene Forme vùm Français régional weeniger stummi Buechstabe git wie im Standardfranzösische

Mit de Zyt hen sich die Sproochspiilarte stabilisiert ùn sin zue eigne Sproochforme worde, wo sich unabhängig sowohl vo de Lokalsprooch wie vùm Standardfranzösische entwigglet hen. Di ursprüngliche Sprooche sin in viilene Gegende inzwüsche ganz verschwùnde, ùn spiile in de Regel kei groossi Roll mee. Di verschiidne Forme vùm Regionalfranzösisch sin hüt also d Muettersprooch vo de Lüt, wie de Bernard Pöll schryybt:

Vo dr Dialäktologi isch s Fänomen vùm Français régional am Aafang vùm 20. Joorhùndert zum erschte Mool ùffgriffe worde. Zum erschte Mool isch de Begriff im Joor 1906 vùm Albert Dauzat bruucht worde. De Dialäktologe isch ùffgfalle, dass es näbe de Patois ùn em Normfranzösisch "(français bon usage)" no andri Varietäte gee het. Scho 1886 het de Jules Gilliéron des bschriibe, ùn het dezue "Français marginal" oder "Français provincial" gsait: 
Andri frie Begriff defür sin "français patoisé" (A. Meillet) oder "français dialectal" (Ch. Bruneau) gsi. De Jacques Damourette ùn de Edouard Pichon bezeichne in de 20er-Joor „"la langue considérée telle qu'elle est parlée en un lieu donné"“ als "usance". Spööter sin deno erschti Monografie erschiine, wo sich gnau mit däm Regionalfranzösisch, statt mit de Patois bschäftigt hen. Des sin z. B "Le français régional de la Grand’Combe (Doubs)" vo 1929 vùm Félix Boillot, "Le français de Marseille" vùm Auguste Brun 1931 ùn "Le français parlé à Toulouse" vùm Jean Séguy vo 1951.

Vo de Dialäktologe im frie 20. Joorhùndert wird s Français régional meischt als instabili ùn sehr viilfältigi Varietät bschriibe, wo sehr vùm individuelle Sproochbruuch beyflùsst wär. De Bernhard Pöll meint, dass des weenig überrascht, wyl d Français régional dertemool ersch am entstande gsi wäre. In de 1970er isch des Thema wyter erforscht worde, wo mer feschtgstellt het, dass di traditionelle Patois ùn Regionalsprooche zwar all mee ussem Alldaag verschwùnde sin ùn viili nùmme no Französisch gschwätzt hen, aber regionali Ùnterschid bliibe sin. De Gérard Taverdet het 1977 e Definition versuecht. Er definiert s Français régional als "la reunion de tous les faits linguistiques ORAUX et ECRITS[…]produits par des utilisateurs de la langue française et limités sur le plan géographique à un point ou à un ensemble de points plus ou moins importants" also ‚s Zämmedräffe vo allene mündliche ùn schriftliche sproochlige Fakte […], wo vo de Sprecher vo de französische Sprooch bruucht werde, ùn wo sich ùff de geografische Ebeni ùff ein oder meereri mee oder weeniger wichtigi Ort bschränke‘. D Dialäktologe hen s Français régional aber nit als eigni Varietät ùn Sproochsystem aagluegt, sùndern als Zämmefassig vo isolierte Fänomen. Andri Sproochwüsseschaftler hen s Français régional scho als Ganzes aagluegt, so 1972 de Lothar Wolf. Au andri Forscher wie de Jean Séguy schryybe vo ere eigeständige Varietät: „"[…] à Toulouse, il est ridicule de ‘parler moitié patois, moitié français’. C'est donc que le français local est un véritable langage organique, senti comme correct par les sujets parlants"“, also ‚z Toulouse isch es lächerlig, halb Patois, halb Französisch z schwätze. Es isch also eso, dass s lokali Französisch e ächti, organischi Sprooch isch, wo vo de Sprecher als korräkt waargnoo wird.‘

Au hüt wird s Français régional viilmool no als e instabili Sammlig vo einzelne Fänomen aagluegt. So schryybt de Anthony Lodge 1993:

Derwyyl gsänne es andri Sproochwüsseschaftler, bsùnders usserhalb vo Frankrych, als e eigeständigi Varietät, wo e ganzes Sproochsystem für sich isch.

De Albert Dauzat het scho 1906 zwei Hauptmerchmool vùm Français régional ussgmacht: Es wär dur dialäktali Merchmool beyflùsst ùn dät Archaisme bewaare, wo im Französisch vùm Zäntrùm verschwùnde wäre. De Kurt Baldinger het des 1961 um zwei Merchmool ergänzt: Eigni ùn spontani Entwigglige ùn Entlehnige uss de Regionalsprooche. Es isch nämli beobachet worde, dass s Français régional viilmool Merchmool zeigt het, wo weeder in de ursprüngliche Regionalsprooch, noch im Standardfranzösische vorcho sin.

D Verbreitig vo regionale Merchmool im Français régional muess hüt nit unbedingt mit frienere Dialäktregione oder em Sproochruum vùnere Regionalsprooch überyystimme. Des erklärt sich mit Vereinheitlichige ùn gägesytigi Entlehnige. D Gränze vo de Forme vùm Regionalfranzösisch sin also unabhängig vo de frienere Sprooch- ùn Dialäktgränze. In de Romandie isch hüt zum Byspil überall s Wort "pive" ‚Foorezapfe‘ für "pomme de pin" verbreitet, wo ursprüngli nùmme im Jura vorcho isch.

Di meischte Forscher sin langi Zyt devo ussgange, dass s Français régional vo de Sprecher als Standardfranzösisch waargnoo wird. D Sprecher wäre sich also nit bewùsst, dass si Regionalisme bruuche. So meint de René Lepelley, e Sproochwüsseschaftler uss de Normandi: 
Sonigi Meinige sin luut em Bernard Pöll vo fascht allene Forscher deilt worde, wo sich mitem Français régional bschäftigt hen. Dergäge verträte inzwüsche viili Linguischte änder d Meinig, dass regionali Merchmool sehr wohl mee oder weeniger bewùsst yygsetzt werde, zume Vertrautheit ùn Heimligkeit z vermittle, oder um e regionali Identität z zeige. Als Byspil wird s Regionalfranzösisch vo de Provence in Südfrankrych ùffgfiert, wo di ursprünglichi Regionalsprooch, s Okzitanisch, als Zeiche vo de regionale Identität zum Deil abglööst het. Bsùnders starch schynt des in de französischsproochige Gegende usserhalb vo Frankrych ussprägt z sy. So hen inere Erhebig im Kanton Waadt 97 % mit ‚Jo‘ ùff d Froog gantwortet, ob mer en Waadtländer aa sym Akzänt chönnt erkenne, ùn 87 % hen gmeint, dass si sälber en regionale Akzänt hätte.

Für bstimmti Regione isch au d Exischtänz vùmene Dialekt-Standard-Kontinuum belait. De Fernand Carton het für d Picardie vier verschiidni Sproochvarietäte vorgschloo:

In de Normandi isch e äänligi Situation beobachtet worde. D Alexandra von Nolcken bschryybt, wie es zwüschem Standardfranzösisch (als "le grand français" bezeichnet) ùn em lokale Patois (als "le patois normand" bezeichnet) e Kontinuum git: s "français normand", wo als en regionale Standard waargnoo wird, en sognante "standard défectueux" ùn en "patois défectueux". Hüt isch d Situation luut em Bernard Pöll eso, dass de Lokalpatois vo de meischte Sprecher nümm bherrscht wird. Eso stellt sich d Froog, was hüt am andre Änd vùm Dialäkt-Standard Kontinuum stoot.

S Français régional entspricht öbe däm, wo in de dütsche Dialäktologi au als Regiolekt bezeichnet wird: e Sproochform, wo di meischte Merchmool vùm ursprüngliche Dialäkt, em Basilekt abglait het, sich aber au vo de Standardsprooch no dütli ùnterscheidet. E sonigi Situation findet sich in Nord ùn Mitteldütschland, wo s Plattdütsch ùn di mittelhochdütsche Dialäkt scho fascht verschwùnde sin ùn vùmene regional-gfärbte Hochdütsch ersetzt worde sin. Im Alemannische Sproochruum vo Dütschland git es e äänlichi Tendänz zunere regionale Ùmgangssprooch. So cha es in de regionale Ùmgangssprooch zum Byspil „"Warsch geschtern eikaufe?"“, heisse, wo nööcher am Hochdütsche wie am Alemannische isch.

"Lueg ùff de Hauptartikel Elsässer Französisch"

Im Elsass hen bis noochem zweite Wältchrieg di meischte Lüt s Französisch als Fremdsprooch glehrt, ùn drùm viili luutlichi Eigeheite vùm Elsässische ùff s Französisch überdrait. Bsùnders ùffällig debi isch d Betonig, wo nooch elsässischem Vorbild viilmool ùff de erschte Silbe vùmene Wort isch, statt wie im Französische ùff de letschte Silbe vùnere Wortgrùppe, deno dass d Ùnterscheidig zwüsche stimmhafte ùn stimmlose Konsonante viilmool nit gnau gmacht wird, ùn schliessli dass d Nasalvokal nùmme schwach nasalisiert sin oder vùmene [] gfolgt werde. Dernäbe git es au no grammatischi Abweichige ùn lexikalischi Yyflùss ussem Elsässische, wie "flommakuacha"/"flammekueche" oder "chlouk"/"schlouk" ‚Schlùck‘.

Als Midi-Französisch ("Français méridional" oder nooch Regione deno zum Byspil "Français régional de Provence" oder "Parler marseillais") wird s Français régional vo Südfrankrych bezeichnet, dörte wo traditionell Okzitanisch mit syne Groossdialäkt gschwätzt worde isch, wo aber inzwüsche starch zrùggdrängt isch. De Akzänt vo de Midi isch innerhalb vo Frankrych sehr bekannt ùn wird au viilmool für parodistischi Zwegg yygsetzt. Wyl s Okzitanisch in viile Gegende chuum no gschwätzt wird, die Region aber einewäg e starchi eigni Identität bhalte het, spiilt s Regionalfranzösisch vo de Midi viilmool d Roll vùnere identitätsstiftende Regionalsprooch. De datsächlichi Bruuch vo däm Akzänt chùnt ùff d Gegend, d Person ùn d Situation aa. Er wird am meischte vo Lüt in ländliche Gegende, de ältre Generatione ùn in gwüsse Stedt wie zum Byspil Marseille gschwätzt, wonner e starchi Roll für d Lokalidentität spiilt.

Phonologi
 oder dass "Saule" ‚Weide‘ ùn "sol" ‚Bode‘ glych sin.

Wortschatz

Im Weschte vo dr Bretagne isch bis in d 1950er-1960er Joor vorallem ùffem Land hauptsächlig Bretonisch gschwätzt worde. Inzwüsche het sich s bretonischi Sproochbiet allerdings scho fascht ganz ùffglöost ùn d Sprooch isch innerhalb vo de näggschte Generatione vùm Ussterbe bedroot. Allerdings sin die Merchmool vorallem dörte verbreitet, wo s Bretonisch ersch vor chùrzem verschwùnde isch.

Phonologi

Grammatik

In de Normandi isch bis in d 1960er-1970er no viil Normännisch gschwätzt worde, wo inzwüsche aber als Ùmgangssprooch vùm Französisch abglööst worde isch. Nùmme no in mange Domaine (z. B. de Fischer, Viehhändler, sältener au no ùnter de Buure) het sich s Normännisch bis jetz e weng ghalte. In viile Familie isch s Normännisch noochem Dot vo de Groosseltre verschwùnde. Im Français régional vo de Normandi finde sich aber no viili Spuure uss dr alte Sprooch.

Phonologi

Wortschatz
Viili Wörter, wo in de Normandi bruucht werde ùnterscheide sich vo de Wörter uss de Standardsprooch oder hen kei Entsprächig im Standardfranzösisch ùn in andre Regione vo Frankrych:
Redewändige
In de Normandi git es z. B. Redewändige wie:

Im französischsproochige Deil vo Belgie ùn emene Deil vo Nordfrankrych isch bis i d 1970er s Wallonisch wyt verbreitet gsi. Inzwüsche wird s Wallonisch nùmme no vo circa 15% vo de Wallone gschwätzt. D Ùmgangssprooch isch meischt s belgischi Französisch.

Phonologi

Wortschatz

Ùff Korsika wird zum Deil no Korsisch gschwätzt, e Sprooch, wo mit de toskanische Dialäkt vùm Italienische nooch verwandt isch.

Phonologi

Grammatik

S Regionalfranzösisch vo Guadeloupe isch e Byspil für e Français régional vùmene Überseedepartement vo Frankrych. Dörte isch näbem Standardfranzösisch vo de Oberschicht sùnscht eigetli Antille-Kreolisch gschwätzt worde. Hüt lehre aber praktisch alli Chinder aber au oder nùmme Französisch, ùn d Kreolsprooch vo Guadeloupe isch möglicherwys e gföördeti Sprooch. Glychzytig het des aber au zum Entstoo vùnere regionale Form vùm Französische gfiert, wyl statt em Kreolische, jetz au s Französisch e alldääglichi Ùmgangssprooch isch.

Phonologi

Wortschatz

Grammatik
Insgsamt chönnt mer aber no nit sicher sage, welli vo dänne Merchmool sich werde stabil halte, ùn welli änder en Yyflùss vùm Kreolische isch, wo bi jüngre Lüt, wo s Französisch als Erschtsprooch schwätze, verschwinde werde




</doc>
<doc id="13650" url="https://als.wikipedia.org/wiki?curid=13650" title="Franken">
Franken

Franke (hoochdütsch "Franken") stoht für:

Franke isch di dütschi Bezeichnig für Währige:

Franken bezeichnet sälli Ort:

Franken isch dr Familienaame vo däne Persone:


</doc>
<doc id="13660" url="https://als.wikipedia.org/wiki?curid=13660" title="Hermann Burte">
Hermann Burte

Dr Hermann Burte (eigentli Hermann Strübe; * 15. Februar 1879 z'Muulburg; † 21. März 1960 z'Löörech) isch e ditsche Dichter und Moler gsi.

Sitter sinem alemannische Gedichtband Madlee (1923) bis in d 60er, 70er Johr het dr villfach uszeichneti und geerti Burte fascht unumstritte as dr grescht alemannisch Dialäktdichter nooch-em Hebel golte. Wäge sinere Mitwirkig im Nationalsozialismus isch si Wärk nooch 1945 neij bewärtet un vum e Deil Rezensente as politisch undragbar verworfe wore. Verschiidini Rezensente sin drgege fir e differenziärti Betrachtig vum Burte un sinem Wärk iidrätte. Noch däne seig e große Deil vu sinem Wärk unverfänglig un hit no läsenswärt. Allewäg isch mit sinere politische Afächtig aü s Asähne vu sinere alemannische Dichtig gsunke.

Aü as Moler het dr Burte gschafft; er sälber het si Dichtung hecher iigschetzt wiä si Molererei.

Dr Hermann Strübe (spetere Dichternamme: Hermann Burte) isch am 15. 2. 1879 z Muulburg uf d Wält kumme. Sini Vorfahre sin vor allem Büüre, aber aü Wäber un Handwärker üs em alemannische Raüm gsii. Si Vatter, dr Friedrich Strübe (1842–1912) isch vu Steine gstammt un het as Buechhalter in ere Basler Fabrik im Wiisedal gschafft. Si Mütter isch d Elisabeth Strübe geb. Kuhny (1847–1917) gsii, d Dochter vum e Grummholz-(Wagner-)Meischter; däre sträng evangelische Fraü het dr Reformator un Sprochschepfer Martin Luther viil bedittet. Dr Hermann het fimpf Gschwischtrig gha.

Scho im Strübe Hermann si Vatter het alemannisch dichtet; er het dr Hebel, dr Schiller un bsunders dr Uhland verehrt. Im Elterehüüs het e Geischt gherrscht, wu im Hermann si Begabig zum Dichte gferderet het.

Noch dr Volksschuel z Muulburg un dr hechere Birgerschuel z Schopfe het er 1897 z Friiburg s Abitür gmacht. Drno her er z Karlsrueh d Akademie der bildenden Künste bsuecht – wiä si jingere Brueder Adolf, wu ebefalls zum Mole begabt gsii isch.

Zwische 1904 un 1907 het er zum Deil mit Stipendiä zwei Mol uf London un Paris kenne reise un het s geischtig Läbe derte kenne diäfer känne lehre. Unter em Iidruck vu dr Drame vum Shakespeare un dr Dichtig vum Burns het sich si Inträssi vu dr Molerei meh in Richtig Dichtig verschobe. Friili isch er nit vum Mole abkumme: er het siner Läbdig bsunders Landschafte in dr ängere un wittere Heimet gmolt (Elbilder, Aquaräll, Zeichnige). Sini Bilder neige meh zum Dramatische wiä zum Idyllische. Un dr het mit em Aüg vum e Moler dichtet.

Z Paris het dr Strübe sich witter mit Literatür bschäftigt, bsunders mit em Rabelais, em Balzac un em Baudelaire. Do het er aü si erscht alemannisch Gedicht gschriibe (1905). Ebefalls z Paris het er im Ramme vum e Briisüsschriibe si erscht Stick ufs Babiir brocht. Des het em aü dr Kontakt zum e Verleger iibrocht, dr isch vum Gideon Karl Sarasin, wu z Berlin Verleger gsii isch, unter Vertrag gnumme wore. Ab jetz het dr Strübe Hermann unter em Namme Hermann Burte vereffentligt – Burte het dr Held vu sinem erschte Stick gheiße.

Zu dr ditschsprochige Vorbilder vum Burte hän dr Jeremias Gotthelf, dr Friedrich Nietzsche un dr Carl Spitteler zellt. Dr ideologisch Iifluss vum Nietzsche un vu dr breite „völkische“ Bewegig, wu dertemol scho exischtiärt het, isch im Roman „Wiltfeber“ unverkännbar.

Dä Roman "Wiltfeber" isch im Friähjohr 1912 rüskumme; fir des Wärk het er 1913 (zämme mit em Schriftsteller Reinhard Sorge) dr renommiärt Kleist-Briis bikumme; mit em Wiltfeber het dr Burte e Durchbruch im ditschsprochige Raüm erreicht un isch iberregional bekannt wore. Mit däm Roman zeigt sich dr Burte scho friäh as bewußte Alemann, ditsche Nationalischt un - in dr Aüge vu Autore wiä dr Wolfgang Heidenreich - as Antisemit; diä ditsche Belang sin em aber wichtiger wiä d alemannische.

1914 isch er fir si Schaüspiil „Katte“ fir dr Schillerbriis nominiärt wore, aber wäge gritischem Inhalt het dr Kinnig vu Preuße (= dr Kaiser Wilhelm dr Zweit) s Veto iiglegt; 1927 her er dä Briis drno – zämme mit em Franz Werfel un em Fritz von Unruh – doch bikumme.

Wäge me Härzliide het er 1914 nit miäße oder nit derfe in dr Griägsdiänscht iirucke; Änds 1916 isch er drno doch no zu dr Poschtiberwachungsstell z Friiburg iizoge wore.

Zitewiis het er finanziälli Schwiirigkeite gha. Am 14. Juli 1913 schribt er an dr Walther Rathenau: "„Mein Verleger versagt finanziell leider völlig. Er meint offenbar, seine Pferde würden besonders gute Rennen machen, wenn er ihnen das Futter entzieht.“"

1917 schribt dr Burte Erinnerige an Begägnige mit em Walther Rathenau uf, eme jüdische Induschtriälle un Schriftsteller. Diä Frejndschaft isch 1912 dur dr Roman Wiltfeber entstande un im Briäfwägsel bis 1919 nochwiisbar. 1925 het dr Burte „Mit Rathenau am Oberrhein“ vereffentligt. Mer zue dr Frejndschaft mit em Rathenau lueg in sällem Artikel.

1923 het er – ebefalls bim Sarasin – si alemannische Gedichtband Madlee rüsbrocht. Diä Gedichter, wu uf 450 Sitte gsammlet sin, sin diä meischte scho um 1913 rum entstande, hän in dr Griägsjohr aber nit het kenne erschiine.

1924 het er an dr Universität Friiburg im Briisgaü fir sini Verdiänscht um dr alemannisch Dialäkt dr Ehredokter verdlehnt bikumme.

Dr Dichter Rainer Maria Rilke het am 2. 12. 1924 im Briäf an dr Edmund v. Freyhold iber dr Burte gschriibe: "Ein Gedicht wie diese 'Himmlische Ernte', ist ein allgemeiner deutscher Besitz, ein Gut von solcher Reinheit und Gnade, daß es für sich allein ausreicht, den gründlichen Reichtum des Dichters für immer zu erweisen."

Vu 1925 ab isch dr Burte mit em Winterthurer Mäzen Werner Reinhart befreindet gsii un vu däm bis zu sinem Dot 1951 gferderet wore. Ass er vu sinere Lyrik un Dramatik nit rächt het kenne üskumme, isch siner Läbtig e Broblem gsii. Do het kei Mäzen kei Fade abbisse.

1926 isch e Frejndschaft zwischen em Burte un em jüdisch-elsässische Dichter Nathan Katz entstande, wu bis zum Dot vum Burte ghebt het - meh drzue lueg do. 

Zwische 1908 un 1959 het dr Muulburger Dichter verschiidini witteri dichterischi Schrifte rüsbrocht: Sonett-Sammlunge, Drame un anderi Bihnesticker, hochditschi Gedichter, e Operetext un Ibersetzunge üs em Franzesische, lueg unte – Im Burte sini Wärk. Roman het er kenni meh gschriibe, si Schwärpunkt isch d Lyrik un s Drama gsii.

1929 isch er – unter em SPD-Burgemeischter Kuttler – Ehrebirger vu Muulburg wore, 1939 z Lerrach, 1957 z Efringe-Chilche.

Zwische 1919 un 1933 isch dr Burte Mitgliid vu dr Deutschnationalen Volkspartei gsii (1933 het si sich miäße uflese). Zwische 1924 un 1932 het er „Der Markgräfler“ mit rüsgä.

Er isch en Verfächter vo ere völkische Ideologii gsi un het sich scho im 1925i en Schribtisch la mache, wo nach sim eigene Entwurf mit Hakechrüzmotiv gschmückt isch gsi.

1932 het er noch eigenem Bekunde as Ditschnationale im e Flugblatt dr Hitler as Daübmann (Hochstapler) bschumpfe. Drno her er – noch eigenem Bekunde - zitewiis z Basel Unterschlupf vor Nochstellunge dur d SA gsuecht.

Im Burte si afängligi Gegnerschaft zu dr Nazi wird aü im e Artikel vum "Völkischen Beobachter" dittlig, wus drin heißt:
Vu 1930 bis 1937 isch dr Burte im Rotary-Club Basel Mitgliid gsii, wu fir Humanität, Friide un Velkerverständigung iidrätte isch. Dä Club isch in dr USA grindet wore un het aü viil Jude as Mitgliider gha. 1937 isch d glichzittig Mitgliidschaft im Rotary-Club un in dr NSDAP verbotte wore.

Anne 33 isch er in d „Deutsche Akademie der Dichtung“ iidrätte, wu unter nationalsozialischtischi Reschii gstellt gsii isch.

Am 12. Juni 1933 het er im e Briäf an dr Nohl anlässlig vu dr Biächerverbrännig dur d Nazi gschriibe, d Ditsche hebe „die Kampfmethoden ihrer Todfeinde“ ibernumme (lueg Orginalzitat 1).

Noch sinene Agabe heb si „Rede auf Hebel“ (19. Mai 1935) nit derfe im Radio iberdrage wäre, wel si e einzigi Huldigung an dä mild, grischtlig un mänschlig Dichter gsii seig.

Am 23. Jänner 1936 het er d Ufnahm in d NSDAP beadrait un het bal druf Kandidatestatus bikumme; am 1. Mai anne 37 isch dr Biidritt wirksam wore. E Amt in dr Bartei het er niä keins gha.

Am 18. Juni 1936 het er as erschte dr nej gstiftet Hebelbriis bikumme.

1938 bikunnt dr Burte dr „Großdeutsche Mundarten-Preis“

Afang 1939 Goethe-Medalie für Kunst und Wissenschaft.

Si Roman Wiltfeber vu 1912 isch vu dr Nazi üsgschlachtet wore un si Romanfigür (bzw. er sälber) zum „Seher des Dritten Reiches“ hochstilisiärt wore, so in ere Schrift vum Max Dufner-Greif 1939. Dr Rüdiger Hoffmann schribt do drzue 1988, dr Burte heb sich des biäte lo, dr heb sich schiints in däre Roll sogar gfalle, dr seig ebe ehrgizig gsii.

S Gedicht Hebel rassisch!, wu dr Burte 1939 z Muulburg vordrait het un im Markgräfler Jahrbuch 1940/41 vereffentligt het, setzt sich mit dr nationalsozialischtische Rasselehr kritisch üsenander. S wird vum Paul F. Wagner as "Ausdruck einer inneren Freiheit" vum Burte ghalte, wu Muet koschtet het: „Man stelle sich vor, was eine solche Lesung 1939 bedeutete!“

Dr Burte isch e gschetzts Mitgliid im Basler PEN-Club gsii. Dr het in sällere Schriftstellerorganisation, wiä meh as er zu dr Nazi ibergange isch, wiä meh Positione im Inträssi vu dr ditsche Üssepolitik verdrätte. 

Im Burte wird e Spitzeltätigkeit vorgworfe (3 Briäf im Friähjohr 1940 mit Stimmigsbricht); friili hets im PEN-Club niäme gä, wu nit gwisst het, ass dr Burte Nazi isch – dr isch uffe ufdrätte. Diä Bricht sin iber d Sicherheitsdienst-Außenstelle Lörrach uf Berlin ins Reichssicherheitshauptamt gange.

1943 sin Sieben Reden von Burte erschiine. In dr Rede zwische 1940 un 42 vor ditsche Intelektuälle, wu an sich Broblem vu dr Dichtung un vum Kültürläbe zum Haüptinhalt gha hän, het er dr Hitler hochglobt, noch em Rüdiger Hoffmann meh wiäs zum Mindeschtpegel ghert, wu enne het miäße iihalte, wu effentlig het welle ufdrätte. In dr letschte Red „an Bartels“ finde sich glari antisemitischi Floskle. Friili wiche diä Rede zum Deil dittlig vu dr offiziälle Parteiliniä ab.

Ebefalls as Redner isch dr Burte vor dr Hitlerjugend, vor em Schwarzwaldverein un vor andere ufdrätte.

Im e Dagebuechiidrag vum 26. 5. 1942 wird dittlig, ass Vorträg vum Burte „verlangt“ wäre – „mich in Ruhe zu lassen, wäre die beste Politik des Dritten Reiches, aber viel zu gescheit, um geübt zu werden!“

Im Dagbuechiidrag vum 14. 10. 1943 schribt dr Burte nommol, ass er iberlegt, as Redner ufzhere. „Fast alle Fehler aller verflossenen Fürsten haben sich in wenigen Jahren unter – zusammengeballt: Es wird in der Tat genau das Gegenteil dessen erreicht, was man als Ziel angegeben hatte.“ Lueg Originalzitat 2 un Bild.

Während em Nationalsozialismus isch dr Burte in evangelischi Gottesdiänscht gange, was vu dr Nazis nit gärn gsähne gsii isch. Dr het zu grischtlige Fäschter religieesi oder anderi Gedichter, wu basst hän, vereffentligt; des beziige Dankschriibe vu Pfarrer u.  a. noch em Griäg.

Noch eigene Agabe isch im Dritte Rich si Drama Simson (1917) un si Stick Krist vor Gericht (1930) wäge altteschtamäntligem Thema bzw. grischtligem Inhalt verbotte gsii. Si Schauspiil „Mensch mit uns“ isch z Karlsrueh zwar ürufgfiährt wore, dr Gauleiter Wagner heb aber drfir gsorgt, ass es abgsetzt wird.

S git Hiiwiis druf, ass dr Burte un sini literarische Fähigkeite vu fiährende Nationalsozialischte ring gschetzt wore sin. Dr Bropagandaminischter Joseph Goebbels het anne 1936 iber s Burtes Drama Katte gschriibe:

Dr Hermann Göring, dr zweithegscht Mann im Rich, het anne 43 zu s Burtes Textbuech vu dr Oper Das Schloss Dürande im e Telegramm gschriibe:

Zu sinem 65. Geburtstag im Febber 1944 het dr Burte e Dotation vu 15.000 Riichsmark üs em Kulturfilm-Förderungsfonds bikumme. Ass Uftraggäber vu däre Dotation het dr Joseph Goebbels zeichnet.

Vum Jülli 1945 bis im März 1946 isch dr Burte z Lerrach uf Aordnig vu dr franzesische Bsatzig üs politische Grind im Gfängnis gsii un drno üs Lerrach üsgwiise wore.

In ere Verteidigungsschrift 1947 bringt dr Burte vor, ass er am Afang gege dr Hitler un si Partei gsii sich, aber wun er gsähne het, ass sich si Macht feschtigt un d Wirtschaft akurblet wird, het er zum Hitler ghalte. Fir ihne seigs nimmi "„um Partei und Antipartei, sondern um Reichstreue und ihr Gegenteil“" gange. (Lueg Originalzitat 3)

Dr Hermann Burte het noch em Griäg ke geischtigi Kehrtwändi gmacht. Si Wältasicht, wu d Nation un s Fiährertum e großi Roll drinne spiile, het sich scho in sinere Kindheit un Jugend rüsbildet gha; s Dritt Rich het er nit grundsätzlig gritisiärt, er het numme bstimmti „Üswigs“ un „Fähler“, wiä d Unterbindig vu dr Meinigsfreiheit, gritisiärt, aber nit si „nationali“ un „völkischi“ Üsrichtung. 1948 het er si "Mit Rathenau am Oberrhein" (z'erschd anne 25 as e Privtadruck erschiene) wieder rüsbrocht, wu si friähjeri Frejndschaft mit däm Jud bschriibe isch; dodermit het er zeigt, ass si Antisemitismus, wun er im Dritte Rich z erkänne gä het, nit si erscht un si letscht Wort isch.

1949 isch er im Verfahre vor dr Spruchkammer Friiburg (s "Entnazifiziärigsverfahre") as politisch minderbelaschtet iigstuft wore un het d Erlaübnis bikumme, sini bishärige Wärk witter z verbreite un aü in Zuekumft as Schriftsteller un Fäschtredner z schaffe; politischi Rede z halte un neiji Wärk mit politischem oder sozialpolitischem Inhalt z vereffentlige isch em friili verbotte wore.

Im Markgräflerland un driiber nüs isch dä Muulburger Dichter mit nationalem Rang alliwiil no in hochem Asähne gstande. 1957 isch er Ehrebirger vu Efringe-Chilche wore, wun er noch em Griäg gläbt het. Des Asähne isch friili durch effentligi Aklage alliwiil meh gminderet wore. Doch hän sich verschiidini Persenligkeite, wu dr Burte un si Zit üs eigenem Aluege kännt hän, zu ihm un sinere Dichtig bekännt, so dr Richard Gäng (1959), dr Raymond Matzen (1979), dr Georg Thürer (mehrfach), dr Wilhelm Altwegg (Hebel-Rüsgäber un Päsident vu dr Hebelgsellschaft, Basel, 1954, 1959), verschiidini Politiker un Kirchefiährer; unter däne wu dr Burte - viilmol nit unkritisch - gschetzt hän, sin etligi, wu im Dritte Rich verfolgt wore sin, so dr Reinhold Schneider (1954), dr Fritz von Unruh (1959), dr Rupert Gießler (1959, 1960), dr Nathan Katz (mehrfach) un anderi.

Dr Bundespräsident Theodor Heuss het anne 1952 vum Burte sini Wärk „Madlee“ un „Die Seele des Maien“ bikumme un druf gantwortet: „Ich habe (…) mich an ein paar Abenden in die beiden Gedichtbände mit Gewinn hineingelesen und sehe, daß Sie den Hebel’schen Ansatz ja individuell stark zu erweitern verstanden haben.“ Uf de andere Siit hät de Heuss über Burte gsagt, sii „Form brutaler Romantik“, sii ihm "innerlich völlig fremd" un dass es „groteske“ aseh würd, Burte un de Johann Peter Hebel uf einiri Stüfe z stelle. 

Am 21. März 1960 isch dr Hermann Strübe-Burte im Alter vu 81 Johre verstorbe; dr isch z Muulburg, in sinem Geburts- un Heimetort, begrabe.

Am 24. 3. 1960 het dr Rupert Gießler, dr Feuilletonchef vu dr Badische Zittig, im Nochruef gschriibe, im Burte si greschti Leischtig seig „die Erneuerung der alemannischen Sprache im Gedicht“ gsii. Dr Gießler sait zwar, ass dr Burte „schlimme politische Irrwege“ unter dr Diktatur gange seig, aber mer miäß „im Licht des Todes“ dr Blick uf des richte, „was der Künstler in ihm, der Meister des Wortes geleistet hat, was das Bleibende über dem Vergänglichen ist.“

Um d Frog, eb dä Dichter noch s Rächt het, effentlig ghert un gehrt z wäre, ischs in dr Zit nochhär zu effentligem Stritt kumme. D Gränze zwische dr gegesätzlige Meinigsgruppe sin im große Ganze entlang vu Barteigränze gloffe.

Eini vu dr bsunders kritische Positione isch vum Magazin Der Spiegel verdrätte wore. Do wird dr Burte as „Blut-und-Boden-Sänger des Dritten Reiches“, „Mord-Barde Burte“ (1. April 1959) un „Blut-und-Boden-Barde“ un „NS-Dichter“ (Nr. 21.1989) bezeichnet.

Zu dr Verteidiger vum Burte het d Hermann-Burte-Gesellschaft (grindet 1960) ghert. Zu dr Redner un Publizischte, wu sich fir e differenziärti Bhandlung vum Burte iigsetzt hän, ghere dr Sangallemer Brofässer Georg Thürer, dr Rüdiger Hoffmann, dr Paul F. Wagner un etligi anderi. Si hän - wiä dr Gießler - drfir gsproche, ass mer an däm, was in s Burtes Wärk positiv isch, sott feschthebe.

E Stellungnahm mit ere große Wirkig isch e Sändig vum Südweschtfunk gsii, wu Änds 1978 un Afangs 1979 zwei Mol üsgstrahlt wore isch. Dr Rundfunkredakteer Wolfgang Heidenreich verdrittet do, ass dr Burte vu Afang a e geischtige Wägbereiter vum Nationalsozialismus gsii seig un sich im Dritte Rich dur sini Rede mitschuldig gmacht heb. Si Person seig nit teilbar in e guete un e schlächte Burte. E Benännung vun ere Schuel noch em Burte sei unmeglig.

Diä Sändunge sin im Zämmehang mit ere effentlige Üsenandersetzig kumme, wu zwoo Schuele im Markgräflerland noch em Burte hätte sotte benännt wäre. S Oberschuelamt Friiburg het diä Benännig drno verbotte. Muulburg het des Verbot akzeptiärt; Efringe-Chilche het d Benännig vu dr Schuel uf d Durnhalle verlageret.

1989/90 isch nomol zum e ähnlige Stritt mit eme monatelange Griäg vu dr Meinige in dr Zittige kumme, wu unter anderem d Hermann-Burte-Stroß z Mille hätt sotte e andere Namme bikumme.

1. Briäf an dr Nohl, 12. 6. 1933 (Hermann-Burte-Archiv (HBA)): 
2. Tagebuchnotiz vum 14. 10. 1943 (HBA): 
3. Üs dr „Erwiderung von Hermann Strübe Burte (…)“ 1947 (HBA): 


D Ehrebürgerschaft vom Burte vo Lörrach isch noch em zweite Wältchrieg z Lörrach kontrovers diskutiert, em Burte aber nie aberchannt worde. Dr Bundespräsident Theodor Heuss, wo het solle Ehrebürger vo Lörrach werde, het di Ehrig abglehnt, wil d Stadt net uf d Ehrebürgschaft vom Burte het welle verzichte.




Üs em Nochlass vum Burte im Hermann-Burte-Archiv, Muulburg, verschiidini autobiografischi Fragmänt un Dokumänter, do drunter:

Word-Datei im Hermann-Burte-Archiv zum Läbe vum Hermann Burte vu dr Ulrike Falconer, Stand 2004, unvolländet.



</doc>
<doc id="13662" url="https://als.wikipedia.org/wiki?curid=13662" title="Gletscher">
Gletscher

Ä Gletscher (vo lat. "glacies" »Iisch«) isch ä Iischmassä, wo us Schnee entstandä isch. I de Aupe tüei sich Gletscher dürä Druck vo ihrem eigete Gwicht s Taal ab bewegä.

Es git zwe Arte vo Gletscher (auerdings mit Zwüscheforme):
Wes imänä Gebiet jährlech meh schneit, auses ma abtouä u verdunstä, samlet sech Schnee und Firn und es git druus ä Gletscher. Di Verwandlig vom Schnee zum Gletscher nennt mä o „Metamorphose“.

Früschä Schnee het no viu Luftrüüm. Dürä neuä Schneefau wärdä mit dr Zyt di Luftrüm zämädrückt und wärdä chliner und es biudet sich Firniisch. Schmeuzprozäss a der Oberflächi ungerstützä dä Vorgang. Us Firniisch wird zletscht Gletscheriisch.
Abärä Ischdicki vo 30 Meter faht ds Iisch ah sich ds bewegä, natürlich abwärts, wobis ungerwägs o liechti Stigigä cha überwindä. Ä Gletscher isch entstandä. D Eigäheit vom Fliessä ghört zur Definition vomä Gletscher. Solang sich ds Iisch no nid bewegt und äm Bodä agfrorä isch, giutets no aus Firn. Ds Fliässä isch äs Resutat vom Druck und dr Schwärchraft. Meistens wird d Gletscherzungä vodä neuerä Ischschichtä regurächt i ds Tau gschobä. Wägä der Form vom Ungergrund risst di zämähängendi Iischmassä uf und äs biudä sich Gletscherspautä.

E temperierte Gletscher isch e usgschproche aktivi Landschaftsform. Höchi Temperaturungerschiide träge zunere höche Verwitterig vom Fels by. I der schteili Topography (schteili Bärghäng) goot d Erosion (d Abtragig vo verwittertem Materiau) schnäuer. Dr Gletscher tued säuber ou Gschtei abträge, i däm dass är Schteibröcke (Schotter) a synere Sohle transportiert, wo dr Fels tued abschlyfe. Die Erosion gseed me dütlech a Orte, wo Gletscher zruggschmouze sy; me seit sonere Landschaftsform „Gletscherschliff“.

E Gletscher hed aber ou e Huufe Gebiet, wo är tued Materiau ablagere. Das passiert fasch am ganze Gletscherrand. Die dütlechschti Landschaftsform, wo är cha ufboue, sy d Sytemoräne, teilwys schön prismatisch gformt. Aber ou a synere Basis chas zu Ablagerige cho. So blybt bim Rückzug vom Gletscher d Grundmoränelandschaft zrugg. A teil Oorte het s dört druff rundi Höger (Drumlins) oder ähnliche Forme. Ou im Gletschersee, wo s vor mängem im Gletscher het, wird vöu Gschteismaterial abglagered, und i de Bärgbech, wo us em Gletscher chöme, isch trüebs und häus Wasser, wo «Gletschermiuch» heisst.

Sit em Ändi vo der chlyne Iischzyt im 19. Jahrhundert si d Gletscher chlyner worde.

Jetz si sii sit es par Jahrzähnte wägem Klimawandel schtark am zrugggoo, sii schmöuze und wärde jedes Joor no chlyner.



</doc>
<doc id="13666" url="https://als.wikipedia.org/wiki?curid=13666" title="Robert Mächler">
Robert Mächler

De Robert Mächler (* 24. Dezämber 1909 z Bade; † 15. Februar 1996 z Aarau) in Unterentfälde) isch en Schwyzer Schriftschteller und Schurnalischt gsy.

Nach Studien a der Uni Bärn hed är ab 1935 als Schurnalischt gschaffed, zersch by der Bärner Tageszytig "De Bund", denn bis 1960 bim "Badener Tagblatt". Von dänn aa bis zu sym Tod hed är als unabhängige «Chällerpoet» (Fredi Lerch) z Unterentfälde gläbt. Als Schriftschteller hed är sich bsunders em Schwyzer Dichter Robert Walser gwidmed, mit ere Biographie und als Mitherusgäber vo de Gsamtusgab vo de Wärch vom Walser. 

Sys literarische Wärch wird syt sym Tod vo de "Robert-Mächler-Schtiftig" betreut, wo im übrige jedes Jahr en eigete Prys wott verleihe für Lüüt oder Organisatione, wo im Sinn und Geischt vom Robert Mächler dänked und schaffed.




</doc>
<doc id="13667" url="https://als.wikipedia.org/wiki?curid=13667" title="Alfred Fankhauser">
Alfred Fankhauser

De Alfred Fankhuser (* 4. Novämber 1890 in Gyseschtei by Konolfinge; † 22. Februar 1973 in Chöniz) isch en Schwyzer Schriftschteller, Mundartdichter, Schurnalischt und Aschtrolog gsy.

De Alfred Fankhuser isch als eltischts vo sächs Chind in en armi Aemmitaler Familie gebore worde. Syn Vater hed als sogenannte "„Chüier“" und meischtens als "Lohnchäser" gschaffed. Wäg syne vilne befrischteten Anschtellige hed d Familie hüüfig müesse zügle.

1906 isch är is (dazmal pietistische) "Evangelische Lehrerseminar Muristalden" z Bärn yträte. Vo 1910 aa hed är als Primarlehrer gschaffed. Ab 1915 hed är a de Uni Bärn gschtudiert, zersch fürs Seklehrerdiplom (1917), denn mit de Fächer Gschicht und Psychologie bis zum Dr. phil. (1920). Syni Dissertation hed är über de Bärner Schurnalischt Johann Georg Albrächt Höpfner gschribe.

Z Bärn hed är Kontakte zu de Sozialischte gha. Er hed als Schurnalischt aagfange schaffe, under anderem für di sozialistischi ""Bärner Tagwacht"". Glychzytig, vom Simon Gfeller aagregt, hed är sich intensiv mit de Bärner Mundartliteratur und bsunders mit em Mundarttheater beschäftiged. Schpöter hed är für d ""Büechergilde Guetebärg"" Uebersetzige vo änglische Romän gmacht.

1924, bi mene Ufenthalt im Tessin, hed är de Maler Johann Robert Schürch (1895–1941) känneglehrt, won ihm de Anstoss gä hed, sich intensiv (und es Läbe lang) mit der Aschtrologie z beschäftige. Sys Verschtändnis vo Aschtrologie als e kosmisch-symbolischi Psychologie hed är i vier dazmal vielbeachtete Lehrbüecher wytergä.

De Alfred Fankhuser isch füüfmal ghürate gsy; er hed – us drüü Ehene – füüf Chind gha.

Nach 1949 hed är sich meh und meh de Malerei zugwänded. Bis zu sym Tod – s ""Bärner Heimatschutz-Theater"" isch grad zmitts i de Probe zur Wiederuffüerig vo sym erschte Mundart-Schtuck gsy – sind so rund 200 Bilder entschtande.

Währed synere Lehrerseminarzyt hed de Fankhuser, vo sym Dütschlehrer Johann Howald gfördered, erschti Gedicht i Zytschrifte veröffetlichd. 1914 isch syni erscht Erzählig "Rosenbaum (Aus Peter Buchers Tagebuch)" in der "Bärner Wuche" erschyne. 1916 hed de Bänziger Verlag syni Erzählig "Das Urlaubsgesuch" in syni Reihe "Brachzeit-Bücher" uufgno. Anfangs März 1917 isch sys erschte Dialektschtuck "Dr Chrützwäg" im Bärner Heimatschutz-Theater uruufgfüert worde; 1919 isch syn erschte Roman, "Peter der Tor", usecho. 








</doc>
<doc id="13676" url="https://als.wikipedia.org/wiki?curid=13676" title="Wiltfeber">
Wiltfeber

Dr Wiltfeber isch dr Romanheld vum e Buech, wu dr ditsch un alemannisch Dichter Hermann Burte 1912 rüsbrocht het. Dr vollständig Titel vu däm Roman isch: "Wiltfeber – der ewige Deutsche. Die Geschichte eines Heimatsuchers." Glichzittig isch "Wiltfeber" dr Kurztitel vu däm Buech, wu sich im Sprochbrüch iibirgeret het.

Des Buech het zu sinere Zit e große Erfolg im ganze ditsche Sprochraüm gha. 1913 het dr Burte der Kleischtpriis drfir bikumme. Vu dr Nazibewegig isch des Buech – gege dr afänglig Widerstand vum Burte – üsgschlachtet wore. Verschiidini moderni Gritiker sähne in däm Buech dr Bewiis drfir, ass dr Burte scho ase jung s Ziig zum e Nazi gha heb.

Dr "Martin Wiltfeber" kunnt as 27jährige noch 9 Johr Ufenthalt in dr Främdi zruck un misst si Dorf, si markgräfler Heimet am Basler Rhiinknii mit sinene neij gwunnene Maßstäb. S ziägt-e uf dr Gottsacker, dr liist üs dr Gstaltig vum Friidhof im Einzelne un im Ganze rüs, ass "„der Glaube wirkungslos, die Gesellschaft vereinzelt, die Rasse verbastert und die Kunstkraft erloschen“" isch.<br> 
S Dorf het si friähjeri Schenheit verlore, d Landwirtschaft un s Handwärk sin verlotteret, viil Lit sin furtzoge in d „Wiäschti üs Stei“ un aü s Dorf isch verstädteret.<br>
Dr Wiltfeber will Grichtsdag halte, innert einem Dag will er sich alles aluege un si Urteil abgä.

Dr Wiltfeber isch sich im Glare, ass si Mission an Paranoia gränzt: "„Stehen nicht Ruhmestempel und Irrenhaus am Ende des selben Weges? Und erst die letzte Wendung entscheidet?“" Er gspiirt, ass er emol zum Opfer vu sinere Sach wird; e Stimm sait zuenem: "„Du willst Dichter sein in Deutschland? wohlan, so mache dich bereit zur Marter!“"

Im Dorf gits numme no eine, wuner fir edel haltet: Dr Büür Wittich – däm verrotet er si Brojäkt un will si Urteil here. Dr alt Wittich sait: "„Was hilft das Grübeln und Bohren? (...) Was ist die Dichterei? Flucht vor dem Leben! Was sind Gedanken? Träume mit offenen Augen!“" Aber dr Wiltfeber blit bi sinem Wahn.

Dr Burte fiährt si Romanheld also as paranoide Heißsporn ii – dr Namme Wiltfeber bedittet „Wältfiäber“ erinneret nit umesuscht an „wilds Fiäber“. Dä Wiltfeber iberziägt d Zueständ un d Mänsche, wu ner do adrifft, mit ere schonigslose Gritik. Des bassiärt vum e elitäre Standpunkt üs – er bedüürt, ass d meischte Mänsche kenni Helde, kenni Schenheite usw. sin – är sälber isch aber eber mit gsundem Geischt un Kerper.

Diä Ideal un Abneigige, wu dr Burte sinem Romanheld ins Müül legt, sin kenni Erfindige vu ihm, si sin im literarische Expressionismus vu sinere Zit gängig gsii un speter im Nationalsozialismus wider ufgriffe wore.

Wänn dr Romanheld bim Sportfäscht mit Abstand dr Bescht isch un sich uf elitäri Art iber diä andere luschtig macht, losst dr Burte aber aü diä Unterlägene ihri Situation schildere: "„Wenn du jahraus jahrein von morgens früh bis abends spät an drei englischen Webstühlen weben müßtest, auf dem Plättleboden, von den lausigen Zetteln und dem Lärmen und der Luft und dem Zittern vor den Augen nicht zu reden, so würdest du die Milch bald herabgeben (...)“"

Diä iberlägene Mänsche miäßte sich in dr Theorii vum Wiltfeber zwar vor allem bim Adel finde, aber er findet aü diä Schicht as "„deklassiert“" un "„entrasst“" vor – dä Mänschetyp, wu däm Heißsporn vorschwäbt, exischtiärt fascht nit, so Lit len sich an einere Hand abzelle. Sogar im Kaiser wirft dr Romanheld vor, ass er schwach un e Dilettant seig. Iberlägini Mänsche diäge sich aber aü in werktätige Klasse finde. So schilderet dr Burte dur si Wiltfeber e bstimmte Handwärker as e brilliante Schepfer – nur seig dä Typ leider fascht üsgstorbe.

Dr Gritik vum Wiltfeber beziägt sich uf zitgnessischi Sachverhalt un Mänsche, er brücht aber alliwiil Decknämme: Karlsrueh heißt zum Biispiil „Fürstenschlaf“, dr Namme un dr Titel vum Kaiser ("„’Er’, dessen Name wir nicht nennen wollen“") wird nit umschriibe. Friili isch viil, was er gritisiärt, aü in dr hittige Gsellschaft noch vorhande un d Chrarakterbilder, wu ner zeichnet, hän sich sowiso nit gänderet.

Diä meischte Strittrede in däm Roman gwinnt dr Wiltfeber oder dr losst sich wennigschtens nit beiidrucke. Des hert uf, wu dr Berthold Behringer ufdrittet – s Opfer vun ere Ideologie. Dr Behringer het si Landguet dur e „glichmacherische“ Ufruehr verlore un brangeret d Lehr vu dr Ufriährer a un diä isch: "„Es ist kein Gott! (...) Es ist kein freier Wille! (...) Es ist kein Eigentum!“" Aber wu dä Alt eso gschwätzt het, "„bissen Wiltfeber und der Bärtige ihre Lippen und schauten errötend zur Seite, denn sie lehrten dasselbe wie der Rote, nur von anderen Gründen her zu anderen Zielen. Bewegung war auch ihrer Lehre Kern und Trieb.“"

Dr Behringer isch e brochene Mann – nit wel er im Kampf verlore het, aber wel er afange esälber vu dr „glichmacherische“ Ideologii gfange gnumme wore isch: "„Ich konnte ihn nicht ehrlich hassen,“" (dr rot Agitator) "„weil ich sein entsetzlich folgerichtiges Denken bewundern musste.“"

Aü mit s Behringers Gschicht stellt dr Autor Burte d Lehr vum Wiltfeber in Frog.

Im Roman spiile zwo Fraüe e Schlisselrolle: d schwarz Alemanni "Madlee Rinklin", e Büüremaidli üs em Markgräflerland, un d wiss "Ursula von Brittloppen", e Adligi üs em ditsche Norde. S Madlee un dr Martin hän sich arg gärn, s Madlee verdrittet s Gfiähl. D Ursula repräsentiärt dr Verstand – si het Macht iber dr Kaiser, wel sälle si gärn het. Si verlangt vum Wiltfeber, ass er-e sait, was si nem iiliisle soll – uf diä Art kennt dr Martin Schicksal wäre (heimlige Kanzler) un sini Vorstellunge verwirklige. Si Opfersinn un Pflichtbewusstsii zwinge dr Wiltfeber, in dr Ursula z folge. Aber dr zwiiflet, eb dr Kaiser noch ebis ka richte. Zum in dr Ursula un in ihrem Blan z vertlaüfe isch er in d Heimet zruck kehrt. Doch d Ursula isch em nogreist.

Uf z nacht am zwelfi am Grichtsdag isch er verabredet mit em Madlee – zun ere Art vorzogene Hochzitsnacht. Aber d Ursula haltet-e uf. Si versuechts nomol – er soll "„Pfalzmünster“" (Basel) „heim ans Rich“ bringe. Aber dr Wiltfeber lähnts ab – s Rich seigs nit Wärt, ass es Pfalzminschter mit sinere iberlägene Kültür bikunnt. Am And vum Grichtsdag stellt dr Wiltfeber fescht, ass er s letscht verlore het, was em bliibe gsi isch: "„Den Glauben an die Heimat und ihr geistiges Gut; es ist ein Kehrricht, kein Kleinod.“" Dr mueß erkänne: „"Im All ist Ding an Ding, also kein Raum für Gott, und folglich ist mein Tag ohne Richter und sinnlos alles Für und Wider.“"
Fir ihne blit jetz numme no: "„Genieß und stirb!“" Un in däre Stund, wu ner mit em Madlee verabredet gsii isch, vereinigt er sich in ere Waldhitte mit dr Ursula. Dr Blitz schlet ii; ibrig sin zwee verkohlti Liichnam.

Dr Verrot am Madlee un dr Sieg vu dr Ursula – licht zum Verstoh as dr Verrot an dr alemannische Heimet un dr Ibergang zum nordische Ditschland – bricht im Wiltfeber s Gnick. Dr Burte het do si eige politisch Schicksal un Schicksal as Dichter vorwäggnumme.

Dr Burte verlangt nit, ass mer des, was si Romanheld sait, as bari Minz nimmt: Alles, was dr Wiltfeber sait, wird vu ihm esälber, vu sinene Dialogpartner un vum Üsgang vu dr Gschicht relativiärt: Si Vorstellung vu dr Mänsche isch in dr Wält nit zum verwirklige, sait dä Roman üs, dr Romanheld sälber un sini Gedanke scheitere an dr Realität.

1927, bin ere Neijuflag vum Wiltfeber, schribt dr Burte Hermann im Vorwort:

"„Wenn ich heute, nach 15 Jahren, den ‚Wiltfeber’ wieder lese, erkenne ich erschüttert, wie der Mensch, und wäre er noch so guten Willens, in den Meinungen und Irrungen seiner Zeit verstrickt und befangen ist. Aber ich fühle auch, wie das zeitliche versinkt und das dichterische hervortritt. Keine Partei hat das Recht, das Ewige meines Buches für ihren Tag auszumünzen: aus dem Vollen will es gesehen sein und als ein Ganzes für jedermann.“"

Dr Rüdiger Hoffmann frogt, eb nit des scho uf d Hitlerbewegung gminzt gsii isch, wu ihne veriinahme het well un speter aü het. 

Im Burte wird vorgworfe, ass er vu Afang a antisemitisch gsii seig. Ass dr Burte elitäri un rassischtischi Uffassige vu sinere Zit verdrittet, losst sich im Allgmeine nit abstritte. Üs dr hittige Perspektivi sin aü sini Üssage iber dr jüdisch Religionsiifluss im Chrischtetum bedänklig un as antisemitisch z bezeichne. Im Ziilpunkt vu sinere rassischtische Gritik stehn aber kenni Jude oder främdi Velker, nai, do stehn diä Ditsche. Aü vu däne haltet er nit viil: Eimol sait dr Wiltfeber: "„Deutsch, das ist ein Wort und bezeichnet eine mitteleuropäische Mischlingsrasse dritten Grades.“"

Was dr Burte iberhaüpt mit Rass gnaü meint, isch niäne definiärt, är schungliärt mit Begriff, wu in dr 30 Johr vor em erschte Wältgriäg vun ere „völkische Bewegung“ wit verbreitet wore sin un nyt Nejs gsii sin. Do ghert aü im Wiltfeber si „Reine Grischt“ drzue. Diä Bewegung isch in zahlrichi Organisatione mit dutzede vu Zitschrifte ufgspalte gsii. Dr Burte het zwar Schlagwerter vum Rassismus ufgriffe, isch aber kei rassischtische Vordänker gsii, dr losst sich nit in ere bstimmti Gruppe zueordne un isch aü niäne organisiärt gsii.

Si Romanheld, dr Wiltfeber, hert während em Gottesdiänscht, wiä sich zwee Kirche-Eltischti liislig iber e Jud beklage: D Kueh, wu dr eint vun em kaüft het, diäg nit rächt Milch gä. "„Ja, das ist halt eine Kaiben-Nation, da heißt es aufgepasst!“", sait eine. Aber nit Jude solle do vorgfiärt wäre – d Kirche-Eltischte, dr Bfaar un d andere Alemanne im Dorf sin s Ziil vum Spott vum Wiltfeber. 

S bees Gschwätz iber d Jude un dr Glaübe an dr jüdisch Wiäschtegott Jehova bilde fir dr Wiltfeber e Widerspruch. Dr Bfaar bredigt: "„Der Gott Abrahams, Isaaks und Jakobs ist unser Gott!“" un d Gmein singt: "„Dir, dir, Jehova, will ich singen!“" Aber dr Wiltfeber glaübt an dr Rein Grischt - är sait im Gedanke zum Bfaar, di Gott isch nit mi Gott, iberhaüpt brüche mir ke Gott. "„Wir haben jenen Krist, jenen Galiläer jüdischen Glaubens (...) welcher in sich das Judentum überwand und äußerlich den Juden unterlag; ja, der Widerjuden größter ist der Krist, jene hassen ihn nicht umsonst.“"

Dä Grischt, wu s Judetum iberwunde het, isch dr Gott vu dr ditsche Lit, sait dr Wiltfeber. "„Und soll nicht „Jesus Christus“ heißen, sondern der Christ oder Krist, wie ihn nannte der elsässische Dichter, als er vor elfhundert Jahren in großartigem Altdeutsch das Leben des Heilandes schrieb.“"
Dr Jehova, dr Gott vu dr jüdische Schrifte, nännt sich noch em 2. Buech Mose, 3,14 „ich-bi-sälle-wun-i-bi“. Dr Wiltfeber deberet innerlig: "„Jener „Ich bin ich=Gott“ ist so wenig unser Gott als Manitu oder Jupiter Ammon.“" Si Unmuet gipflet in dr Aklag: "„Dieser Ichbinich, dieses Gespenst, dieses Wort, das ist der Feind!“"

Dr Grund fir d Ufregig vum Wiltfeber isch des:
"„Hier, hier, diese Menschen, Kinder, Frauen und Männer, sangen den Stammesgötzen einer Wüstensippe an als ihren Gott!Fremdes Wort, fremder Begriff, fremder Geist! Ich bin, der ich bin, sagt der Gott. Könnte doch dieses Volk auch noch sagen: Wir sind, die wir sind! – Das kann es nicht mehr, es ist entrasst und entgottet, von einer fremden Rasse unterworfen einem fremden Gott.“"

Diä Unterwärfig isch fir dr Wiltfeber e geischtigi: "„Das gewaltigste auf Erden ist die Macht des geformten Glaubens. (...) Nicht der Eigner der Ackerkrume ist der Herr im Lande, sondern der Eigner der völkischen Hirnmasse, das ist der wahre Herrscher.“"

Üsser em Viihjud vu dr Kirche-Eltischte kumme im ganze Roman suscht keini jüdischi Persenligkeite vor. Aü Rolle, wu noch antisemitischem Glischee Jude spiile un wu anderi Autore bsunders speter ihre Hetz dra üsglo hän, sin nit mit Jude bsetzt. So isch dr Bankjee, wu schliäßlig im Behringer si bankrotts Guet kaüft, zwar e Fättwanscht, aber ke Jud. Ass in däm Roman dr jüdisch Iifluss in dr Wirtschaft gritisiärt wird - des isch im Dritte Rich behaüptet wore - drifft nit zue. Alli Arte vu ditsche un alemannische Gstalte bikumme drgege im Buech ihre Fätt ewäg: badischi Beamti, Brofessore, Kirchelit, Firschte, Neijrichi, dr „Pöbel“ un e Hüffe anderi. Diä Bschumpfene hän schiints schockiärt reagiärt. Noch e Viärtel Johrhundert speter ka dr nazionalsozialischtisch Burte-Lobschriiber Max Dufner-Greif vrmälde: "„Es gibt Vettern und Basen im badischen Land, die sich heut noch wie beim Erscheinen vor dem ‚Wiltfeber’ bekreuzigen, und denen dieses angeblich wüste Buch ein Greuel ist, weil der Dichter so unerbittlich Gerichtstag mit Schwächen hielt, die man der Welt sonst gern als liebenswürdige Menschlichkeiten zu zeigen sich bemüht.“"

Uf dr einte Sitte isch dr Roman Wiltfeber vu verschiidene Gritiker nooch 1945 as antisemitisch iigstuft wore, uf dr andere Sitte isch er zu sinere Zit vu verschiidene Jude arg positiv ufgnumme wore. Dr Dichter Richard Dehmel, wu mit ere jüdische Fraü ghirate gsii isch, het im Namme vu dr Kleischt-Gsellschaft däm Roman dr Kleischt-Priis verschafft. Unter dr Mitgliider vu dr Kleischtgsellschaft sin namhafti Jude gsii.

1912, wu dr Wiltfeber frisch rüskume gsii isch, het dr Walther Rathenau, e jüdische Autor un AEG-Induschtriälle im Burte in spontaner Begeischterung zwee Biächer vu sich gschickt. In dr Widmung bezeichnet er sich sälber as „Ewiger Jude“, un schickt im Burte – er bezeichnet-e as „Martin Wiltfeber“ un „Ewiger Deutscher“ – „herzliche Wandergrüße“. Do dermit spiilt dr Rathenau uf dr Titel vum Burteroman a un sait üs, ass si bedi zum ewige Wandere un Sueche verurteilt sin. Dur dä Schritt vum Rahenau het sich e Frejndschaft zwische däne zwee entwicklet. Meh drzue im Artikel „Mit Rathenau am Oberrhein“ - des isch dr Titel vum e Biächli, wu dr Burte 1924 Erinnerige an dr Walther Rathenau vereffentligt.

D Sproch vum Wiltfeber-Dichter het drei bsunderi Kännzeiche:

Dr Dialog vu Persone üs em Dorf isch nooch am Dialäkt: "„So gang, Madlee, weidlich in den Keller!“" "„in den letzen Hals“" (bekommen) (= verschlucken; falsch auffassen), "„dem Martin sein Koffer ist gekommen.“", "„(...) das Glück (...) pack es beim Feggen“" (Fägge = Flügel), "„es ist scheints doch nicht nötig“", "„der nächste langt“", "„es habe ihr (...) geträumt“", "„selb sei sicher“", "„bis willkumm!“", "„es blangt mich so“", "„loset zu!“", "„deinen Gspaß mit uns treibst“", "„bei einem, wo sein Vater Pfarrer war (...)“" (= dessen Vater Pfarrer war), "„wenn Eines nicht wusste“" (Eines = eber), "„was für Menscher“" (= schlächti Wiibsbilder), "„ein Brüll“" (= e Bruel = ein Schrei) usw., usf. – so finde sich uf däne 350 Buechsitte viili Hundert vu Alemannisme.

In sinem Buech, wu fir dr ganz ditsch Sprochraüm agleit gsii isch, widerholt dr Burte viilmol e Wort in glicher oder ähnliger Bedittig, wänn er anämme mueß, ass es nit alli verstehn: "„auf den Flecklingen und Brettern“", "„verzweifelt und verzwatzelt“", "„Sterblen und Serblen“", "„je mehr er lallt und laferet“", "„lauschte und loste“" usw.
In sältene Fäll setzt dr Burte d Ibersetzung in Glammere: "„ein seidenes Fürtuch (Schürze)“" (alemannisch: Fürte), "„bist öbben (etwa) auf dem Gottesacker gewesen?“" usw.



</doc>
<doc id="13678" url="https://als.wikipedia.org/wiki?curid=13678" title="Madlee">
Madlee

Madlee isch e alemannischi Abkirzig vum Maidlinamme Magdalena. So heißt aü e Gedichtband vum Hermann Burte, wu 1923 rüskumme isch. Dr vollständig Titel: "Madlee – Alemannische Gedichte."

Mit däne Gedichter het dr Burte noch em Johann Peter Hebel e wittere Hegschtpunkt fir d alemannisch Dialäktdichtig gsetzt. Dr het, so schribt dr Richard Gäng, „eine nie geübte Vertiefung, Ballung und Verdichtung der Sprache“ erreicht. Aü si Themewahl isch revolutionär. Bim Hebel hets in dr Dialäktdichtig no kenni Rätsel ohni Lesig gä, schribt dr Gäng, alles seig in dr Ornig vum Gsetz un vu Gott gstande, s Guet heb iber s Bes alliwiil d Oberhand gwunne. Dr Burte aber diäg soziali Froge biäte, d Schrei vu dr Quälte un Rächtlose dransportiäre un diäg aü derte no s Bild vum Mänsch ufstelle, wu d Obrigkeit un d Spiißer numme Verirrig oder Schuld sähne.

Diä Gedichter sin ab 1905, diä meischte aber um 1913 entstande. Im Wältkriäg isch aber ke gueti Üssicht uf dr Absatz vum e alemannische Gedichtband gsii – wäge däm het dr Verleger Gideon Karl Sarasin zegeret, drotz ass er – e gebirtige Basler – vu däne Gedichter begeischteret gsii isch. Wäge däm isch des Buech erscht im Spotjohr 1923 erschiine.

Si erscht Gedicht isch em z Paris im Jardin de Luxembourg kumme, un s losst aü ahne, wurum:

Dr Titel vu däm Gedicht isch ""Sehnsucht in der Fremde"".

Dr Buechtitel, "Madlee", stoht as lebändigi Verkerperig vum Volk un vum Land, het dr Burte esälber emol gsait. Im "„Vorspiel“" zeigt dr Dichter, wiän er Sproch, Härz un Heimet verquickte will:

Im Burte sini Theme in däm 450 Sitte starke Band sin wit gstreit. Si sin in fimpf Bleck gordnet: "„Die Berufung der Madlee“, „Volk“, „Weib“, „Gott“" un "„Ich“" – sini Titel sin, wiä bim Hebel, hochditsch. Do findsch vu Liäbesliädli iber soziali Aklag un Büürestolz bis zum Verzwiiflungsschrei un dr Hoffnig alles, was s Läbe biätet.

Im Gedicht "„Pfarrer und Dirne“" zeigt dr Burte, ass dr Unterschiid zwische dr Huere un däm, wu uf dr Sunnesitte stoht, nit groß mueß sii:

Des losst sich uf alli Mänsche üs allene Barteie awände, nit z letscht uf dr Dichter esälber.

Zu sinere Zit hän no alli Lit gwisst, ass d biblisch Maria Magdalena e lichti Fraü gsii isch un ass dr Jesus diä nit ringer gachtet het wiä anderi:

Im Burte sini alemannische Gedichter hän vordergrindig normalerwiis kei politische Inhalt, die meischte aü hintergrindig nit. Aber wänn er zum Biispiil in "Der Hotzenblitz" e Vatter bschribt, wu si Hüüs un si Hof gnumme bikunnt un sini Kinder vor dr Üssicht stehn, e eländigs Läbe as Induschriiarbeiter z fiähre, no het des scho entfernt ebis mit Bolitik z due. Dä Vatter empfihlt sinene Kinder, Sozialischte z wäre un esach dr Herre zruck z zahle:

Im Burte si alemannischi Dichtersproch fueßt uf em Wiisetääler Dialäkt vu Muulburg – er stoht zweifach – vu sinere Dialäktspiiart un vu sinere dichterische Greßi här dicht näbe sinem Wiisetäler Dalgnoss Hebel. Dr Sangallemer Dichter Georg Thürer het no 1993 gfrogt, eb mer do s griän Wiisedal „angesichts seines unvergleichlichen Beitrags an die alemannische Mundartdichtung“ nit mit Fueg in Rächt as „die Herzlandschaft im Reiche der alemannischen Sprache“ kennt bezeichne.

Friili kunnt in s Burtes Dichtig d Sproch nit alliwiil eso drhär, wiä si s eifach Volk gschwätzt het; dr het etligi neiji Werter üsdänkt, aber noch alemannischem un nit no standardditschem Vorbild. Si Sproch duet dichterisch zämmeballe.

Dr Burte het nit agsträbt, mit sinene Gedichter vu Nit-Alemanne verstande z wäre. Dr het si numme fir d eige Landsmannschaft gschriibe. Dr Gäng meint, dr Burte seig vum Hochditsche här viil schwärer z verstoh wiä d große niiderditsche Dichter Fritz Reuter (1810-1874) un Gorch Fock (1880-1916). Wäge däm un wel er numme Lyrik un kenni Gschiichte uf Alemannisch gschriibe het, heb er ke so gsamtditschi Breitewirkig kenne erreiche wiä sälli. Friili isch am Schluss vu dr Madlee e alemannisch-hochditschi Lischte mit mehrere hundert Werter; des Glossar isch vu Uflag zu Uflag no erwitteret wore, z letscht vu dr Magdalena Neff.

Noch dr Madlee het dr Burte ke verglichbari Sammlig meh gschaffe un vereffentligt; dr het aber no ab un zue ebis uf Alemannisch dichtet un an verschiidene Stelle publiziärt, so in dr Zitschrift Der Markgräfler. Im Bändli "Die Seele des Maien", wu 1950 un — erwitteret — 1982 erschiine isch, sin no e baar Dutzed alemannischi Gedichter üs verschiidene Johrzehnte gsammlet — alli vordergrindig zum Thema Johann Peter Hebel. Do drbii isch aü s Schlisselgedicht Hebel rassisch!. E baar alemannischi Gedichter hets aü in s Burtes letschtem Wärk, "Lied aus Murperg" (1959).

Viil vu dr Gedicht vum Buete hän mit ihrenem Realismus, ihrere ungschminkte Üssag mänk e fiine Mänsch schockiärt. D Madlee seig in dr 20er Johr viilmol vu Alte abglähnt wore, vu dr Junge drgege begeischteret ufgnumme wore, schribt dr Richard Gäng.

Bi dr Literatür-Gritiker isch im Burte Hermann si Gedichtsammlig ebefalls glii uf begeischtereti Ufnahm gstoße. Dr Otto von Greyerz, e Bärner Literatürhischtoriker un Verfasser vu verschiidene Arbete zum Bärner un zum Dialäkt allgmein, het grad si „Die Mundartdichtung der deutschen Schweiz“ gschriibe gha (rüskumme z Frauefäld und z Leipzig 1924), wu d Madlee iigschlage het. Dr schribt drno in dr „Schweizerische Monatshefte“:
Dr von Greyerz schliäßt diä zwelft Sitte lang Bsprächig ab mit dr Wort:

Witteri bergeischtereti Rezensione hets vum Innerschwizer Lyriker Meinrad Lienert in dr Neue Zürcher Zittig gä, vum Friiburger Schriftsteller Hermann Eris Busse in dr Badischen Heimat, vum Basler Volkskundler Eduard Hoffmann-Krayer – sälle schribt: 

1924 het d philosophisch Fakultät vu dr Universität Friiburg i.B. im Burte wäge sinere alemannische Dichtig dr Ehredokter verliihe.

Im Burte si Mitwirkig im Nationalsozialismus het noch 1945 erscht emol d Wärtschetzig vu sinere alemannische Dichtig nit beiiträchtigt. Sini alemannische Gedichter hän jo aü ke politische oder gar staatspolitische Charakter, dr Burte esälber het – do wiist dr Georg Thürer druf ani – 1938/39 notiärt: "„Es war mir klar, daß dieses Buch in der Mundart niemals eine großdeutsche Sache sein konnte, weil es zu sehr das Besondere der Sprache hervorzuheben bestrebt war.“"

1954 schribt dr Prof. Wilhelm Altwegg, dr Bräsidänt vu dr Basler Hebelstiftung, im e Briäf an dr Burte, ass er sich mit sinere keschtlige Madlee „neben den Unvergleichlichen“ gstellt heb – do isch dr Hebel gmeint. 

Dr Rupert Gießler, dr Chefredakteer vu dr Badische Zittig, schribt 1961, wu dr Burte gstorbe isch, im Burte si greschti Leischtung seig „die Erneuerung der alemannischen Sprache im Gedicht“ gsii.

Dr Nathan Katz, e jüdische elsässische Dichter, schribt noch anne 1978, im Burte sini alemannische Gedichter seige „das vollendetste und schönste, was seit dem Tod Hebels geschaffen wurde.“

Diä un viil anderi Stellungnahme in dr 50er bis 80er Johr, abgä vu Mänsche, wu im Burte sini Dialäktgedichter fir großi Dichtig halte, hän nit kenne verhindere, ass im Burte si alemannischi Dichtig üs em effentlige Raüm verschwunde isch. 1978 un 1989/1990 hän heißi politischi Debatte drzue gfiärt, ass im Burte si Namme as Schuelnamme un zum Deil ass Stroßenamme het miäße verschwinde. Mit droffe hets si alemannischi Dichtig. 

Zum Schluss noch e Urteil vum Matthias Spranger, wu bim Südweschtfunk zueständig gsii isch firs alemannisch Herspiil. Sälle schribt 1995:

D Madlee isch – as einzigs Buech vum Burte – hit (2007) no im Handel vu neije Biächer.

Hebel rassisch! – e alemannischs Gedicht vu 1938, wu dr Burte dr Rassebegriff vu dr Nazi uf dr Arm nimmt.


S Urheberrächt fir d Wärk vum Hermann Burte lit bi dr Hermann-Burte-Gesellschaft. Diä zitiärte Gedichtstext do stehn wiä alli Wikipedia-Text unter dr GNU-FDL, si sin vum mit dr Erlaübnis vum 26. Oktober 2007 vu dr Burte-Gsellschaft unter däre Lizens vereffentligt.


</doc>
<doc id="13680" url="https://als.wikipedia.org/wiki?curid=13680" title="Mit Rathenau am Oberrhein">
Mit Rathenau am Oberrhein

Mit Rathenau am Oberrhein isch e bibiliophil Buech wu dr ditsch un alemannisch Dichter Hermann Burte 1925 drucke lo het un wu sini Erinnerige an Begägnige mit em Rathenau drin sin.

Dr Walther Rathenau isch dr Suhn vum AEG-Grinder Emil Rathenau, dr isch Schriftsteller un Induschriälle gsii un noch em Wältkriäg Politiker (Üsseminischter) wore. 1922 isch dä jüdisch Politiker vu politische Gegner umbrocht wore.

Was jetz folgt, goht alles üs em Biächli viiri:

Am 30. 3. 1912, ball, nochdäm im Burte si Roman „Wiltfeber“ rüskumme isch, het dr Rathenau im Burte zwee Biächer vu sich gschickt. In einem drvu mit em Titel „Kritik der Zeit“ isch e Widmung drin gsii:

Si fangt mit eme griächische Üsspruch a - dä bedittet, Wort-fir-Wort ibersetzt: "Dr Wäg obe unte eins" – des nimmt dr räscht vu dr Widmig vorwäg un soll wahrschiints sage: Unser Wäg isch ungfähr dr glich.

<poem>
"Mit herzlichen Wandergrüßen"
"des Ewigen Juden"
"Martin Wiltfeber"
"dem Ewigen Deutschen"
"freundschaftlich überreicht"
"durch"
"Walther Rathenau"
"30. 3. 12" 
</poem>
Mit Ewiger Jude het dr Rathenau sich gmeint, mit Wiltfeber un Ewiger Deutscher dr Burte – dr Wiltfeber isch dr Held in s Burtes Roman gsii.

Im Begleitbriäf zu däne Biächer isch aü e Iiladig an dr Burte gsii – däre isch er noch 1913 oder Afangs 1914 aü gfolgt; si hän sich im Grunewald am Königssee bim Rathenau droffe. 

Dr Burte, wu dr Kleist-Briis nonit gha het un wu nonit het kenne sicher sii, as er dr Durchbruch as Dichter schafft, isch glicklig iber diä Sändig gsii: "„Ich gab mich einem dankbaren Empfinden hemmungslos hin; es war die erste Gegengabe, die ich für mein Buch erhielt.“" Aber s wichtigscht an däm Gschänk isch em dr Briäf mit dr geischtige Aregig gsii.

Ball druf het dr Rathenau wäge Kraftwärksprojäkt z Laufeburg un z Basel z due gha; dr het dr Burte iiglade, ihne z begleite. Z Laufeburg an dr Kraftwärkboistell am Rhiin het ihre Konversation agfange. Des, was sich vor ihrene Aüge abgspiilt het, hän si mit Gedanke un Szene vu große Dichter in Verbindig brocht. So isch in ere Szene bim Shakespeare emol dr Caesar in dr Tiber gumpt, aber dur e Muetige grettet wore. Dr Rathenau frogt dr Burte, eb är do aü in des wild Wasser dät droie gumpe. "„Ich würde auch dem Italiener dort unten nachspringen, der die Klammhaken in die Schalbretter schlägt!“", git dr Burte Antwort.

Dr Autor bschribt dr Rathenau un sini Gedanke mit großer Zueneigung. Zwar hän in däm oder sällem Punkt aü unterschiidligi Meinige gherrscht. So het dr Rathenau verdrätte, ""die ganzen oberbadischen Spinnereien und Webereien seinen am unrichtigen Orte; sie müssen mit der ganzen Arbeiterschaft in die Gegend von Wesel verlegt werden, um Frachten zu sparen."" Drno ""empörte sich mein Oberländer Herz und der hohe Schädel Ratenaus erschien mir wie der eines Eroberers, eines Tartarenkönigs (...)""

Dr Burte sait iber dr ander Mänsch, wu großtechnischi Alage blant het un uf dr andere Sitte in dr "„zartesten und zärtlichsten Art“" iber dr Fliiderbluescht gschwätz het: "„Es war hier wie dort derselbe unheimliche Wille, alles Empfinden in Bewußtsein, alles Gefühl in Gedanken zu verwandeln.“"

Bim e spetere, zweite Zämmedräffe sin si vu Basel zum Schloss Bürgle gfahre, dr Rathenau verzellt im Burte Novelle ohni dr Schluss, un si dänke sich üs, was es fir Megligkeite git, diä fertig z mache. Eimol zitiärt dr Rathenau e Stick üs em Wiltfeber üsewändig un fascht fählerfrei – e Stell, wu dr Kaiser charakterisiärt isch. Do schlet dr Burte im Rathenau vor, dr Wäg vum Disraeli z goh. Dr Benjamin Disraeli isch e jüdischstämmige Schriftsteller un zwei Mol änglische Premierminischter gsii. Dr Burte schlet do dermit im Rathenau vor, Richskanzler z wäre. Aber dr AEG-Manager sait, dr diäg nit kenne.

Wus bim Schloss Bürgle dämmeret het, het dr Rathenau dr Dichter Eichendorf zitiärt. "„Niemals in meinem Leben habe ich ein Gedicht so herrlich sagen hören, niemals die unfassbare Magie des Wortes so empfunden, niemals von einem Werk so gemeint und geglaubt, es sei in dem Augenblick entstanden, in dem ich es vernahm“", schribt dr Burte.
<poem>

</poem>

Dr Rathenau un dr Burte hän sich mehreri Mol aü üsserhalb vum Oberrhiingebiät droffe, so z Berlin, z Schafhuuse/z Minche, z Ulm un im Elsiss. Si hän viilfach korrespondiärt. Üs em Briäf vum Rathenau an dr Burte vum 11. 2. 1913 goht viri, ass dr Burte in finanziälle Schwiirigkeite isch, wel si Verleger Sarasin nit zahlt. Do schickt dr Rathenau „einen Betrag“, zum dr Burte unterstitze. Dr Burte schribt am 14. Juli: "„Ich will nicht von Ihnen Geld, das fälscht und färbt, so nobel Sie sind, unser Verhältnis. (...) Aber Sie können mich anderen Leuten empfehlen (...)“" Dr Burte bedüürt, ass er üs Eigetum oder eigener Arbet ke Iikumme het; wänn des dr Fall wär, no wisst er nit; "„was für liebere und bessere Gesellschaft oder gar Freundschaft ich haben könnte, als Sie.“"

In däm Biäf widerholt dr Dichter nomol, was er scho bim Schloss Bürgle gsait gha het (Stichwort Disraeli): 

Üs em Briäfwägsel wird dittlig, ass diä zwee sich iber geischtrichi Unterhaltig nüs aü verschiidini Gfelligkeite due hän. So het dr Rathenau fir dr Burte 1913 bim Hof- und Nationaltheater Mannheim e Wort drfir iiglegt, ass si Stick Katte gspiilt wird – zu däm Zitpunkt isch aber scho bschlosse gsii, as s Stick uf dr Blan kunnt. Dr Ratenau, wu e griägswichtigi Position gha het, het dr Burte 1914 um Informatione iber Fäll vu änglisch-franzesischer Spionage bittet, wu dr Burte bi badische Grichtsbeherde het solle iihole. Dr Rathenau het dr Burte (ohni Erfolg) bi dr "Zentralstelle für Auslandsdienst" vorgschlage. 

Im Briäf an dr Fritz von Unruh kunnt e enormi Wärtschetzung vum Burte dur dr Rathenau zum Üsdruck (lueg Orginalzitat vum 28. 2. 1917).

Dr letscht Briäf zwische däne zwee isch vum 13. 10. 1918, dr Rathenau dankt do im Burte fir e Sonett. In däm Gedicht heißts:
<poem>

</poem>
Des Gedicht beziägt sich druf, ass dr Rathenau Afang Septämber 1918 gege d oberscht ditsch Heeresleitig ufdrätte isch, wu Waffestliistandverhandlige het welle fiähre (meh drzue lueg do).

Noch em Erschte Wältgriäg isch dr Burte in dr Deutschnationalen Volkspartei (DNVP) biidrätte; dr Rathenau het versuecht, e eigini Bartei z grinde, isch dno aber in d Deutsche Demokratische Partei (DDP) iidrätte. Do wird dittlig, ass diä zwee afange hän mit sich politisch üsenander läbe.

D Dora Nichtenhauser vu Haage bi Lerrach het e Schriibe an dr Rathenau grichtet, wus schiints um dr Strübe (= Burte) goht. Dr Rathenau schribt am 31. 1. 1919 as Antwort:

Dr Rathenau isch in dr vu 1921 bis zu sinere Ermordig 1922 dr Hauptverdrätter vu dr "Erfüllungspolitik" gsii, wu vu dr DNVP bekämpft wore isch.

D Publikation vu „Mit Rathenau am Oberrhein“ 1925 dur dr Burte zeigt, ass er däm gegnerische Politiker e hoche mänschlige Reschpäkt entgegebrocht het. Glichzittig zeigts, ass er zu einzelne jüdische Mänsche greschti Hochachtung het kenne ha un ass er ängi Frejndschaft mit ene het kenne pfläge.

Dr Text vu däre Publikation isch e Fragmänt vu 1917 üs em Buech „Weg und Wahl“, wu niä fertig wore un rüskumme isch. Wu dr Rathenau 1922 e „cäsarisches Ende“ (dr Burte so zum Mord am Ratenau) gfunde het, het er sich schiints fir e Vereffentlichung vu sinem Fragmänt entschiide, allewäg isch dä Text unveränderet in ere bibliophile Üsgab 1925 z Lerrach in dr 'Wiesentäler Handelsdruckerei Carl W. Auer' rüskumme (Antiqua-Alphabet, japanischs Büttebabiir). Vu däm iber Din-A4-große Buech mit 30 Sitte sin numme 50 Exemplar druckt wore un an üsgwehlti Persenligkeite gange - wahrschiints as Gschänk vum Dichter. Im Burte-Archiv isch e Exemplar, wu vum Autor 1938 unterschriibe un im Erwin Klusterer gwidmet isch. Friili isch des Buech änewäg ime große Greis bekannt wore. So isch in dr Zitschrift Der Markgräfler am 31. 10. 1925 e erlaübte Üszug drüs kumme, ebefalls im Heidelberger Tageblatt am 12. 11. 1927; am 29. 6. 1928 het dr Karl Aretz, e politische Frejnd vum Rathenau, e Besprächig in dr Konstanzer Zeitung gmacht. Dr Aretz bedüürt, ass dr Burte e üszugswiise Nochdruck grundsätzlig nit erlaübt – was friili im Markräfler un im Heidelbärger Dagblatt scho gschähne gsii isch.

Im Novämber 1948 isch „Mit Rathenau am Oberrhein“ nommol z Heidelbärg ufglegt wore, un zwar – wiäs Vorschrift gsii isch - mit ere Lizäns vu dr amerikanische Bsatzig. Aü diä gleiformatig Üsgab (47 Sitte, 3000 Stuck) isch schen ufgmacht – wämmer berucksichtigt, ass d Papiirqualität un d technische Megligkeite dertemol no allgmein misrablig gsii sin.

Im Burte isch vu Gegner vorgworfe wore, er diäg sich mit däre Publikation 1948 'wiä immer an diä Herrschende' aschliime. Anderi lege nem des positiv üs: s diäg zeige, ass si Antisemitismus, wu ner im Dritte Rich zeigt het, nit si erscht un si letschs Wort gsii isch.

Dr Schiller-Forscher Dr. Karl Hans Berger het in ere Bsprächung vu dä Buech (1925) d Differänze zwische däne zwee betont. So heb dr Burte si „erregte Bewunderung für den ihm fremden Geist“ gsähne. Zu dr Widmung, wu dr Rathenau sich as „Ewiger Jude“ un dr Burte as „Ewiger Deutscher“ darstellt, meint dr Berger:

S Buech ändet kurz noch dr Szene, wu dr Burte im Wald am Schloss Bürgle s Eichedorfgedicht vum Rathenau ghert gha het:

Dr Berger interpretiärt des politisch: „Kann man es feiner ausdrücken, dass im Zeitlichen und Endlichen, auf dieser kampferfüllten Erde, die Ausgleichung gerade solcher Gegensätze „ewig“ ein frommer Wunsch bleiben muß?“

In dr nationalsozialischtisch prägte Lobschrift „Der Wiltfeberdeutsche Hermann Burte“ beziägt sich dr Max Dufner-Greif uf dr Berger un unterstricht däm si Sicht. Är goht no friili viil witter: Während dr Burte in sinem Fragmänt dr Rathenau as gachtete Frejnd mit zum Deil unterschiidlige Meinige dargstellt het, verabsolutiärt dr Dufner-Greif d Gegesätz zwischen em Rathenau un em Burte un dittet si nationalsozialischtisch: Do seige sich zwee Fejnd begägnet, dr Burte seig bim Rathenau in d Hehli vum Leb gange, dr Burte heb do e heimligi Sähnsucht gha, sinem „größten und fernsten Gegner“ in d Aüge z luege. Dr Lobschriiber unterschlet, ass er au zu „Symbiose“ bereit gsii isch un nit numme zum „Konflikt“.

Ass dr Burte Hermann 1939 däre Üslegung vum Dufner-Greif widersproche hätt, isch nit bekannt.

Dr Walther Rathenau am 28. 2. 1917 im Briäf an dr Fritz von Unruh: 



</doc>
<doc id="13681" url="https://als.wikipedia.org/wiki?curid=13681" title="Krist vor Gericht">
Krist vor Gericht

Krist vor Gericht isch e Drama vum Burte Hermann, wu am 27. April 1930 z Basel im Stadttheater ürufgfiährt wore isch. Scho am 1. Febber 1930 het dr „Verein der Kunstfreunde“ z Mille in dr Fäschthalle e Läsig vu däm Stick dur dr Autor organisiärt gha.

In dr Zit vom Nationalsozialismus hets z Ditschland nit kenne ufgfiährt wäre, well

S Drama "Krist vor Gericht" spiilt in dr moderne Zit vor eme nejzittlige Gricht. Aglagt isch dr Prophet Jesus vu Nazareth – e Subjekt ohni Beruef, Wohnsitz un Gäld. Friili bikunnt mer dä Jesus gar nit z Gsicht, wel er vu dr Verhandlig üsgschlosse isch; dr mueß im Vorzimmer warte. E Sachverständige het gmeint, ass er zue arg d Ziige beiiflusse kennt, wänn er hinne isch. Dä Profet üs Galliläa het ke Verteidiger welle; ihne diäge d Grächte, d Daifte, d Gheilte un dr Schepfer, si Vatter, verteidige.

Gege dä Handwärksburscht (Landstricher) bringt dr Staatsawalt e ganze Hüffe Aglage vor: Wiifälschig; Sabbatschändig – am e Sabbat heb er e Blinde gheilt. Fischvrefel; Beleidigig vun ere effentlig-rächtlige Religionsgmeinschaft – dr Tempel seig e Merdergruebe, heb er gsait, usw. usf. Diä Brofete, so moniärt dr Staatsawalt, diäge "„alle Träger politischer, geistlicher und wirtschaftlicher Macht für böse und ihre eigene Nullheit für Güte“" halte. Dr Glaübe an d Obrigkeit diäg erschitteret wäre.

As Ziige glade sin Lit, wu eim ebefalls üs em Neije Teschtamänt bekannt sin. So zum Biispiil dr Bättler Joram, wu gsähne het, wiä dr Jesus e Blinde gheilt het. Dä ehmolig Blind het friili nit kenne esälber as Ziige ufdrätte, wel er üs Tämpel un Stadt gjagt wore isch, wun er sich zum Jesus bekännt het. Drfir isch dr Nathan do gsii, e Gäldwägsler, wu vum Jesus dr Disch im Tämpel umgworfe bikumme het; jetz will er Schadeersatz. Aü sälle Wirt, wu bi dr Hochzit z Kanaan ke Wii meh gha het, jomeret wägen em Schade, wun er dur dä Heischräckefrässer gha het: dr het nomol welle Wii bsorge, aber dä Jesus het Wasser in Wii verwandlet un ihm s Gschäft verdorbe. D Maria Magdalena, e ehmoligi lichti Fraü, isch begeischteret ab em Jesus, un wu dr Staatsawalt Luge iber dr Brofet verbreitet, wird si wiätig un nennt-e "„Zuhälter der Gerechtigkeit“". Aü dr Simon, e ehmolige Fischer, schwert uf dr Jesus. D Ruth, wu scho drej Männer gha het un no mit kennem zfriide gsii isch, sait iber dr Galliläer: "„Er hatte was keiner vor ihm, Kraft des Geistes!“" 

Dr Sachverständig git e Guetachte ab: dämno gäbts normali un unnormali Mänsche, dr Jesus un sini Ahänger diäge mit ihrenem Heilswahn zu dr unnormale ghere, des diäg mer däne scho asähne. Aber im Richter isch des doch z eifach un dr verlangt vum Guetachter e Bewiis – er winkt im e Främde im Saal un verlangt vum Guetachter z sage, eb dä normal isch oder nit. S Ergäbnis vu däre Brob schockiärt alli – d Gegner un d Frejnd vum Jesus. Dä Mann, wu dr Guetachter fir normal haltet, isch e Jinger vum Jesus un heißt Judas.

Wu drno no dr lahm Bättler uf eimol riiszlaüfe kunnt un sait, dr seig grad vum Jesus gheilt wore, erklärt sich dr Richter fir befange un legt si Amt ani. Diä Sach soll vor e hecheri Instanz. Dr will dr Jesus jetz doch no vorfiähre lo, aber sini Wächter miän zuegä, ass er ewäggange isch un si nit d Graft gha hän, zum e hebe.

D Jinger sin glicklig driber, ass dr Richter vum Jesus un vu sinene Wunder beiidruckt isch. Dr Judas aber isch niidig, äss äär normal sii soll, ass äär nit zuenene ghere soll. Dr sait: "„Ausgeschlossen vom Ring der Erwählten – ich? Dann sprenge ich ihn! (...) Ich muß ihn hassen, um etwas zu sein.“" Un drno verabredet dr Judas Ischarioth mit em Nathan, em Gäldwägsler, ass er dr Jesus gege Gäld verrotet.

No dr Läsig am 1. 2. 1930 z Mille in dr Fäschthalle isch in dr "Markgräfler Nachrichten" Nr. 33 e Rezension vum "Lucian" kumme, wus drin heißt: "Üs Gspass, Ironii un Satiri wagst do uf eimol e Heilsdarma viiri, e Strahl vum Gettlige fallt in dä mänschlig, zue arg mänschlig Grichtssaal, d Erlesigsgschicht isch wider lebändig wore, un dr fromm Zuehorcher, wu grad erscht no vor dr Kopf gschlage gsii isch, stoht mit Fraid vor dr Tatsach: dr Geischt, s Liächt, d Sunne henni si doch nit vernichte!" 

D Üruffiährig z Basel isch in verschiidene Zittige bsproche wore:



</doc>
<doc id="13683" url="https://als.wikipedia.org/wiki?curid=13683" title="Hebel rassisch!">
Hebel rassisch!

Hebel rassisch! isch e Mundartgedicht vum Hermann Burte.

Das Gedicht het dr Burte am 25. März 1939 z Muulburg vordrait; vereffentligt ischs im Markgräfler Jahrbuch 1940/41 un in dr Gedichtsammlung „Die Seele des Maien“ (1950 un 1982). S bstoht üs 252 Ziile (9 mol 7 Viärziiler). Bim Abdruck in dr „Seele des Maien“ isch e Siibenerblock ewäg gfalle (inhaltlig unwesentlig). Anderscht, wiä dr Titel villicht vermuete losst, gohts do ender gege ass wiä fir dr Rassismus. In däm Gedicht verteidigt dr Burte dr alemannisch Dichter Johann Peter Hebel.

D negscht Strof isch noch em Griäg abgänderet wore:

Drno folge 11 witeri Strophe bis zu däre Stell, wu dr Burte erklärt, ass es d „rein Rass“ gar nit git un dass Geischt un Seel dr fleischlige Eigeschafte vume Mänsch entgege stehn:

Noch 22 witere Strophe, wu do nit zitiärt sin, thematisiert dr Burte „d Weisheit vo so Rasserichter“, wo no dr Hoorfarb gehen à la:

Dr Rupert Gießler schribt in dr Badische Zittig vum 12. Mai 1951, ass dr Burte sich "gegen die Rassefanatiker" wändet, "denen Hebel zu viel 'ostisches Erbteil' hatte." Dr Paul F. Wagner schribt: "Man stelle sich vor, was eine solche Lesung 1939 bedeutete! Die Verse zeigen, wo Burte steht." Si seige, so schribt dr Wagner witter, "Ausdruck einer inneren Freiheit".

S Urheberrächt fir d Wärk vum Hermann Burte lit bi dr Hermann-Burte-Gsellschaft. Diä zitiärte Gedichtstext do stehn wiä alli Wikipedia-Text unter dr GNU-FDL, si sin vum mit dr Erlaübnis vum 26. 10. 2007 vu dr Burte-Gsellschaft unter däre Lizens vereffentligt.


</doc>
<doc id="13684" url="https://als.wikipedia.org/wiki?curid=13684" title="Landwasser (Freiburg)">
Landwasser (Freiburg)

Landwasser isch e westliche Stadtdeil vu Friburg im Brisgau, wo sit 1965 nooch em Konzept vu ere Satellitestadt entstande isch. 

Landwasser isch umgäbe vu dr Friburger Stadtdeile Hochdorf im Norde, Brüehl im Nordoste, Mooswald im Südoste un Lehe im Weste. Dr Stadtdeil lit hauptsächlich im Mooswald un grenzt im Weste an dr Moosweiher. Nordöstlich wird er begrenzt dur d'Bahnstrecki Friiburg-Brisach vu dr Kaiserstuehlbahn, im Weste dur e chleine Buckel, s'„Lehener Bergli“.



</doc>
<doc id="13685" url="https://als.wikipedia.org/wiki?curid=13685" title="Sieben Reden von Burte">
Sieben Reden von Burte

Sieben Reden von Burte isch e Buech, wu im Friähjohr 1943 z Stroßburg rüskumme isch un wu Rede vum ditsche un alemannische Dichter Hermann Burte enthaltet, wu dä zwische 1935 un 1942 ghalte het.

As s wichtigscht Bewiisstick fir d nationalsozialischtisch Verstrickung vum Burte gälte Rede, wun er zwische 1940 un 1942 ghalte het un wu in däm Buech dokumäntiärt sin.

Dr Wolfgang Heidenreich nännt im Burte si Red vum 9. 11. 1942 „Exzess einer Haltung, die in jenen Jahren nicht mehr nur mitläuferische Willfährigkeit gegenüber dem verbrecherischen Regime, sondern Mittäterschaft bedeutete“. Dr spricht a, ass zu sällere Zit d Deportatione vu dr Jude scho agfange gha hän un suggeriärt so, ass dr Burte do ebis drmit z due het.

Dr Burte het diä Rede im Uftrag vu Ämter, Stedt un Gsellschafte ghalte, wu nit vu Systemgegner gfiährt gsii sin un wu vum e Redner minschtens e blakativ Bekänntnis zum Nationalsozialismus verlangt hän. Des Bekänntnis het dr Burte in dr meischte Rede abgä. E andere Wäg wär gsii, d Iiladung as Redner üszschlage. Si hätt in d Isoliärung gfiährt – verschiidini Persenligkeite hän dä Wäg gwehlt, so d alemannisch Dichteri Elisabeth Walter.

Dr Burte het in däne Rede e Spagat gmacht: dr het dr Hitler globt un het uf dr andere Sitte iidringlig (aber nit in jedere Red konsequänt) firs Geischtig plädiärt – im e Syschtem, wu ganz uf Gwalt un Militarismus gsetzt het. Dä rot Fade – dr Geischt soll Meischter wäre – isch im Vorwort rüsghobe un ziägt sich durch mehreri Rede: Si "„sind aus der Zeit für die Zeit gesprochen, in der Schau auf das unzerstörbare ewige Deutschland und in dem Sinne, daß der Geist Meister wird in der Welt, es geschehe, was da mag.“" 

Im Durchschnitt isch jedi Red in däm Buech 25 Sitte lang.

Im Burte sini Rede hän kei Dagesgespolitik zum Inhalt, s goht um Dichtung, Kültür un Sproch. Friili kunnt er änewäg in d Nächi vu dr Dagespolitik, wänn er dr antisemitisch Dichter Bartels, im Schiller si Griägsgedicht oder im Hitler si „Mein Kampf“ lobt. Uffellig isch: Dr Burte lobhudlet niä d Partei oder suscht e Organisation – alliwiil numme dr Hitler oder s System as Ganzes oder Ditschland.

Diä meischte vu sinene sibe Rede zeige dr Burte as Nationalsozialischt, friili as enne, wu mit „Nazivokabular“ d Akzänt in dr meischte Rede zum Deil zimli anderscht setzt wiä d herrschend Bolitik. 

Mer mueß do drbii beachte, ass s rassischtisch Vokabular elter isch wiä d Nazipartei – dr Burte het nit miäße bi dr Nazi in d Lehr goh; dr het sini Uffassunge scho vor em Erschte Wältgriäg erworbe un verdrätte. S isch umghert gsii: D Nazi hän sich üs em Vokabular vu dr „völkische Bewegung“ vor un noch em 1. Wältkriäg bediänt un hän e eigini Suppe drüs kocht. Dr Hitler sälber het scho vor em Erschte Wältgriäg z Wiän sich si Wältsicht ageignet. 

Drotz ass dr Burte d Akzänt anderscht gsetzt het wiä d Nazi, laschtet dr Vorwurf üs dr Zit noch 1945 uf-em, ass er sich nit dittlig abgwändet het, wu ner gsäh het, ass d Nazi uf Gwalt un Velkermord anschtatt uf Geischt setze.

Red, ghalte z Huuse im Wiisedal am Hebelfescht vom 10. Mai 1935, wu im Hebel si 175. Geburtsdag gfiirt wore isch.

Red, ghalte am „Deutschen Dichtertreffen“ am 27. 11. 1940 z Weimar.

Fir dr Burte isch dr Goethe dr vollkummescht ditsch Dichter. E Dichter diäg wiä e Baüm im Grund vum e Volk wuzrle, wänn aber si Dolde hoch gnue wird, diäg er in d frei Atmosphäri rage, wu allene ghert – "„in das freie Reich des Geistes, der die verschiedensten Dinge alle auf einen Nenner bringt und damit den besonderen Verhältnissen entrückt. Wer aus dem Geiste ist, der spürt den Geist, er brause, woher er mag, und fahre, wohin er will!“" So heb also dr Goethe d europäisch Dichtung befruchtet – wiä er sich sälber aü "„ungefährdet Östliches und Westliches, Serbisches und Persisches“" ageigenet un sinem Wäse glichgschaltet heb. (S. 12). 

Im Burte gfallt am Goethe unter anderem also, ass er geischtigi Giäter vu andere Velker ufgrifft un veredlet, un ass diä Giäter drno vu andere Velker wider ufgriffe wäre – dr Goethe het Dichter vu andere Natione stark beiiflusst. So ischs zum e geischtige rum un num zwische dr Velker kumme.

S isch dr Wärt zum Bemerke, ass dr Burte aü im Goethe sini „östlichen“ un „serbischen“ Quälle erwähnt, wun er „ungefährdet“ verarbeitet het – des bedittet, ass em diä Quälle nyt gschadet hän, wu noch NS-Asicht vu „minderwärtige Rasse“ (Slave un anderi) kumme.

Dr Burte schungliärt in däre Red zwar aü mit Nazi-Vokabular, stellt aber mit em Goethe e Mann ufs hegscht Podium, wu im nationalsozialischische Ideal iberhaüpt nit entspricht. 

Näbe dr Goethe stellt dr Burte e zweite Internationalischt: dr Friedrich Schiller. Dä heb d Brite "„ein edelherziges Volk“" gnännt, Frankrich "„das schönste Land“"; d Schwizer seige e Volk, "„das fromm die Herden weidet, sich selbst genug nicht fremden Guts begehrt“". Dr Schiller diäg "„von einem Bunde der Völker“" schwärme, "„geschlossen durch die Freude und ihre Kraft.“" Dr nännt dr Schiller e "„Edelmann des Geistes“", un dr seig e "„großartiger Liebender und Glaubender, der Millionen Wesen umschlingt und der Welt den Kuß bietet, nicht den Biß.“" (S. 16) 

Friili unterstellt dr Burte im Schiller, wu ghofft un gsähne heb, ass d ditsch Sproch d Wält beherrsche wird, däm Schiller unterstellt er: "„Wie würde dem Kämpfer Schiller das Herz in Jubel und Freude schlagen, könnte er wie wir die Macht und den Geist kämpfend verbunden sehen! Wie würde er, der Dichter des Soldatischen, der Unheber des besten deutschen Kriegsgedichtes ’Die Schlacht’, erstaunen und erstrahlen in Glück, wenn Buch und Schwert im Bund im Triumph über Deutschland schweben!“" (S. 16f)

Drno zeigt dr Burte vum George, vum Rilke, vum Nietzsche un vum Hölderlin ebefalls däne ihrini internationale Iifliss.

Zu dr ditsche Dichtung zu dr Zit vu sinere Red sait dr Burte: "„Sie sucht vor allen Dingen das Herz des eigenen Volkes; sie will Eins sein mit dem Fühlen Aller, und ihr allereigenster Beruf ist der: Art zu schaffen! Sie muß alle Lebenskraft des deutschen Volkes auf die Findung, Festigung und Verewigung des deutschen Wesens wenden: denn was hülfe es ihr, die Welt zu gewinnen, aber die Seele zu verlieren?“" (S. 20) Mit dr Vorstellung, ass Dichtung "„Art“" schafft, herbschtet dr Burte im falsche Stick: noch dr NS-Ideologie isch "„Art“" genetisch bedingt un ka nit durch Dichtung gschaffe wäre.

Dr Burte hebt kenni zitgnessische Dichter rüs: "„Namen nennen wir nicht; wen heute der Schatten des Schweigens deckt, den kann morgen Licht und Schall treffen.“" E Sitte witter nännt dr Burte aber doch e Namme un stellte as positivs Biispiil rüs: Üsgrächnet dr Hans Grimm („Volk ohne Raum“, 1926) – dr Grimm, wu dr Goeppels 1938 het welle iisperre un wu stark isoliärt gsii isch.

Drno hebt dr Burte änglischi Dichter positiv rüs, nämlig dr Shakespeare, dr Carlyle un dr Houston Stewart Chamberlain un findet si glichgsinnt. Dä international Schulterschluss isch eigentlig e guets Wärk, dänn Ditschland un Ängland sin im Griäg mitenander. Aber drno sait dr Burte, dr Chamberlain (e Rassischt) heb 1922 si Hoffnung in dr Hitler gsetzt. Des stellt er as vorbildlig ani: "„Von Goethe zu Hitler war sein Weg!“" (im Chamberlain sine) ""Es ist unser aller Weg, liebe Kameraden!“" 

Drno reiht dr Burte dr Hitler (wäge sinem Buech „Mein Kampf“) bi dr Dichter ii: "„Der große Staatsmann der Deutschen ist, ehe er an das Werk tritt, eine Art Dichter und Denker (...).“" Allewäg isch dr Hitler schiints nit dr grescht vu dr Dichter, dänn dr Burte erhofft e andere: "„Aus der Tiefe unseres Herzens danken wir dem Führer, aus der Fülle unseres Glaubens erhoffen wir den künftigen großen Dichter! Er wird zu Adolf Hitler stehen wie Goethe zu Friedrich dem Großen. (...) Er wird eine Art von König des Geistes sein, dem alles gehört, was über den Scheiteln schwebt.“"

Do drmit isch üsgsait: Dr Hitler isch nit dr Kinnig vum Geischt, wu alles ghert, was iber dr Scheidel schwäbt. Eb diä Üssicht, näbe sich e "„König des Geistes“" z bikumme, dr „Fiährer“ begeischteret hätt, wänn er drvu ghert hätt, derf bezwiiflet wäre.

Dr Rüdiger Hoffmann, wu diä un anderi Rede vum Burte scharf gritisiärt, mueß doch feststelle; "Bewundernswert die Weite des geistesgeschichlichen Bogens, den er dabei schlug, wobei sich seine große Kenntnis der europäischen Literaturen manifestierte." Aber wiä ner dr Hitler globt het, seig meh wiä e Pflichtiäbung gsii, wiä si dertemol dr Brüch gsii seig.

Ghalte im „Freien Deutschen Hochstift“ z Frankfurt am Main am 10. 11. 1941.

Dr Burte setzt do am e Griägsgedicht (Die Schlacht) vum Friedrich Schiller a, wus drin heißt:
<poem>
„(...)Aber der Krieg hat auch seine Ehre,
Der Beweger des Menschengeschicks;
Denn der Mensch verkümmert im Frieden;
Aber der Krieg läßt die Kraft erscheinen,
Alles erhebt er zum Ungemeinen,
Selber dem Feigen erzeugt er den Mut.“ (S. 36)
</poem>
Wänn er dr Ziige vum jetzige Wältkriäg kennt sii, wär er glicklig, dr Schiller, meint dr Burte. Drno setzt er wider zum Spagat a, wänn er iber dr schwebisch Dichter sait:
"„Er verteidigt die Würde des Menschen gegen die schamlose Willkür der Institutionen! Er glaubt an die Würde des Menschen, wenn er nach dem Gesetze der Freiheit leben kann! (...) Dieser glühende Kämpfer für edle Sitte, reinen Geist, Freiheit des Denkens, gegen Despoten und Hierarchien (...).“" (S. 39f) Diä Sitte vum Schiller, wu dr Burte do rüshebt, het dr Nazi küüm gfalle. Aber dr länkt ball wider ii uf Ten, wu dertemol wenniger verfänglig gsii sin:
"„Mit dem Schwerte in der Faust öffnet das Neue Deutschland das Tor der kommenden Zeit, aber nur, um den deutschen Geist dort walten zu lassen, den Geist der Ordnung, der Zucht, des Maßes! Dieser Geist, der heute die Geschichte Deutschlands lenkt und leitet, ist in der Wurzel eins mit dem Geiste des Dichters, der die Räuber, Kabale, Wallenstein und den Tell schuf.“" (S. 40)

Fir d Beurteilung vunere sonige Red mueß mer sich in d Zit versetze, wu si ghalte wore isch.

Dr Burte sait in däre Red: Wämmer im Schiller sini Gedichter ständig hert, kas bassiäre wiä mit ere Minz - si wird abgriffe un licht un gheit dur dr Aütomat durch un ka "„keinen Hebel mehr bewegen und keine Wirkung im Innern mehr auslösen“". 

Wiä ischs aber mit em Lobsang uf s Hitlersyschtem? Längt dä, zum dr Stab iber dr Burte bräche? Oder ka mer drvu üsgoh, ass im markgräfler Dichter sini Zitgnosse dä Lobsang as unvermeidligi Routine abghokt hän? Ass empfindligi Zuehorcher do uf gleini Fiinheite un uf Sinn zwische dr Ziilte gachtet hän, derf mer as sicher anämme. Dr Schiller, wu in däre Red diäfi, gliähnigi Verehrung dur dr Burte erfahrt, isch im Dritte Rich verdächtig gsii – sini Freiheitsdrame sin zensiärt oder verbotte gsi! Des mueß mer wisse, zum erfasse, was diä Red sait. "„Groß ist jedes seiner Werke in sich und an sich, verfehlt eigentlich keines“", beschiinigt dr Burte im Schiller. Dr Gotthold Ephraim Lessing het as „Judegnächt“ golte, mit sinere Firsproch fir d Toleranz zwische dr Religione un Natione. Un dr Burte riäft üs, wänn er uf s Gedicht „Die Weltweisen“ vum Schiller kunnt: "„Was für ein heller, lessinghafter Verstand (...)!“" Do het megligerwiis in einem oder andere Zuehorcher scho dr Odem gstockt. Witter unte wird dr Burte no dittliger: "„(...) Parteileute bestreichen ihn mit ihrer klebrigen Farbe, und die Macher der Tagesmeinung erlassen ihre Parolen über den Wert und Unwert des Jahrtausendmannes.“" Un drno kumme witteri Adittunge iber d Schillergegner. Dr losst aü dr Schiller esälber schwätze: "„(...) Der Pöbel, worunter ich keineswegs die Gassenkehrer allein will verstanden wissen, der Pöbel wurzelt weit um und gibt zum Unglück – den Ton an. (...)“"

Ghalte in dr Grabbe-Wuch im Jülli 1941 z Bochum, Weschtfale.

Dr Dichter Christian Dietrich Grabbe (1801 – 1836) isch zu sinere Zit verkännt un isoliärt bliibe. Im Nationalsozialismus het mere wäge sinem Antisemitismus un sinene Stoff üs dr germanische Zit verehrt. Dr Burte wird nit miäd, dä „glicklig“ Umstand z lobe, ass dä Dichter jetz im Dritte Rich ändlig zu sinem Rächt kunnt. Zum Schluss vu dr Red, wämmer scho meint, des ischs jetz gsii, frogt dr Burte: "„Ist es heute unmöglich, daß ein wirklicher Dichter so verkannt, übergangen und fast verächtlich abgelehnt wird?“" Dr Hermann Burte sait: jo ämmel: "„Wem die Götter die Gabe des Gesanges schenken, der scheint gefährdet, alles Große und Edle lebt am Rand des Abgrundes, und es ist – ganz groß und gesamt betrachtet! – gut so.“" Drno sait er am Afang vume lengere Gedicht:
<poem>
"„Sagen wir’s ehrlich:"
"Dichten und schreiben"
"Muß lebensgefährlich"
"Und lohnlos bleiben! (...)“"
</poem>

Red bi dr Ereffnig vu dr 1. Buechüsstellig im Alte Schloss (Rohan-Palascht) z Stroßburg am 16. 11. 1940.

Üs däre Red im bsetzte Elsiss vor iiheimischem Publikum wird dittlig, ass es bi dr Elsässer e Wiiderstandhaltung gege s Ditsch gä het, dänn dr Burte sait: "„Jeder Versuch, die alemanische Mundart als Waffe gegen die deutsche Sprache zu benützen, ist innerlich unwahr, äußerlich lächerlich und im ganzen: unwahr.“" Dr Burte sait in dr Elsässer, ass si ihrere Heimet des, was ere zuestoht, zwar im Dialäkt kenne gä, dr mahnt si aber, si solle des, was s Volk, s Vaterland un s Rich betrifft, uf Hochditsch gä – "„in der Sprache Luthers, Goethes, Bismarcks und Hitlers! Es wird nichts verdammt und nichts verboten, was des Volkes ist, im Gegeteil!“"

Dr Noth Harald interpretiärt des 1993 eso: S isch e Verbotsdrohung fir elsässischi Diäläktschriftsteller in dr Luft gläge. Dr Burte rotet ene, ihrini Pflichtiäbunge – Lob vum Fiährer – uf Hochditsch z mache – drno brüchte si ke Angscht vor Verbot ha. Dr Noth meint, dr Burte seig "„keiner der schärfsten Einpeitscher“" gsii, er heb Solidarität giäbt, wu ner in däre Red e elsässisch Gedicht vum Gustav Stoskopf (2 ½ Sitte lang!) vordrait het – d Nazi hän dr Stoskopf uf dr Latt gha. Dr Burte heb mit sinene Mahnunge villicht „noch schlimmeren Plänen der Partei“ welle zvorkumme.

Ghalte z Mainz bin ere Gutenberg-Fiir im kurfrischtige Schloss, 21. Jünni 1942.

In däre Red wirdigt dr Burte dr Johannes Gutenberg un si Erfindung vum Buechdruck. Wel aber vum Gutenberg fascht nyt bekannt isch, macht sich dr Burte Gedanke iber s Schenii un s Schepfertum im Allgmeine un iberlegt, wiäs zu s Guetebärgs Zit hätt kenne sii. Grundsätzligi Iberlegunge zum Buechstabe, zum Wort, zum Buech folge. Dr stellt dr Buechdruck as ditschi Erfindung dar, wu aü in andere Länder fruchtbar wore isch. S italiänisch ‚Wunderbuech’ Polyphilius findet si greschts Lob. Friili fliäßt, so meint dr Burte, üs em Üsland ke Aerkännung ins Land vu dr Erfindung zruck. "„Deutscher Samen fiel in die fremde Erde. (...) Dieser wurde vergessen und beschwiegen.“" Vum Guetebärg isch also, in s Burtes Red, d ‚ditsch Sändung vum Letter’ üsgange; un d ‚ditsch Sändung vum Wort’ seig vum Goethe üsgange, bsunders vu sinem „Faust“. Dr Burte bedüürt, ass in dr (latiinische) Bibel vum Guetebärg nit uf ditsch im e Gott vu dr Ditsche s Wort gredet wird. Noch sinere Meinung sott d Gschicht vu Gott mit dr Mänsche "„an Meer und Wald, an Rhein und Main, im Land der Eichen und Reben, nicht der Dornbüsche und Feigenbäume“" spiile. 

Am Schluss vu däre Red verglicht dr Burte dr Hitler mit em Fauscht un zollt sinem Buech „Mein Kampf“ e Lob. Dr Paul F. Wagner schribt 1990 iber diä Red: „Mit ihr hat sich Burte übernommen. Geistig wie sprachlich. Am Ende dieser Rede steht der lobhudelnde Vergleich Faust/Hitler, der nicht nur peinlich ist.“ Dr Wagner meint, dr Burte heb Fiir gfange un seig bsoffe vu sinem eigene Wort. „So unkritisch könnte er Hitlers „Mein Kampf“ nicht gelesen haben – es ist, um sich Burtes eigener Sprache zu bedienen, Schwulst und Schwamm.“ Dr Wagner het dr Verdacht, ass dr Burte „Hitlers üblen Schmöker“ niä gläse het.

Zum eso ne Red halte ghert wuchelangi Vorbereitung – Matrial sammle, läse un schliäßlig in ere dichterische Form zämmmeschriibe. Keini viär Wuche vor däre Red - also wahrschiints in dr Vorbereitungszit – schribt dr Burte in si Tagebuech (26. 5. 1942): "„Es ist verderblich, wenn alle paar Wochen ein Vortrag von mir verlangt wird, dessen Thema ich nicht besitze, sondern mir erst durch die Lese von Vorträgen meiner Vorgänger notdürftig erwerben muss – mich in Ruhe zu lassen, wäre die beste Politik des Dritten Reiches, aber viel zu gescheit, um geübt zu werden!“"

Red bim „Deutschen Dichtertreffen“ am 9. 11. 1942.

Dr Adolf Bartels (1862 – 1945) isch Dichter, Rüsgäber un Literatürkritiker un -hischtoriker gsii, dr het sich erscht im Laüf vu sinene Schaffensjohr zum Antisemit entwicklet. In sinere „Geschichte der Literatur“ un andere Aktivitäte wird des dittlig. Im Dritte Rich isch er wäge sinem Antisemitismus gehrt wore – dr isch aber niä in d Bartei iidrätte. 

Wu dr Burte sälli Dichtung vum Bartels bhandlet gha het, wu wenniger verfänglig isch, kunnt er zu sinere „Geschichte der Literatur“. Do heb dr Bartels ebis gwagt, was "„noch unerschaut un unerhört war, Sie schieden in unbedingt ehrlicher Sichtung Deutsche und Juden in der Dichtung“". Des heißt, dr het jüdischi Autore konsequänt as Jude bezeichnet. 

Drno git dr Burte sine un im Bartels si Rasse-Begriff zum Beschte: "„Sie erkannten, daß in der Dichtung sich die Rasse durch das Wort am unbedingtesten offenbart, dass der Geist einer Dichtung viel mehr von der Rasse enthält und offenbart, als es sinnfällige, körperliche Merkmale tun. (...) Dichtung ist (...) das einer Rasse innewohnende ewige Urbild, vom Geist nach außen geworfen. “"
Wänn des ""„eingeborene Urbild durch feindliche Einflüsse im Wachstum verändert, verkümmert, gebrochen“" wird, drno ""ändert sich ihm nach im Niedergang die Rasse, das Volk, der Mensch. Eine lebenswichtige Quelle ist die Dichtung; wird sie getrübt, erkrankt das Volk, das ihr Wasser trinkt.Das weiß der Jude, der böse Feind des Menschengeschlechtes, wie ihn Tacitus nannte, schon jahrtausendelang, also suchte er hier zu wirken, um uns zu verderben.“"

Im Burte si Rassebegriff isch nit licht zum fasse, well er grad in so Sache in dichterischem Iberschwang formuliärt un nit niächter darstellt. Villicht verbreitet er absichtlig Näbel, ass mer e nit ka fasse. Dr Vorwurf vu „Zersetzung“ isch dertemol gschnäll bi dr Hand gsii.

Zum in s Burtes Rassebegriff nächer kumme, mueß mer dr nationalsozialischtisch drgege halte: Bi dr Nazi het e „Rass“ e inneri Abgschlosseheit. Si ka nit beiiflusst wäre as wiä dur Zucht: Diä Stärkere pflanze sich furt, diä Schwächere gehn unter – so diäg d Rass sich hecher entwickle. Numme d Arier seige zu schepferische geischtige Leischtunge fähig - „Kulturbegründer“. Wänn si sich mit andere vermische, diäge si dr Bach na goh – kerpelig un geischtig. E nochhaltigi Beiiflussung dur Geischt seig nit meglig. 

Wänn dr Burte dr Dichtung d Graft zueschribt, "„Art (...) zu schaffen“", schribt er im dichterische Geischt e Macht zue, wun er noch dr nationalsozialischtische Rasselehr nit het.
Ass „Geischt“ fir dr Burte iber „Rass“ stoht oder mindschtens e starki Iiflussquälle isch, isch nit numme in däre Red gsait, an viil andere Stelle klingts a; am dittligschte kunnts im Gedicht „Hebel rassisch!“ rüs.
Dr Burte schränkt si Asicht, ass d „Rass“ dur Geischt ka ghobe (oder verdorbe) wäre, nit uf d „Arier“ ii. Är schliäßt also sälli „Rasse“, vu vu dr Nazi blos as „Kulturträger“ oder gar as „Kulturzerstörer“ agsähne wäre, nit üs.

Im Burte si antisemitischi Red an dr Bartels isch em noch 1945 zum Verhängnis wore. Er wird vu Kritiker wiän em Heidenreich wohrgnumme ass eine, wu mit dr Welf ghiile het un eso mitverantwortlig fir Auschwitz isch. Sinene Zitgnosse im Dritte Rich, wu mit Rassetheoriä vertroit gsii sin, ka dä Missklang, wu si Stimm im Chor vu dr Welf üsgmacht het, aber nit entgange sii.

Ass sini antisemitische Positione in dr „Rede“ nit si erscht un si letscht Wort zu däm Thema sin, het er zeigt, indäm er 1948 nomol s Buech iber si Freindschaft mit em jüdische Schriftsteller un Induschtriälle Walther Rathenau rüsgä het („Mit Rathenau am Oberrhein“). 

Dr Burte het 1943 gsähne, mer het "„genau das Gegenteil dessen erreicht, was man als Ziel angegeben hatte“". Dr sait, was ihm fir e Bolitik basse dät: "„Sieg des deutschen Geistes ohne Waffen nach der Art der Schweiz: Deutschland die grössere Schweiz Europas, ohne Aggression.“"
Er meint, z Ditschland hebe sich unter em Hitler "„fast alle Fehler aller verflossenen Fürsten“" in wennige Johr zämmeballt. 

Leider stoht do nit, was er im einzelne meint – s wär aü nit rotsam gsii, des ufzschriibe; aü so hätt diä Dagebuechstell dr Tatbstand vu Defätismus erfillt, wänn si in d Hand vu dr Gestapo kumme wär. Do hätt aü s Strichli nyt gnutzt, wu dr Burte anstatt vum Namme Hitler ani gschriibe het.

Im Burte ischs allewäg vertleidet gsii, dr hätt sich, däm Iidrag no, am liäbschte vu allene Redner-Verpflichtige zruckzoge – wiäs aü schommol in sinem Iidrag vum 26. 5. 1942 aglunge isch.

Dagebuchnotiz vum 14. 10. 1943 (HBA): "„Ich überlege mir heute, ob es nicht für mich das einzig Richtige wäre, mich vollständig aus der Öffentlichkeit zurückzuziehen, weder zu sprechen als Redner, noch im Rundfunk, sondern nur zu schreiben, zu schreiben, zu schreiben mit dem Ziel: Sieg des deutschen Geistes ohne Waffen nach der Art der Schweiz: Deutschland die grössere Schweiz Europas, ohne Aggression: Das ewige Misslingen der Deutschen in der Politik, dieser Kunst, Erfolg zu haben, muss auf angeborenen Fehlern, Mängeln, Eigenschaften beruhen. Denn einmal müsste die Überlegenheit, falls sie vorhanden wäre, sich offenbaren. Tausend Jahre lang, von Karl dem Grossen zu Franz dem Kleinen ist unsere Geschichte von einer erstickenden Talentlosigkeit. Fast alle Fehler aller verflossenen Fürsten haben sich in wenigen Jahren unter - zusammengeballt: Es wird in der Tat genau das Gegenteil dessen erreicht, was man als Ziel angegeben hatte.“"




</doc>
<doc id="13700" url="https://als.wikipedia.org/wiki?curid=13700" title="Plattentektonik">
Plattentektonik

Bi de Plattetektonik gahds um de Uufbau vode Erdchruschteplatte und um d'Bewegig vode Erdchruschteplatte.
Erdchruschteplatte bestönd us ozeanischer Chruschte und kontinentaler Chruschte.


Subduktion ischs Iitauche vonere ozeanische Erdchruschteplatte ide Erdmantel.

Hützudag dänkt mä, ass dr Ufbau vo Gebirg und dr Uusbruch vo Vulkan meischdens an de Platteränder bassiert. Das si au im allgemeine au d Örter, wo Ärdbebe usglöst wärde, wo, wenn si under emä Ozean bassiere Tsunami chönne verursache.
D Plattegränze si Linie wo zwei tektonischi Platte ufenanderdräffe. Die so genannti "Triple Junction" isch dr Ort wo drei Platte sich berüehre. 

Die so genannte "Hot Spots" hai nüt mit de Plattegränze zdue, si wärde dur thermischi Anomalie im undere Ärdmantel verursacht. So chas heisse Magma dur dr Ozeanbode uusefliesse und underozeanischi Vulkan ufbaue, wo mänggisch, wie im Fall vo de Insle im Südpazifik, us em Wasser uuseschdiige.



Wie d'Eierschale vomne Hüehnerei bildet d'Lithosphäre die relatv dünni (im Durchschnitt öppe 100km dicki) Schale vode feschte Erdchugle - abr mit "Sprüng" (=Riss)! Die Riss underteiled d'Lithosphäre hüüt in 7 Haupt- und öppe 10 chlineri Platte.
Die meischte Platte bestönd sowohl us kontinentaler als au us ozeanischer Chruschde, es gitt abr au Uusnahme.


</doc>
<doc id="13701" url="https://als.wikipedia.org/wiki?curid=13701" title="Viktor Giacobbo">
Viktor Giacobbo

De Viktor Giacobbo (* 6. Februar 1952) isch en Schwiizer Autor, Kabarettischt, Moderator und Schauspiler.

Nach de Schueluusbildig z Winterthur hed är en Lehr als Schriftsetzer gmacht und isch dena Korrektor, Lektor und Mediedokumentalischt gsi.

Im Kulturbereich aagfange het är as Autor und Darschteller bi de freie Comedy-Theatertruppe "Stuzzicadenti" (1979–1986) und "Zampanoo's Variété" (1984–1985), dena isch är Mitglied worde bi de Komikertruppe "Harul's Top Service" (1985–1998). Vo 1991–1994 isch är Mitarbeiter bi de Satiresändig "Satiramisù" vo Radio DRS gsi.

Im Ueli Heiniger sinnere Sändig "Medienkritik" het de Giacobbo satirischi Nummere gmacht. 
Die gröscht Bekanntheit het de Giacobbo gwunne als Moderator und Co-Autor vo de Satiresändige "Viktors Programm" (1990–1994) und "Viktors Spätprogramm" (1995–2002) uf SF DRS und als Autor und Hauptdarschteller im Kinofilm "Ernstfall in Havanna" (2002).

Im 2000 isch är er zäme mit em Patrick Frey und anderne Initiant vom "Casinotheater Winterthur" gsi sithär VR-Präsident vo de "Casinotheater AG".

I de Saison 2006 isch är als Gaschtstar mit em Schwiizer Nationalzirkus Knie uf Tournee gsi.

Er läbt i de Nöchi vo Winterthur. Über sis Privatläbe isch eher wenig bekannt. 
En Iiblick i Wärdegang und Läbensschtil git en Folg vo "Jenseits von Leutschenbach" (Eine Serie, wo de Walter Eggenberger Persönlichkeite vom SF DRS (=“Leutschenbach“) bsuecht het.)
De Giacobbo zeigt nid, wie är wohnt, är isch nid bereit zu Homestories (Uf enere "Viktors Universum"-DVD isch zwar en Rubrik "Homestory", doch die enthaltet nume Schtandbilder us eme Möbelhuus und de Kommentar, vom "Viktor" gäbis kei "Homestory"). Stattdesse leitet de Giacobbo i däre Sändig de Journalist Eggenberger i d Schtube vo mene Burg-Museum, und tued so, als wäri's sini Wohnig.

Är zeigt aber, dass är i sinere Freizyt gärn mit em Velo zumene beschtimmte Uussichtspunkt fahrt, emal en Frau gha het, hüt aber "glücklich trännt" isch (Schpöter het är en Fründin gha: Nadja Sieger ("Nadeschkin" vo "Ursus & Nadeschkin". Aber au die Beziehig isch wieder trännt). Bi mene gmeinsame Ässe wird de Fründeschreis vom Giacobbo gefilmet. De Giacobbo leit Wärt druf, dass si Fründeskreis us Persone beschtaht, wo nid us em "Mediechueche" chömed.
Glägentlich raucht är gärn en Zigarre nach eme guete Ässe. Es wird au sis ehemalige Schuelhuus zeigt und die erscht Bühne.

Är seit, er hebi sich nie als grosse Schauspiler gseh, i dramatische Rolle (gnännts Byschpil: "Hamlet"), sondern immer en komisch/satirischi Laufbahn vorusgseh. I sine Chindheit het är de Beni Thurnheer g'kännt, wo i mene Nachbar-Quartier gwohnt het. 
De Giacobbo isch weder katholisch, no isch är's je gsi (De Eggenberger meint, meh chönnti meine, de Giacobbo sig Katholik und Minischtrant gsi, zmal sini Parodie hüüfig das Milieu sehr guet trifft.)
Anders als z. B. de Komiker René Rindlisbacher het de Giacobbo sini Tätigkeite nie nach Düütschland uuswite wölle, trotz Aafrage. Är meint, meh söll dött Satire mache, wo meh härchunt, wil meh dött d'Verhältniss am beschte kännt. Usserdäm siged scho d'Schwiizer Termine schwer gnueg iizhalte.

De Giacobbo het vili verschiednigi satirischi Figure gschaffe: bischpilswiis de "Harry Hasler", de "Fredi Hinz", de "Rajiv Prasad" oder d'"Debbie Mötteli". Ussderdäm het sini Sändig vili reali
Persönlichkeite parodiert: u. a. Jean Ziegler, Gilbert Gress, Flavio Cotti (durch Walter Andreas Müller, oder de Bischof Wolfgang Haas und de Schriftsteller Peter Bichsel (durch de Mike Müller). De Giacobbo sälber het u. a. de Ueli Maurer oder d'Martina Hingis gschpillt.

Vom 27. Jänner 2008 bis am 11. Dezember 2016 hät er zämme mit em Mike Müller fascht jede Sunntig obe uff em Schwiizer Färnseh e satirische Ruggblick uff d Wuche i sinere Sändig "Giaccobo/Müller – Late service public" gmacht. D Sändig hät öppe e Stund duuret, es isch meischtens en humoristische Künschtler uffträte und es isch en beriehmte Gascht yyglade wore – hyffig e Politiker. Näbe Sprüch und Improvisatione sin au chliini vorproduzierti Filmli zeigt wore.

De Giacobbo schtellt sich sälber mit vill Sälbschtironie i mängne Sketches als sälbschtsüchtige, geldgierige und arrogante Egoischt dar, wo vo Bodyguards begleited wird, wo d’Fans wägdränged. Är het ds Pult voll mit Pokäl und het es grosses Foti vo sich sälber ufghänkt.

Dä Alternativ-Giacobbo wird meischtens als urschprünglich bieder und verchlämmt dargschtellt. Er seygi urschprünglich de „Erwin Bischofberger“ gsi, hetti dänn aber de Künschtlername „Viktor Giacobbo“ gno. Är sig vom TV-Direktor Peter Schellenberg als Jodlerin i mene Duo entdeckt worde und hebi sin gröschte Durchbruch mit de Erfindig vo de Figur „Harry Hasler“ erläbt. Aagäblich isch d’Figur „Harry Hasler“ aber nume gklaut vom chineschische Färnseh, wo si „Ha Li Hassel“ gheisse hebi.
Schtellt aagäberische Zuehältertyp us em Zürcher Schtadtkreis Schwamendingen dar, wo sehr a Mantafahrerwitz erinneret. Sini liebschti Feriedeschtination isch Pattaya, sini üssere Markenzeiche sind s’üppige Bruschthaar, wo us sinnere wysse Fransechleidig quillt und Goldschmuck.

En typischi Geschte isch uf eim Bei schtah, s’andere awinkle und wider chli schrecke. Debi seit är „Go, Go, Go!“. Anderi Uusschprüch: „(aber) Volle Pulle (, Du)!“, „Wennt weisch was i mein!“, „Saletti (zäme)!“.

In Thailand suecht de Hasler nid Kultur und Sehenswürdigkeiten, sondern hauptsächlich „Begägnige“.

I de Regel wird de Hasler als Produzent/Verkäufer vo Erwachsenefilm dargschtellt. Er fahrt en „Chevrolet Corvette Stingray, weiss, Weisswandreifen“. Und eis vo sine Lieblingslokal isch d’Pattaya-Bar in Zürich (wo’s würklich git). 

Luut em Giacobbo isch d’Figur Harry Hasler erschtmals i meine Sketch über en fiktivi Diskussionsrundi über „Humor“ erschine. Damals het är aber no „Grüter“ oder „Grütter“ gheisse. An de Diskussion hed är sich nid konstruktiv beteiliget, sondern nume Mantafahrerwitze verzellt. 
En no früeheri Vorform vom Hasler/Grüter/Grütter isch en Figur, wo de Giacobbo i mene „Stuzzicadenti“-Bühnenstück gschpillt het: Sie het en wysse Overall gha, wo offeschtaht und en Bruschthaarperügge usequelle laht.

Als Harry Hasler het de Giacobbo mal en ganzi Folg vo sinnere Sändig moderiert.
Söll en Kiffer darschtelle. Markenzeichen isch ds unpflegte Kopfhaar und di echli zerschlisseni Chleidig, sowie en Plastiksack, wo är immer umetreit. Sini Uussprach isch schtosswis und verraucht-huuchend. Er bittet d’Lüt oft um „zwei Schtutz für d’Notschlafschtell“. Anderi Uussprüch: "sooo guet" oder "Hoi, ich bi de Fredi".

Als Fredi Hinz het de Giacobbo mal en ganzi Folg vo sinnere Sändig moderiert und di (richtigi) Fiat Lux-Füehrerin, Uriella, interviewt.

Die Figur isch vorwiegend zum Zug cho, wo de Giacobbo i de Saison 2006 mit em Circus Knie uf Tournee dur d’Düütschschwiiz gsi isch.

Ein gschäftige Inder mit einfachem, stakkatohaft uusgschproche Änglisch. Händler für und Vermittler vo allem.

Relativ oft chunnt bi ihm ds Wort "fuck" vor, z. B. im Angebot "You wanna fuck?" oder i anderne Zämehäng. 

Ganz allgemein nutzt de Prasad de Reinkarnationsglaube hüüfig für unluuteri Gschäft: Er het en "Reincarnation-Shop", oder d’ Firma "Kalkutta Second Life", wo Versicherige fürs nächscht Läbe verchauft. 

Vom SVP-Politiker Christoph Mörgeli isch de Giacobbo wäge unvorteilhaftem Parodiere vo indische Mänsche kritisiert worde. Die schwiizerisch indischi Gmeinschaft het denne aber umgehend verluute lah, dass sie sich dür d Figur vom Rajiv nöd diskriminiert fühlt.

Als Rajiv Prasad het de Giacobbo einisch en ganzi Folg vo sinnere Sändig moderiert.
Sie und ihri Fründin sind (agäblich) die typische „Goldküschte-Chicks“. D’Debbie treit es wasserabwysends rots Mänteli, isch unbildet und naiv. Sie erkännt nid emal de Hitler (Wär isch dä ma mit dem Schnäuzli…?).
Ihre Fründ isch de „Trucker“ Küde (Mike Müller). Zäme wänds am Moritz Leuenberger en Skandal aahänke, wie’s i de USA mit de Monica Lewinskys und em Bill Clinton sinnerzyt passiert isch.
Als Debbie Mötteli het de Giacobbo emal en ganzi Folg vo sinnere Sändig moderiert, d’Gunvor und d’Nella Martinetti interviewt.

Isch en hochgradig nervöse Expert, wo sehr schnäll redet. Er git u. a. banale Tipps gäge s’Rauche und macht es vill z’schnälls Churz-Quiz. 
De Klöti het einisch es Projekt zu "Wiederansiedlig vo Römer" i mene Schwiizer Wald begleitet.

Sind frommi Geischtlichi. Beidi händ’s gliche schlächte Gebiss. De Prälat isch einisch als klerikale Brufsberater dargschtellt, wo de Bischof Wolfgang Haas nach eme Tescht zum Mässdiener degradiert.
D’Nonne Morgenthaler tritt verführerisch augenzwinkerend i mene fingierte Werbespot uf, wo d’Landes-Chile demit neui Mitglieder suecht. (Känned Sie d’Landes-Chile? Wüssed Sie, dass nur jeder zweite deby isch? Es het also no villl Platz(…) Ruf an!). Die Werbig isch wie en Telefonsex-Werbig ufgmacht.

En biedere Bibliothekar, het en Scheitel und en wuchtigi Brülle. Innere fingierte Partnersändig (Reality-TV: "GirlsCamp") wird sis Hobby als „Motorrad“ aakündiget, woruf meh ihn uf eme Moped durs Bild fahre geseht.
Lut mehrfache Uussage vom Giacobbo isch de Anzug, wo de Bischofberger treit, sin originaler Konfirmandeanzug und demit ds „am beschte amortisierte“ Koschtüm.

Räntner mit verschobenem Biss und teilwyser Glatze. Moderiert die fiktivi Räntner-Sändig „Bettflucht“.

En unsympathische Fuessballtrainer.

Redet sehr schlächt, aber relativ schnell und ohne Unterbrechung, Schwiizerdüütsch. Sin Tonfall isch leiernd und „italienisch“, sin Akzent und sini Geschtik au. Typisch isch de Uusruef „Gasche nitte mache!“ (Das chasch nid mache!). Er git unverschtändlichi Wörterreihe vo sich, z. B. „Gasche nitte magge mitte nusse gnage“. Die Schprächwys wird inoffiziell "benellisch" gnännt.
En sälteni Näbefigur, ähnlet im Uussehe äm Italiäner, jedoch mit chli andere Haar. 
Lut em Sketch "Der neue Arena-Moderator" isch är vo Bruef "Waffenhändler und Mafioso". Lut em (richtige) Kurt Aeschbacher, wo im Sketch de Arena-Moderator schpillt, redet de Örkan sehr guet "Bärndeutsch". Allerdings beschränkt är sich uf es paar Worte und uf Nachemache vo Waffengrüsch.

En Literaturkritiker mit Baslerdialäkt. Tritt u. a. als Teilnähmer vo de fingierte Diskussionsrundi "KulturZeit.ZeitKultur" uf, wo är Fuessball intellektuell analysiert het.







</doc>
<doc id="13714" url="https://als.wikipedia.org/wiki?curid=13714" title="Allmannsweier">
Allmannsweier

Almeschwier (amtlich: "Allmannsweier") isch e Dorf im Riäd (in dr Ortenau) und ghert zue dr Gemainde Schwanau. S'het hitzedah ungfähr 1400 Iewohner.

Almeschwihr isch e ganz typisches Riedderfl mit viele Fachwärkhiisle uf dr alde Bürehef. Erscht in dr letschde Johrzehnde het sich Induschtrie im ort aangsiedelt und dodemit isch au e großes Neibaugebiet entstande. Im Ewrdorf gits awr immer noch e paar Büüre, wu hauptsächlich Düwak odr Wälschkorn anbäue dien.

Almeschwihr isch wahrschins in dr Velkrwanderungszit entschtande, wu z'erscht Ortschafte am Rhin wie Odne oder am Rand vum Schwarzwald wie Dinglinge gegründet wore sin. In ere schpätere Zit sin denno Derfr uf "-weier" entschtande. Almeschwihr isch wahrschins e Gründung vun Odne üs. D'erscht urkundlich Erwähnung isch üsm Johr 1016, wu dr Kaiser Heinrich II. des Dorf im Kloschdr in Schuttre gschenkt het. Meischtens ischs vun der Geroldsecker, wu'd Schuttrer Kloschdrvogtei khet hän, beherrscht wore. Im schpäte Mittelaldr hets verschiedeni Bsitzer khet, undr anderem s'Strooßburger Hochstift, d'Stadt Strooßburg un verschiedeni Ritterfamilie. D'Freiherre Boecklin vun Boecklinsau hän d'Reformation im Ort iegfihrt. 1805 ischr an Bade kumme, wu e Johr schbedr Großherzogtum wore isch.

Dr Name Almeschwihr kummt wahrschins vuneme Personename "Almar".



</doc>
<doc id="13732" url="https://als.wikipedia.org/wiki?curid=13732" title="Carmen Fenk">
Carmen Fenk

D Carmen Fenk (* 12. Novämber 1979) isch e Schwiizer Sängerin und Songwriter vo Sevele im Sanggaller Rhytal.

D Carmen Fenk isch 2004 di erschte Gwünneri vo de Schwiizer Castingshow MusicStar gsy. Sy hed d Schüry und s Publikum mit ihrere chreftige, ruuche Schtimm (ganz im Sinn vom Schüry-Mitglied Chris von Rohr, wo vo de Teilnähmere ""Meh Dräck!"" gfordered hed) und ihrem Power-Uuftritt (""Fenk-Motor"") chönnen überzüüge. Mit ihrem Album "Fenkadelic" isch sie gad a d Schpitze vo de Schwiizer Hitparade vorgschtosse. Em enorme Erwartigsdruck hed die glehrti Radio-Färnseh-Elektrikeri und Moderatorin vo Radio-Sändige aber nur teilwys chönne schtandhalte.

Nach ihrem Solo-Album isch si 2005 und 2006 mit em Goschpelchoor "Shelomith" uf Turnee ggange.

Im Gägesatz zur zwoite MusicStar-Siigeri Salome Clausen wott sie Musigprofi blybe. Zu ihrem Siig hed si im Jänner 2007 imene Interview mit dr Basler Zitig gmeint, er sig für sii "Sägen und Fluech glychzytig" gsy, häigi ihre "so vili Türen uuftaa wie au zuegschperrt", sie sig derwäge "langi Zyt belächled" worde. "Hero" isch im 2008 ihren bisher letste Song gsi.




</doc>
<doc id="13734" url="https://als.wikipedia.org/wiki?curid=13734" title="Wädenswil">
Wädenswil

Wädischwil oder au nume Wädi gnännt, amtlich "Wädenswil", isch e politischi Gmeind und Chliistadt im Bezirk Horge vom Kanton Züri i de Schwiiz.

S Wappe gaht uf d Freiherre vo Wädi zrug. Sit 1240 händ sie nachwiisbar i ihrem Sigel e Mantelschnalle gha. S Sigelbild isch vo allne Rächtsnachfolger vo de mittelalterliche Freiherre überno worde. Die roti Usfüehrig vom Hintergrund und die goldigi Farb vo de Schnalle sind zunere Ziit vo de Landvogtei im 16. und 17. Jahrhundert ufcho. Bis 1933 hät die Schnalle en Querstift ziert. D Gmeindewappekommission, wo für die schwiizerischi Landesusstellig 1939 all zürcherische Wappe bereinigt hät, hät damals auf die älteri Form zruggriffe.

Wädi liit am obere lingge Züriseeufer am Zimmerberg a de Autobahn A3 Züri–Chur. Zur Stadt Wädi ghöret au d Ortsteil Au und Berg. Im Kanton Züri isch Wädi mit 1736,34 ha die flächenmässig füfzehntgrösti Gmeind; öpe 1'030 ha dervo wärdet landwirtschaftlich gnutzt und 132 ha sind Wald.

Archäologischi Fund us de Jungsteiziit beleget e früehi Besidlig vo de Halbinsel Au. Wiiteri Fund us de Bronzeziit sowie us de Römerziit (1. Jahrhundert) zeiget, dass s Gebiet vom hütige Wädi siit über 5000 Jahre bewohnt isch.

Imene Stiftigsbrief vom Chloster Fahr, wo d Echtheit devo nöd ganz sicher isch, sind d Freiherre vo Wädi («Wadinswilere») im Jahr 1130 zum erste Mal urkundlich erwähnt worde. Ihre Wohnsitz, d Burg Alt-Wädenswil, händ d Freiherre im 13. Jahrhundert errichtet. 1287 verchauft de letschti Freiherr Rudolf III. mangels Nachkomme d Herrschaft Wädenswil (hütigi Gmeinde Wädi, Richterswil, Schöneberg, Hütte und Uetikon am See) as Johanniterhuus Buebike. Wädi isch e Johanniterkomturei worde. Nach de Reformation händ d Johanniter 1549 d Herrschaft Wädi mit allne Rächt a Züri verchauft. Wädi isch e Landvogtei worde. Für de Landvogt isch 1550 bis 1557 s Schloss Wädenswil erbaut worde. D Burg hät nach eme Tagsatzigsbeschluss müesse gschliift wärde, wil sich Schwyz vom vergrösserte Stadtstaat Züri bedroht gfüelt hät gha.

D Unrue i de Landschaft Züri i de Jahr 1645 und 1646 händ ihre Höhepunkt im Wädenswiler Ufstand gfunde. Züri hät die Unrue mit Hilf vo obrigkeitstreue Untertane, insbesondere denne vo de Grafschaft Kyburg, wo unter Landvogt Johann Heinrich Waser gstande sind, chöne unterdrücke, mit de Folg, dass die zürcherische Untertane im Buurechrieg vo 1653 stillghalte händ.

Nachdem 1798 d Herrschaft vo Züri zämebroche gsi isch, hät de letschti Landvogt, David von Orelli, Wädi müesse verlah. I de Helvetik isch d Munizipalität Wädi Teil vom Distrikt Horge gsi. Nach em Endi vo de Helvetik hat die selbstbewussti Landbevölkerig – vor allem am Zürisee – ihrni neu erworbni Rächt bhalte welle. Gäg das aristokratische Züri isch s 1804 zum bewaffnete Ufstand cho, em Bockechrieg. S Schloss Wädi isch niiderbrännt worde. Eidgenössischi Truppe händ de Ufstand niidergschlage.

I de letschte drü Jahrzehnt vom 19. Jahrhundert hät Wädi im Zug vo de Industrialisierig en starke Ufschwung erläbt und isch zur drittgrösste Gmeind im Kanton Züri worde. D Infrastruktur isch entsprechend usbaut worde: 1872 mit ere private Wasserversorgig, 1873 mit eme Gaswerk, 1875 mit eme Aschluss a d NOB-Iisebahnlinie Züri–Näfels, 1882 mit eme Telefonnetz, 1895 mit eme Elektrizitätswerk. I dene Jahr sind usserdem es Chrankenhuus, Chinderkrippen und s erste Altersheim entstande. Um 1900 hät au d Arbeiterbewegung ihre Afang gno. Ganzi Quartier sind i de erste Jahr vom 20. Jahrhundert neu baut worde, mehreri Schuelhüser sind entstande und en neue Friedhof isch agleit worde. 1903 isch Wädensweil – so hät d Gmeind bis dahin gheisse – in Wädenswil umbenannt worde.

Verschiedeni Iirichtuge vom 20. Jahrhundert gönd uf mäzenatische Aktivitäte vo Industrielle zrug. So händ 1911 Fabrikante s Au-Konsortium gründet, wo de Hügel uf de Halbinsel Au demit erworbe worde isch, um zverhindere, dass das Chliiod überbaut wird.

Eis vo de schwärschte Iisebahnunglück vo de Schwiiz hät 1948 vor de Iifahrt in Bahnhof Wädi 22 Mänsche s Läbe kostet. En Ski-Zug us Sattel isch wäge falsch gstellte Rekuperationsbrämse (Krokodil-Lok) praktisch unbremst is Gebäude vo de Obst- und Wiibaugnossenschaft kracht. D Weiche isch wäge eme Zug wo vo Pfäffikon SZ cho isch umgestellt worde, um es no viel grössers Unglück zvermiide.

I de sechzger und siebzger Jahr vom 20. Jahrhundert hät Wädi en wiitere starke Ufschwung erläbt. Insbesonderi im Ortsteil Au sind zahlriichi neui Wohnsidlige entstande. De Ufschwung hät zu ere Umgstaltig vom Zentrum entlang de Hauptverchehrsachse Zugerstrass gfüert, aber au zu Protest bi de Jugend Afang vo de achtzger Jahr. Einzelni Exponente händ später s Theater Ticino gründet.

1993 isch Wädi i die internationale Schlagziile grate, nachdem de Gmeindrat e neui Gmeindornig gnehmigt gha hät, wo usschliesslich wiiblichi Formulierige enthalte gha hät. D Stimmberechtigte händ die Gmeindornig in ere Volksabstimmig allerdings abglehnt.

Uf de 1. Jänner 2019 sind Schönebärg und Hütte uf Wädischwil iigmaindet worde.

Endi 2003 hät Wädi 19'461 Iiwohner zellt – dervo 15'175 Schwiizer und 3'886 Usländer – und ghört dermit zu de grössere Schwiizer Städt. I de Au händ 4'840 Persone gwohnt, im Ortsteil Berg 831. 3'865 Iiwohner sind im Bsitz vom Bürgerrecht.

D Usländer lönd sich i 2'880 Niderglassni und 1'006 Jahresufenthalter iteile. Derzue chömet 88 Churzufenthalter, 49 Asylsuechendi und 64 vorläufig Ufgnoni (Stand 2003).

Wuchenufenthalter sind z Wädi 400 agmeldet gsi (Stand 2003).

D Legislative isch de Gmeinderat mit 35 Sitz. Stärchsti Partei isch d SVP mit 8 Sitz. Es folget SP mit 7 Sitz, FDP mit 6 Sitz, CVP mit 4 Sitz, EVP und GP mit je 3 Sitz, s Bürgerliche Forum positives Wädenswil (BFPW) wo numme lokal tätig isch mit 3 Sitz sowie d EDU mit eim Sitz.

D Exekutive isch de sibechöpfigi Stadtrat, wo d CVP mit 2 Sitze verträte isch, FDP, SP, SVP, BFPW (Bürgerliches Forum positives Wädenswil) und EVP mit je eim Sitz. Stadtpräsident isch sit 2009 de Philipp Kutter (CVP).

Bi de Kantonsraatswaale 2011 hät s das Ergebnis ggee: BDP 3,2 %, CVP 8,7 %, EDU 2,1 %, EVP 6,7 %, FDP 12,6 %. GLP 8,4 %, GP 10,1 %, SP 18,7 %, SVP 28,5 %, Suschtigi 1,0 %.

Charakteristisch isch s Zämespil vo Forschig und Wirtschaft, sit sich Wädi nach em Niidergang vo de Textilindustrie zum Bildigsstandort gwandelt hät. Entsprechendi Initiative werdet vo de Gründerorganisation Wädenswil (grow) gförderet. Gröschti Arbetgeber isch d Hochschuel Wädenswil.

D Industrialisierig hät Wädi im Lauf vom 19. Jahrhundert zumene Zentrum vo de Textilindustri gmacht. Die textili Heimarbet hät i de erste Jahr vom 19. Jahrhundert en erste proto-industrielle Ufschwung bracht. Zahlriichi Fabrike sind entstande, vo dene die 1833 gründeti Siideweberei Gessner AG no hüt existiert. I de Jahr um 1900 hät Wädi en zweite starke Ufschwung erläbt, wo d Fabrikarbet d Heimarbet ablöst hät. Näbet de Textilindustrie sind d Stärkefabrik Blattmann und d Brauerei Wädenswil wichtige Arbeitgeber gsi. Mitti vo de 1970er Jahr isch es zum Niidergang vo de Industrie cho, wo hüt numme no e unbedütendi Rolle spiilt.

Wädi liegt a de Bahnlinie Züri–Chur und wird vo zwei S-Bahn-Linie vom Zürcher Verchehrsverbund erschlosse. D Schnellzüg Basel–Züri–Chur, wo ebefalls ahaltet, bütet Aschluss a d Strecki Wädi–Eisidle vo de Südostbahn. Vo Wädi us erschlüsset drü Postauto-Linie Hirzel, Schöneberg und Hütte. Innerhalb vo de Stadt stönd de Reisende sechs Buslinie zur Verfüegig. Über de Zürisee verchehret vo Wädi us regelmässig Kursschiffverbindige.

D Autobahn A3 Züri–Chur sowie d Hirzelpassstrass Richtig Sihlbrugg erschlüsset Wädi für de Individualverchehr. Wädi isch die grössti Stadt in Europa ohni Liechtsignal.

Wädi verfüegt mit em 2003 renovierte Theater Ticino und em Schloss-Cinéma über regional bedütsami Kulturinstitutione. Dernebet sind zahlriichi Kulturveranstalter wie die 1790 gründeti Lesegsellschaft, s Chammerorchester Wädenswil, s Volkstheater Wädenswil, de Konzertveranstalter ArtArena und zwei Jazz-Clubs tätig. Tradition hät d Chilbi jewiils Endi August, wo zu de gröschte Fäst vo de Region zählt. Zu de bekannteste Persönlichkeite us Wädi ghört de Landschaftsmaler Johann Gottfried Steffan (1815–1905).

D Volksschuel bestaht us de drü Stufe Chindergarte, Primarschuel und Oberstufe, wo als drüteiligi Sekundarschuel zäme mit de Nachbergmeinde Schöneberg und Hütte gfüert wird. Während d Primarschuel Teil vo de politische Gmeind isch, bestaht für d Oberstufe e selbständigi Schuelgmeinde.

Zahlriichi Bildigsinstitutione sind z Wädi beheimatet:

Einigi Fabrikantevillene vom 19. Jahrhundert werdet hüt öffentlich gnutzt und sind zuegänglich, drunter d Villa Rosenmatt (Reformierts Chilegmeindehuus) und d Villa Neuhof (städtischs Bauamt). Sie sind vo öffentliche Parkalage umgäh. «Der Gehülfe», en Roman vo Robert Walser, spiilt z Wädi. S Huus «Abendstern» us em Roman chan mer ebefalls besichtige.

I de Au ZH sind s Wiibaumuseum und d Halbinsel Au beliebti Usflugsziil.

D Barockchile us de Jahr 1764/67 isch vom Brückebauer Hans Ulrich Grubenmann erbaut worde. Sie gilt als eis vo sine Meisterwerch und bütet en absolut stützefreie Chileruum mit über 1300 Sitzplätz. D Stuckdecki stammt vom Andreas Moosbrugger.

De züritüütsch Tieläkt vo Wädischwiil ghört zue de Seemundarte.

Über d Region us bekannt isch d Brauerei Wädi-Brau-Huus, unter anderem dur es Bio-Hanfbier. In Wädi wird zudem Wiibau betriebe.

Siit i de Jahr 1973 bis 1978 entlang vo de Hauptverchehrsachse Zugerstrasse s Zentrum umgstaltet worde isch, beschäftiget unglösti Verchehrsfrage d Politik. 1996 händ derzue all Parteie es «Postulat offene Zentrumsplanung» unterzeichnet, wo aber im Sand verloffe isch. 2002 hät de Stadtrat schliesslich s Planigsprojekt «Wädensville» lanciert. Es dient als Plattform zur Diskussion vo offene Planigsfrage, wo zunere Lösig namentlich am Bahnhofplatz füere söllet. Im Jahr 2006 händ d Iiwohner vo de Stadt entschiede, dass s veraltete Dosebach-Huus am Bahnhof abgrisse wird und stattdesse d Busshaltestell vergrösseret und mit ere Wulche überdacht wird.

Wädi liet im Süde vom Flughafe Züri. En Teil vo de Bevölkerig füelt sich derdurch siit Oktober 2003 vom Fluglärm durch die so gnänti Südaflüg belästigt, wo entgäge de entsprächende Ruumplanig stattfindet. Im Verein Flugschneise Süd - NEIN, wo in Wädi über e Sektion verfüegt, organisiert sich de Widerstand gäg de Fluglärm.

De Fuessballclub Wädenswil isch de populärsti Sportverein vo de Stadt und isch Endi vo de achtziger Jahr und Afangs vo de Nünzger de Fuessballverein mit de meiste Mitgliider i de Schwiiz gsi. Die 1. Mannschaft vom FCW spiilt zur Ziit i de 2. Liga.
Erfolgriich isch de Tischtennisclub Wädenswil, wo bereits über mehreri Jahr i de höchste Spiilklass vo de Schwiiz verträte isch.
Sehr beliebt isch de nur a emene regionale Spielbetrieb und Turnier beteiligti Inlinehockeyclub "Schneepilze Wädenswil", wo d'Meisterschaft sechs Mal vo bisher siebe Teilnahme für sich entschiede hät chöne (1999-2001, 2003-2005).
De neusti Sportverein z Wädi isch de Unihockeyclub "Wadin Knights". Er isch im Jahr 2000 gründet worde und ghört hüt mit vier Juniore-, eme Dame- und zwei Herreteams bereits zu de grössere Sportverein am Ort.
De Zürisee aktiv erläbe chan mer im Seeclub Wädenswil. De 1901 gründeti Verein verfüegt über e starchi Regattaabteilig und stellt regelmässig Teilnehmer für Weltmeisterschafte und Olympiade.

Mit de Jugendhüser Sust und Adlerburg und de Jugendtreffpunkt i de Au, sowie de Jugenddisco EXIT betriibt d Stadt Wädenswil e aktivi Jugendarbet. Ebeso sind z Wädi au all grössere Jugendorganisatione wie Cevi, Pfadi und Jubla dihei. D Cevi, wo 1862 gründet woren isch, isch ene vo de ältesti Verein z Wädi.





</doc>
<doc id="13739" url="https://als.wikipedia.org/wiki?curid=13739" title="Dornbirn">
Dornbirn

Doarobiro, (IPA: []) vo do doarobirar usgsprocho, amtlich Dornbirn, isch di gröschte Stadt vo Vorarlberg, dom westlichsto Bundesland z' Östorriich und isch ou d' Hauptstadt vom Bezirk Doarobiro. Doarobiro isch dar wichtigste Würtschaftsstandort vo Vorarlberg. Ma seit dor Stado ou Garto-, Measse- oder Iikoufsstadt. D' Stadt isch Toal vom Ballungsraum Rhiital und mit  Iiwohnar di zechot gröschte Stadt vo Östorriich.

Doarobiro litt a dor Ostsitto vom Rhiital, eabba 10km südle vo Breagoz, uf 437m vor-om Breagazar Wald am Aafang vo do nörldliga Kalkalpa.

D' Seehöhe vo dor Stadt Doarobiro weord mit 437m agio, däs isch bim Stuowappo-n-i-dor Miotte vom Martplatz. Dar geografisch tüüfste Punkt vo Doarobiro litt uf 405m, bim Zuofluss vom Koblar Kanal i-d' Doarobiorar Ach am üßorsto Nordo vom Gmuondsgebiit. Dar höchst Punkt isch d' Sünsarspitz mit 2.062m.

Dar mit Abstand wichtigste Fluss isch d' Doarobirar Ach. Si toalt d' Stadt i zwo Hälfta und isch ou gliichzittig Bezirksgrenz vo do zwaia Bezirk Hatlardorf und Schora zu do andora vier Bezirko vo Doarobiro. Doarobiro isch frühor regolmäßig vo dor Ach üborschwemmt worra. Erst wo sä vo 1826 bis 1834 d' Ach in-a Stuoifassig brocht händ (planat vom Ingenieur Alois Negrelli), isch as vorbei gsi mit do Üborschwemmiga, sitt dämm isch d' Ach nio mäh im Stadtgebiit üborus koh. D' Doarobirar Ach flüüßt ou duor d' Alploch- und d' Rappolochschucht, zwo johrtusod aalte Schluchta wo ma für-o Tourismus arschlosso heat. See gitt as zwio wo ma arwääno muos, do Sünsarsee und do Stoufosee mit dom Kraftwerk Ebosand.
Doarobiro litt am Rand vo do Ostalpa, am Fuoß vom Breagazarwaldgebirge. As gitt zwor ko bsundrig hoche Berg, abor uf übor 2000m ka ma scho uffe go. Uona vo do markantesto Bergo-n-ist siochor do Huusberg vo Doarobiro, do Karro (976m) mit-om Stoufo-n-im Hiondorgrund (1.465m). Do Karro mit-or Karrosoalbaa isch ou an wundorbara-n-Uussichtspunkt. Ma siocht bi schöonom Weattor bis nach Konstanz und zu'n schwitzar Bergo. Do First, a Bergketto, mit-or Müorzolspitz (1830m) und dar Hoche Fröscho (2004m) wöorrond bsundrä gearn als Uusflugsziil heargno. Dar höchstä Berg isch allardings di relativ uuschiibare Sünsarspitz mit 2062m. D' Wandorweag siond alle guot agschriobo, ma sött se also nid vorloufo künno.

Do Nammo Doarobiro leitat sich vo „Torrin Puirron“ aab, dor Asiedlig vom alemannischo Buur „Torro“, und heat üborhaupt nünt mit Biora zum tua, obwohl an Biorobomm mit a paar Biora uf-om Stadtwappo isch.

S' doarobirar Wappo stützt sä uf drei reachtle Grundlaga:


Quella: Statistik Austria: "Bevölkerung seit 1869 für Gemeinden." STATcube

Sittam 29. Mai 2013 isch d "Andrea Kaufmann" (ÖVP) Bürgarmöastrin und dr "Martin Ruepp" (ÖVP) Vizebürgarmoastor. I dr Dorabirar Gmuandsvertretung siand sit dr letschta Bürgarmoastr- und Gmuandsvertretungswahla 2015 fünf Parteia vertreata: D' ÖVP (16 Mandat), d' SPÖ (7 Mandat), d' FPÖ (6 Mandat), die Grüana (5 Mandat) und d' NEOS (2 Mandat).

Bi do Gmuodsvertreatungswahla am 15. März 2015, heat ma d' Stadtvertreatung, wo di jewiligo Parteia mit ihrom Spitzokandidat atreato siond, und do Bürgarmoastor separat wählo künno (Bürgarmoastordirektwahl). Zusätzle heat ma no Vorzugsstimmona innorhalb vo dor gwählto Partei abgio künno. Us dem ussar händ se natürle undorschidliche Partei- und Bürgarmoastorergebniss argio.
Im Doarobirar Stadtrot siond hauptsächle neobobruofliche Politikar. Die nün Stadtröt (inklusiv Bürgarmöastre und Vizebürgarmoaschtr) setzan sich wie folgt zemm: Füf vo dr ÖVP, zwoa vo da SPÖ und jeweils uannar vo Grüana und FPÖ.




2006 händ sich a paar glungone Vögol eabbas z'r östorriichischo Ortstafloproblematik (do Haidar z' Käornto sött a paar zwospröchige Ortstafla ufstello) usdenkt und händ bi-n-a paar „Ortstafla“ uafach no Dorobiro drunort dorzuokleabat.

Bi dor Schriibwiis siond se allerdings di Alto mit do Junga nid ganz uonig: Neabot „Doarobiro“, das isch dio ältiste und eigontle die richtige Schriibwies, siot ma hütt von Junga, wo numma gschied reda künnod, dia undorschidligsto Versiona, meistons „Dorabira“. „Dorabira“ sägand abor ehor d' Oborländar und nid d' Doarobirar.




</doc>
<doc id="13743" url="https://als.wikipedia.org/wiki?curid=13743" title="Nathan Katz">
Nathan Katz

Dr Nathan Katz (* 24. Dezämber 1892 z Waldighofe; † 12. Jänner 1981 z Milhüüse) isch e jüdischstämmige franzesische Dichter üs em Sundgaü gsi. Si alemannischi Dichtig isch stark vum Hebel un vu sinem Frejnd Hermann Burte agregt wore. 1978 nännt dr Victor Hell dr Katz dr orginällscht elsässisch Lyriker sitter em Mittelalter.

Dr Vorfahre vum Nathan Katz uf dr Vattersitte sin Metzger gsii, uf dr Muetersitte het mer Stoffhandel driibe. S Katze hän ihre Metzg z Waldighofe im Sundgaü gha – z Waldighofe isch dr Nathan am 24. 12. 1892 aü uf d Wält kumme. Sini Eltere hän dr israelitisch Glaübe braktiziärt un sin z Durmenach, im Nochberdorf, als mit em Bue in d Synagog gange. Im katholische Waldighofe isch er mit dr andere Kamrade in dr Volkschuel aü im katholische Katechismus unterrichtet wore. D Schuelsproch isch Ditsch gsii – s Elsiss het zum Ditsche Rich ghert.

Scho in sinere Volkschuelzit het dr Nathan sich vu Buffalo-Bill-Roman zu dr Drame vum Schiller virschi gschafft. Speter het er antiki Meischter gläse un üs dr Neijzit dr Shakespeare, dr Goethe, dr Heine, dr Byron, dr Rilke, dr Poe usw., vu dr Franzose dr Racine, dr Viktor Hugo, dr Balzac un anderi.

Ganz wichtig fir-e sin im Johann Peter Hebel sini Alemannische Gedichter gsii, wun er dur Zuefall in d Händ bikumme het. Aü d Kunscht vum Mistral het-e beiidruckt; dr isch alliwiil meh vum Dialäkt, vum Volkstimlige azoge wore.

Mit fufzeh het er in ere Textilfabrik as Büroghilf agfange. Mit 17 het er e Läsung vum elsässische Dichter Charles Zumstein erläbt un isch stark beiidruckt gsii.

Im Aügüscht 1914 isch er wiä alli Elsässer uf dr ditsche Sitte in dr Griäg iizoge wore. 

Dr isch ball an dr Weschtfront verwundet wore; wun er z Friiburg in dr Uniklinik küriärt wore isch, het er kenne bim Brofässer Philipp Witkop zuehorche, wu u. a. iber alemannischi Sproch un Literatür gläse het. 1915 isch er an d Oschtfront kumme un in Gfangeschaft grote. Dr Russe hän-e as Franzos, also as Verbindete bhandlet, dr het si erschte Gedichtband, "„Das Galgenbüchlein“", im Lager gschriibe – 1920 ischs rüskumme.

Noch en Griäg het er fir d Metzg vu sinem Vatter Viih in dr Sundgaü-Derfer ufghaüft. Vu 1923 bis 1931 het er fir e Basler un e Milhüüsemer Firma Verdrätter gmacht un isch so aü uf Ditschland un in anderi Länder kumme. Drno isch er fir e Stroßburger Läbensmittelfabrik greist – meischtens uf Nordafrika. Derte heb em, wiä dr Raymond Matzen schribt, s Heimweh scheni Sundgaugedichter iigä. Dr het alliwiil drej Biächer drbii gha: Im Goethe si Fauscht, im Buddha sini Rede un im Renan si „La vie du Christ“. „Darin entdeckte er als Jude den romantischen Pantheismus, die orientalische Seelenruhe und die christliche Nächstenliebe“, schribt dr Matzen.

Anne 1930 het dr Nathan Katz kenne si alemannische Gedichtband ""Sundgäu"" rüsbringe. 

Im Zweite Wältgriäg isch er zerscht z Nordafrika, drno z Limoges diänschtverpflichtet wore – also in dr freie Zon vu Frankrich. Im Elsiss unter dr ditsche Bsetzig isch dr Katz as Dialäktdichter dotgschwiige wore. (S. 41) 

Anne 1945 het dr Nathan Katz kenne zruck ins Elsiss – dr isch z Milhüüse Bibliothekar in dr Stadtbiächerei wore; anne 58 isch er in dr Ruehjstand gange. 1948 het er d Françoise Boilly ghirate, e Franzesi üs dr Normandii.

Am 12. 1. 1981 isch er noch eme agnähme Läbensobe ame Härzschlag gstorbe.

 Si "Galgenbüchlein" isch 1920 z Milhüüse erschiine – hochditschi Gedichter un dichterischi Brosasticker. Anne 24 isch z Thann si Theaterstick ""Annele Balthasar"" rüskumme – iber e Fraü, wu unschuldig s Opfer vume Häxebrozäss wore isch. 1930 isch ""Die Stunde des Wunders"" erschiine, wu dr Dichter noch Erinnerige an d Gfangeschaft un Iidrick vu sinene Reise schilderet.

Ebefalls anne 30 het dr Nathan Katz „Sundgaü“ rüsbrocht – dr Titel vu däm Buech, wu z Colmer erschiine isch, isch Brogramm. Dr Hermann Burte isch in sälere Zit dr alemannisch Dichter gsii, wu am meischte bekannt un gschetzt gsii isch. Dr schribt in der Zitschrift Der Markgräfler vum 20. 7. 1930 un (mit glichem Wortlüt) im Karlsruher Tagblatt vum 24. 7. 1930:
Dr Katz heb vu viilene glehrt, schribt dr Burte witer, aber „seine eigene Note ist klar und rein.“ Dä Dichter seig im Läbe e liäbenswärte Mänsch, wu allene nooch isch, aü mit dr Natür diäg er im behaglige Üsdüsch stoh. Fir d Markgräfler, so schribt dr Burte, seig dr verwandt Sundgaüer Dialäkt „Hall verwandten Geistes und einiger Seele“.

Dr Raymond Matzen wiist druf ani, ass dr Katz diä philosophische un kültürälle Wärt, wun er siter sinere Kindheit ufgnumme het, jetz het welle „erstmalig mit der Schöpferkraft des gereiften Weltbürgers auf Elsässisch“ zum Üsdruck bringe. „Das Regionale sollte nicht auf Kosten des Universellen gehen: In der Tat, es gelang ihm, seine menschliche Erfahrung und Einstellung in seine Dialektdichtung hineinzuwirken, ohne den künstlerischen Ausdruck und die Empfindungswelt derselben zu verzerren.“

In gliche Johr 1930 – e arg fruchtbars fir dr Katz – het er no ""D’Ardwibele"" rüsgä, e Theaterstick, wu 1930 z Milhüüse mit großem Erfolg ufgfiährt wore isch.

"1956" het dr Katz si alemannischs lyrischs Gsamtwärk unter em Titel "„Sundgäu. O loos da Rüef dur d’Gàrte“" rüsgä – do isch dr alt Band Sundgäu drin gsii un alles, was siterhär drzue kumme isch. Do het er, so dr Matzen, dr Hegschtpunkt vu sinere literarische Potenz un vu sinem guete Ruef as elsässische Dichter erreicht.

Witteri Wärk vum Katz sin 

Dr Victor Hell nännt 1978 dr Nathan Katz „le poète lyrique le plus original, né an Alsace... depuis le Moyen Age“ – dr orginällscht Lyriker, wu im Elsiss siter em Mittelalter gebore isch. Dr Hell wiist druf ani, ass im Katz si Wärk im e ditsche Dialäkt in dr Zit entstande isch, wu dr Wiiderspruch zwische Ditschland un Frankrich uf sinem hegschte Punkt gsii isch – wägem erschte Wältgriäg, wäge dr Naziherrschaft, wägen em zweite Wältgriäg. Dr Katz het – scho vu sinere Mütter, wu mit em Franzesisch gschwätzt het, un dur eigini, freiwilligi Studiä – guet Franzesisch gschwätzt un gschriibe, Hochditsch sowiso. Dr het sich aber fir „la belle langue alémanique“ (d schen alemannisch Sproch) as Sproch vu dr Lyrik entschiide. Dr Hell wirbt bi sinere franzsesische Läserschaft um Verständnis do drfir.

Im Nathan Katz si alemannisch lyrisch Wärk isch 2001 un 2003 in zwee Bänd neij rüsgä wore. Im ""Sundgäu"" finde sich mehreri Gedichter gege dr Griäg. Im "Totetanz" heißts:

Dr Nathan Katz findet Gott in dr Natür, nit in dr Gotteshiiser, wu vu dr Religionsgmeinschafte boije wore sin (üs Sundgäu):

Näbe diäfgrindige Gedichter het dr Katz aü sonigi, wu eifach d Freid rüsluegt (üs: "O loos da Rüef dur d’Gàrte"):

Dr Nathan Katz het in sinem hochalemannische Dialäkt vum Sunggaü gschriibe - des Hochalemannisch wiist d Entrundige un d Palatalisärig vum Oberrhinalemannisch uf, isch aber äng mit dr alemannische Weschtschwiz verbunde dur Lüterschiinige wiä in "Ching, unger, Hang" (Kind, unter, Hand), "fäischter" (finschter), "Fäischter" (Fänschter). Viilmol isch -ld zu "-ll" abgschliffe: "Fàll, Wall". D Deklination vum Atribut isch eigeratig; "in's wareme Fleisch", "s griene lebàndige Fàll" mueß mit Schwa gläse wäre - im Sunggaü e nur wennig reduziärts häll a. S häll a (= s iberuffe e) schribt dr Katz in dr Stammsilbe as à. Dobermit schliäßt sich dr Katz im Charles Zumstein (1967 - 1963) a, wu ebefalls üs em Oberelsass stammt. Moderneri elsässischi Autore hän des rumdrillt: Bi ihne isch à dunkel un a isch häll. 

Im erschte Wältgriäg isch dr Adolf Strübe, dr Brueder vum Hermann Strübe Burte, z Wadighofe as Soldat stationiärt gsii un het im Nathan sini Eltere känne gleht un binene verkehrt. Noch em Griäg isch dr Nathan Katz as Textil-Verdrätter viil uf Südbade un Lerrach kumme un het derte 1926 dr Burte Hermann känne glehrt. Do driber sait dr Katz zum Hell: "„Il avait la gentilesse d’intervenir auprès de ses amis pour qu’ils me fassent de petites commandes. Et puis, comme Hermann Burte était célibataire, il m’invitait, presque à chacun de mes passages, au Restaurant ‚Zum Hirschen’, où nous passions des soirées à parler de J. P. Hebel, de la langue alémanique ...“"

Dr Burte het also im Katz ghulfe, z Lerrach Kunde z finde, het-e in Freijnd empfohle un z Obe het dr Burte dr Katz fascht bi jedem Gschäftsbsuech in dr Hirsche iiglade, wu si als iber dr J. P. Hebel un d alemannisch Sproch gschwätzt hän. Bi andere Unternämmige sin diä zwee aü zu Räbbüüre gange go dr Markgräfler Wii sirpfle. Üs em Briäfwägsel zwischen em Katz un em Burte wird (noch em Raymond Matzen) dittlig, ass dr Katz sich vum Burte dichterisch berote lo het. So diägs aü mit em Burte z due ha, ass dr Katz noch 1930 nimmi uf Hochditsch, numme no uf Alemannisch dichtet het.

Dr Katz widerholt in sinem Briäf vum 15. 2. 1929, was er scho vorhär zum Üsdruck brocht het:
"„Gestatten Sie mir, Ihnen zu sagen, wie sehr ich ihr Werk und Ihr Schaffen verehre und wie sehr Sie meiner Seele nahe stehen und mir lieb sind“."

Am Jülli 1930 het dr Burte e arg vorteilhafti Bsprächig vu s Nathan Katze Gedichtband „Sundgäu“ in Der Markgräfler un im Karlsruher Tagblatt brocht (Zitat drüs lueg obe); in bode Zittige isch s Katz-Gedicht "Ei Elsaß un kei zweits git's meh" abdruckt.

Im Spotjohr 1930 hän sich d Wäg vum Burte un em Katz drännt. Eb ebis un was gnaü vorgfalle isch, isch nit bekannt. Dr Alfred Ruppé, e Verdroite vum Katz, sait numme, ass dr Burte im Katz z verstoh gä het, ass er-e nimmi will dräffe. Dr Ruppé het notiärt (zitärt noch em Matzen): „Es entstand ein Dialog, vor allem über Weltanschaung, in dem Nathan Katz sein Recht als Jude verteidigte – kein böser Dialog, eher ein gewisser Meinungsaustausch. Nathan ging. Nach einigen Schritten draußen, rief Burte Nathan Katz zu, anzuhalten, ging ihm entgegen und sagte reumütig und freundschaftlich: ‚Lieber Freund, die Freundschaft soll weiter bestehen! Er könne kommen, wann er wolle.’“

Am 23. Aügüscht 1931 het dr Burte dr Katz in ere Südfunk-Sändig zu dr "herrlichen Sänger des Elsasses" zellt. (Der Markgräfler, 1. 9. 1931) 

Am 16. Jülli 1940 het dr Katz im Burte vu Limoges üs e arg lange Briäf gschriibe. Do drin wird dittlig, as dr Burte im Katz dur dr elsässisch Moler L. Bienäpfel e Grueß het ibermittle lo. Dr Katz beklagt sich jetz, ass er im alemannische Land zum "„Nichtschreiben und zur Rechtlosigkeit“" verurteilt wird. "„Nur Sie können mich verstehen, wie es für mich unsagbar schwer wäre, aus meiner alemannischen Heimat herausgerissen zu werden, wo ich mich mein ganzes Leben hindurch nur als Alemanne gefühlt habe, wie mein ganzes Wesen und Schaffen stets und nur im Alemannentum verankert war: im tiefsten Wesen und Blut der Heimat. (...) Ich kann nur Ihnen dies schreiben, weil ich Sie in künstlerischer und in jeder Hinsicht als die Verkörperung des Alemannentums selbst betrachte. Vielleicht darf ich um ihren persönlichen Schutz bitten? (...)“"

Dr Katz het dr illusorisch Wunsch ghegt, ass dr Burte erreiche kennt, ass em Ditschland "„in meiner Heimat das uneingeschränkte Heimatrecht“" zuerkännt. Zuedäm hätt dr Burte dr Gauleiter Wagner sotte bitte, ass er im Katz si Bsitz un Awäse im Elsiss schitzt. Eb un was dr Burte do gantwortet oder unternumme het, isch nit bekannt. Dr Matzen schribt: „Er wird wohl keine Schritte ‚bei der zuständigen Behörde’ unternommen haben. Das war übrigens das Klügste, was er tun konnte, denn eine unüberlegte Fürsprache hätte die Gestapo auf Katzens Spur bringen können. (...)“

Noch em Griäg isch dr Nathan Katz üs sinem Exil uf Milhüüse zoge. 1958 het er mit "„Sundgäu. O loos da Rüef dur d’Gàrte“" dr Hegschtpunkt vu sinem dichterische Schaffe erreicht un het glichzittig zu sinem alte „Mentor“ (so schribt dr Matzen) wider Kontakt ufgnumme. Am 3. Aügüscht 1958 ladet dr Katz dr Burte uf Milhüüse ii. Dr Burte antwortet sofort un ladet-e ebefalls zu sich ii. Zum e Dräffe kunnts aber nimmi, dr Burte stirbt anderthalb Johr speter. 

In ihrene letschte Briäf zolle sich diä zwee Dichter s hegscht Lob. Am 17. 3. 59 schribt dr Burte an dr Katz: „(...) Ich müßte eine ganze Abhandlung über Ihr Buch (...) schreiben, wollte ich meine Freude und den Genuß an ihm so recht ausdrücken. Die Sicherheit Ihrer Sprache, die Klarheit der Empfindung, das Gefühl für den Rhythmus sind gleich gut. Ein ganzes Volk ist in Ihrem Buche zu Worte gekommen mit allen seinen Qualen und Freuden. (...) Ich habe immer viel auf sie gehalten (...).“

Dr Katz schribt im Burte am 2. 3. 1960, 19 Dag vor eb sälle gstobe isch, ins Grankehüüs: ""(...) Gestatten Sie mir, Ihnen zu sagen, lieber werter Freund, daß mein Herz bei Ihnen ist. Es ist mein sehnlichster Wunsch, daß Sie sich bald einer vollständigen Genesung erfreuen dürfen, und daß Sie uns noch viele so herrliche Bücher schenken werden.Seien Sie, mein lieber Dr. Hermann Burte, meiner treuen und dauernden Freundschaft versichert.""

Im Stadtheater Basel isch anne 1987 untere em Namme "Chàltnàcht" e szenischi Läsig vu Gedichter vum Nathan Katz ufgfiährt wore. D Fäderefiährig het do drbii dr Jürg-Peter Lienhard vu dr "Elsass-Freunde Basel" gha.

Anne 1988 isch z Änse dr "Cercle Culturel Nathan Katz Kulturkreis" grindet wore, wu mit ere Schriftereihje an dä Dichter erinneret het. Zum 100schte Geburtsdag 1992 het dr Katz-Greis dr Film "Nathan" rüsbrocht.

2005 isch z Stroßburi em Katz z Ehre d Üszeichnung "Le Prix du Patrimoine Nathan Katz" gstiftet wore.





</doc>
<doc id="13744" url="https://als.wikipedia.org/wiki?curid=13744" title="Eluveitie">
Eluveitie

Eluveitie isch ä achtchepfigi Pagan-Metal-Band us dr Schweyz. Alles aagfange het im Züri Oberland, gnauer im Tösstal zwüschet Wald und Winterthur, di hütige Mitglider chömed aber us allne Teile vom Land. Si kombiniärid i irärä Musig keltischi Folklore mit herte Metal-Kläng. D Gitarremusig ähnled sehr am us Schwedä (Göteborg) schtammende Melodic Death Metal und beinhaltet au Elemänt usem Black Metal. Selber bezeichnet si iri musig als The new Wave of Folk Metal. D Tägscht vo dä Bänd träid sich um d Gschicht, s' tägläch Läbe und d' Schpiritualität vom keltischä Stamm vo dä Helvetier und sind täilwiis in ärä rekonschtruiärtä Form vom helvetischä Gallisch gschreybä. So isch ai dr Bändname Gallisch und beditet: „Ich, dr Helvetiär“.

Grindet het d' Bänd dr Christian „Chrigel“ Glanzmann im Winter 2002 als Studio-Projäkt. Im Oktober null-drey isch duä diä erschti Zede "Vên" ("helvetischs Gallisch fyr": wildi Fräid). D' Reakzionä uf s'Erschlingswärch hett di damaligä Mitglyder därzuä beweogä uisäm Studio-Projäkt ä richtigi Bänd z' formä.

Druifappä henz di erschtä Schous gspillt und Eluveitie hed ä Vertrag bim holländischä Plattänleibäl "Fear Dark" chennä unterschreybä, wo 2004 ai "Vên" nu äinisch uisäpracht het.

Wiitäri Läif-Uiftritt hend gfolgt, so z. B. uif Feschtiwals vo "Fear Dark", oder ai als Unterstytzig vo internationalä Pagan-/Folk Metal-Gressä wi "Korpiklaani" oder "Cruachan".

Zum 15-jährigä Jubiléé vo där teytsch-isländischä Bänd "Falkenbach" isch 2006 äs limitiärts Anerkännigsalbum erschine, wo ai Eluveitie äs Liäd („"Vanadis"“) beygstyyret het. Ai isches am Aafang vom Jahr zumänä Wächsel i dä bsetzig choo. Währäd mär fyr d Sarah Kiener d Anna Murphy als Ersatz an där Drähläiärä gfundä het, isch entschidä wordä das mär d Linda Suter a dä Gyygä nid ersetzä tuät.

Im 2. Quartal 2006 isch s zwäitä Album "Spirit" wiedärum dur "Fear Dark" erschinä und Eluveitie isch im Septämber zämä mit där teytschä Bänd „Odroerir“ dur Oiropa tuurät.

Ändi 2006 het Eluveitie än niuwä Plattävertrag bim bekannte Leibäl „Nuclear Blast“ undärschribä. Außerdäm sind s fyrs Earthshaker-Festival 2007 bestätigät. Im Herbscht 2007 hends denn au no Slania ufgno. Mit Slania hends denn de Durchbruch i de Metalszene gschafft. Sie hend uf villne grosse Festivals gspillt und sind au mit em Paganfest uf Tournee gsi. 

Im Früelig 2009 isch denn nomol es neus Album usecho. Evocation1 the Arcane Dominion. Uf em Album hed fasch uschlüsslich d Anna Murphy gsunge. De Christian het nume im Hindergrung mitwürkt und susch anderi Instrument gspillt. Das Album isch au s bisher ruigschde Album vo ine, es isches reins Akkustikalbum.

Scho wenigi Mönet spöter, im Februar 2010, bringeds s neuschde Album use: Everything remains ( as it never was). Bereits im Vorus isch scho s Lied "Thousandfold" als Singlä mit Videoclip usechoo. Das isch ez nachem ruigschde Album s härtischte Album wos produziert hend. Es het aber denno villi Folk-Passage und tönt aifach einzigartig und genial. Mit dem Album händ si ihre eigni, unverkännbari Schtiil wiiter uusbout und noii Fäns dezue ggune. Im Summer 2011 hend si denn sogar bim Sonisphere Festival in Basel dörfe uufträte, näbet vilne andere grosse Bands wie zum Biischpiil In Flames, Iron Maiden, Slipknot, Limp Bizkit und Hammerfall.

D'Erfolgsgschicht goht wyter 2012 mit em Album "Helvetios", wo in der Schwiizer Hitparade uf Platz 4 landet. Us däm Album sin zu zwei singles Videos veröffentliggt worde: "A Rose for Epona", e Ballade wo wiitgehend vo der Anna gsunge wird, und "Havoc". Im Summer vom glyche Johr veröffentliggt d'Bänd usserdäm s'Doppelalbum "The Early Years". Das isch e Neuuflaag vo ihrer allererschte CD "Vên" - wo dasmol vollständig neu iigspilt worde isch - und "Spirit" wo g'remastered worde isch.
Leider kündet der Gitarrischt Sime Koch im Septämber 2012 aa, dass är d'Bänd us private Gründ wird verloo. Är wird dur e Rafael Salzmann als Live-Gitarrischt ersetzt.




</doc>
<doc id="13745" url="https://als.wikipedia.org/wiki?curid=13745" title="Elements of Rock">
Elements of Rock

Ds Elements of Rock isch es chrischtlichs Metal-Festival in Uschter (ZH) i dä Schweyz, wo all Johr stattfindt.

S zwäitägige Feschtiwal wird dur dä Non-Profit-"Verein Unblack" organisiärt und träit. Intressiertä Bsuächär wird drnäbä imänä Tagesprogramm d Möglichkeit bottä, a Vorträäg und Talks zu Themä rund um dä christlich Glaubä, oder ämä Gottesdiänscht vo de chlu unkonvenzionellärä Art teilznää. 

S Elements of Rock isch s gröschte christlichä Metal-Festival vo därä Art in Oiropa. Vergliichbari Fesschtiwals findäd no z Dütschland, (Cross Music Metalfest, Bad Hersfeld), Ängland (Destruction Fest, London), oder in Skandinaviä (Nordicfest, Oslo; Resurrection Fest, Stockholm) statt.



</doc>
<doc id="13759" url="https://als.wikipedia.org/wiki?curid=13759" title="Bezirk Sissach">
Bezirk Sissach

Dr Bezirk Sissech isch e Verwaltigseinheit im Kanton Basel-Landschaft (Baselbiet) mit em Hauptort Sissech. Dr Bezirk zellt 34'353 Yywooner (Ändi 2013), wo in 29 Gmeinde wohne. D Bevölkerigsdichti bedrait 231 Iiwohner pro Quadratkilometer.

D Raiefolg vo de Gmainde richtet sich noch dr hochdytsche Schryybwyys.
<div style="padding:1em 20px 1em 20px; color:#000000;text-align:left;">


</doc>
<doc id="13760" url="https://als.wikipedia.org/wiki?curid=13760" title="Bezirk Laufen">
Bezirk Laufen

Dr Bezirk Laufe – s «Laufedaal» – isch e Verwaltigseinheit im Kanton Basel-Landschaft (Baselbiet) mit em Hauptort Laufe. Dr Bezirk zellt öpe 20'000 Ywohner (2018). 

Ursprünglig ischs Laufedaal wie au s Baselbieter Birseck und grossi Teil vom hüttige Kanton Jura es Gebiet vom Fürstbistum Basel gsi. Wäred de Französische Revolution vom Jaar 1792 isch s Laufedaal während 87 Dääg Teil vo de sogenannte Raurakische Republik gsi. Die isch aber vo 1793 bis 1813 ins französische Departement Mont-Terrible integriert worde. Das isch ane 1813 uufglöst worde und zum gröschte Teil a d Schwyz gfalle. Am Wiener Kongräss 1815 het me s ehemoolige Fürstbistum Basel uff d Ständ Basel (hütte Basel-Land) und Bärn uffdeilt. Dodrby het me d Gränze bi Aesch dure zoge und alles was weschtlig drvo gsi isch (ebe au Laufedaal) em Kanton Bärn zuegschlage. Me nimmt hütte a, dass s Laufedaal irrtümlich zem Kanton Bärn cho isch und dass me äigentlich die dütschsprochige Gebiet vom ehemolige Fürstbistum hett welle Basel gäh und die französischsproochige em Kanton Bärn. Möglicherwys het dr Unterhändler, dr Baron d Andlau us Arlise, nid gwüsst, dass sini Untertane im Laufetal dütsch schwätze.

Wo 1979 dr Kanton Jura entstande isch, isch dr Bezirk Laufe e Exklave vom Kanton Bärn worde. Wo me für e neu Kanton alls planet het, hette d Laufetaler zem Kanton Jura drzuegheere kenne, wenn sie hette welle. Do aber im Kanton Jura franzeesisch gschnuurt wird und im Laufetal dytsch, hett me sich scho 1975 für e – provisorische – Verbliib bim Kanton Bärn entschiide. Als Gränzgmeind zwüschen Bezirk Laufe und em Bezirk Dälschbrg het sich Roggeburg (im Bezirk Dälschbrg) em Bezirk Laufe agschlosse; dr Nochbergmeind Ederswiler isch dr Übertritt aber nid erlaubt worde.

Vo 1975 bis 1994 isch heftig drumm gstritte worde im Bezirk, ob me bi Bärn wurd blibe oder Aschluss amene andere Kanton sött sueche. Änds 70er Joor hett me gluegt, zu wellem Kanton me chönt goo, falls me wäggsle wurd. Zur Debatte gstande sin hauptsächlig s Baselbiet und dr Kanton Soledurn, will me zue dene beide Kanteen e gmeinsami Gränze gha hett. Au prieft worde sin dr Wägsel zum Kanton Basel-Stadt und sogar zum Aargau. Die beide hän aber nur Ussesyyterschongse gha, will s Laufetal denn immer no e Exklave gsi wäri. Basel-Stadt hett aber zimlig Interässi gha, will s Laufedaal sowiso zum Umland vo dr Stadt ghört. Das hän d Baselbieter aber gar nid luschtig gfunde. 1980 denn hän d Laufetaler noch meerere Volksabstimmige entschiide, ass si, falls sie wäggsle wurde, zem Baselbiet gienge. Druffabe hett me mit em Baaselbiet verhandlet und – vorbehältlig de neetige Volksabstimmige im Laufetal, em Baselbiet und, will e Kantonswächsel alli Schwiizer agoot, au ir ganze Schwiiz – griens Licht vo de Baselbieter Regierig bikoo.

Aber drno isch dr Striit erscht so richtig losgange. Quer durchs Laufetal, durch die einzelne Deerfer, Ortsverein, Beheerde und Familie isch en tiefe Grabe gange zwische de Pro-Bärner und de Pro-Baselbieter. Es hett vil beeses Bluet geh. Am 11.September 1983 hän sich d Laufetaler binere Stimmbeteiligung vo 93 Prozänt mit 4675 Nei zue 3575 Jo gege en Aschluss ans Baselbiet entschiide. Do hett me gmeint, jetzt sigis ume. Aber drno hett me glii usegfunde, ass d Regierig vom Kanton Bärn haimlig em Abstimmigskomittee vo de Pro-Bärner e huffe Gäld zuegsteckt hett. Meereri Laufetaler hän druffabe bim Bundesgricht, em heegschte Gricht vom Land, Stimmrächtsbeschwärde erhobe. S Bundesgricht hett denn entschiide, dass die finanziell Beyflussig vom Kanton Bärn unzuelässig gsi isch. Es hett aagordnet, dass me d Abstimmig widerhole miess. 

Und so isch die gliichi Gschicht vo vorne losgange. Am 12. Novämber 1989 isch d Abstimmig wiiderholt worde. Do hän denn knapp d Pro-Baselbieter mit 4650 zue 4343 Stimme gunne. Druffabe hän d Pro-Bärner vorem Bundesgricht prozessiert, aber verlore. Noch enere Abstimmig im Baselbiet ane 1991, ob me dr Bezirk Laufe iberhaupt wott – und d Baselbieter hän dytlig welle – und em dyttlige Joo vom ganze Schwiizervolk ane 1993 het dr Bezirk Laufe am 1. Jänner 1994 vom Kanton Bärn zum Baselbiet gwäggslet.

Die tiefe Gräbe in dr Bevölkerig zwische de Pro-Bärner und de Pro-Baselbieter sin deils nume langsam zuegwaggse. Ständigi Konsequänze het dr Kantonswächsel vom Laufedaal für die dütschjurassischi Gmeind Ederswiler gha; är het iri Chance uff e Wäggsel zrugg in e dütschsprochige Kanton uf e Minimum reduziert.

D Raiefolg vo de Gmainde richtet sich noch dr hochdytsche Schryybwyys.


</doc>
<doc id="13761" url="https://als.wikipedia.org/wiki?curid=13761" title="Bezirk Arlesheim">
Bezirk Arlesheim

Dr Bezirk Arlise isch e Verwaltigseinheit vom Kanton Basel-Landschaft (Baselbiet), Hauptort isch Arlise. Är isch seer stedtisch prägt und ghört zur Agglomeration vo Basel. Dr Bezirk zellt 146'682 Yywooner (Ändi 2006) und dodrmit fascht dopplet so viil Ywooner wie die übrige vier Bezirk vom Baselbiet zämme. Wäge däm duet bi Volksabstimmige meischtens dr Bezirk Arlise s Kantonsresultat bestimme. 

Dr Bezirk Arlese lit südöstlig vo dr Stadt Basel und umfasst s undere Läimedaal und dr underi Lauf vo dr Birs, s sogenannte Birsegg. Er het öbbe 150'000 Iiwooner und isch dr Bevölkerig nooch dr grösst Bezirk vom Kanton Basel-Landschaft. undS Mäiste vom Bezirk ghöört zur Agglomeration vo dr Stadt Basel.

D Bezirk Sissech und Waldeburg hai viil weniger Ywooner, sin aber flächemeessig gresser. D Bezirk Lieschtel und Laufe sin nur knapp glainer als Arlise.

Dr öffentlig Verchehr im Bezirk Arlese isch guet usbaut mit em Dram- und Busnetz vo dr BLT und mit dr Jurabahn.

Über d Schnällstrooss H18 chunnt mä z Muttez uf d Schwizer Autibahn A2.

S Leimedaal und s Birsegg hai im Middelalter zum Fürstbistum Basel ghöört. Im spoote Middelalter het d Stadt Basel aagfange, im Bischof sini Gebiet abzchaufe: Biel-Bänke 1526, Bobbmige, wo denn au Binnige drzue ghöört het, 1585. Muttez, wo denn Birsfälde no drzue ghöört het, und Münchestäi het d Stadt im 16. Joorhundert de Münch abkauft. Anderi Dörfer si bim Furstbistum bliibe, häi wäärend dr Französische Revolution zerst zur Raurachische Republik und denn zum franzöösische Departemänt Mont-Terrible ghöört und si denn bim Wiener Kongräss 1815 an d Stadt gfalle: Arlese, wo 1679 e zitlilang dr Sitz vom Domkapitel Basel gsi isch, Riinach, Allschwil, Aesch, Ettige, Therwil, Oberwil, Schönebuech und Pfäffige. 

S Epizentrum vom groosse Basler Ärbeebe im Joor 1356 isch in dr Nööchi vo Riinach gsi und groossi Däil vo de Dörfer in dr Umgääbig s zerstöört worde. Noch dr Reformation z Basel het sich d Reformation au im Baselbiet duuregsetzt. In de Ortschafte, wo bim Fürstbistum bliibe si, isch denn im spoote 16. Joorhundert im Zug vo dr Gegereformation vom Bischof Christoph Blarer vo Wartesee dr alt Glaube wider iigfüert worde. Im Drissigjöörige Chrieg si Däil vom Birsegg (Biel-Bänke, Therwil mee as äimol, Allschwil 1634 vo de Schwede) blünderet und aabebrennt worde. Bi dr Kantonsdäilig 1833 isch dr ganz Bezirk zum Kanton Basel-Landschaft cho.

D Raiefolg vo de Gmainde richtet sich noch dr hochdytsche Schryybwyys.
<div style="padding:1em 20px 1em 20px; color:#000000;text-align:left;">


</doc>
<doc id="13763" url="https://als.wikipedia.org/wiki?curid=13763" title="Arisdorf">
Arisdorf

Aschdrf (usgsproche []), also miteme kuum heerbare "r", hochdütsch Arisdorf) isch e politischi Gmeind im Bezirk Lieschtel vom Kanton Basel-Landschaft in dr Schwiiz.

Aschdrf ligt uff 345 m. ü. M. in dr Nechi vor Autobahnusfaart Aschdrf vor Autibahn A2 (Basel-Chiasso). Zur Gmeind gheert au dr Wyyler Olschbrg, wo durch dr Violebach vor Gmeind Olschbrg im Kanton Aargau trennt wird. Aschdrf isch mit dr Poschtautilinie 83 vor Kantonshauptstadt Lieschtel und vo Augscht/Brattele erschlosse. Sini Nochbergemeinde sind Giibenech, Füllschdrf, Lieschtel, Herschbrg und vom Aargau Magde und Olschbrg.

S Aschdrfer Wappe zeigt e schwarze Bär, wo uff emene rote Dreibärg stoot. Dr Hintergrund isch goldig. S Wappe entspricht em Siigel vom letschte adlige Dorfbsitzer, em Herr vom Bärefels.

1154 isch Aschdrf erschtmols als Dorf vom Arnold (Arnolsdorf) erwähnt. 1300 isch s Dorf vo de Froburger a d Herre vo Thierstai ibergange. 1446 hän denne de Herre vom Bärefels s ganze Dorf uffkauft und 1532 an d Stadt Basel verkauft. 1798 isch Aschdrf Usgangspunkt vo dr Basler Revolution gsi, wo de Landschäftler Untertane d Glichberächtigung mit dr Stadt Basel brocht hett (nid z'verwäggsle mit dr Kantonstrennig 1832).

S Dorf Olsbärg isch 1461 deilt worde, wo dr Dorfdeil uf dr lingge Site vom Violebach zu Basel cho isch. Sit 1882 isch Olsbärg e Deil vo dr Gmeind Aschdrf.

Aschdrf isch e typischs Buuredorf mit vilne Chriesi- und Epfelböim.






</doc>
<doc id="13764" url="https://als.wikipedia.org/wiki?curid=13764" title="Augst">
Augst

Augscht (usgsproche [], hochdütsch Augst) isch e politischi Gmeind im Bezirk Lieschtel vom Kanton Basel-Landschaft in dr Schwiiz. D Gmeind isch friener "Baselaugscht" gnennt worde, um sie vo Kaiseraugscht kenne z'unterscheide, wo friener zu Vorderöschtriich gheert hett.

Augscht ligt uf 275 m. ü. M. am nordeschtlige Ändi vom Baselbiet a dr Myndig vo dr Ergolz in Rhy. Nochbergmeinde sin Brattele, Füllschdrf, Giibenech und s aargauische Kaiseraugscht.

S Wappe ziert e silberne Laiekopf mit goldiger Zunge und goldiger Chrone uff rotem Grund. Das isch s Wappe vo de Edelknächt Pfirter vo Lieschtel gsi, wo im 14. Joorhundert dr Bruggezoll a dr Ergolz bi Augscht yyzoge hän.

Dr Name Augscht goot uff d' Reemerstadt Augusta Raurica zrugg, wo vom 1. bis ins 3. Joorhundert uff em Terrassesporn zwysche Ergolz und Violebach gläge isch.

Im Mittelalter hett sich denn a dr Ergolzbrugg, wo sich dr Zoll und e Mihli befunde hän, d Siidlig Augscht bildet. Im 14. Joorhundert isch Augscht trennt worde und s Dorf uff dr rächte Sitte vom Violebach isch zämme mit dr Herrschaft Rhyfälde zu Öschtriich cho und vo do a Kaiseraugscht gnennt worde. Dr Teil links vom Bach isch 1461 zämme mit dr Herrschaft Farnsburg in dr Bsitz vo dr Stadt Basel ko und isch druffabe Augscht oder Baselaugscht gennt worde.

Uff em Gmeinigebiet vo Augscht und Kaiseraugscht (AG) liige d Ruine vo dr Reemerstadt Augusta Raurica. Uff emene Rundgang durchs witläufige Areal trifft me uff e Theater, e Amphitheater, Tämpel, s Forum, Bäderalage mit Wasserleitig, en Töpferofe, Überräscht vonere Hypokaustheizig, d Stadtmuure, e Grabmool und vieles mee.

Imene Tierpark wärde Tierarte ghalte, wo zur Zyt vo de Reemer typischg gsi sin. Im Reemermuseum - enere nochbaute reemische Villa - wird unter anderem dr grossi Silberschatz zaigt, wo 1961 bi Bauarbete freiglegt und unter abentyrlige Umständ borge worde isch.




</doc>
<doc id="13765" url="https://als.wikipedia.org/wiki?curid=13765" title="Bremgarten AG">
Bremgarten AG

Brämgarte (amtlich "Bremgarten") isch e Schtadt a de Rüüs und e politischi Gmeind vom Kanton Aargau und au de Hauptort vom gliiichnamige Bezirk.

Brämgarte liit innere Flussschlaufe und wird vo de Rüüss umflosse. Im Norde liit d Gmeind Eggewil, im Oschte Berike-Wiide, im Süüde liit Zufike und Hermetschwil im Weschte hinterem Brämgartner Wald Wohle. S Hauptmerkmal vo de Stadt sind di mittelalterliche Hüüser. D zentrali Määrtgass füehrt vom Spitelturm bis abe zur Holzbrugg.

I de Gründigsziit het s Gebiet vo de hüütige Altschtadt Villige gheisse, es het dette es paar Buuresidlige gha, isch aber vo Wald umgäh gsi. Um 1200 ume hend d Habsburger d strategisch Wichtigkeit vo derre Rüüssschlaufe gseh und dä Rudolf I. von Habsburg imene Brief dere inzwüsche befeschtigte Siidlig s Stadträächt gäh, wo bis hüüt giiltet. Und das, obwohl Brämgarte us hüütiger Sicht zwenig Iewohner het um als Stadt z gälte.

Im 14. Johrhundärt isch Brämgarte vo de "böse Eidgenosse" iignoh worde will si sich gweigeret hend denne bizträäte.

Zur Reformation het Brämgarte e wichtigi Rolle gschpilt, will Brämgarte en lockere Umgang mit Glaubensthemene gha het. Das liit dadrah, dass Brämgarte erscht sehr spaht en eigedi Chile gha het und d Bürger zerscht 3 viertel Schtund id Pfarrei Zufike oder Eggewil laufe hend müesse, zum am Sunntig ihre Säge abzhole. Da isch es nöd verwunderlich, dass vili zfuul gsi sind und froh gsi sind wo Baarfüesser Mönch us Züri cho sind und missioniert hend. De Heinrich Bullinger, en bedüütende Reformator, wo guet befründet gsi esch mitem Huldrych Zwingli, het fascht halb Brämgarte vom katholische Glaube zum proteschtantische konvertiert. Nach dä Schlacht bi Chappel im Joor 1531 händ dänn alli weder müesse katholisch werde.

1798 hend d Franzoose d Eidgnosseschaft ignoh und d Helvetisch Republik usgrüeft. Brämgarte isch denn Distriktshauptort vom churzläbige Kanton Bade worde. 1803 isch bi de Bildig vom Kanton Aargau Brämgarte Bezirkshauptstadt worde.

1876 hets e Iisebahnverbindig nach Wohle gäh, wo 1912 erwiiteret worde isch bis uf Dietike. D Brämgarte–Dietike-Bahn het sogar plannt gha e Zugverbindig bis in Zürcher Hauptbahnhof z boue, jedoch isch nüüt druus worde.

Um 1950 ume het de Induvidualvercheer immer wi meh zue gnoh und d Määrtgass zunnere schtarch befahrene Schtrass gmacht, wills uf em Wäg nach Länzburg und de Autobahn gsi isch. Sit 1994 giits e Umfahrig und sit denn esch d Altschtadt gschpeert für Fahrzüüg, ussert für die mit ere Uusnahmebewilligung.

S Wappe isch en "In Wiis stiigende rote Löi", wo uf eme wiisse Hintergrund esch, dä Löi isch s Wappetier vo de Habsburger.

De Schtadtraat wird für vier Johr gwählt und füehrt all Halbjohr e Gmeindsversammlig durre.

Zur Ziit sind gwählt:

Brämgarte isch sehr berüehmt für sini Määrt, wie de Christchindli-Määrt, de Pfingscht- und de Oschtermärt, sowie de Synesius-Märt mit em Historische Määrt.




</doc>
<doc id="13766" url="https://als.wikipedia.org/wiki?curid=13766" title="Pratteln">
Pratteln

Brattele (usgsproche [], hochdytsch Pratteln) isch e politischi Gmeind im Bezirk Lieschtel vom Kanton Basel-Landschaft in dr Schwiiz.

Brattele ligt uf 298 m ü.M. und wird im Norde durch de Rhy und im Süde durch zwei Bärg (Gämpe und Adler begränzt. Zur Gmaind gheert au s Induschtriegebiet Schwizerhalle, wos 1986 e schwere Chemiibrand ghe hett, und e Teil vom grosse Rangschierbaanhoof Muttez. Nochbargmainde vo Brattele sin Augscht, Füllschdrf, Fränkedef, Muttez, s soledurnische Gämpe und ännet em Rhy s dytsche Gränzach-Wyle.

Uff goldigem Grund (schwarze Schildrand) isch e schwarze, noch links gstürzte Adler mit rotem Schnabel und rote Bei. Dr Adler stammt vom Wappe vo de Eptiger, de ehemoolige Schloss- und Dorfbsitzer.

Z'Brattele hett me scho sehr frieh gläbt. Me hett Relikt uss dr Jungsteizyt, keltischi Grabhügel, Grundmuure vo reemische Buurehööf und Gräber uss em friene Mittelalter gfunde.

Dr Ortsname "Brattele" (oder au "Prattele") stammt vom friehgalloromanische "pradello", emene Diminuitiv vom latinische "pratum" (Wiise).

Us dr hyttige dytsche Form vom Name ohni ass die zweit Luutverschiebig stattgfunde hett (aigentli wäri "*Pfrassele" z'erwarte) ka me schliesse, dass dr Ort lang e romanischi Sproochinsle zmittst in de ywandernde Alemanne gsi isch und dr Sprochwächsel erscht im 7. oder 8. Joorhundert hett miesse passiert si.

1103 isch s'erschte Moll dr Name "Brattelo" als Hof vom Kloster St. Alban z' Basel erwähnt worde. 1250 hett d Chile vo "Bratelle" Erwähnig imene Basler Dokument gfunde.

Während fascht 200 Joor isch Brattele im Bsitz vo de Familie Eptinger gsi. Bim grosse Ärdbebe vo Basel vo 1356 sin d Burge vo de Eptiger uf Madle und im Dorf zersteert worde. 1521 hett d Stadt Basel Brattele kauft und s Dorf isch eidgenössisch worde

1476 hett s Dorf vom dytsche Kaiser Friedrich III. e ewigi Styyrfreiheit und s Rächt bikoo, jöörlig vom 1. bis 3. Oktober e Märt abzhalte.

Wäärend de Wirre vo de Kantonstrennig isch s Dorf vo de Basel-Stedter am 3. August 1833 teilwys zersteert worde und Brattele isch Dail vom Kanton Basel-Landschaft worde. Züge vor Zersteerig sin die dreisteckig widr uffbaute Buurehyyser a dr Hauptstroos vis-a-vis em Hotel Engel und im Usserdorf. 

Wo am 7. Juni 1837 d Ferderig vo dr Sole in dr Saline Schwizerhalle agfange hett, isch au fyr Brattele s Zytalter vo dr Industrialisierig abroche.

Brattele isch e typische Vorort vo Basel und glichzitig di üsserschti Agglomerationsgmeind vo Basel im Oberbaselbiet, wenn me als Agglomeration nur die Ort nimmt, wo e ununterbrocheni Yberbauig bis Basel exischtiert. Es hett sehr vill Induschtrie. Aber Brattele versuecht, im Dorfkärn dr Dorfcharakter z'wahre.

Brattele zellt mit sine 15'000 Ywohner bereits als glaini Stadt und hett, vor allem in de plattebauartige Ussequartier Längi und St. Jakob.

Brattele hett en Autibahnaschluss an d A2 und en Bahnhof an dr Linie Basel-Olte bzw. Basel-Frick-Zyri. Sit em Dezember 2008 het Brattele e zwoti Zugstation, "Pratteln Salina Raurica". Zuedäm fahrt s 14er-Tram vo Basel noch Brattele.

Für die alte nymm bruchte Induschtrieareal hett me verschideni Umnutzigsplän gmacht. So isch viles in Brattele derzyt im Umbruch, und us alte Induschtrieareal kennte neui Wohnquartier oder aber au Erläbniswälte (Kino, Ikaufe, Wellness etc.) wärde.





</doc>
<doc id="13768" url="https://als.wikipedia.org/wiki?curid=13768" title="Bubendorf">
Bubendorf

Buebedorf ([], hochdytsch "Bubendorf") isch e politischi Gmeind im Bezirk Lieschtel vom Kanton Basel-Landschaft in dr Schwiiz.

Buebedorf liggt uff 375 m. ü. M. im Tal vo dr Hintere Fränke. S Dorf liggt ganz am Afang vom Reigoldswilertal (Feuflibertal) grad noch dr Verzwigig vom Waldeburger- und em Reigoldswilertal bi Bad Buebedorf. S Dorf isch mit zwei Buslinie (AAGL) vo Lieschtel här erschlosse. Im Bad Buebedorf haltet s Waldeburgerli.

Nochbergmeinde sin Lieschtel (talabwärts), Lause (ännet em Bärg im Ergolztal), Ramschbrg (uff em Bärg), Höllschtä (ännet em Bärg im Waldeburgertal), Lambebrg (uff em Bärg), Niiderdorf (ännet em Bärg im Waldeburgertal), Arbetschwyl (uff em Bärg), Ziefe (talufwärts), Lupsige (uff em Bärg) und Sältisbärg (uff em Bärg).

S Wappe kunnt vo de Herre vo Buebedorf und stellt e schwarz-silber teilts Schild dar mit emene schräge Spitzeschnitt als Trennig.

In Buebedorf sin Gräber vo de Kelte und de Alemanne entdeckt worde. Au d Reemer sin scho durch dr hyttig Gmeinibann zoge: Me hett Räscht vonere römische Stroos und enere Brugg gfunde.

S erscht mol wird Buebedorf im Johr 1239 urkundlig erwähnt.

In ere Urkunde uss em 13. Joorhundert stoht, dass Buebedorf em Graf vo dr Frohburg gheert hett und 1399 zur Domprobschtei Basel ko isch.

S Schloss Wildestai - s'einzige erhaltene Höheschloss im Baselbiet - isch vo de Eptiger im 13. Joorhundert baut worde und isch bim grosse Ärdbebe vo Basel beschädigt worde. Es hett druffabe meereri Moll dr Bsitzer gwächslet. Hytte gheert s Schloss mitsamt em Buurehof em Kanton Basel-Landschaft.





</doc>
<doc id="13770" url="https://als.wikipedia.org/wiki?curid=13770" title="Frenkendorf">
Frenkendorf

Fränkedef (usgsproche [], hochdytsch "Frenkendorf") isch e politischi Gmeind im Bezirk Lieschtel vom Kanton Basel-Landschaft in dr Schwiiz.

Fränkedef isch zwölf Kilometer vom Zentrum vo Basel und zwei Kilometer vor Kantonshauptstadt Lieschtel entfärnt. Dr Gmeinibann isch 14.5 Kilometer lang und kunnt in Berierig mit Füllschdrf (mit dene teilt me sich dr Bahnhof, uff Fränkedörfer Bode), Lieschtel, Brattele, Muttez und de soledurnische Nuglar-St. Pantaleon und Gämpe.

Fränkedef isch eini vo de wenige Gmeinde vom Kanton, wone historischs Wappe hett. Scho 1865 hett mes bim Bau vom Dorfbrunne igmeisslet.

S Wappe stellt uff blauem Grund en zunäämende wysse Halbmond dar, wo e studierends Gsicht macht. D Farbe kemme vom Familiewappe vo de Herre vo dr Schaueburg (Schöwenberch), wo die gliichnamigi Burg im 12. Joorhundert baut hän. D Burg stoht aber uf Lieschtler Bann. D Schaueburger sin bis zu ihrem Usstärbe Ändi vom 14. Joorhundert d Lehnsträger vom Dorf gsi. Nochhär isch es in Basler Bsitz gange. 

S Wappe ka me au no am Dachgiibel vo dr Basler Barfiesserchile (Seibichile) gseh.

Fränkedef isch 1249 s'erschte Moll urkundlig erwähnt worde. Ursprynglich isch s Dorf von ere alemannische Sippe unter dr Fierig vomene Maa mitem Name Franko gryndet worde. Vo däm kunnt au dr Ortsname (Dorf vom Franko). Ganz am Aafang hett dr Ort aber "Frankovilare" gheisse, dr hyttig Name gitts sit 1302.

Durchs Dorf hett zu de Zyt vo de Reemer e Stroos gfiehrt, wo vo Augusta Raurica noch Lieschtel yber dr Oberi Hauestei ins Mittelland gfiehrt hett. Das isch beleit, will me Münze gfunde hett. Die gliich Strooss hett spöter denn au de Basler Siidebandwäberei dient.

Am 3. Auguscht 1833 isch es an dr Gränze zu Brattele a dr Hülfteschanz zunere bewaffnete Usandersetzig zwüsche Baselstedtische Truppe und Baselbieter Freiheitskämpfer ko. D Baselbieter hän gunne, e Gmetzel unter de besiigte Basler verastaltet und dr Kanton Basel-Landschaft isch entstande.

En schlichte Obelisk uss rotem Sandstei im Wäldli nerdlig vom Friidhoof üsseri Egg erinnert an das Ereignis. S Dänkmool isch aber fascht in Vergässeheit groote.




</doc>
<doc id="13771" url="https://als.wikipedia.org/wiki?curid=13771" title="Füllinsdorf">
Füllinsdorf

Füllschdrf (hochdytsch Füllinsdorf) isch e politischi Gmeind im Bezirk Lieschtel vom Kanton Basel-Landschaft in dr Schwiiz.

Füllschdrf loot sich in zwei Gebiet uffteile: Am Hang findet sich dr Dorfkärn, rund um iin ume erstrecke sich em ganze Hang entlang Eifamiliehüüser. Unte im Tal (Niderschönthal) uff beidne Site vo dr Ergolz hetts friener Induschtrii gha, hytte dominiere Mehrfamiliehüüser und Ikaufszentre. Yberem Dorf im Wald liggt d Burgruine Altebärg uss em Mittelalter.

Füllschdrf gränzt an Augscht, Giibenech, Aschdrf, Lieschtel, Fränkedef (gmeinsame Bahnhof) und Brattele.

Zwar hett dr Ortsname Füllschdrf nyt mit emene Fülli (Fohle) ztue. Trotzdäm hett me s Fülli scho im 17. Joorhundert mängisch als Wappetier brucht. Sit 1946 bestoht s Wappe us emene gumpende silbrige Fülli mit goldige Hüef und Zunge uff blauem Grund.

Füllschdrf wird 1276 als Vilinsdorf s'erscht Moll erwäänt, villicht au scho 825 als Firinsvilla. 1439 ischs Dorf an d Stadt Basel gange.

Im 17. Joorhundert hett sich usenere Mihli, wo s Wasser vo dr Ergolz gnutzt hett, d Induschtriisiidlig Niiderschönthal entwicklet. Hytte isch d Induschtrii Wohnige und Dienschtleischtigsgwärb gwiche.




</doc>
<doc id="13772" url="https://als.wikipedia.org/wiki?curid=13772" title="Giebenach">
Giebenach

Giibenech (hochdytsch Giebenach) isch e politischi Gmeind im Bezirk Lieschtel vom Kanton Basel-Landschaft in dr Schwiiz.

Giibenech ligt uf 315 m. ü. M. im Violetal, wo au d Autibahn A2 dure fiehrt. D Poschautilinie 83 erschliesst Giibenech mit dr Kantonshauptstadt Lieschtel und mit Augscht/Brattele. Vo Olschbrg kunnt d Linie 100a. Grundsätzlig isch Giibenech mit em öffentlige Verkeer für en Ort, wo so noch bi Basel isch, schlächt erschlosse. Allerdings isch dr Autibahnaschluss Augscht noch.

Nochbergmeinde sind Aschdrf, Füllschdrf, Augscht und die aargauische Gmeinde Kaiseraugscht und Olschbrg.

Mit nume 132 Hektare isch Giibenech die chliinscht Gmeind vom Baselbiet (noch Flechi).

S Wappe isch blau und zeigt e silbrigs Pentagramm.

1246 isch Dorf als Gibennacho s'erschti Moll erwäänt worde. Es hett denn aber nur uss zwei Buurehöf bestande.

Giibenech hett praktisch kei Wirtschaft. Nur Glaigwärb, e Dorflädeli, e Beiz, e Schrinerei, e Garasch und es paar Lagerhallene. Drfyr hetts Eifamiliehüüser vo Lyt, wo gärn schnäll uff dr Autibahn, aber doch im Griene sin. Do dr Gmeinibann glai isch, kas Dorf nymm gross wachse, zumal au d Autibahn A2 em Dorfrand entlang fiehrt.




</doc>
<doc id="13774" url="https://als.wikipedia.org/wiki?curid=13774" title="Hersberg">
Hersberg

Herschbrg (hochdytsch Hersberg) isch e politischi Gmeind im Bezirk Lieschtel vom Kanton Basel-Landschaft in dr Schwiiz.

Herschbrg erreicht me, wenn me zwische Lieschtel und Aschdrf uff dr Windetalerhechi dr Hügelflanke entlang Richtig Süde fahrt. Es liegt uff emene glaine Plato uff 512 m. ü. M. uff dr Wasserscheidi zwische Ergolz, Viole- und Talbächli. Witteri Nochbergmeinde näbe Lieschtel und Aschdrf sin Lause, Nusshof und s aargauische Olschbrg.

S Wappe gitts sit 1945. Es stellt e rote Stuefegiibel uff wyssem G rund dar, wo uff emene griene Dreiberg stoot. Dr Stuefegiibel isch es Symbol fyr dr Hof, us däm sich s Dorf urspringlig entwicklet het. Über em Giibel isch e Querstreife, wo useme rotwisses Schachbrättmuschter bestoot.

1226 wird Herschbrg s'erscht Moll urkundlig erwäänt. Dr Ursprung vom Name isch vermuetllig alemannisch, denn bi de Alemanne sin Ortsnäme wo uss emene geografische Teil (-bärg) und emene Personename bestande hän (Heri, Hari) verbreitet gsi.

1461 ischs Dorf unter d Herrschaft vo dr Stadt Basel ko. Im dryssigjöörige Krieg isch Herschbrg vo spanische Soldate plünderet worde. Au d Pescht hett s Dorf heimgsuecht.




</doc>
<doc id="13777" url="https://als.wikipedia.org/wiki?curid=13777" title="Lausen BL">
Lausen BL

Lause (hochdütsch Lausen) isch e politischi Gmeind im Bezirk Lieschtel vom Kanton Basel-Landschaft in dr Schwiiz.

Lause lit im mittlere Ergolztal und isch e Agglomerationsgmeind vo dr Kantonshauptstadt Lieschtel. Witteri Nochbergmeinde sin Buebedorf, Ramschbrg, Üttige, Sissech und Herschbrg.

Lause hett erscht syt 1938 es offiziells Wappe. Es isch dur e woogrächte Strich in zwöi Hälftene underteilt. Obe befinde sich drei goldigi Chugle uff schwarzem Grund. Die gönge uffe Legände vom Niklaus vo Myrha zrugg. Dr Niklaus het die drei goldige Chugele dreine Jungfraue gschänkt, zum ihri Existänz z'sichere. Är isch dr Namensgäber vo dr Chirchgmein St. Niklaus, Lause. Unde si uff rotem Grund zwöi goldigi Spitzhogge gkrützt. D Spitzhogge stönde für e Abbou vo Yseerz und Kalkstei, wo in Lause frühener e grossi Bedütig gha hett. S Wappe isch dur es Schuelprojäkt vonere Lausener Klass entstande.

S'erscht Moll isch Lause als Langenso 1275 in de Urkunde erwähnt worde. D Härkunft vom Name isch nid bekannt. 

Bodefünd hei beleit, dass uff em Bann vo Lause scho in dr Altsteizyt Wärchzüg härgstellt worde si.

Wytab vom hüttige Ortschärn, a dr Gränze zum Liechtler Heidelochquartier/Cheditte hetts d Siidlig Bettenach geh, wo vo spotrömischer Zyt (5. Johrhundert) bis ins Mittelalter (12. Johrhundert) beläbt gsi isch. Hütte isches es Eifamiliehuusquartier. Erhalte us dere Zyt isch no die (hütte reformierti) Chile us em 11. Johrhundert mit ihrne Wandmoolereie. No früehner, zur Zyt vo Augusta Raurica, isch im Gränzgebiet zwüsche Lause und Lieschtel a dr Ergolz dr Afang vo dr römische Wasserleitig uff Augusta Raurica gsi.

Zwüsche Furle und Üttige sölls im Mittelalter e Yseschmelzi geh ha.

1305 isch Lause in Bsitz vom Bischof vo Basel cho und 1400 Eigentum vo dr Stadt sälber worde. Im Unterdorf a dr Ergolz hett me 1570 e Papiirmühli baut. 1872 hett me agfange, z Lause Tonärde abzbaue und hett se zu Chachle und Ziegel brennt. Ab 1910 hett me Chalchstei industriell abbout.






</doc>
<doc id="13778" url="https://als.wikipedia.org/wiki?curid=13778" title="Lausen">
Lausen

Dr schriftdytschi Begriff Lausen bezeichnet:

Im alemmannische Sprochruum:
Drnäbe exischtiere:


</doc>
<doc id="13779" url="https://als.wikipedia.org/wiki?curid=13779" title="Lupsingen">
Lupsingen

Lupsige (oder Lupsibärg, schriftdytsch Lupsingen isch e politischi Gmeind im Bezirk Lieschtel vom Kanton Basel-Landschaft in dr Schwiiz.

Lupsige liggt uff enere Terrasse im Oristal uff 431 m ü.M. Nochbergmeinde sin Buebedorf, Ziefe, Sältisbärg und ssoledurnische Nuglar-St. Pantaleon.

S Wappe gitts sit 1945. Es stellt uff goldigem Grund en uffrächte blaue Wolf mit roter Bewehrig dar. Dr Wolf isch in Alehnig ans latinische Wort für Wolf (lupus) gwäält worde und isch e Neuschöpfig. D Farbe (gääl-blau) erinnere dra, dass Lupsige friener zem Amt Waldeburg gheert het.

Lupsige wird s erschte Moll urkundlig 1194 gnennt, wo dr Papscht Cölestin III. s Kloschter Beibel in apostolische Schutz gno hett. Lupsige wird erwäänt, wills domols Kloschterbsitz gsi isch. Dr Name vo Lupsige und es paar Grabfund dytte uff e alemannische Ursprung. Es paar Flurnäme und Einzelfünd wyyse aber auf uff e reemischi Bsiedlig hi. Im Mittelalter hett Lupsige zer froburgische Herrschaft Waldeburg gheert. 1400 isch Lupsige an d Stadt Basel gange. Noch dr franzeesische Revolution hetts Dorf dr Bezirk gwäggslet und neu zem Bezirk Lieschtel gheert, wos au noch dr Kantonstrennig bliibe isch.

Im 19. Joorhundert hän d Lupsibärger ihr Brot in dr Landwirtschaft und vor allem als Siidebandwäber verdient. Vor 100 Joor hetts im Dorf öppe 130 Wäbstiehl gha. Noch em Zämmebruch vo de Siidebandwäberei hän d Lupsibärger uswärts miesse go schaffe und e Abwanderig hett igsetzt. 1960 hett Lupsige grad emoll no 329 Yywooner gha. Druffabe hett aber dr Bauboom iigsetzt und Lupsige isch widdr gwachse. Hytt isch Lupsige v. a. e "Schlofdorf", d. h. die meischte Lyt kemme nur am Fiirobe zum Schlofe hei in ihr Huus noch Lupsige. Trotzdäm hett sich e beschränkts Dorfläbe erhalte.




</doc>
<doc id="13780" url="https://als.wikipedia.org/wiki?curid=13780" title="Ramlinsburg">
Ramlinsburg

Ramschbrg (hochdytsch Ramlinsburg) isch e politischi Gmeind im Bezirk Lieschtel vom Kanton Basel-Landschaft in dr Schwiiz.

Ramschbrg isch uffenere Terrasse zwische Waldeburger- und Ergolztal gläge. Es gränzt an d Gmeinde Buebedorf, Höllschtä, Ütige, Lampäbrg, Lause und Zunzge.

S Ramschbrger Wappe datiert vo 1938. Es isch s Wappe vo dr Familie Sevogel us Basel. Es hett en breite rote Rand und zaigt in dr Mitte zwai blaui Sichle, wonenander abgwändet sin. Dr Hintergrund isch goldig.

1367 isch d Gmeind als Remlisperg s'erschti Moll urkundlig erwäänt worde. Bis zum 15. Joorhundert hett Ramschbrg nur uss de beide sälbständige Höf Ober- und Niderramlisberg bestande und hett em Henman Sevogel gheert. Vo ihm isch dr Bsitz zur Stadt Basel ibergange und die beide Höf hän sich zumene Dorf entwicklet.



</doc>
<doc id="13781" url="https://als.wikipedia.org/wiki?curid=13781" title="Ziefen">
Ziefen

Zììfe (hochdytsch "Ziefen") isch e politischi Gmeind im Bezirk Lieschtel vom Schwyzer Kanton Basel-Landschaft.

Zììfe liggt im Tal vo dr hintere Fränke (Reigetschwylertal, Föiflibertal) zwische Buebedorf und Reigetschwyl uff 423 m. ü. M. Witeri Nochbergmeinde sin Lupsige, Arbetschwyl unds soledurnische Seewe.

Sit 1943 ziert en liigende schwarze Adler mit goldige Fäng und Schnabel uff silbernem Grund s Wappe vo Zììfe. Es isch s Wappe vo de Eptiger vo Zììfe, wo uff enere Glasschiibe vo 1583 zgseh isch.

Zììfe isch e ehemooligs Siidebandwäber- und Buuredorf im hintere Föiflibertal (Föifliber wäg dr Posamänterei).
1226 taucht dr Ort als Civienne s'erschte Moll in de Urkunde uff. Dr Name isch megligerwyys galloreemischem Ursprungs.
Uff em Chilchbrg, wo hytte d Chile stoot (erwäänt ab 1302), hett im 14. Joorhundert e Burg thront, wo vomene Sitestamm vo de Eptiger mit em Zuesatzname Zivienner bewohnt worde isch. 1400 isch s Dorf mit em gsamte Amt Waldeburg an d Stadt Basel ibergange. 1798 hett Zììfe zem Bezirk Lieschtel gwäggslet. 1565 hett d Pescht 211 Mensche s Läbe koschtet. Im 19. Joorhundert hett Zììfe vor allem vo dr Siidebandwäberei gläbt. 1880 sin in Zììfe 244 Wäbstiehl gstande. Mit em Niidergang vo dr Posamänterei ischs au mit Zììfe durab gange. Mit em Bauboom in de 1970er Joor hett sich Zììfe widr erholt. Hytte hetts vili Eifamiliehüser und im flache Talgrund Richtig Buebedorf au diversi Induschtrii.




</doc>
<doc id="13784" url="https://als.wikipedia.org/wiki?curid=13784" title="O-Ring">
O-Ring

Ä O-Ring isch äs runds Dichtigselemänt. Mit ihm chame zum Biispiil äs Rohr abdichtä. Är isch us ämänä Elaschtomere härgsteut u somit dehnbar. Äsch ä gueti Sach u wird im Maschinebou öfters brucht.

Die meischte Lüt hai wohrschiinlig zem erschte Mol vomen ä O-Ring ghört wo die amerikanische Challenger Weltruumfähri am 28 Jänner 1986 churz nach em Schtart explodiert isch. Es schiint as en O-Ring wäge de niedrige Temperature si Elaschtizitet verlore het und s Gas wo uusecho isch, het sich denn entzündet.

D Form vom O-Ring isch nit kompliziert und wäge däm isch s nit sehr schwiirig si induschtriell billig z brodiziere, im allgemeine im Iischbrützgiessverfahre (Injection Moulding). Düüri Kautschukring wärde im Druckgiessverfahre (Compression Moulding) gmacht. As Rohschtoff wärde Perfluorelastomer, Polyethylen, PTFE und verschiideni Kautschukarte bruucht wo mä dr Verwändig aabasst. Wie wichtig dr richtig Rohschtoff isch, het mä bi dr Challenger gseh, wo dr O-Ring wo s Unglück verursacht het, us FKM (Fluoroelastomer) gmacht gsi isch, wo in dr Chälti si Elaschtizitet verliert. In Syschtem wo sehr heiss si, wärde mänggisch au Metallring bruucht, wil Cholewasserschtoffverbindige nit gnueg hitzbeschtändig si.

Die meischte O-Ring hai ä kreisrunde Querschnitt, aber es git au anderi Forme. Hischtorisch isch dr O-Ring mit emä quadratische Querschnitt vill bruucht worde, wil er billiger z mache gsi isch: mä het a Schluuch gmacht, wo denn verschnitte worden isch.

Dr Dichtigstyp vom O-Ring het äs grosses, viufäutiges Verwändigspotenziau, u. a. im Automobiubou odr im Maschinäbou oder Vakuumtechnik kunnt ds Dichtigselemänt zum Iisatz. Praktisch i jedem Beriich vor Industrie si si z findä. O im Wasserhanä dä heimä.

Dr O-Ring isch vom Niels Christensen (1865-1952) 1937 in de Vereinigte Schtaate batentiert worde. Aber siini Rächt si vo einere Firma zun erä andere gä worde ohni ass är gfrogt oder zahlt worde wär. Schliesslig het Westinghouse s Patent übernoh. Dr Christensen het än Abfindig vo 75.000 Dollar übercho. 1971 si sinen Erbe, nachdäm si vor Gricht gange sii, 100.000 Dollar uuszahlt worde.


</doc>
<doc id="13788" url="https://als.wikipedia.org/wiki?curid=13788" title="Arboldswil">
Arboldswil

Arbetschwyl (hochdytsch Arboldswil) isch e politischi Gmeind im Bezirk Waldeburg vom Kanton Basel-Landschaft in dr Schwiiz.

Arbetschwyl ligt uff 628 m ü. M. uff emene Hochplato zwische Waldeburger und Reigetschwylertal im Südoschte vom Kanton. Siner Nochbergmeinde sin Ziefe, Reigetschwyl, Ditterte, Niiderdorf und Buebedorf.

S Wappe stammt vo 1944. Es isch en griene Dreiberg, drüber e silbrigi Muure mit Zinne. Über alles schiint e goldigi Sunne. Dr Hintergrund isch blau. S Wappe symbolisiert s Woorzeiche vo Arbetschwyl, d Chaschteflue, vo wo me en tolle Usbligg hett.

Fund uss dr jingere Staizyt und uss dr Zyt vo de Reemer belegge, ass scho frie z Arbetschwyl Lyt vrby ko sin. 1226 isch dr Ort als Arboltswilre s erschti Moll urkundlig niidergschribe. Es hett bis 1366 de Froburger gheert und isch denne 1400 a d Stadt Basel ko.

D Gmeind läbt zumene grosse Teil no immer vo dr Landwirtschaft. Es hett aber au e bizz KMU und lokals Gwärb.
D Buslinie 71 vo dr AAGL fiehrt vo Lieschtel yber Bubedorf noch Arbetschwyl und witter noch Ditterte, Reigetschwyl und Louel.

Sehenswürdig isch Arbetschwyl nid vill me als anderi äänligi Deerfer, allerdings isch dr Blick, wo me vo dr Chaschteflueh Richtig Schwarzwald hett, sehenswürdig. D Chaschteflueh isch dr heggschti Punkt vor Gmeind und hett friener als Standort vom Mäldefyyr dient.




</doc>
<doc id="13789" url="https://als.wikipedia.org/wiki?curid=13789" title="Bennwil">
Bennwil

Bämbel (hochdytsch Bennwil) isch e politischi Gmeind im Bezirk Waldeburg vom Kanton Basel-Landschaft in dr Schwiz.

Bämbel ligt uf 515 m ü.M. in ere glaine Sänki zwische em Waldeburger- und Diegtertal. Sini Nochbergmeinde heisse Höllschtä, Niiderdorf, Oberdorf, Langebrugg, Eptige und Diegtä. D Gmeind isch vo Höllschtä per Bus, wo durchs Gürbletäli fahrt, erreichbar. In Höllschtä haltet s Waldeburgerli, wo vo Lieschtel kunnt. 

S Wappe zeigt es silbrigs Lämmli mit emene Heiligeschiin um e Kopf. S Lämmli treit e goldigi Stange mit eme Kryz, wo e silbrigi Fahne mit eme rote Kryz dra agmacht isch. S Wappe erinneret an die ehemoolig Beziehig zem Benediktinerkloschter Schöntel z Langebrugg.

S Dorf isch im 8. Joorhundert vo de Alemanne grindet worde. 1189 isch Bämbel s erscht Moll als Bendewilere erwähnt worde, wo s dr Graf Hermann II. vo dr Frohburg em Kloschter Schöntel gschänggt hett. Wo s Kloschter 1528 uffghobe worde isch, isch s Dorf an Basel ibergange. E Dorfbrand 1617 hett d Chile, acht Wohnhyser und zwei Schüüre zersteert.






</doc>
<doc id="13792" url="https://als.wikipedia.org/wiki?curid=13792" title="Bretzwil">
Bretzwil

Brätzbel (hochdytsch Bretzwil) isch e politischi Gmeind im Bezirk Waldeburg vom Kanton Basel-Landschaft in dr Schwiiz.

Brätzbel liggt uf 628 m. ü. M. inere Sänki am Seebach. Es isch nur über e glaine Pass mit Reigetschwyl und Louel und somit mit em räschtlige Baselbiet verbunde. Vo de andere drei Sytte isch Brätzbel vom Kanton Soledurn umgeh (Seewe, Nunnige und Beiwil).

S Dorf liggt e bizz abgläge am Rugge vom Passwanghügelzug. Stroosse fiehre ins Laufetal (Laufe und über Seewe/Nunnige noch Grellige) und noch Reigetschwyl. En Bus fahrt vo Nunnige via Brätzbl noch Reigetschwyl. In Nunnige und Reigetschwyl gitts Büss wo ins Laufetal bzw. noch Lieschtel fahre (Ysebahn).

Uff goldigem Grund kryze sich zwei roti Liliestäb. Es isch s Wappe vo de Edelchnächt vo Ramstei gsi.

Friener hett Brätzbel, wo 1194 s'erschte Moll erwäänt worde isch als Braswilere zur Talchile Oberkirch bi Nunnige gheert und hett spöter zem Bischof vo Basel gwäggslet. 1377 hän d "Herre vo Brislech" s Dorf als Lehe yberbikoo und hän druffabe ihre Name in "Edelchnächt vo Ramstei" g'änderet. 1518 hän sie Brätzbel an d Stadt Basel verkauft. Syt 1673 gheerts zem Amt Waldeburg.

Brätzbl hett villi landwirtschaftligi Betriib, vier Reschtorongs, e Molki und e Metzg.





</doc>
<doc id="13794" url="https://als.wikipedia.org/wiki?curid=13794" title="Diegten">
Diegten

Diegtä (hochdytsch Diegten) isch e politischi Gmeind im Bezirk Waldeburg vom Kanton Basel-Landschaft in dr Schwiiz.

Diegtä liggt imene Sittetal vo Sissech an dr Autibahn A2 Basel-Mailand. Nochbergmeinde sin Höllschtä, Bämbel, Eptige, Dännike, Wittschbrg, Chärnerchindä und Läufelfinge.

S Diegter Wappe gitts sit 1930. Es isch sänkrächt in dr Mitti in zwei Helftene teilt: links isch en schwarze Lai, wo stoot, uff goldigem Grund abbildet, rächts hetts schwarzi und wissi schreegi Streife. Es ischs Wappe vo de Ritter vo Eschenz uss em Thurgau.

1152 isch Diegtä s'erschti Moll urkundlig erwähnt worde (als Dietinghoven). Dr Name hetts sich gwandlet zu Dietinghofen, Dietikon, Dietken und schliesslig Diegtä. Bereits zur Zyt vo de Reemer hän Lyt uff em Gmeinibann vo Diegtä gläbt. Ab 1487 isch Diegtä unter dr Herrschaft vo Basel gstande.




</doc>
<doc id="13795" url="https://als.wikipedia.org/wiki?curid=13795" title="Annarea">
Annarea

AnnAreA isch as Künschtlerkollektiv ohni Künschtler (und ohni Kollektiv), as Strossateaterprojekt und a Kreativitätssprütza. AnnAreA kunnt us Chur. Mitmacha tüand d Luzia Bertogg, da Thomas Kohli und da Marco Bianchi.

Gründet im Früahlig 2001, im Summer d Tournee durt Gassa vo nas paar grössara Tütschschwizer Städt. Im Summer druf den ds Kliprojekt AnExpo, als Kontraschtprogramm zum Grossprojekt Expo 02. Nach mehrjöriger kreativer Pausa het AnnAreA im Januar 2006 ar Museumsnacht Basel di kunstfrei Zona igrichtet.


</doc>
<doc id="13796" url="https://als.wikipedia.org/wiki?curid=13796" title="Erster Weltkrieg">
Erster Weltkrieg

Der Erscht Wältchrieg isch vo 1914 bis 1918 in Europa, em Nöche Oste, in Afrika, Ostasie und uf de Wältmeer gfüert worde und hät rund 17 Millione Mänschelabe gforderet. De Chrieg hät mit de Chriegserklärig vo Österrich-Ungarn a Serbie im Juli 1914 agfange und mit de Niderlag vo Dütschland, Österrich-Ungarn, Bulgarie und em Osmanische Reich und em Sieg vo Frankrych, Grossbritannie, de USA, Italie, Japan, Serbie, Rumänie und wiitere Allierte im Novämber 1918 ufghört. De Chrieg hät Europa für immer verändertet und isch Nährbode für de Faschismus z Italie und de Nationalsozialismus z Dütschland ksi. Er hät schliesslich 1939 zum Zweite Wältchrieg gfüert.

Vor em 1. Wältkriäg hets z Europa sächs Großmächt gä: England, Frankrich und Italie mit riisigem Kolonialbsitz in Ibersee; Russland mit kolonialem Bsitz in Asia un kolonialem Inträssi in Südoschteuropa un Asie; dr Viilvelkerstaat Eschrich-Ungarn; s Ditsch Rich mit kleinerem Kolonialbsitz in Afrika.

Ängland un Frankrich sin liberali Nationalstaate gsii, wu sich friäh hän kenne entwickle. Ditschland het sich erscht noch em ditsch-franzesische Griäg 1870/71 as monarchischi Nation chönne entwickle un het drbii e rasants Tempo an dr Dag glegt.

E Grundwiiderspruch isch zwische Ängland un Ditschland gläge: Ängland as stärkschti Induschtriination un as greschti See- un Kolonialmacht het d Vergreßerig vu dr ditsche Flotte un e greßeri Roll vu Ditschland uf em Wältmarkt nit welle akzeptiäre. Ditschland het im Fall vum e Chriäg si Gebiät z Mitteleuropa welle abrunde un gstärkt in dr Kampf um d Koloniä iidrätte.

Frankrich het sich mit em Verluscht vu Elsass-Lothringe 1871 nit kenne abfinde un isch entschlosse gsii, des friähjer oder speter wider zruckzhole un het si friähjeri Vormachtstellig z Europa welle zruckgwinne. 

Russland het e Zuegang zum Mittelmeer iber d Dardanelle (Verbindig Schwarzes Meer Istanbul – Mittelmeer) gsuecht. Glichzittig hets slawischi Balkanvelker welle „befreie“ – diä sin zum Deil unter osmanischer und zum Deil unter eschtrich-ungarischer Herrschaft gsii (no 1908 hett Wien Bosnie annektiert). Wänns d Dardanelle gwunne hät, hätts e riisige strategische Vorteil gha. Des isch nit unmeglig gsii, wel sich s Osmanisch Rich im e Verfallsbrozäss befunde het. So sin Russland un Eschtrich-Ungarn uf em Balkan in Kollission mitenander gsii. Bis zu sinere Entlassig 1898 het dr ditsch Richskanzler Bismarck dur e Bindnissyschtem kenne verhindere, ass dä un anderi Inträssekonflikt eskaliäre.

Wu dr Erscht Wältgriäg üsbroche isch, sin diä Bindnis wirksam gsii, wo do ufzellt sin. Do drbii isch d strategisch Üsgangslag gsii, ass d Mittelmächt (mit Ditschalnd un Eschtrich-Ungarn) in dr Zange zwische Ängland un Frankrich im Weschte un Russland im Oschte gsii sin:

Zwische 1912 un 1914 isch s zun ere verstäkte Ufrischtig in allne europäische Großmächt kumme. Ditschland het sich dur d – als rein defensiv bezeichnete – Bindnis vu Russland mit dr „Entente“ (Frankrich un Ängland) dur zwee Machtbleck iikesslet gsähne. Der Generalstabschef Helmuth von Moltke (der Jüngere) het schon 1912 uus militärischer Sicht grate, en Präventiv-Chrieg z füehre, bevor d Russe schtärker sii: „Je eher, desto besser.“ Aber au alli andere hän sich bedroht gfiählt. Alli hän Chriägsplän in dr Schublade liige gha. Ängland het sich am meischte zruckghalte, aber au derte het 1912 dr Flottechef e Präventivschlag gege d ditsch Kriägsflotte in ihrene Häfe verlangt gha. Andrersiits het der dütsch Staatssekretär Jagow noch am 25. Juli 1914 rapportiert: „Weder Russland noch Frankreich noch England wollen innenpolitisch und von ihrem Rüstungsstand her den Krieg.“

Wär in däre Situation d erscht Brandfackle gworfe het, het kenne sicher sii, ass es losgoht un d Bindnispartner folge.

Uf dr einte Siite hets in verschiidene Länder e Chriägsbegeischterig gä – uf dr andere Sitte aber aü e Friidenswille, wu sich in dr sozialischtische bzw. sozialdemokratische Parteie krischtalisiärt het. Am 24./25. Novämber 1912 het z Basel e üsserordentlige „Internationale Sozialischtekongräss“ stattgfunde. Bi däm Kongräss isch feschtgstellt wore: 
D sozialischtische Parteie hän verabredet, ass jedi in ihrem Land gege d Chriägsbsträbige vu dr eigene Regiärig kämpft. Friili hän si des nit durghalte; in verschiidene Länder hän si sich iigredet, ass s Vaterland z verteidige seig; so het d SPD z Ditschland im Parlamänt fir d Griägskredit gstimmt.

Am 28. Juni 1914 isch de Thronerb vo Öschterreich, Erzherzog Franz Ferdinand, de Sohn vom Kaiser Franz Josef und de Kaiserin Elisabeth (Sissi), mit sinere Frau z’ Sarajevo vom e serbische Attetäter verschosse worre. Di folgende Julikrise het durch diplomatischi Fähler, Fehliischätzunge und militärischi Inkompetenz im Lauf vo vier Woche zum e europäische Kriäg gführt.

Am 6. Juli het Diitschland de öschterreichische Regierung Unterschtützung zuegsicheret fer de Fall, daß Rußland zugunschte vo sim Verbündete Serbien militärisch interveniere tät. Zwei Woche später, am 23. Juli, het Öschterreich e 48stündigs Ultimatum a Serbien gschtellt. Serbien het des Ultimatum zwar zum Teil erfüllt, aber e paar Punkte nit akzeptiert und stattdesse e Teilmobilmachung aagordnet. Do druff het Öschterreich am 25. Juli di diplomatische Beziehunge abbroche und ebefalls mit ere Teilmobilmachung reagiert. Am gliiche Tag het Russland beschlosse, Serbie militärisch z unterschtütze. Am 27. Juli isch mit de Teilmobilisierung vo de russische Armee aagfange worre. Dr Zar het aber betont, er wärdi keini militärischi Handlige unternäh, solang die diplomatische Verhandlige zwüsche Öschtrich und Serbie im Gang sii. Zuedäm hett är vorgschlage, dä Konflikt vor de Interational Schiedsgrichtshof in Den Haag z bringe. Dütschland hett das abglehnt, mit der Begründig vo der russische Mobilmachig. 

Da sich die öschterreichisch Regierung uff di militärisch Rückedeckung vo Diitschland verloh het, het si am 28. Juli Serbien de Kriäg erklärt. Sie het denn in der Folg von dem vereinzlet Flieger-Angriffe uuf Serbie gfloge. Am 30. Juli het Russland d Generalmobilmachung verkündet, wa die Diitsche als indirekti Kriägserklärung uffgfasst hand; als Reaktion het am 1. August Diitschland Russland de Kriäg erklärt und d Generalmobilmachung angordnet. Am 2. August isch Frankriich mit der Generalmobilmachig nochezooge. 

De diitsche Generalschtab het 1914 nu ein onzige Uffmarschplan parat gha: de berühmt-berüchtigt Schlieffen-Plan. Seller Plan isch 
aber fer e Situation wiä im Summer 1914 völlig utauglich gsi. Erschtens isch er fer en Präventivkriäg gege e Koalition us Frankreich und Russland gmacht worre und nit fer en rein oschteuropäische Kriäg gege Russland und Serbien. Zweitens isch de Schlieffenplan vo de riskante Aanahme uusgange, dass England neutral bliebt, aber d Verletzung vo de belgische Neutralität het scho zwei Tag später de Kriägsiitritt vo England noch sich zoge. Drittens isch de Plan scho fascht 20 Johr alt gsi, und s het sich bald ussegschtellt, daß bim technische Stand vo 1914 en Verteidiger mit moderne Waffe, vor allem mit Maschinegwehr, de aagriifende Infanterie iberlege gsi isch, so daß jeder Bewegungskriäg früher oder später het müesse im Stellungskriäg steckebliebe. De geplante schnelle Vorschtoß geg Paris isch drum vo Aafang a zum Scheitere verurteilt gsi. Bezwäckt worde drmit isch, sech dür nes schnälls Kaltschtelle vo Frankriich („Blitzchrieg“) im Voruus der Rücke im Weschte freizhalte für en Kampf im Oschte gäge Russland. Für en Oschte hett me kalkuliert, dass d Mobilmachig uffgrund vo russische Rückständ i der logistische Erschliessig (Isebahn-Linie) en längeri Ziit wird duure. Dodermit het me sech vo somene "Präventivschlag" gäge Frankriich klari Vorteile verschproche. Im Extremfall hett me sech sogar imschtand gfüehlt, en Zwöifronte-Chrieg z füehre. 

Nochdem s neutrale Belgien de Durchmarsch vo diitsche Truppe verweigeret het, isch es in Verletzig vom Völkerrächt angriffe worre, und als Reaktion het England Diitschland de Kriäg erklärt.

Am 3. August 1914 erkläärt Dütschland Frankrich dr Krieg und am 4. Auguscht marschierets durs nöitrale Belgie um d Befeschtigungsahlage z Lothrige z umgah. Das het Ängland gar nid passt und s het de Düütsche dr Krieg erkläärt. Alli beteiligte Mächt glaubet an en churze Krieg. Dä Kaiser Wilhelm het dezue gseit: „Bis Weihnachten seid ihr wieder bei Muttern!“
D Düütsche chömed ziemlie schnell vorwärts aber nöd ohne zerscht (2 Schtunde nach Grenzübertritt) es paar Kriegsgreuel in Belgie z begah. Schlieslich hends dänn en Fähler gmacht und sind churz vor Paris am Fluss vor de Marne zum Stillstand cho. D Franzosse mobliliesered allie „Renault AX“-Taxis vo Paris zum d Soldate ad Front z transportiere. Die Front vo ganz obe vo Frankrich bis churz vor d Schwizer Gränze bi Basel isch den für die nächschte 4 Jahr stah blibbe.

Öschterich grifft währenddesse ab 12. August Serbie und ab 20. August Russland an und mues Niederlage ischtecke und verlüürt d Region Galizie. Russland griift ab 18. August Ost-Preuße an, verlüürt aber gäge die zahlemäsige unterlägene Truppe vo de Dütsche. Öschterich unternimmt en Versuech, Serbie-Montenegro anzgriffe, schiiteret aber. Während desse laufet Gheimverhandlige über de Kriegsiitritt vo Bulgarie und dr Türkei bzw. em Osmanische Riich.

Im Johr 1915 hend die Düütsche s erscht mal im belgische Ypere Giftgaas als Waffe usprobiert und ebbefals i dem Johr isch s düütsche Maschinegwehr 08/15 in Dienscht gstelllt worde. Das het dezue gfüehrt, das dr Krieg immer grausamer worde isch.

Da Öschterich-Ungarn en Vilvölkerstaat gsi isch und e grosse Teil vo de Bevölkerig vo slavischer Abstammig gsi isch, het Öschterich es Problem gha mit sine eigede Soldate. Will die meischte Slave nöd hend wele gäge Russland kämpfe, sind si desertiert oder zu Russland überegloffe. Doch Russland isch schlächt usgrüschtet gsi und het Versorgigsproblem bi Waffe und Munition gha.

S Königriich Italie stiigt 1915 bi de „Alliierte“, de Entente-Mächt, bii und kämpft erfolglos gäge Öschterich.

Bulgarie triit de Mitelmächt bii und vertriibt zäme mit de Öschtericher d serbischi Armee us Serbie. Ängland und Frankriich marschiere durs nöitrale Griecheland, zum de Serbe z hälfe, und haltet d Balkanfront.

Ängland probiert z Galipoli eh nöii Strategii us – eh Amphiebie-Landigsahgriff mit Schiff und Infanterie zum d Türkei ahzgriffe. Bi derre Schlacht sind sich de nah jungi Admiral Winston Churchill und de Mustafa Kemal gegeüber gstande. Beidi sind nachne politischi Füehrer vo ihre Länder worde, dä Winston Churchil als Premierminischter während em 2. Wältchrieg, und de Mustafa Kemal het als Atatürk d moderni Türkei gründet. D Invasion isch es Fiasko gsi für d Ängländer, will die umboute Pasagierschiff, wo am Strand vo Gallipoli mit voller Fahrt ufgsandet hend, sind zwiit im Wasser gsi. D Soldate sind uf de ufmontierte Buggängway liechts Fueter für d Maschinegwehr vo de Türke worde. Äm Winston Churchill wird für das Debakel de Rang vom Admiral aberchänt. Er wird die Amphibie-Taktik jedoch im 2. Wältchrieg erfolgriich am D-Day isetze.

Im Atlantik wird im Johr 1915 dr amrikanisch Luxusliner Lusitania dur es düütsches U-boot versänkt, das wird denn d USA dezue bewege, 1917 au in Chrieg inzträtte.

Flugzüüg fanget a, wichtig z wärde ab 1915, das allerdings zerscht vor allem als Ufklärer, und das nur 12 Jahr nach em erschte motorisierte Flug.

A de Weschtfront probiere die Düütsche d Franzose bim chline Stätdli Verdun z zermalme. D Bedingige i de Befeschtigungsahlage vo de Fanzose si so brutal, das ganzi Truppeverbänd meuteret. Tschuld devür isch die „dicke Berta“, en übergrosse 42 cm-Mörser, wo nach dä Enkeltochter vom Alfred Krupp (dä Firmegründer vo dr Firma Krupp) benännt isch. Verdun wird als die schlimschtie Schlacht vom 1. Wältchierg id Gschichtsbüecher gah, mit abertuusige vo Todesopfer.

D Russe probiere d Mittelmächt us Galizie z vertiibe; das glingt ihne au, si werdet aber bald zruggschlagge.

Z Russland findet grad d Oktoberrevolution statt und es scheidet vom Chrieg us. Dedur chunt Italie ie Bedrängnis und wird bis nach Venedig zruggdrängt.

Im nöche Oschte gwüünet d Ängländer immer meh Bode vo de Türke, sie nämed Palästina und somit au Jerusalem ie. Demit hends de Grundstei für de hüütig Nahoscht Konflikt gleit, indems beide Bevölkerigsgruppe, de arabischstämige Palischtinänser und de Jude, meh Rächt als de andere Gruppe versproche hend.

Dur d Eroberig vo Paläschtina isch au de Lawrence vo Arabie berüehmt worde, er het d arabischie Beduinestäm im Dienscht vom Britische Gheimdienscht zämegfüehrt zum en Guerillakrieg gäge d Türke z füehre.

Dur s Wägfalle vo Russland stönd de Düütsche meh Truppe für d Weschtfront zur Verfüegig. Was sech allerdings dur de Chriegs-Iitritt vo de USA als würkigslos erwiist. Um e Katastrophe für die Düütsche abzwände, bittet d Oberbefehlshaber um en Waffestillstand. De Waffestillstand wird denn fascht genau uf de Tag 20 Jahr halte. Au d Matrose im Hafe vo Wilhelmshaven vom Kaiser Wilhelm II. machet Stunk: Will de Kaiser Angscht um sini Schiff gha het, het er si nöd welle uslaufe lah. Das het de Matrose gar nöd gfalle und si hend gschtreikt, was schlieslich au uf d Zivilbevölkerig übergange isch. Das het denn zur Abdankig vom Kaiser Wilhelm gfüehrt. D SPD rüeft vom Balkon vom Kaiserpalascht d Abdankig und d Revolution us, wo letschtlich 1919 zur Weimarer Republik gfüehrt het.

D Friidensverträg, wo in de Pariser Vorort unterzeichnet worde sind, sind sehr häärt für d Mittelmächt. Düütschland wird im Versailler Vertrag als allei schuldig erchläärt, verlüürt Teil vo sinem Staatsgebiet, allie Koloniee, und mues allie eroberte Gebiet abgäh. S mues Reperaturzahlige akzeptiere, wo in spötere Verträg feschtzlege sin. Mit Eschtrich wird z Saint Germain (e andere Vorort vu Paris) e Vertrag abgschlosse bzw. Eschtrich bikunnt-e ufdruckt: Öschterich-Ungarn wird in mehrerie chlini Staate ufteilt, Eschtrich verliärt Südtirol un anderi Gebiät.

England hett i däm Chrieg praktisch s ganze Meer Adria und Atlantik kontolliert und so d Mittelmächt vom Wälthandel abgschnitte. Die Düütsche händ drumm vorallem uf de „uniegschränktie Unterseeboot-Krieg“ gsetzt.


</doc>
<doc id="13798" url="https://als.wikipedia.org/wiki?curid=13798" title="Titterten">
Titterten

Ditterte (hochdytsch "Titterten") isch e politischi Gmeind im Bezirk Waldeburg vom Kanton Basel-Landschaft in dr Schwiiz.

Ditterte liggt am Rand vom Faltejura uff emene Hechezug zwische de beide Täler vo dr Fränke (hinderi und vorderi Fränke) uff 668 m ü. M. und isch dodrmit die zweitheggschti Gmeind vom Kanton (hecher isch nur Langebrugg). Nochbergmeinde sin uff em Hechezug Arbetschwyl und dr Tschoppehof, im Tal vo dr vordere Fränke Ober- und Niiderdorf und im Tal vo dr hindere Fränke Reigetschwyl.

S Wappe zeigt uff goldigem Grund dr heilig St. Martin vo Tours in blauer Rüschtig mit silbrigem Schwärt, rotem Mantel und Heiligeschiin. S Wappe exischtiert sitt 1943.

Bereits vo 400 bis 800 vor Chrischtus hän Lyt uff dr Chappele gläbt. Öppe im 7. Joorhundert isch denn die alemannisch-fränkischi Siedlig, wo Ditterte druss entstande isch, grindet worde.
Erschtmools 1152 als "Driritum" erwähnt, isch Ditterte 1180 als "Titeritun", 1218 "Thierutun", 1226 "Titritun", 1347 "Titritten" und ab 1415 "Titterten" (im Dialäkt "Ditterte") gnennt worde. Im Name steggt wohrschiins die keltorömmischi Ändig "dunum", wo so vil wie "feschte Ort" oder "Feschtig" bedytet. D'Ändig isch verwandt mit em hochdytsche "Zaun" (Zuun, hyffiger im Dialäkt isch allerdings Hag üblig) und bezeichnet en ighagete Platz, e feschte Ort.

D Gmeind läbt zumene Teil no immer vo dr Landwirtschaft. Es hett aber au e bizz KMU und lokals Gwärb. Im 19. Joorhundert hetts Dorf no vo dr Siidebandwäberei gläbt.
D Buslinie 71 vo dr AAGL fiehrt vo Lieschtel yber Bubedorf noch Ditterte und witter noch Reigetschwyl. Mit nur ca. eim Bus allli zwei Stund und praktisch gar keine Verbindige am Obe und am Sunntig isch d Gmeind ehnder schlächt agschlosse, isch aber halt au nid bsunders gross.




</doc>
<doc id="13800" url="https://als.wikipedia.org/wiki?curid=13800" title="Shetlandpony">
Shetlandpony

S Shetlandpony ghört zo de chlinschte Ross of de Wäut ond chonnt ursprönglech vo Grossbritannie, vo de Shetlandensle. Früecher send d Shettys ide Bärgwärk bruucht worde, das esch höt verbotte. I de hötige Zyt gseht mer die Pony vor allem aus Chenderriitpony ond Wagepony. S Stockmass darf ned höcher aus 1.07 m si.

Die Rasse goht wahrschiindlech of d Waud- ond Tundreponys zrog, wo währet de Iiszyt gläbt hend. Drom sends ou so chli blobe. Spöter sends denn aus Arbetspony beliebt gse, do si sehr robust ond liecht z haute gse send ond mer si för fascht alles het chönne bruuche. Im Johr 1847 hett mer de d Arbet vo Froue ond Chend ide Bärgwärk verbotte ond velli Shettys hend mösse iröcke. Erscht afangs 20.Johrhondert hend d Shettys ehre donkli Arbetzplatz chönne verloh. S Stutbuech esch 1890 gröndet worde.

S Shetty het e breite, edle Chopf met chline Ohre. Es het e chorze Rögge ond chorzi stämmigi Bei. Läng- ond Deckhoor send decht. Im Wenter chömmeds sehr vöu Fäll öber. Es chömmid alli Farbe vor, Tegerschägge wärded imene andere Stuetbuech gfüert. 

Es fröntlechs, willensstarchs Pony. Es bruucht e feschti Hand om es Shetty uszböude. Wemmer weiss met Shettys omzgo ond si aus Ross respektiert, chammer os denne Ponys ächti "Spetzeross" mache. Es Shetty esch sehr intelligänt ond wemmer meint, mer chöig si zo öppisem zwenge, hettmer scho verlore. Mer darf die chline Ross of kei Fau onderschätze, sie send di stärchschte Ross of de Wäut.

Höt wärded Shettys ide ganze Wäut zöchtet, aber vor allem z Ängland ond z Holland.

Emmermeh wärde si ou im Sport igsetzt. Hetmer vor no ned langer Zyt d Shettys fettlibig of Wîesene gseh, fendt mer si etz öfters of em Tornierplatz. Jedes Johr geds Shettyturnier, wo vom SVPS (Schwiizerische Verband för Ponys ond Chlipferd) organisiert wärded oder ou privati, wie bispöuswiis de Hasemoos-Sporttag in Schöpfheim. Diszipline wie Shettytrabrennen fahre chömmid emmer meh uf. Das fröit s Härz vom Shettyfrönd omso meh, z gse, dass mer sech för die chline, leischtigsbereite Ponys interessiert.

Shetlandponys, Dorothee Dahl:Cadmos Pferdebücher

Shetlandponys in Deutschland, Sandra Asmussen:Asmussen

http://www.shetlandponysspv.ch/ Schwiizerische Shetlandponyverband

https://web.archive.org/web/20070226183139/http://www.ig-shetland.de/ Inträssegmeinschaft vo Shettyzöchter ond Liebhaber


</doc>
<doc id="13809" url="https://als.wikipedia.org/wiki?curid=13809" title="Eptingen">
Eptingen

Eptige (hochdütsch: "Eptingen") isch e politischi Gmeind im Bezirk Waldeburg vom Kanton Baselland.

Eptige liggt am obere Änd vom Diegertal uff 568 Meter über Meer. S Dorf wird vo de Höchine vom Faltejura iigrahmt. 

D Nochbergmeinde sind im Baselbiet Diegtä, Löifelfinge, Langebrugg und Bämbel und die soledurnische Hägedorf und Haueschtei-Yflete.

Vo Eptige goot e Bärgstrooss über d Challhöchi uf Yfleten übere, eini übere Chilchzimmersaddel uf Langebrugg und no en anderi uf Löifelfinge.

Dure Bärg isch d Autobaan A 2 im Bölchedunäll. Uf dr Bärgkreete isch d Bölcheflue.

S Wappe vo Eptige, wos sitt 1938 offziell git, zaigt en schwarze Adler wo liggt mit roter Zunge und Fäng uff goldigem Grund. Es ischs Wappe vo de Herre vo Eptige gsi.

D'Archäologe hän chenne belegge, ass s Gebiet scho im 7. Joorhundert bewohnt gsi isch. E Siidlig hett sich aber erscht im friene Mittelalter entwigglet. 1145 isch dr Ort als "Ebittingen", 1189 als "Etingen" und 1194 als "Eptinwin" erwähnt worde. D Vorherrschaft isch bim Bischof vo Basel gläge. Dä hetts Dörfli als Lehe an d Herre vo Eptige geh. 1487 hetts d Stadt Basel kauft. Sit 1803 gheerts zem Bezirk Waldeburg.


Z'Eptige isch d Quelle vom schwiizwit bekannte Mineralwasser "Eptinger" (Eptiger). Au d Abfüllalage isch z'Eptige. D Verwaltig vo dr Firma isch allerdings z'Sissech. Sit 1900 wird z'Eptige Mineralwasser abgfüllt, hytzutag sins fasch e halbi Million Fläsche am Tag (zämme mit de Mineralquelle Lostorf, wo scho 1920 kauft worde sin). S Unternähme bietet öppe 75 Lyt en Arbetsplatz. Bekannti Produkt näbem Eptiger Mineralwasser sin "Pepita" (e Grapefruit-Siessgetränk, unterdesse gitts au e Citro und e Orange) und "Cristallo" (au e Siessgetränk-Linie). (Lueg au: Sissa)




</doc>
<doc id="13811" url="https://als.wikipedia.org/wiki?curid=13811" title="Bolheim">
Bolheim

Bola (Hochdeitsch: Bolheim) isch a Ortsdoil vo Herbrechtinga im Landkreis Hoine, Bada-Wirttaberg. Dr Ort hat 3180 Oiwohnr (Stoad 31. Dezember 2004), d Gemarkungsfläch isch ogfär 2230ha, davo send faschd 55 % bwaldet.

Bola ligt em Landkreis Hoina, d Brenz fliaßt durch dr Ort vo Norda nach Sida. Am eschtlichen Road passiert d Brenzboa dr Ort, parallel dazu laift d Bundesstroaß 19.

<div align="left">
Em Joar 774 isch Bola zerscht mol en ner Abschrift von ner Bsitzurkond vom Kloster Ohausa erwähnt worra, Urkonda blegats aber erscht vom Joar 1320 oa, dr heitig Noma leutat sich vo Bolem (Hiagl) ab. En dr Ortsmitt uf m Lendaberg, am Omlaufhiagl vo dr friazeitlicha Brenz erhebt sich d Kirch vo Bola, an Kirchahoiliga hot dia edda odr isch heit nemme nochweisbar. Bei Reschdorirungsarbeida isch feschdgschdelld worra, dass d heitiga Kirch uf de Grondmaura vo ner no vial äldra Kirch statt.

Bola isch bis 1972 a oigaständiga Marktgmoid gwäa, aber isch am 1. März mit Ohausa ens Stadgebiat vo Herbrechtinga eigmoidet worra.



Liste vo elle Stroaßa on Eirichtunga

En Bola wird a Doil vo de dortig Landschaftsschutzgbiat noch oiner Begebaheit vo de Siaba Schwoba offizjell Hasaloch gnannt. Siaba Baim, wo in ner Roi waxe, o ner asorschda waldlosa Stell erinnert heit no an Begegnung dr Siaba Schwoba mid dem Hasa, wo doa oageblich stattgfunda hot.

Mr said bis heit, dass a Schatz mit ner goldana Gron uf dr Ruine Hurwang (Burg Furta) vergraba isch. Vial Schatzsuachr send scho zr nächtlicha Stond zom Graba do gwea. Koiner hat n bis heit et gfonda. Abr vial Menscha glaubat an dia Sag vom vergrabana Schatz.




</doc>
<doc id="13818" url="https://als.wikipedia.org/wiki?curid=13818" title="Hölstein">
Hölstein

Höllschte (hochdytsch "Hölstein") isch e politischi Gmeind im Bezirk Waldeburg vom Kanton Basel-Landschaft in dr Schwiiz.

Höllschte liggt zwische dr Kantonshauptstadt Lieschtel und em Bezirkshauptort Waldeburg im Tal vo dr hinterä Fränke. Es wird durch d Hauptstroos yber dr Oberi Hauestei vo Lieschtel uss mit em Mittelland verbunde. Au s Waldeburgerli faart durch Höllschte. Nochbergmeinde sin Buebedorf, Ramschbrg, Zunzge, Dännike, Diegte, Bämbel, Niiderdorf und Lampebrg.

S Wappe (sit 1945) zaigt e silbrige Adler mit goldige Fäng uff rotem Grund (um ninzig Grad drait). S Wappe erinnert an d Bsitzer vom Dorf im 14. und 15. Joorhundert.

Höllschtä isch 1093 s erschti Moll erwäänt worde als "Hulestein". Dr Name bedytet hohle Stei oder bim hohle Fels und hett nyt mit dr Höll ztue. Im 14. Joorhundert isch Dorf e Lehe vo de Ziefner gsi, emene Zwyyg vo de Eptinger, wos Dorf mehrmolls gege Basler Bsitzesglüscht hän miesse verteidige. 1629, 1830, 1924 und 1926 isch Höllschtä vo Hochwasser vo dr hinderä Fränke heimgsuecht worde. Bis zer Ereffnig vo dr Centralbahnlinie Basel-Olte hän vili Höllschtner vom Transport yber dr Ober Hauestei gläbt. 1904 isch d Uhrefabrik Oris uffgange, wo bis 1982 exischtiert hett. Die hyttig Oris SA verkauft no immer Uhre, aber lot sy nimme z Höllschte produziere.




</doc>
<doc id="13822" url="https://als.wikipedia.org/wiki?curid=13822" title="Lampenberg">
Lampenberg

Lampäbrg (hochdytsch Lampenberg) isch e politischi Gmeind im Bezirk Waldeburg vom Kanton Basel-Landschaft in dr Schwiiz.

Lampäbrg ligt uff 522 m. ü. M. uff emene Hochplato zwische Waldeburger und Reigetschwylertal im Südoschte vom Kanton. Siner Nochbergmeinde sin Höllschtä, Niiderdorf und Buebedorf.

S Wappe vo Lampäbrg bestoot sit 1929 uss enere silbirge Schniide vomene Pflueg uff rotem Grund. Das erinneret ans ursprynglige Buuredorf Lampäbrg.

1989 hett me im Waldgebiet "Stälzler" Spure vomene jungstaizytliche Silex-Bärgwärk gfunde.
1226 isch Lampäbrg s'erscht Moll urkundlig erwähnt worde. Uff grund vo dr Ändig -brg (berg) nimmt me a, dass dr name alemannischi Urspryng hett.
Im 13. Joorhundert hän d Froburger, wo d Herre vom Dorf gsi sin, mehreri Höf em Kloschter Schöntel bi Langebrugg gschänggt. 1400 isch Lampäbrg mitsamt de Nochbergmeinde a d Stadt Basel ko. Im Mittelalter hett Lampäbrg e Kapälle gha, wo dr heilige Verena gwidmet gsi isch. Sit 1532 isch es aber e Woonhus.






</doc>
<doc id="13824" url="https://als.wikipedia.org/wiki?curid=13824" title="Langenbruck">
Langenbruck

Langebrugg (hochdytsch Langenbruck) isch e politischi Gmeind im Bezirk Waldeburg vom Kanton Basel-Landschaft in dr Schwiiz.

Langebrugg liggt ganz am Änd vom Waldeburgertal südlich vo dr Passhechi vom Obere Hauestei uff 734 m. ü. M. Sie isch die heggschtglägeni und sydligschti Gmeind vom Kanton und zuedäm die einzig, wo "ännet" (sydlig) dr Juraketti liggt. Langebrugg gränzt im Norde an d Baselbieter Gmeinde Waldeburg, Oberdorf, Bämbel und Eptige. Vo de andere drei Sitte wird dr Ort vo de soledurnische Gmeinde Mümliswil-Ramiswil, Holderbank, Egerkinge und Hägedorf umschlosse. Langebrugg liggt au am Fuess vom Pass iber dr Belche, wo noch Eptige fiehrt. Dr eigentligi Astiig fangt bim Kloschter Schöntel a.

1145 isch Langebrugg als Villa Langenbruccho s'erschti Moll urkundlig erwähnt worde. Doch scho vil friener ischs Gebiet um Langebrugg wichtig gsi. So hän bereits 58 v. Chr. d Reemer dr Fuesspfad iber dr Oberi Hauestei zunere feschte Stroos zwische de Stedt Aventicum und Augusta Raurica usbaut. Do's Gebiet zimlig sumpfig gsi isch, hett me Hölzer näbenand quer gleggt, woruff dä Teil vo dr Stroos dr Name "zer lange Brugg" biko hett. Do drus isch spöter dr Name Langebrugg entstande.

Langebrugg isch im spoote 18. und friene 19. Joorhundert e bliehende Luftkurort vor allem für die riiche Herre uss dr Stadt Basel gsi. Drnäbe isch Landwirtschaft und Siidebandwäberei wichtig gsi.

Zue Langebrugg gheere au zwei Weiler:

S Wappe stammt vo 1939. D Wappefarbe betone die frieneri Zuegheerigkeit zur Herrschaft Froburg. S Agnus Dei (Lamm Gottes) erinnert ans Kloschter Schöntel, wo aber nid em alte Kloschterwappe entspricht (Schutzpatronin isch die heiligi Maria gsi). Im undere Teil wird e langi Brugg stilisiert.

No hytte isch Langebrugg e Turismusort mit regionaler Bedytig. Es isch drnäbe au dr einzig Wintersportort vom Baselbiet. Langebrugg hett e iber 100 km langs Wandernetz, Mountain-Bike-Trails, e Kneipp-Erläbnispfad, e Summerrodelbahn, e nordischs Skisprungzentrum, Langlaufloipe und zwei Skilift (Oberi und unteri Wanne; plus e Kinderskilift). Vor allem's Skifahre isch sehr beliebt und bietet au mit de beide Lift (Totallängi 1650m, Höhedifferänz 350m) einiges, fyr dass s Skigebiet sehr tief gläge isch. Und das isch au dr greescht Nochteil: Mit dr fortschrittende Klimaerwärmig wärde d Tääg, wo me z'Langebrugg iberhaupt no skifahre gha, immer weniger. Und villicht sin d Täg vom Wintersportort Langebrugg scho zellt...






</doc>
<doc id="13832" url="https://als.wikipedia.org/wiki?curid=13832" title="Venus (Planet)">
Venus (Planet)

D'Venus isch de zweiti Planet vo de Sunne äwagg und isch de sächstgröschti Planet in eusem Sunnesystem. D'Venus het fascht die gliichi Grössi wie d'Ärde und chunt uf irer Umlaufbahn de Ärde am nöchschte. Vo de Ärde uus gsee isch d'Venus nach em Mond s'hellschte Objekt am Himmel wo nid sälber lüchtet. Mer cha d'Venus am beschte am Morge oder am Oobe gsee, dorum heisst si au Morge- oder Oobigstärn. D'Venus ghört zu de vier ärdähnliche (terrestrische) Planete.

S'aschtronomische Zeiche vom Planet Venus isch s'gliiche wie mer au in dr Aschtrologii und dr Biologie bruucht: s'Symbool vom wiibliche gschlächt (lueg bim Lemma). Das symbool schtoot für Wiiblichkeit per se und wird als schtilisierti Daarschtellig vomene Handschpiegel vo de römische Göttin Venus interpretiert.

Vo allne Planete im Sunnesyschtem sind sich d'Ärde und d'Venus am ähnlichschte. D'Venus het ä Durchmässer vo 12'103.6 km, also isch si fascht gliich gross wie d'Ärde (12'756 km). Mängisch redet mer au vo de Planetegwüschter oder Zwilling. Währendem sie zwar ähnliche Masse und chemischi Zämmesetzig händ, düend si sich in ihrne Ooberflächene fescht unterscheide.

D'Atmosphäre vo dr Venus beschtoot hauptsächlich us Chooledioxid, mit emene 3,5 %-ige Aateil vo Schtickschtoff. Wäge dr groosse Gsamtmasse vo dr Atmosphäre isch di absoluti Mängi vom Schtickschtoff öppe fünf-mol grösser als in dr Ärdatmosphäre. D'Gsamtmasse vo dr Venusatmosphäre isch öppe 90-mol grösser als d'Masse vo de Lufthülle um d'Ärde, und doodermit isch de mittleri Druck am Bode öppe 92 bar. Das isch gliich wie dr Druck uf dr Ärde 910 m under Wasser. An dr Ooberflächi isch d'Dichti vo dr Atmosphäre uff dr Venus im Mittel 50-mol so hooch wie uff dr Ärde.

Öppe 90 Prozent vo dr Atmosphäremasse isch in de erschte 28 km vo dr Ooberflächi us aagsammlet. D' Masse vo däm Gasozean entschpricht öppe eim Drittel vo dr Masse vo de Wältmeer uf dr Ärde. Verschideni Sonde händ elektro-magnetischi Impuls regischtriert, wo wahrschinlich vo hüüfige Blitzentlaadige chömme, wo sich in dere dichte Dunschtschicht wiit underhalb vo de Wolketecki abschpile. Wenn die Blitzentlaadige in dr Wolkeschicht schtattgfunde hätte, so hätti mer d'Blitz in dr Nacht müesse gsee, aber uff dr Nachtsiite vo dr Venus het mer die Lüüchterschiinige nid chönne beobachte. Über de Wolke het's Dunschtschichte bis uff d'Höchi vo öppe 90 km. Öppe 10 km wiiter oobe hört denn d'Troposphäre uff. Wiiter oobe liit denn di 40 km dicki Mesosphäre, wo d'Temperatur bis zu -100 °C erreiche cha. No wiiter oobe, i dr Thermosphäre stiigt d'Temperatur, wäg dr Absorption vo de Sunneschtraalig wider. Temperature im Minusbereich git's insgesamt nur am Grund vo dr Thermosphäre bis aabe in di oobere Wolkeschichte. D'Exosphäre isch di üsserschti Atmosphäreschicht und erschtreckt sich bis zunere Höchi vo öppe 220-250 km.


</doc>
<doc id="13837" url="https://als.wikipedia.org/wiki?curid=13837" title="Lauwil">
Lauwil

Louel (hochdytsch "Lauwil") isch e politischi Gmeind im Bezirk Waldeburg vom Kanton Basel-Landschaft in dr Schwiiz.

Louel liggt im üsserschte Südweschte vom Oberbaselbiet. Nochbergmeinde sin Reigetschwyl und Brätzbl. Im Süde und und Weschte gränzt d Gmeind an die soledurnische Gmeinde Mümliswil-Ramiswil und Beiwil. D Gmeind isch inere kleine Mulde am Faltejura uff 634 m. ü. M. Louel isch nur vo dr Verbindigsstroos Reigetschwyl-Brätzbl uss z'erreiche und hett keinerlei Durchgangsverkehr.

S Wappe, wos sitt 1943 offiziell git, zaigt drei roti Flamme über emene grieni Fünfbärg uff silbrigem Grund. S Wappe erinnert ans frienere Woorzeiche vom Ort, d Hochwacht. In de Trennigswirre vom Kanton Basel afangs 1830er Joor hän verschideni Oberbaselbieter Gmeinde bir Stadt bliibe welle. Damit die stadtreue Ort hän kenne kommuniziere unterenand, v. a. um sich z'warne vor Baselbieter Freiheitskämpfer, hett me vo 1832-1833 uffem Vogelbärg en stark bewachte Wachposchte mit emene Höhefyyr errichtet.

1194 wird Louel als Luiwilre s'erschti Moll urkundlig erwäänt. S Dorf hett zur froburgische Herrschaft Waldeburg gheert. Aber au d Herre vo Ramstei und em Kloschter Schöntel bi Langebrugg hän Bsitz im Dorf gha. Im Mittelalter isch z Louel e Chile namens St. Romai gstande, wo vo de Reigetschwyler und Brätzbler brucht worde isch. Hytte hetts Chile in Brätzbl und Reigetschwyl, aber nymm in Louel.





</doc>
<doc id="13838" url="https://als.wikipedia.org/wiki?curid=13838" title="Niederdorf BL">
Niederdorf BL

Niiderdorf (hochdytsch "Niederdorf") isch e politischi Gmeind im Bezirk Waldeburg vom Kanton Basel-Landschaft in dr Schwiiz.

Niiderdorf isch es langzoges Bachziledorf im Tal vo dr hindere Fränke (Waldeburgertal) und wird vom Waldeburgerli und dr Hauptstroos Lieschtel–Oberi Hauestei–Soledurn erschlosse. Es liggt uff 472 m ü. M. Nochbergmeinde sin talabwärts Höllschte und talufwärts Oberdorf. Wägem sehr verzettlete Gmeinibann gränzt Niiderdorf zuedäm au an Bämbel, Dittere, Arbetschwyl, Buebedorf und Lampebrg.

S Wappe gitts sit 1938. Es isch schreeg in e blaui und silbrigi Helfti teilt. In gwächselte Farbe isch druff en uffrächte gotische Schlüssel mit emene «O» im Schlüsselgriff abbildet. Dä Schlüssel isch e Attribut vom Patron vo dr Talchile St. Peter, wo am undere Ortstrand vo Oberdorf zwische Ober- und Niiderdorf stoot. D Schregi erinneret an Bärgsturz vo 1295, wo näb dr Chile dure goot und Ober- und Niiderdorf trennt het.

Scho sitt de Römer isch s Gebiet besiidlet gsi, wie Streufund uss dr Römerzyt und friehmittelalterligi Steiplattegräber zeige. Im friene Mittelalter isch Niiderdorf mit Oberdorf zämme als Onoldswil dr Mittelpunkt vom obere Fränketal gsi. 835 wärde Ober- und Niiderdorf als Honoltesvillare s erschti Moll erwähnt. Dr Name Honolt selli uff dr althochdytschi «Hunwalt» zrugg go, was sich us Hun (Tierkind, jungs Bärli) und waltan (walte, über eppis Macht ha) zämmesetzt. Im 9. Joorhundert hett Onoldswil em elsässische Kloschter Murbach gheert, spöter denn de Froburger. Die hän Leenslyt gha, wo sich «de Onoldswilere» gnennt hän. Im 10. und 11. Joorhundert hett me denn em hyttige Niiderdorf immer hyffiger «de inferiori Onoltzwil» (unters Onoldswil) gsait. Durch dr schweri Bärgsturz vo 1295 hett d Trennig vo Onoldswil ins hyttige Ober- und Niiderdorf versterkt. Ab öppe 1453 hett me denn em undere Dorfteil «Onoldswil im nidere Dorf» gsait, währenddäm Oberdorf no bis öppe 1600 witer Onoldswil gheisse hett. Beidi Siidlige sin um 1400 an d Stadt Basel ko. Z Niiderdorf isch im Mittelalter e St. Niklaus-Kapälle gstande, wo noch dr Reformation in e Wohnhus umbaut worde isch und im 17. Joorhundert durch e Dorfbrand zersteert worde isch.




</doc>
<doc id="13839" url="https://als.wikipedia.org/wiki?curid=13839" title="Niederdorf">
Niederdorf

Dr schriftdytschi Ortsname Niederdorf bezeichnet:

Gmeinde:
Gmeindsteil:


Lueg au:


</doc>
<doc id="13840" url="https://als.wikipedia.org/wiki?curid=13840" title="Oberdorf BL">
Oberdorf BL

Oberdorf (hochdytsch äbeso), au "Obedórf" mit emen nur aghuchte «r» in «ober», isch e politischi Gmeind im Bezirk Waldeburg vom Kanton Basel-Landschaft in dr Schwiiz.

Oberdorf isch es langzoges Bachziledorf im Tal vo dr vordere Fränke (Waldeburgertal) und wird vom Waldeburgerli und dr Hauptstroos Lieschtel-Oberi Hauestei-Soledurn erschlosse. Es liggt uff 493 m. ü. M. Nochbergmeinde sin talabwärts Niiderdorf und talufwärts Waldeburg. Wägem sehr verzettlete Gmeinibann gränzt Oberdorf zuedäm au an Bämbel, Langebrugg, dr Tschoppehof und Ditterte.

S Wappe gitts sit 1938. Es isch schreeg in e blaui und silbrigi Helfti teilt. In gwächselte Farbe isch druff en uffrächte gotische Schlüssel mit emene «O» im Schlüsselgriff abbildet. Dä Schlüssel isch e Attribut vom Patron vo dr Talchile St. Peter, wo am undere Ortstrand vo Oberdorf zwische Ober- und Niiderdorf stoot. D Schregi erinneret an Bärgsturz vo 1295, wo näb dr Chile dure goot und Ober- und Niiderdorf trennt het.

Scho sitt de Römer isch s Gebiet besiidlet gsi, wie Streufund uss dr Römerzyt und friehmittelalterligi Steiplattegräber zeige. Im friene Mittelalter isch Oberdorf mit Niiderdorf zämme als Onoldswil dr Mittelpunkt vom obere Fränketal gsi. 835 wärde Ober- und Niiderdorf als Honoltesvillare s erschti Moll erwähnt. Dr Name Honolt selli uff dr althochdytschi «Hunwalt» zrugg go, was sich us Hun (Tierkind, jungs Bärli) und waltan (walte, über eppis Macht ha) zämmesetzt. Im 9. Joorhundert hett Onoldswil em elsässische Kloschter Murbach gheert, spöter denn de Froburger. Die hän Leenslyt gha, wo sich «de Onoldswilere» gnennt hän. Im 10. und 11. Joorhundert hett me denn em hyttige Niiderdorf immer hyffiger «de inferiori Onoltzwil» (unters Onoldswil) und Oberdorf witerhin Onoldswil gsait. Durch dr schweri Bärgsturz vo 1295 hett sich d Trennig vo Onoldswil ins hyttige Ober- und Niiderdorf versterkt. Ab öppe 1453 hett me denn em undere Dorfteil «Onoldswil im nidere Dorf» gsait, währenddäm Oberdorf no bis öppe 1600 witer Onoldswil oder «Onoldswil im obere Dorf» gheisse hett. Beidi Siidlige sin um 1400 an d Stadt Basel ko. 1491 isch – näbe Onoldswil – au dr Name Oberdorf s erschti Moll urkundlig erwähnt.






</doc>
<doc id="13841" url="https://als.wikipedia.org/wiki?curid=13841" title="Oberdorf">
Oberdorf

Dr Begriff Oberdorf stoot allgemein fyr e oberi, hecher glägene Teil vomene Dorf, isch aber au dr Name vonere ganze Reihe vo Ortschafte und au sälbstständige Gmeinde:









</doc>
<doc id="13843" url="https://als.wikipedia.org/wiki?curid=13843" title="Reigoldswil">
Reigoldswil

Reigetschwyl (hochdytsch "Reigoldswil"), umgangssprochlich au "Reigeli," isch e politischi Gmeind im Bezirk Waldeburg vom Kanton Basel-Landschaft in dr Schwiiz.

Reigetschwyl liggt inere natyrlige Mulde z'hinderscht im Tal vo dr hindere Fränke am Fuess vo dr Wasserfalle. D Gmeind isch wird sitt yber hundert Joor mit dr erschte konzessionierte Buslinie vo dr Schwiiz (durch d Autibus AG Lieschtel (AAGL)) vo Lieschtel här erschlosse. Reigetschwyl isch Talstation vor Wasserfallebahn, wo uff 928 m. ü. M. uff d Wasserfalle, emene Höhezug vom Faltejura, fiehrt. Die Gondelbahn isch 2006 neu baut worde und isch die einzigi Gondelbahn vo dr Nordweschtschwiiz.

Reigetschwyl gheert zu de gressere Gmeinde vom Bezirk Waldeburg und duet ihn im Oschte vo Nord bis Süd langzoge usfylle. Nochbergmeinde vo Reigetschwyl gitts vili (im Norde agfange, yber Oschte): Ziefe, Arbetschwyl, Ditterte, dr Tschoppehof, Waldeburg, Louel, Brätzbl und die soledurnische Mümliswil-Ramiswil im Süde und Seewe im Nordweschte.

S Wappe gitts sit 1937 und isch in zwei Helftene teilt. Unte isch uff blauem Grund e silbrige wälleartige Schregbalke abbildet, in dr obere Helfti uff goldigem Grund en Adler mit rote Fäng und Schnabel, wone villfarbigs Fäderkleid hett. Die under Helfti wiist uff d Lag vor Gmeind hi: unterhalb vo dr Wasserfalle, vo wo uss vili Bächli ins Tal fliesse, Reigetschwyl isch au Quellort vo dr hindere Fränke. Dr oberi Teil erinneret a die ehemoligi Zuegheerigkeit vor Gmeind zur Herrschaft Froburg (Froburger Wappe).

Fund und Flurnäme belegge, ass scho zer Zyt vo de Römer und im frieni Mittelalter Lyt z Reigetschwyl gläbt hän. Dr Ortsname wird 1152 als Rigoltswilre (Wiiler vom Rigolt) s erschti Moll erwähnt. Erschti bekannti Bsitzer vom Dorf sin d Herre vo dr Froburg gsi. Ihri Leensherre, die Edle vo Rifestai, hän uff ihrer schwer zuegänglige Burg öschtlig vom Dorf gläbt. 1366 glangt dr Ort zämme mit em ganze Amt Waldeburg an Bischof vo Basel und 1400 an d Stadt Basel sälber. Friener hett Reigetschwyl zämme mit Louel und Brätzbl e Chile z Louel gha. Nochdäm die abbrennt isch, hett me 1562 e eigni Chile baut, sitt 1765 bilet Reigetschwyl mit Dittere e Chilegmeind. Im 19. Joorhundert hän vieli Reigetschwyler wie vili Oberbaselbieter vo dr Siidebandwäberei gläbt. Will d Siidebandherre z Basel d Lytt hyffig mit Fynf-Frangge-Styck (Foifliber) zahlt hett und im Reigetschylertal d Siidebandwäberei bsunders stark usprägt gsi isch seit me em Tal no hytte glägentlig Foiflibertal.

Hauptsehenswürdigkeit und touristische Aziehigspunkt witherum isch d Wasserfalle und d Wassefallebahn (Gondelbahn). Friener im Winter e Skigebiet, isch hytte no Schneewandere und Schlittle im Winter meglig. Im Summer isch d Wasserfalle e beliebts und sehr scheens Wandergebiet. 
Drnäbe ka me folgends aluege:



</doc>
<doc id="13844" url="https://als.wikipedia.org/wiki?curid=13844" title="Liedertswil">
Liedertswil

Dr Tschoppehof, offiziell Liedertschwyl (hochdytsch Liedertswil) isch e politischi Gmeind im Bezirk Waldeburg vom Kanton Basel-Landschaft in dr Schwiiz.

Fir Irritatione sorgt hyffig dr Umstand, dass me em Ort im Baselbiet normalerwys nid Liedertschwyl (Liedertswil), wiener offiziell heisst, sait, sondern Tschoppehof. 1194 wird dr Ort s'erschti Moll als Liedirwilre (Wiiler vom Liothard), erwähnt. Uff das stützt sichs hyttige Liedertschwyl (Liedertswil). Bis hytte hett sich aber im Dialäkt d' Bezeichnig Tschoppehof (mit Artikel) ghalte. Dä Name goht uff en Durs Tschopp (emene typische Baselbieter Gschlächt) zrugg, wo 1530 d Buurehöf im Ort gheert hän. Do dazumols Liedertschwyl nur uss drei Hööf bestande hett, hett em Durs Tschopp also dr ganz Ort gheert > Tschoppehof.

Dr Tschoppehof liggt inere Mulde zwische Waldeburger- und Reigetschwylertal uff im Schnitt 629 m.ü.M, tiefschti Punkt 570 m.ü.M., höchschti Punkt 1042 m.ü.M.
Nochbergmeinde sin Ditterte, Oberdorf, Waldeburg und Reigetschwyl. Durchs Dorf fliest s'Weigischtbächli, wo z'Oberdorf in die Vorderi Fränke mündet.

S Wappe (vo 1940) zaigt drei Baselbieter Dreisässehüüser mit Wohnhus, Schüre und Stall überenand. D Dächer sin blau, dr Hintergrund goldig, was an d Herrschaft vo de Froburger erinneret. Die drei Hyser erinnere dra, ass Liedertschwyl uss drei Einzelhöf hervorgange isch (vo obe noch abe: Niiderhof, Mittelhof, Hinterhof). 

S Dorf isch ursprynglig uss drei einzelne Höf entstande (Niiderhof, Mittelhof, Hinterhof). Es isch nochem Untergang vom Kloschter Beiwil als Teil vor froburgische Herrschaft Waldeburg 1366 an Bischof vo und 1400 an d Stadt Basel ko. Chirchlich hett dr Tschoppehof immer zur Chillegmein St. Peter ghört.
Frühner het dr Tschoppehof ä eigini Primarschuel gha, wo vo 1948 bis 1970 wägä Chindermangel het müesä gschlossä wärdä. 1070 isch t'Schule wider inemä neue Schuelhuus ufgangä. Am 26. Juli 1999 hets aber wider nume 5 Chinder gha, und d'Schuel het wider müessä gschlossä wärdä.
Hüt si dr Chindergarte, d'Real- ,d'Sekundar- und d'BWK-Schuel in Oberdorf, s'Gymnasium in Liestal.

Dr Gmeinrot bestoht us drü Mitglider.
D'Gmeiniverwaltig wird von ere Person im Näbäamt gführt.

D'Bürgergmein het ä Weid, uf dereä jedä Summer öpä 60 Rindli düiä sömmerä.
Als zweuti Gmein im Kanton Baselland hett dr Tschoppehof ä Scnitzelheizig bout.

Schützengesellschaft Liedertswil, gründet 1893. Eiges Schützehuus, letschti Fäldstand im Kanton Baselland. 
Aktive Tschoppenhöfer, gründet 1981.

Drü vollamtlichi landwirtschaftlichi Betrib, eis Architekturbüro, ei Beiz, ei Coiffeursalon, ei finmechanische Betrib, ei Handorgelschuel, ei Transportunternäme




</doc>
<doc id="13847" url="https://als.wikipedia.org/wiki?curid=13847" title="Versailler Vertrag">
Versailler Vertrag

Mit em Versailler Verdrag vu 1919 hän Ditschland un Frankrich noch em Erschte Wältgrieg Friide gschlosse. D Gegner vu däm Friide hän vum „Versailler Diktat“ gredt.

Am Änd vum Erschte Wältgriäg het s ditsch Kaiserrich faktisch kapituliärt (11. November 1918). Am 18. Jänner 1919 isch z Versailles bi Paris e sognännti „Friedenskonferenz“ zämme drätte – an däre hän numme d Siiger vum Wältgriäg deilgnumme; diä bsiigte Staate Ditschland, Eschtrich un Ungarn, aber aü s revolutionär Russland sin üsgschlosse gsii. Am 16. Jünni het Ditschland dr ändgiltig Vertragstext zum Unterzeichne innerhalb vu fimpf Dag vorglegt bikumme. Wänn des Ultimatum nit iighalte wird, wird iimarschiärt, isch adroht wore. So het dr ditsch Richsdag z Weimar am 22. Jülli mehrheitlig zuegstimmt; e Weigerig hätt bedittet, ass witteri Deil vu Ditschland bsetzt wäre, dr Hunger verlengeret wird un d Griägsgfangene lenger zruckghalte wäre. Am 28. Jünni 1919 het d ditsch Delegation z Versailles im Spiägelsaal dä Vertrag miäße unterschriibe – do wu 48 Johr vorhär s ditsch Kaiserrich üsgruefe wore isch.

Dr Kernpunkt vum Versailler Verdrag isch d Bstimmig, ass Ditschland ellei am Griäg Schuld seig (§ 231). Dodrüs isch d moralisch Berächtigig abgleitet wore, ass Ditschland Gebiätsabdrättige un Reparationszahlige an d Siigermächt miäß mache. D Reparationszahlige sin aber erscht in spetere Verträg konkret feschtglegt wore.

Dr Versailler Verdrag isch e entscheidende Punkt in dr ditsche Gschicht. Verschiidini Hischtoriker glaübe, ass mit däm Vertrag dr Grundstei fir dr Zweit Wältgriäg glegt wore isch. Dr Vertrag isch quer dur alli Parteie abglähnt wore. E Beobachter, wu nit im Verdacht stoht, zu Ditschland z halte, dr russisch Revolutionsfiährer W. I. Lenin, het am 6. Jülli 1920 dr Friide vu Versailles as „beschtialisch“ un „niiderträchtig“ bezeichnet. Sogar uf dr Siigersitte het sich e Mänke wennig Illusione gmacht. Do drzue het dr amerikanisch Bräsidänt Wilson ghert. Dr franzesisch Marschall Ferdinand Foch het gsait: „Des isch ke Friide, des isch e zwanzigjährige Waffestillstand.“ Anderersiits gitts sitt de 1960er Johr au immer meh dütschi Historiker, angfüehrt vo damals em Fritz Fischer, wo d Kriegsschuld vom Erschte Wältchrieg zum klar grössere Teil bim dütsche Militarismus gseh, wo 1918 au dr US-Präsident Woodrow Wilson massiv kritisiert hett. Zuedäm sii z. B. im Vertrag vo Locarno vo 1925 d Versailler Bedingige mit klarem französischem Iiverschtändnis i verschiedene Pünkt düütlich glockeret worde. ("Lueg au:" Frankreichs Versailles-Politik)

D Siigermächt hän bi däm Vertrag unterschiidligi Inträsseschwärpunkt gha:

Ditschland het ohni Volksabstimmige miäße abdrätte:

Noch Volksabstimmige sin abzdrätte gsii:

Noch Volksabstimmige sin verschiidini Gebiät bi Ditschland bliibe:

Im Velkerbund unterstellt wore isch:

Militärisch isch bstimmt wore:


Wirtschaftlig isch bstimmt wore:

Im e andere Vertrag (Vertrag vu Saint-Germain), aber nit ohni Bedittig fir Ditschland, isch feschtglegt gsii, ass d nej entstande „Republik Deutschösterreich“, wu sich het welle mit em Ditsche Rich zämmeschliäße, des nit derf. Dr Namme „"Deutsch"österreich“ isch verbotte wore. Umghert het Ditschland d Eigeständigkeit vu Eschtrich miäße aerkänne.

Dr Versaiiler Vertrag het dr Friide langfrischtig nit gsicheret. Gegelaifig het gwirkt:

Wänn diä demokratische Regiärige aü sich hän miäße fiäge, hän si doch alli uf e Revision vum Versailler Vertrag hiigschafft. Bsunders um Ruckgwinnig vum bsetzte Rheinland ischs gange un um d Reparationsforderige. S sin Deilerfolg erziilt wore – aber dr Kampf gege s „Versailler System“ isch zum e Sälbschtlaifer wore, aü wu scho s Schlimmscht iberstande gsii isch. 

Ditschi un änglischi Wikipedia; Brockhaus Enzyklopädie; zuedäm:


</doc>
<doc id="13848" url="https://als.wikipedia.org/wiki?curid=13848" title="Waldenburg BL">
Waldenburg BL

Wolb(e)rg, Wolbeg, Waldeburg oder Waldebuug (hochdytsch "Waldenburg") isch e politischi Gmeind und Hauptort vom glichnamige Bezirk im Kanton Basel-Landschaft.

Wolbrg liggt am obere Änd vom Tal vo dr vordere Fränke, wo au Waldeburgertal heisst, am Fuess vom Obere Hauestai. Wolbrg isch die oberi Ändstation vom “Waldeburgerli”, dr Ysebaan vo Lieschtel här.

D Nochbergmeinde sin Oberdorf, Langebrugg, s soledurnische Mümliswil-Ramiswil, Reigetschwyl und dr Tschoppehof.

Im Weschte vom Gmeindbann isch dr höchscht Närg vom Baselbiet, di Hinteri Egg.

Sit 1926 hett Wolbrg e Wappe. Es zeigt en Adler mit blau-wyss gmuschterte Fädere, rotem Schnabel, roter Zunge und rote Kralle uff eme goldige Schild. Es isch dr Adler vom Schild vo de Grafe vo dr Frohburg. Denne hett friener moll dr ganz hyttig Bezirk Wolbrg und no meh gheert.

1244 wird Wolbrg s erschti Moll urkundli erwäänt als "Waldenburch". Dr Name isch vermuetli e Umdytig vo Walenburg, was «Burg vo de Walche (Wälsche)» bedytet, vilicht aber au e Zämesetzig mit em althochdytsche Personename "Waldo".

Die erschti Besiidlig isch aber woohrschiins zu Zytte vo de Römer gsi, wo zur Sicherig vo ihrer Stroos yber dr Hauestai z Wolbrg vilecht e Wehralag baut hän. Im friene Mittelalter hetts Dorf no zue Onoldswil (hytte Ober- und Niiderdorf) gheert. No hytte gheert Wolbrg kirchlig zue Oberdorf, au wenn z Wolbrg syt em 13. Joorhunder e Kapälle gstande isch und syt 1833 e Chile stoot.

Wo dr Gotthardpass ereffnet worde isch, hett dr Hermann vo Frohburg s Stedtli Wolbrg grindet. D Stadt isch zur Sicherig vom Handelsverkehr yber dr Oberi Hauestai massiv gsicheret worde und von ere Burg bewacht gsi. Dr Ort hett au s Stadträcht biko.

1366 isch d Stadt an Bischof vo Basel und 1400 vo däm an d Stadt Basel ko. 1525 hett Wolbrg scho e Hammerwärk und e Yseschmiidi gha.

Anne 1833 isch Wolbrg der Hauptort vom glichnamige Bezirk im neu grindete Kanton Basel-Landschaft worde. Wo me d Centralbahn vo Basel über Sissech und Läufelfinge uf Olte baut hett, isch dr Verkehr yber dr Hauestai weniger worde. Drumm hett d Gmeind 1853 d Uhreinduschtrie im Ort igfiehrt. De Uhrefabrikante isches au zumene grosse Teil z verdanke, dass s “Waldeburgerli” baut worden isch. Hytte isches fascht e Vorortstram, aber friener isch es e wichtegi Persone- und Gietertransportbahn gsi (mit gresserem Rangierbahnhof z Lieschtel).





</doc>
<doc id="13849" url="https://als.wikipedia.org/wiki?curid=13849" title="Waldenburg">
Waldenburg

Dr Name Waldenburg bezeichnet: 

im alemannische Sprochruum

anderi
Waldenburg isch de Familiename vo folgende Persone:
Lueg au: 


</doc>
<doc id="13858" url="https://als.wikipedia.org/wiki?curid=13858" title="Hamburger Symphoniker">
Hamburger Symphoniker

D Hamburger Symphoniker sy 1957 gründet worde. Dr erscht Houptdirigänt vom Hamburger Orcheschter isch dr Robert Heger gsy. Unger syne Nachfolger sy dr Imre Kertesz, dr Carlos Kalmar und dr Miguel Gómez-Martinez gsy. Am Afang vo der Sesong 2004/2005 isch der Andrey Boreyko dr nöi Houptdirigänt vom Orcheschter worde. Zwüsche ihm und de Hamburger Symponiker het sech en eimaligi und künschtlerisch ufregendi Zämearbeit entwicklet. 

D Hamburger Symphoniker hei ds Privileg, dass si ds einzige Orcheschter mit Sitz i dr Laeiszhalle Hamburg sy. Ds Orcheschter het mit namhafte Dirigänte wi em Charles Mackerras, Christian Thielemann, Peter Ruzicka, Horst Stein, Ralf Weikert und Sebastian Weigle zämegschaffet. Es paar vo de wältbeschte Solischte, wi dr Christian Tetzlaff, d Elisabeth Leonskaja, dr Frank Peter Zimmermann, d Edita Gruberova, dr Placido Domingo und d Grace Bumbry sy mit em Orcheschter i de letschte Jahr ufträtte. 

D Hamburger Symphoniker schpile regelmässig öppe 20 Opere und Ballet i jeder Sesong i dr Hamburger Staatsoper. Ds Orcheschter het internationali Anerkennig dür vil Konzärttournees nach Ängland, Italie, Frankrych, Schpanie, Skandinavie, Pole und id Türkei gwunne.

Ufnahme mit de Hamburger Symphoniker sy bi Dabrinsghaus und Grimm, edel classics und der Deutsche Grammophon erschine (Dütsche Schallplattepriis ECHO Klassik).

Syt vilne Jahr offeriert ds Orcheschter e sehr erfolgrychi Serie vo Chinderkonzärt. Di legendäre jährleche open-air Konzärt im Innehof vom Hamburger Rathuus sy immer usverchouft. 

D Hamburger Symphoniker sy e sehr reschpektierti Komponänte vom europäische Kulturläbe.



</doc>
<doc id="13865" url="https://als.wikipedia.org/wiki?curid=13865" title="Peter Steiner">
Peter Steiner

De Peter „Cool Man“ Steiner (* 22. Januar 1917 z Walestadt, Kanton Sanggalle; † 12. November 2007 au dört) isch en Schwiizer gsi, wo i de 90er Jahr als musikalische Werbeträger unter em Name „Cool Man“ Berüemtheit erlangt het, i bereits fortgschrittnem Alter und mit sim Bart als Markezeiche. Sini erschte Singel "It's cool man" und "Geierwally" händ sich über 1 Million Mal verchauft, de Steiner het i de Schwiiz und z Dütschland je en goldnigi CD iigschpillt. 

De Steiner isch Vatter vo 10 Chind und Grossvatter vo 9 Änkel gsi. Sini Chind heissed Mario, Bernadetta, Arno, Andrin, Urs (de Dirigent vom Symphonieorchester „Sinfonietta“ z San Francisco), Rea, Rita, Irene, Silvio und Patrik. Sini Frau Katharina isch au sini Manageri gsi. Sis gröschte Hobby isch ds Bsueche vo Viehusschtellige gsi. 

De Steiner hed Färnsehwerbig für „Milka“-Schoggi gmacht. I däre Werbig isch är de „Cool Man“ gsi. Dezue isch under de Interpretebezeichnig „XXL feat. Peter 'Cool Man' Steiner“ d Singel „It’s Cool Man“ erschine. 

Ds Lied hed aagfange mit em Steiner sim Spruch „Ah - ein Stadtmensch ... / Sie glauben wohl auch, dass wir hier Oben etwas altmodisch sind ... / Aber Vorsicht: It’s cool man!“. De Teil "It's cool man!" isch während em Lied immer wider widerholt worde. 

De Steiner het Autogrammschtunde gäh und d Schweizer Illustrierte het ihm en Reportage gwidmet. Wo är im Jahr 2007 si 90. Geburtstag gfiiret het, händ ihm de UNO-Sonderbotschafter Adolf Ogi und de Ex-Boxer Stefan Angehrn gratuliert. Früener het de Steiner z San Bernardino-Villaggio gwohnt. Gstorbe isch är z Walenstadt SG.





</doc>
<doc id="13876" url="https://als.wikipedia.org/wiki?curid=13876" title="Fribourg-Gottéron">
Fribourg-Gottéron

Fribourg-Gotteron isch e Ishockey-Club us Fryburg.



</doc>
<doc id="13877" url="https://als.wikipedia.org/wiki?curid=13877" title="Bühler AG">
Bühler AG

De Büeler oder offiziell d Bühler AG isch en bedütende schwizer Technologikonzern. De Familibetriib isch weltwiit Martfüerer för Maschine i de Naarigsmittelindustrii, im Druckguss und i de chemische Verfahrestächnick. Er hät sin Hauptsitz z Uzwil.

Im Joor 1860 hät de Adolf Bühler e Isegüsserei gründet. Elf Joor spöter isch a die Güsserei e mechanischi Werkstatt aglideret worde. Döt sind bald di erste Gusswalzene agfärtiget worde, und 1890 isch den di erst Getraidemüli us Büeler-Teil zämebaut worde. Spöter isch de Büeler uf vill verschidene Märt aktiv gsi, unter anderem sind Taigware-, Schoggi-, Brauerai- und Farbmaschine baut worde. 

Hüt isch de Büeler i vilne verschidene Gschäftsfälder tätig. Die sind i drei Produktionsdivisione glideret:


De Büeler hät hüt i über 100 Länder uf de ganze Welt Niderlassige und er beschäftigt öppe 7'800 Mitarbeiter, dävo knapp 2'500 i de Schwiz. Im gsammte sind zuedäm no fascht 500 Lehrling.
Zur Ziit isch de Urs Bühler Verwaltigsrotspräsident, de Calvin Grieder isch dä CEO. 
Im Johr 2010 hät de Büeler en Umsatz vo zirka 1,9 Milliarde Franke gmacht.



</doc>
<doc id="13886" url="https://als.wikipedia.org/wiki?curid=13886" title="Griechische Makedonier">
Griechische Makedonier

D Griechische Makedonier (griechisch: Μακεδόνες/"Makedones" bzw. "Makedhones") sen d griechischsprochige Eiwohner vo dr Landschaft Makedonie bzw. dr Region Makedonie im nerdlichè Griecheland. Zu dene seit mr au oft Makedonier oder Mazedonier, abr dr zwoide Begriff isch missvrständlich, weil er im Daitscha haifig fir d slawische Mazedonier braucht wird. Dr Begriff Makedone moint drgega in dr Regl d antike Bvölkerung vo Makedonie, wo d griechische Makedonier a Verwandtschaft mit era hen.

D griechische Makedonier stellat met ca. 2.6 Milliona Eiwohner ca. a Viertl vo dr Bevölkerung vo Griecheland dar. Viile Makedonier send vor allem in de Johr 1924-1974 nach Australie, Kanada ond in d USA emigriert. In dr australischa Stadt Melbourne isch mit ca. 250.000 Menscha d gröschda Gmoind (nach Thessaloniki) vo dr griechische Makedonier.



</doc>
<doc id="13891" url="https://als.wikipedia.org/wiki?curid=13891" title="Genf">
Genf

Gämf (; hochdütsch "Genf"; fanzösisch Genève []; Patois: "Zenéva" []; iteliänisch "Ginevra"; rätoromanisch "Genevra"; änglisch "Geneva") isch die zwäitgröscht Stadt vo de Schwiiz und d Hauptstadt vom gliichnamige Kanton.

Gämf liit am Gämfersee, wo im französische "Lac Léman" heisst. D Altstadt isch uf emene Hoger über der Seebucht, wo druus d Rhone use flüsst. Dä Fluss lauft dänn dur d Stadt Gämf gäge Südweschte wyter. De ander Fluss, wo vom französische Bärgland vo Hochsavoie her chunnt und z Gämf i d Rhone mündet, isch d Arve.

D Stadt Gämf hät öppe 202'000 Iiwohner, im ganze Kanton sind’s öppe so 470'000 Iiwohner und i de Metropolregion wohned gut 1'250'000 Persone.

D Stadt het vier Stadtviertel: "Cité, Plainpalais, Eaux-Vices" und "Petit-Saconnex" und sächzää Kwartier. "Plainpalais, Eaux-Vices" und "Petit-Saconnex" sind ehemoligi Gmeinde, wo men anne 1931 uf Gämf ygmeindet het.

Ringsum d Stadt sind d Gmeinde Cologny, Chêne-Bougeries, Veyrier, Carouge, Lancy, Vernier, Le Grand-Saconnex und Pregny-Chambésy. Chly wyter usse lyt d Landesgränze vo dr Schwyz zu Frankrych. D Stadt Gämf chunt nit diräkt a d Gränzen aa.

S Piet vo Gämf isch scho i de jüngere Staizitt bisidlet gsii, wie Füürstele us dere Zitt biwiiset. I de Bronzezitt isch den d Geged um Gämf dicht bisidlet gsii, spöter aber het d Bivölkerig abgnoo.

D Allobroger, en keltische Stamm, hend spötistens um 200 vor Chrischtus uf em Hügel zwüschet em See, de Rhone und de Arve e bifestigts Oppidum errichtet, wo de Seehafe und d Flussöbergeng öberwacht het. D Römer hend 122/120 vor Chrischtus d Allobroger underworfe und i d Provinz "Gallia Narbonensis" iiglideret. Di alt Sidlig "Genava" und de Hafe sind usbaue wore. Um 100 vor Chrischtus isch öber d Arve e Holzbrugg baue und de Hafe isch verstärcht wore. Um 80 vor Chrischtus isch bim Hafe e drüü Meter höchi Statue us Aicheholz ufgstellt wore, wil dört vermuetli en Kultort gsi isch. D Brugg öber d Rhone aber het de Julius Cäsar im März 58 vor Chrischtus abriisse loo, zum verhindere, as d Helvetier dör d Provinz Narbonensis züchet.

Denn het sich d Stadt zumene wichtige Handelszentrum entwicklet und de Hafe isch immer mee uusbaut wore. Wo d Alemane um 260 d Stadt Genava plünderet hend, het me e Stadtmuur baut. I de zwaite Hälfti vom 4. Joorhundrt isch Gemf e Bischofssitz wore mit eme prächtige Palascht, de erst bikannt Bischof isch de Isaac gsii, wo i de Zyt um 400 gläbt het. Wo ane 443 d Burgunder i de Sapaudia agsidlet wore sind, isch Gämf Sitz vom burgundische König gsii, nebet Lyon und Vienne. Wo de König Gundobad mit sim Brüeder Godigisel, wo z Genf residiert het, Striit öbercho het, het de Gundobad d Stadt verbrännt, aber noch em Tod vom Godigisel wider ufbaue lo. Im Joor 534 isch s Burgunderriich vo de Merowinger underworfe und eso Tail vom Fränkische Riich wore. Ane 563 het e Tsunami, uusglöst dör e Bergsturz am obere Gemfersee, s Hafeviertel vo Gemf öberfluetet.

D Machtverhältnis im Mittelalter sind kompliziert gsii, und zwöschet em Bischof vo Gemf und de Groofe vo Gemf het s Spannige gee. Um 1250 hend d Groofe vo Savoye d Herrschaft öbernoo und sich mit de Gemfer Börgerschaft agfründet, um di politisch Macht vom Bischof z schwäche. Aber au d Äidgnosse und de König vo Burgund hend probiert, immer mee Iifluss uf die wichtigi Stadt z nee, so as d Börgrschaft vo Gemf immer wider nöiji Vertreg het müese uufsetze.

I de Renaissance hät de Reformator Johannes Calvin (1509–1564) z Gämf sini Lehr verchündet. As Folg vo de Reformation isch im Joor 1535 de Bischof entmachtet wore und er het müese d Stadt verloo.

1602 het Savoie probiert d Stadt yznee – däm Eräignis seit me hüt no d "Escalade" – was aber nit glungen isch. Im Vertrag vo Saint-Julien het Savoie d Unabhängikäit vo Gämf anerchännt.

1798 het Frankrach d Stadt annektiert. si isch d Hauptstadt vom nöie franzöische Département Léman woorde. Wo 1813 s öschtrychische Militäär d Stadt ygnoo het, het sech die wider für unabhängig erklärt. Gly drufabe het si bi dr Schwiiz agfrooget, und 1815 händ sich Gämf und d Äidgnosseschaft zämeschlosse, und eso isch Gämf 1848 e Kantoon vo dr Schwiiz wore.

Im 20. Jaarhundert sind vil international wichtigi Organisatione uf Gämf cho; zum Bispiil:

S CERN, wo di Europäischi Organisazioon für Chärnforschig isch, macht wichtegi internazionali Projäkt. Vom CERN uus isch au s World Wide Web entwiklet worde.

Quälle: Bundesamt für Statistik 2005

De Uusländeraateil isch anne 2013 bi 47,7 Prozänt gläge.

14,6 Prozänt vu dr Yywohner sin anne 2000 reformiert gsi, 37,4 Prozänt remisch-katholisch.

Bi dr Nationalrotswahle 2011 het s des Ergebnis gee: FDP 16,1 %, CVP 7,3 %, GLP 2,8 %, Grüeni 14,4 %, MCR 9,4 %, SP 22,4 %, SVP 15,3 %, Sunschtigi 12,2 %.

Dr Stadtpresidänt heisst "Maire". Z Gämf wächslet gmäss dr Verfassig jedes Joor s Person, wo das Ampt het.
Lueg do dezue: d Lischte vo de Stadtpresidänte vo Gämf

Bi dr Volkszellig 2000 hän vu dr 177'964 Yywohner 128'622 Franzesisch as Hauptsproch aagee, 7'050 Dytsch, 7'320 Italienisch un 34'972 anderi Sproche.

De alt frankoprovenzaalisch Patois vo Gämf isch wahrschiins Endi 19./Aafangs 20. Jh. uusgstorbe. Ergebnis us de Volkszellige vo 1990 un 2000, wo Deil Lüt Patois als Sproch aagchrüzlet häi, sind eventuell so z’verstoo, dass d Lüt unter «Patois» ihr Regionalfranzösisch verstande häi.






</doc>
<doc id="13892" url="https://als.wikipedia.org/wiki?curid=13892" title="Landkreis Rottweil">
Landkreis Rottweil

Dr Landchrais Rautweil (verhochdytscht "Rottweil") isch e Landchrais z Baade-Wiirdebäärg ùn bschdood us ehemals Wiirdebärgische, Baadische ùn Hohezollerische Oordschafde. Är ghèèrd zue dr Region Schwaarzwald-Baar-Heubärg im Regierigsbezirk Fryybeg. D'Kraisstadt isch Rautweil. 

De Landchreis Rautweil erstreckt sich von da eme kleine Deil vo de Schwäbischi Alb im Oschde, bis zum Schwarzwald im Weschda. Im Eschdliche Deil flieaßt de Neckar.

Dä Landkrais gränzd im Norde an dr Landchrais Frèideschdad, im Oschde an dr Zolerealbchrais, im Siide an dr Landchrais Duttlinge ùn an dr Schwaarzwald-Baar-Chrais ùn isch Weschde an dr Ortenauchrais.

Zem Landchrais Rautweil ghèère 6 Schded ùn 15 Gmaine.



</doc>
<doc id="13896" url="https://als.wikipedia.org/wiki?curid=13896" title="Gedichte Voltaires">
Gedichte Voltaires

Dr ditsch un alemannisch Dichter Hermann Burte het 1934 si Buech Gedichte Voltaires vereffentligt - un zwar im R. Oldenbourg Verlag München-Berlin-Zürich. Dr het des Buech mit ere Widmig versähne: "Werner Reinhart in Freundschaft"; dr Werner Reinhart (1884–1951) isch e Kaüfmann un Mäzen üs Winterthur gsii.

In däm Buech het dr Burte uf 70 Sitte 46 Gedicht vum Voltaire vereffentligt, wun er ab 1930 üs em Franzesische ins Ditsch ibersetzt gha het. Anderscht wiä in sinem spetere franzesisch-ditsche Ibersetzigswärch, in Adler und Rose (1949), sin do numme diä ditsche Ibersetzige ohni d franzesische Orginaltext abdruckt. 

Dr Voltaire (1694 - 1778) isch fir dr Burte ""Herrscher im Haus des europäischen Geistes"" gsii, eins vu dr ""hellsten und heitersten Genien aller Zeiten"". Dr Burte nännt-e im Vorwort aü ""Kämpfer für die Herrschaft des Geistes auf der Erde"" - diä Floskel het dr Burte speter aü fir dr eige Kampf brücht, wun er mit dr Nazi mitgloffe isch un sich aber änewäg het welle absetze vun ene.

Textbiispiil: In sinem Gedicht ""An Friedrich"" (wohl an dr Friedrich II vu Preuße) sait dr Voltaire (in dr Ibersetzig vum Burte):

Des Ibersetzigswärk vum Burte het nit ganz in d Zit basst, wus drin vereffentligt wore isch - Verständnis fir d franzesisch Kültür isch nit agsait gsii. Dr Max Dufner-Greif, wu suscht in viilem nationalsozialischtischi Positionen verdrätte het, nimmt dr voltaire-freindlig Burte in sinem Buech "Der Wiltfeberdeutsche Hermann Burte" 1939 in Schutz, wänn er schribt: "(...) Wer Voltaire herabsetzt, sollte sich klar darüber sein, daß er in ihm eine ganze Nation aburteilt." Nit ohni Gritik an herrschende Geischtesverfassig z Ditschland ischs, wänn dr Dufner-Greif witerschribt: "In einer Zeit, wo so viel Unkraut vom bösen Feind ausgestreut word, der den schönen Kulturgarten in Europa zu verderben droht, wissen wir jeden Dienst am Geist, der einmal Meister in der Welt werden soll, besonders hoch zu werten."


</doc>
<doc id="13897" url="https://als.wikipedia.org/wiki?curid=13897" title="Anwil">
Anwil

Ammel (hochdytsch Anwil) isch e politischi Gmeind im Bezirk Sissech vom Kanton Basel-Landschaft in dr Schwiiz.
Ammel ligt uff 600 m ü.M. in ere Mulde vom Tafeljura. Es isch die öschtligschti Gmeind vom Baselbiet. Sini Nochbergmeinde sin Oltige, Wäislinge und Roteflueh plus d Aargauer Gmeind Wittnau und d Gmeind Chienbärg im soledurnische.

S Dorf wird vo Gälterchindä us per Poschtauti erschlosse.

Als eis vo de wenige Baselbieter Wappe isch s Ammeler Wappe sträng geometrisch: E goldige Querstreife und drunter links e schwarzi und rächts e silbrige Helfti. S goldige Schildhaupt dyttet uff die ehemoolig Herrschaft vo dr Homburg hi und s Schwarz bzw. Silber erinnere an d Stadt Basel bzw. d Herre vo Chienbärg.

Ammel isch 1276 als Weiler des Arno serschti Moll in ere Urkunde uftaucht. Im Mittelalter ischs Dorf im Bsitz vo de Grafe vo dr alte Homburg gsi. Vo 1400 bis 1534 isch es schrittwys an d Stadt Basel ybere gange. Bis 1801 isch Ammel e wichtige Zollort gsi, wills diräkt an dozemol no öschtriichische (habsburgische) Aargau gränzt hett. Bi dr Kantonstrennig hett Ammel mit Härzbluet de Stadtbasler d Stange ghalte. Wo die aber verlore hän, hän sich d Ammeler de Baselbieter miesse aschliesse. Vo däm här isches fascht es bizzeli en Hohn, wenn im Baselbieterlied – dr inoffizielle Hymne vom Kanton – die erschti Strophe mit "Vo Schönebuech bis Ammel" afoht. Das hett zwar geografischi Gründ (Ammel isch die öschtliggsti Gmeind), entbehrt abr trotzdäm nid enere gwisse Ironii.




 


</doc>
<doc id="13898" url="https://als.wikipedia.org/wiki?curid=13898" title="Böckten">
Böckten

Böckte oder Beckte (hochdytsch Böckten) isch e politischi Gmeind im Bezirk Sissech vom Kanton Basel-Landschaft in dr Schwiiz.

Böckte ligt im mittlere Ergolztal uff 385 m. ü. M. Diräkti Nochberdörfer sin talabwärts dr Bezirkshauptort Sissech und talufwärts Gälterchindä, mit däms au zämmegwaggse isch. Witeri Nochbere sind Dürne und Rickebach.

Fyr e Dorf vo dr Grössi vo Böckte isches sehr guet erschlosse: En Bus verbindet dr Ort, wo sich vor allem an dr Hauptstroos entlang usbreitet het, mit Sissech und Gälterchindä, vo wo us d Ysebahn witerfahrt. Z'Sissech, nur 4 km vo Böckte ewäg, isch au dr Autibahnaschluss.

Sächs silbrigi und blaui Querbalke wäggsle sich ab, es foht obe mit silber a. Das ischs Wappe vo de Truchsesse vo Rhyfälde, de letschte Adlige, wo Böckte ghört hett.

Böckte hett friener Bettinghofen gheisse. Dä Name het zue de Sippename, wo uff -ingen mit druffolgendäm -hofen g'ändet hän gheert. S'erschti Moll isch Böckte 1246 als Bettinchon bereits verkürzt urkundlig erwähnt, 1339 denn witer vereifacht bereits als Betkon. Druffabe hett sich, ähnlig wie z'Buckte, e Umstellig de Konsonante im Dialäkt ergeh (vo tk zu kt).

Dr urspryngligi Kärn vor Gmeind isch e alts Hofguet gsi, wo am Änd vo 1836-1954 no als Schuel brucht worde isch, bevor me'n'en 1964 abbroche hett.

Uff em Bischofsstei hett me e prähistorischi befeschtigti Sidlig gfunde. Im Dorf sälber sin Überräscht uss dr Bronzezyt und vo de Römer entdeckt worde, im Junkholz zwei friehmittelalterligi Gräber. S Dorf hett im Mittelalter de Homburger gheert (uff em Gmeinibann vom hyttige Läufelfinge. Noch dr Ereffnig vom Gotthardpass hett me zer Sicherig vom Undere Hauestai am Ändi vom 13. Joorhundert am Chienbärg d Burg Bischofsstei baut. D Ruine liggt uff em hyttige Gmeinibann vo Sissech. 1311 isch d Burg an d'Eptinger ibergange und - wie vili anderi Burge in dr Region au - 1356 durchs Basler Ärdbebe schwer beschädigt worde. Trotzdäm hett me witer in ihre gläbt. Erscht 1560 isch sie ganz zerfalle. Hytte isch sie renoviert.

Im 14. und 15. Joorhundert hän sich mehreri Lyt zem teil glychzytig d Bsitzesrächt vo Böckte teilt, unter anderem dr Henmann Offenburg und dr Wernher Truchsess vo Rhyfälde. Ab em spote 15. Joorhundert hett Böckte denn de Farnsburger und dr Stadt Basel gheert.

Im 19. Joorhundert hett Böckte e Uffschwung uffgrund vo dr Sydebandwäberei erläbt - 1856 sin 66 Wäbstiehl im Ort gstande. Ab 1891 hett Böckte e eigne Bahnhof a dr Trambahn Sissech-Gälterchindä gha. Dä Bahnhof isch aber 1911 zämme mit dr Bahn sälber abbroche worde, wo me d'Centralbahn Basel-Olten iber d Hauestei-Basislinie via Gälterchindä (und nymm iber d Bärgstreggi Sissech-Läufelfinge-Olte) gfiehrt hett.

D Bevölkerig hett sich wie folgt entwicklet: 1680: "115" Yywohner – 1798: "236" – 1850: "316" – 1900: "393" – 1950: "420" – 1970: "556" – 1990: "704" – 2000: "669" – 2005: "754".

D Exekutive vor Gmeind isch dr fünfköpfig Gmeindrot. Är setzt sich wie folgt zämme (Stand Juli 2008):





</doc>
<doc id="13901" url="https://als.wikipedia.org/wiki?curid=13901" title="Buckten">
Buckten

Buckte (hochdytsch Buckten) isch e politischi Gmeind im Bezirk Sissech vom Kanton Basel-Landschaft in dr Schwiiz.

Buckte ligt uff 480 m. ü. M. am Fuess vom Untere Hauestai im mittlere Homburgertal. Es liggt an dr alte Hauestailinie vo dr SBB, wo 1858 eröffnet worde isch. Hytte hett Buckte no immer en - bizz abglägene - Bahnhof, wo all Stund d S 9 vo dr S-Bahn Basel haltet. D Streggi isch besser als "Läufelfingerli" bekannt.

Nochbergmeinde vo Buckte sin talabwärts Rümlike und taluffwärts Läufelfinge. A de Häng gränze Wittschbrg, Chärnerchindä und Häfelfinge an Buckte.

S Wappe stammt vo 1944 und isch ganz in gäl (gold) und schwarz ghalte. Es isch in dr Mitti durch en woogrächte Strich in zwei Hälftene teilt. Obe wird e goldigs Poschthorn uff schwarzem Grund zeigt, unde e schwarzes Wagerad uff goldigem Grund. Die Symbol erinnere dra, dass friener Buckte als Passfussort am Fuess vom Hauestai e gresseri Bedytig gha hett: Z'Buckte hett me fyr d Passyberquerig meh Rösser zer Verstärkig vor d Wäge gspannt und dr Stroossezoll ikassiert.

Scho in voralemannischer Zyt hän wohrschiins Mensche i däm Gebiet gläbt. Buckte wird 1323 als Butkon erwähnt, druffabe Buttikon und 1417 als Butken. Uffgrund vonere Konsonanteverschiebig wie z'Böckte isch denn Buckte druss worde. S'allererschti Moll wird Buckte aber am 18. Juli 1266 als Butuchon imene Kaufvertrag erwähnt. Me nimmt a, dass die Ortsbezeichnig uff dr erscht Siidler zrugg gfiehrt wärde ka.



 


</doc>
<doc id="13902" url="https://als.wikipedia.org/wiki?curid=13902" title="Buus">
Buus

Buus (hochdytsch glichlutend) isch e politischi Gmeind im Bezirk Sissech vom Kanton Basel-Landschaft in dr Schwiiz.

Buus isch mit sine knapp nün Quadratkilometer Flechi die drittgreschti Gmeind im Bezirk Sissech. Sii liggt uff 445 m ü. M. ganz im Oschte vom Kanton im ene Sitetal vom Fricktal zoberscht im ene Talbode, wo mehreri anderi glaini Täli münde. 
Vom übrige Baselbiet - usser Maisprch isch Buus durch Hügelzüg trennt. Witeri Nochbergmeinde näbe Maisprch sin Wintersinge, Rickebach, Ormalinge, Hemmike und die aargauische Gmeinde Zeinige und Zuzge.

S Wappe vo 1945 zeigt e rote Räbstäcke mit eme Wyystock mit blaue Trübel uff eme schwarze Bode vor wyssem Hintergrund. S Wappe stoot fyr dr bys hyt kultivierti Räbbau, wo vor allem Glaiproduzänte uff enere Flechi vo total 8 Hektare betriibe düen.

Archäologischi Fünd hän zeigt, dass d Gegend um Buus bereits zer Bronzezyt bsidlet gsi isch. Me nimmt a, dass dr Ort im Mittelalter zem Kloschter Beromünster ghört hett und denn iber d Grafe vo Länzburg, dene vo dr Frohburg, vo Habsburg-Laufeburg schliesslig a d Thiersteiner ibergange isch. 1461 isch Buus a d Stadt Basel verkauft worde und iber 300 Joor vo de Basler Landvögt regiert worde.

Vom ursprynglige Name vo Buus, "Bus", leitet sich dr Familiename Buser ab. Dr Name Bus isch allerdings nid z dytte.




 


</doc>
<doc id="13903" url="https://als.wikipedia.org/wiki?curid=13903" title="Märchen">
Märchen

Märli si Gschichte, wo im allgemeine zimli churz sind und wunderbari und zauberhafti Sache verzelle. D Franzose sägen em "conte de fées", also eigendlig «Gschichte vo Feä». S Wort Märli schtammt zwar vom enä hochdütsche Wort für «Noochricht» ab, aber dr Inhalt vo de Märli isch frei erfunde. Si sind uursprünglich Gschichte gsi, wo erwachsnigi Mensche sich und ihre Chinder verzellt hai. Es si d Sammler vo de Volksmärli gsi, wo d Märli däm aabasst hai, wo si dänkt hai, ass es für Chinder richtig siig. In dr zweite Hälfti vom zwanzigschte Johrhundert hai vili Lüt dänkt, ass d Brutalidet und d Diräktheit vo de Märli für d Psyche vo de Chinder ungsund siige, ä Drend wo hüt wider am Verschwinden isch.

Märli verzelle numme s Wäsentlige, si sin schablonehaft und hai ä eifachi Moral, wo au Chinder chönne verschtoh und verinnerlige. Dr Underschiid zwüsche Guet und Bös isch klar, und d Sache, wo d Persone in de Gschichte müesse mache, entscheide zwüsche Läbe und Dod für alli Ewigkeit. D Gschicht lauft guet us für d Hauptperson, während die Böse ä Schtroof überchömme.

Märli si anonym: D Handlig schbiilt sich an geografisch nit definierte Ört ab, und Persone si öfters nameloos oder hai allerwälts Näme (Hänsel, Gretel), ihre Name schbieglet ihr Uusgseh (Schneewittli) oder ihri Umschtänd (Dornrösli) wiider. D Charakterisierig vo de Persone isch eifach und hängt vo ihrer gsellschaftlige und wirtschaftlige Stellig ab, und beschränggt sich im allgemeine uf d Extrem: König–Handwärker, arm–riich usw. Au wenn persönligi Charaktereigeschafte erwähnt wärde, ziilt s Märli uf die gröschte Kontrascht ab: flissig–fuul, schön–hässlig, guet–bös, alt–jung, wobii a Person äntwäder positivi oder negativi Eigeschafte het: Im allgemeine si schöni Lüt guet und flissig and hässligi schlächt und fuul.

D Motiv, wo mä in Märli findet, si duusigi vo Johr alt. Eins vo den eltischte Märli wo s git isch s alt-ägyptische "Märli vom verwunschene Brinz", wo im zweite Johrduusig vor dr Ziitwändi ufgschriibe worden isch. In dere Gschicht gseht me vili vo de Motiv, wo in Märli immer wiider vorchömme: 

Dr Antti Aarne (1867–1925) us Finland het d Undersuechig vo de Märlimotiv syschtematisiert, und dr Stith Thompson (1885–1976) het dra widdergschaft. Si hai d Motiv in Grubbe iideilt und ihne Nummere gä; so ghört zum Bischbil s "Rapunzel" zum Typ 310, "D Jungfrau im Durm". Dr russisch Glehrti Vladimir Yakovlevich Propp (1895—1970) het ihri Syschtematik kritisiert als simplizischtisch und het 31 Deilhandlige definiert, agfange bim Brotagonischt, wo vo de hei furtgoht (1. Funktion) bis zu dr Beschtrofig vo de Böse (30. Funktion) und dr Belohnig vom Brotagonischt (31. Funktion). Nid alli vo dene Deilhandlige chömme in alle Gschichte vor, und au nid unbedingt in dr Reihefold, wo dr Propp si ufzellt. Er het au siibe Charakterrolle definiert: dr Brotagonischt (d Hauptperson), dr Bös (d Häx im "Schneewittli"), dr Hälfer (d Brüeder vo dr Frau vom Blaubart), dä wo es magischs Gschänk macht (dr Meischder wo im "Dischli deck di" siine Lehrling Abschiedsgschänk git) usw.

Vo de Volksmärli kennt me d Verfasser nid. Es git se in allne Kulture und d Lüt hai si bis in d Neuziit mündlig wiiterverzellt. Die dütsche Märli si im 19. Johrhundert vo de Romantiker gsammlet worde, wo ne im allgemeine a literarischi Form ge hai und wo se deilwiis au inhaltlig veränderet hai; so nimmt me a, ass erotischi Passage gschtriche worde si. Die europäische Märli hai keltischi Element, wo us em 9. und 10. Johrhundert schtamme, im 10. Johrhundert si si vo jüdische und byzantinische Gschichte beiiflusst worde, und spööter au no vo dr indische und dr arabische Kultur.

D Brüeder Grimm si die bekanntischte Sammler vo Volksmärli im dütsche Sproochruum. Anderi Märlisammler si d Italiener Giovanni Francesco Straparola (öbbe 1480 bis öbbe 1557), villicht dr erscht europäisch Märlisammler, und dr Giambattista Basile (1566 oder 1575–1632), z Frankriich dr Charles Perrault (1628–1703), wo die dütsche Romantiker schtark beiiflusst het, dr Ludwig Bechstein (1801–1860), d Norweger Peter Christen Asbjørnsen (1812–1885) und Jørgen Moe (1813–1882), z Russland dr Alexander Nikolayevich Afanasyev (1826—1871), dr Schott John Francis Campbell (1822–1885), z Rumänie dr Petre Ispirescu (1830–1887), z Ängland dr Joseph Jacobs (1854–1916), im zwanzigschte Johrhundert d Ängländere Ruth Manning-Sanders (1895–1988), z Italie dr Italo Calvino (1923–1985), z Dütschland d Lisa Tetzner (1894–1963).

Eini vo de grosse Märlisammlige isch «Duusig und ei Nacht». Än ähnligi Sammlig – "Duusig Gschichte" – chunt us em 10. Johrhundert und isch en arabischi Übersetzig use em Persische. D Gschichte vo "Duusig und ei Nacht" chömme us Indie, Persie und de arabische Länder im Middlere Oschte. Deil vo dr Sammlig si sit em 14. Johrhundert in Europa bekannt gsi. Die erscht Gsammtusgob het dr A. Galland am Afang vom 18. Johrhundert uusegää.

Usser Märlisammler het s aber immer au Dichter gää, wo Märli sälber gschribe hai. Dr Wilhelm Hauff (1802–1827) het a baar Sammlige vo Märli gmacht, wo duur Rahmegschichte zsämmeghalte sii: "Das Wirtshaus im Spessart", "Die Karawane", "Der Scheich von Alexandria". A Deil vo de Gschichte si Volksmärli, won er vo de Grimm Brüeder übernoh und verarbeitet het. Dr dänisch Dichter Hans Christian Andersen (1805–1875) het vil Märli gschriibe, wie "D Brinzessin uf dr Ärbse" oder "Im Kaiser sini neue Chleider", wo zur Wältliteratur ghöre.

Es isch nit eifach, ä Definition vom enä Märli zgää. Dr Übergang zue andere Arte vo Churzgschichte isch fliessend. Märli verzelle vo mehr oder weniger gwöhnlige Mensche, wo sich mit schwiirige Situatione müesse uusenandersetze, wo zwor mänggisch zauberhaft, doch im grossen und ganze alldäglig si. Sage hai hingege as Thema gschichtligi oder pseudo-gschichtligi Ereignis, zem Bischbil handlet d Rolandsag vo de karolingische Chrieg im spanische Gränzgebiet. Legände verzelle vo dem, wo zwüsche dr Menschheit und öbbis höcherem, zum Bischbil em Göttlige, bassiert; im chrischtlige Europa ghöre zue de Legände au vil vo de Heiligegschichte. D Fable si Märli, wo Dier sich wie Mensche benäh. Au do si d Charakterisierige schablonehaft: dr Fuchs isch verschlage, dr Wolf bös und verfresse, dr Bär guetmüetig usw. D Mythe behandle die grosse Frooge vo dr Menschheit über d Schöpfig und dr Undergang vo dr Wält und über Götter und Chreft, wo schterker as alles Menschlige si. 

Usser dene klassische literarische Gattige gits moderni Märliforme. Gschichte wie "Dr Hobbit" si zwar vom Thema här märlihaft, aber wegen ihrer Lengi zellt me se nit drzue, sondern definiert se als neus Schenre as Fantasy. In de Boulevardziitige chunt s Märli wider zrugg in dr Form von erä fantasiivolle Noochricht. D Cartoon, vor allem die für Chinder, si nid sälte zeichnedi Märli.



</doc>
<doc id="13907" url="https://als.wikipedia.org/wiki?curid=13907" title="Känerkinden">
Känerkinden

Chärnerchindä (hochdytsch Känerkinden) isch e politischi Gmeind im Bezirk Sissech vom Kanton Basel-Landschaft in dr Schwiiz.

Chärnerchindä isch e Buuredorf und Wohngmeind uffeme Hochplatau yberem Homburgertal uff 552 m. ü. M. Nochbergmeinde sin Wittschbrg, Buckte, Läufelfinge und Diegte.

S Wappe, wos sit 1939 gitt, zaigt e goldigi Sunne yber-em-e-ne silbrige Pflueg uf blauem Grund. S Wappe stoht fyr dr fruchtbari Aggerbau vo dr Gmeind.

1359 wird dr Ort als Kennichingen s'erschti Moll erwähnt, 1455 denn als Kenrkingen. Uffgrund vo dr Ändig uf -ingen goht me vonere friehmittelalterlige Gründig us. Chärnerchindä isch eis vo de siibe Dörfer vo dr Herrschaft Homburg gsi, wo 1305 in Bsitz vom Bischof vo Basel und 1400 an d Stadt Basel sälber cho isch. Sit 1814 gheerts Dorf aber zem Bezirk Sissach und nid Waldeburg wie die andere Homburger Deerfer.




</doc>
<doc id="13908" url="https://als.wikipedia.org/wiki?curid=13908" title="Kilchberg BL">
Kilchberg BL

Chilchbrg (hochdytsch Kilchberg) isch e politischi Gmeind im Bezirk Sissech vom Kanton Basel-Landschaft in dr Schwiiz. Sie isch noch Yywohner die glainscht Gmeind vom Baselbiet.

S Buredorf Chilchbrg ligt überem Aitel uf 580 m. ü. M. Nochbergmeinde sin im Tal unde Däggnau und uff dr Hechi Rünebrg und Zeglige. Mit Rünebrg und Zeglige zämme bildet Chilchbrg au e Verwaltigsverbund. Öffentlige Irichtige sin in dene beide Dörfer zfinde.

S Wappe vo 1944 stellt s Siigel vo de Herre vo Chilchbrg dar. Es isch dur en schwarze Fade schreg teilt: Obe silbrig, unde viermol umgekehrt schreg teilt in silber und schwarz abwäggselnd

Einzelni Fund uss dr Steizyt und dr Römerzyt zaige, dass scho frieh Lyt in däm Gebiet gläbt hän. Im friehne Mittelalter isch d St. Martins-Chile baut worde. Noch ihre isch d Sidlig Chilperch (1226) gnennt worde. Vermuetlig hett dr Ort em Bischof vo Basel gheert und isch spöter an d Grafe vo Froburg cho. Die häns Dorf an e Adelsgschlächt übergeh, wo sich "nach Kilchberg" gnennt hän und wohrschiins deert, wo hytte s Pfarrhuus stoht, e Burg bewohnt hän. 1376 wärde d Grafe vo Thierstai als Bsitzer vom Dorf gnennt. S Patronatsrächt, also s Rächt, dr Pfarrer z bestimme und dr Zähnti (10% Prozänt vom Ertrag als Stüür) izkassiere, hän vo 1400 bis 1870 s Chorherrestift St. Martin z' Rhyfälde gha. Erscht denne isch das Rächt an d Stadt Basel ibergange, obwohl dene dr Ort sälber scho syt 1461 ghört hett.





</doc>
<doc id="13909" url="https://als.wikipedia.org/wiki?curid=13909" title="Kilchberg">
Kilchberg

Dr Name Kilchberg bezeichnet 
Lueg au:


</doc>
<doc id="13910" url="https://als.wikipedia.org/wiki?curid=13910" title="Tecknau">
Tecknau

Däggnau (hochdytsch Tecknau) isch e politischi Gmeind im Bezirk Sissech vom Kanton Basel-Landschaft in dr Schwiiz.

Däggnau liggt am Ändi vom flachere Dail vom Aitel uff 438 m. ü. M. am Nordportal vom Haustai-Basistunnel vo dr SBB. Nochbergmeinde sin talabwärts Gälterchindä und Ormalinge und uff de umliigende Hügel Wäislige, Chilchbrg und Rünebrg. Däggnau wird vo dr Ysebahnlinie Basel-Olte erschlosse und hett e eigene Bahnhof - dr letschti im Kanton uff däre Linie, bevor dr Zug ins Nordportal vom Hauestaibasistunnel inefahrt, wo grad nochem Bahnhof stoht.

S Wappe stammt vo 1945. Es symbolisiert dr Eibach, wo umgeh isch vo griene Wiise. Drumm isch s Wappe au ganz grien, usser in dr Mitti, wo sänkrächt e breiti Wällelinie s Wappe durchzieht.

Zue Urzyte hän Höhlebäre in dr Gegend gläbt. 1296 isch dr Ort als Tegnow s'erschti Moll erwähnt worde. Im Mittelalter hett dr Ort zu de Grafe vo dr Homburg und dr Frohburg gheert, spöter zu Thierstei und Farnsburg. 1461 isch Däggnau an Basel ko. Bekannt worde isch Däggnau vo 1912 bis 1916, wo me vo Däggnau us dr Hauestai-Basistunnel baut hett. Während däre Zyt isch d Bevelkerigszahl vo Däggnau um e Vielfachs hecher gsi als hytte. Ähnlich wie bi de andere Tunnelderfer in de Alpe (z. B. am Gotthard oder Lötschberg sin d Wohnverhältnis prekär gsi und s emporspriessende Gwärb nid über alli Zwiifel erhabe gsi.



 


</doc>
<doc id="13911" url="https://als.wikipedia.org/wiki?curid=13911" title="Tenniken">
Tenniken

Dännike (hochdytsch Tenniken) isch e politischi Gmeind im Bezirk Sissech vom Kanton Basel-Landschaft in dr Schwiiz.

Dännike liggt im Talbode vom Diegtertal uff 430 m. ü. M. am Hang vom obere Gisibärg. Nochbergmeinde sin talufwärts Diegte und talabwärts Zunzge. Wittere gmeinsame Bann hett Dännike mit Diepflike, Höllschtä, Dürne und Wittschbrg. Durch Dännike fiehrt d Autibahn A2 Basel-Chiasso.

S Dänniker Wappe isch 1944 gschaffe worde. Es isch in zwei Helftene teilt. Links hetts e schwarzes gotischs "T" uf goldigem Grund, rächts drei schwarzi Schregstrich uf silbrigem Grund. Das ischs Wappe vo dr Herrschaft Eschenz gsi.

1152 isch Dännike als Tennichon s'erschti Moll erwähnt worde. Friener hett dr Ort zur Herrschaft vo Eschenz gheert. Afangs vom 15. Joorhundert sin d'Bsitzverhältnis unklar gsi, sowohl Basel wie Soledurn hän Inträssi gha. 1482 isch d Herrschaft Eschenz Basel zuegfalle. Ab 1798 hett Dännike zem Bezirk Waldeburg gheert und isch erscht noch dr Kantonstrennig 1833 an Bezirk Sissech agliideret worde.




 


</doc>
<doc id="13912" url="https://als.wikipedia.org/wiki?curid=13912" title="Diepflingen">
Diepflingen

Diepflike (hochdytsch Diepflingen) isch e politischi Gmeind im Bezirk Sissech vom Kanton Basel-Landschaft in dr Schwiiz.

Diepflike ligt im Homburgertal uff 411 m. ü. M. an dr SBB-Bahnlinie Basel-Sissech-Läufelfinge-Olte, also an dr alte Hauestailinie (Scheitellinie), au Läufelfingerli gnennt. Nochbergmeinde sin Dürne, Gälterchindä, Wittschbrg und Dännike.

S Wappe isch vo 1945. Es zeigt uffemene griene Bode e silbrigi Muur miteme rote Tor und Dach voreme schwarze Hintergrund. S Wappe wiist uff dr alt Schwibboge hi, wo wohrschiins zer frienere Zollstell gheeret het.

Dr Name vom Dorf isch 1251 als Dyephlinchon s'erschti Moll erwähnt worde. Dr "Hof der Dietphalinge" isch zu Dietphalinchova, Dietphlikon zue Diepflike worde. Im Mittelalter hetts Dorf, wone niiders Gricht, e Mihli und e Steigruebe gha hett, de Grafe vo Thierstei, spöter vo Falkestei gheert. 1363 hän d Grafe vo Froburg, Thierstei und Habsburg e Zollstell z'Diepflike errichtet.
1461 isch dr Ort an Basel ibergange. 1671 hett en Brand e grosse Teil vom Dorf zersteert. In de Wirre vo dr Kantonstrennig het Diepflike zämme mit Gälterchindä (und andere Ort) zerscht treu zue Basel ghalte und isch durch das Agriff vo de Gegner usgsetzt gsi. Um däm z'entgoh, hett sich Diepflike noch enere knappe Abstimmig am 20. Mai 1833 zur neutrale Republik Diepflike erklärt. Das hett aber die eidgenössisch Tagsatzig nid akzeptiert und scho am 29. Mai 1833 isch die "Republik" widr untergange. No hytte nennt me lokal d Diepfliger im Scherz Republikaner.




</doc>
<doc id="13913" url="https://als.wikipedia.org/wiki?curid=13913" title="Thürnen">
Thürnen

Dürne (hochdytsch Thürnen) isch e politischi Gmeind im Bezirk Sissech vom Kanton Basel-Landschaft in dr Schwiiz.

Dürne ligt am Ygang zem Homburgertal uff 391 m. ü. M. Nochbergmeinde sin dr Bezirkshauptort Sissech, Böckte, Gälterchindä, Diepflike, Wittschbrg, Dännike und Zunzge.

S Wappe exischtiert sit 1944. Uffeme goldige Fäld stoht uff eme griene Dreibärg e schwarze Turm mit enere Ringmuure, wo vo zwei offne Pforte flankiert wird. Bi dr Schaffig vo däm Wappe hett me uff d Yberliiferig vom Ortsname, wo uff "bi de Türm" hidyttet, Bezug gno. D Burg sälber zeigt e friehmittelalterlige Fluchtburg mit Turm und Doppeltor. D Farbe erinnere an d Zueghörigkeit zem Homburger Amt.

Räschte vo Muure, yygstürzti Gwölb und Einzelfund dytte uff römischi Hüser hi, wo in dr Chilchmatt und in de Gere gstande sin. Dr Ort wird 1101 s'erschti Moll als Durnun erwähnt und stammt woorschiins vo dr mündlige Yberliiferig "bi de Türm" ab. Das isch aber nid sichier. Im 11. Joorhundert hetts Basler Dalbe-Kloschter (Dalbe = St. Alban) z Dürne Bsitz gha, wo me de Eptiger z'Lehe ghe hett. 1305 ischs Dorf an Bischof vo Basel und 1400 an d Stadt sälber ko. Im Mittelalter isch z'Dürne no e gleini St. Blasius-Kapälle gstande.




</doc>
<doc id="13932" url="https://als.wikipedia.org/wiki?curid=13932" title="Dietrich Schwanitz">
Dietrich Schwanitz

Dr Dietrich Schwanitz (* 23. April 1940 z Werne; † wahrschiins 17. Dezämber 2004 z Harte) isch e ditsche Universitätsprofässer (Anglischt, Literatürwisseschaftler) un e erfolgriche Autor gsii; si Härz het heimlig alemannisch gschlage un si Zunge elimol Bärndütsch gredet.

Dr Dieterli isch am 23. April 1940 z Werne im Ruhrgebiärt uf d Wält kumme. Dr het drei greßeri Briäder gha - diä un si Vatter sin noch em Griäg vermisst gsii. So het si Mütter anne 1947 sich uf d Suechi no däne Verschollene gmacht un dä 7-jährig Bue z Dortmund ellei in dr Zug gsetzt. Ziil: mennonitischi Bärgbüüre im Schwizer Jura. Bi däne urchige Alemanne het dr glei Dietrich ke Schuel kenne bsueche, drfir het er d Bibel un ihri Interpretation dur diä Patriarche grindlig känne glehrt - un d Arbet in dr Land- un Viihwirtschaft. Dr het des speter "e Wält im 17. Johrhundert" gnännt. Sini Schuehsole sin üs Holz gsii, si Grind isch gschore gsii, ass d Hoor nit verfilze, wänner bim Mälche dr Schädel an d warm Sitte vu d Kueh glähnt het.

Wun er mit Elfi wider gholt wore isch vu sinere Mueter, het er e ganz kählige Akzänt gha, wu im Ruhrgebiät fascht nit verstande wore isch, sini Alemannisme un Helvetisme scho gar nit. E wahnwitzige Gymnasialdiräkter het dr Dieterli, wu schiinbar kenni Vorkänntnis üs dr moderne Zivilisation gha het, gege jedi Vernumpft in d hecher Schuel ufgnumme. Dr Dieterli het drno mit Rächts (notfalls mit dr Füscht vum e Büürebue) diä Schuelkamrade in Schranke gwiise, wu ihne wäge sinem Grächze gfugst hän, un mit Links het er Latiinisch, Altgriächisch usw. glehrt un s Abitür gmacht - as Glassebeschte.

Si alemannischs Exil bi dr Mennonite het em intelekuäll also schiints nyt gschadet, im Gegedeil: Im e Interview mit Bayern2Radio (25. Septämber 2003) het er emol druf ani gwiise, ass d Mennonite mit dr Bibel e Art rhethorischi Vorlag gha hän, wu si in Stand gsetzt het, ""rhetorisch fast differenzierter zu sein als ein normales Mitglied eines Proseminars."" D Mennonite seige buechoriäntiärt, rhetorikoriäntiärt, schriftoriäntiärt un sprochoriäntiärt. E unstärbligs Dänkmol het dr Schwanitz sinene jurassische Gaschtgäber, ihrenem archaische Läbe un ihrere Wortgwalt in sinem Buech "Schweiz - Liebesprobe über den Baumwipfeln" gsetzt - lueg unte.

Si Studium het e uf Münster, Friiburg i.B., London un Philadelphia gfiährt, wun er Anglischtik, Philosophii un Gschiicht gstüdiärt het. Z Friiburg im Briisgaü het er dr Dokter in Anglischtik gmacht. Vu 1978 bis 1997 het er z Hamburg as Brofässer fir änglischi Litratür un Kültür glehrt. Zu sinene wisseschaftlige Haüptwärk zelle "Systemtheorie und Literatur" (1990) un "Englische Kulturgeschichte" (1996). Näbe dr Vorläsige het er sich aü in dr Theaterarbeit gwidmet un derte änge Kontakt mit dr Stüdänte gha. Dr seig sträng un doch beliäbt gsii.

In dr Stüdäntebewegig 1968 isch dr Schwanitz scho Assischtänt an dr Uni gsii un het - SDS-Mitglied un sozialdemokratisch iigstellt - mit Sypathii gsäh, wiä diä Bewegig sich entwicklet. Dr het zwee Ufenthalt in dr USA gha, un het bi einem - näbe re Instruktor-Tätigkeit in Ditsch - Änglisch glehrt (sich ageignet). Bim zweite Ufenthalt het er Änglisch glehrt (unterrichtet) - dr het dr amerikanische Stüdänte dr Philisoph Hegel un d marxischtische Theoretiker Marcuse un Adorno vermittlet, diä letschte zwee hän zwar in dr USA gläbt, aber uf Ditsch gschriibe gha.

Dr Schwanitz het aber vu dr Stüdäntebewegig derte scho dr Iidruck gha, ass es nit wirklig um d Sozialisiärig vu dr Produktionsbedingige goht, nai, s diäg drum goh, dr effentlig Diskurs z "karnevalisiäre", also dr preißisch Kaserneton in dr Uni un in dr Gsellschaft lächerlig z mache.

An dr Hamburger Uni het er sich drno bin ere Hochschuellehrerschicht unbeliäbt gmacht, bi Lehrer, wu ohni Habilitation zum Brofässer beruefe wore seige un drno sälber d Maßstäb ragsetzt hebe. Dr isch gege Mittelmaß, fir verglichbari Briäfigsbedingige idrätte.

Zu dr Gritikpunkt vum Schwanitz an dr Uni het aü dr "symbolisch Feminismus" ghert, des heißt, dr isch nit gege diä rächtlig Glichstellig vu dr Fraüe gsii, dr isch drgege gsii, ass dr Kültür unterstellt, si seig männlig brägt. Dr isch drgege gsii, ""dass die Begriffe und die gesamte symbolische Ordnung danach untersucht wird, ob sie die Männer privilegiert, also schon verbal."" (Bayern2Radio) Noch sinere Meinig hän d Fraüebeuftragte dr Lade ufghalte un e Macht gha, wu nimmi demokratisch gsii seig.

Am änglische Seminar het er e Theater grindet, wu mit großem Erfolg klassischi un moderni änglischi Sticker gspilt het.

Noch sinem Roman "Campus", wu an dr Hamburger Realtiät agnepft het, isch s Klima ganz vergiftet gsii - dr isch as S-eige-Näscht-Vollschisser agsä wore un het er sich 1997 üs dr Uni verabschiidet.

Dr het sich drno vu sinem Erschtwohnsitz z Hamburg zruck ins Alemanneland zoge; z Harte im Markgräflerland het er e alte Gaschthof kaüft un derte e Schuel fir Theaternochwugs un fir kreativs Schiibe ufzoge.

Mit mehrere Wärk het dr Schwanitz in sinene letschte Johre e Millionepublikum kenne gwinne. Des schaffe, wiä d NZZ (23. Dezämber 2004) im Nochruef uf dr Schwanitz schribt, numme wennig Brofessore. In dr Badische Zittig heißts im "Lueginsland" vum 8. Jänner 2005: ""Diä alemannisch Kindheit mueß däm Schwanitz guet due ha, dänn dä Anglischt het jeder Zit unter dr akademische Käsglocke kenne viri schlupfe un het sich bi Mänsche wiä Dü un ich kenne verständlig mache." " 

Am 21. Dezämber 2004 isch dr Schwanitz z Harte verstorbe ufgfunde wore. Dr het an Parkinson glitte. Dr het si Fraü Gesine (Hirat 1973), e Suhn un e Dochter hinterlo.



In däm Buech wird e Brofässer vun ere Stüdänti verfiährt un grotet in e Häxekessel: Ihm wird sexuälli Beläschtigig vorgworfe - dä Hochschuellehrer, wu aü politisch nit ins Hamburger link Millieu basst, wird jetz Stuck fir Stuck abserviärt. Dä Roman diäg e Bezug zu dr Hamburger Uni ha un an tatsäschlige Ereignis agnepfe.

"Der Campus" isch aü verfilmt wore un het er große Erfolg gha. 

Was dr Schwanitz scho im "Campus" verdrätte het, isch, ass no dr 68er-Bewegig d Bildig dr Bach naa gange seig. Dr sait, ass wänn d Informationsgsellschaft bärgwiis Informatione bereitstellt, des mit Bildig erscht emol nyt z due heb. Information as strukturlose Hüffe bringt no sinere Meinig nyt; Bildig seig "geordnetes Wissen von hoher Beständigkeit".

Do ischs ke Wunder, ass dr Schwanitz si dicke Band "Bildung" mit ere scharfe Gritik am Bildigssyschtem, wu z Ditschland herrscht, iileitet. 

"Bildung" seig e Handbuech vum abendländische Wisse. In däm Buech (iber 700 Sitte) bicht er e Tabu: dr bringt Bildig unterhaltsam drhär. Roti Fäde wäre sichtbar; dr Läser wird im Ramme vu dr Einzelheite druf gfiährt, was s Wesentlig isch.

Des Buech het dr Schwanitz zämme mit dr Angela Denzel gschriibe - e Ditschlehreri z Heidelbärg. S het autobiografischi Ziig. Uf däne 128 Sitte wird unter anderem dittlig, was dr Unterschiid zwischem e (Nord-)Ditsche un eme (Schwizer) Alemann isch. Beidi Rolle wäre aber vu dr gliche Person gspiilt: em Rex, em Reschisseer in ere Uni-Theatergruppe z Friiburg im Briisgaü. Dä isch arrogant bis dertnüs un het e Gosche wiä e Maschinegwehr, findet si Stüdänti Hermia. Si isch unglicklig verliäbt in-e. Do fahre si aber emol uf Basel zum Morgestraich. Diä Textprob, wu jetz folgt, zeigt, wiä dr Schwanitz bzw. si Mitautori in Dialog s Bärndütsch iisetzt - nit iberal im Buech eso dicht oder eso rein wiä do:
Dr Rex schwadroniärt im Auto in einem furt akademisch iber dr Basler Morgestraich, wi si grad ani fahre. D Hermia verzellt witter: 

Diä zwei fahre drno aü emol zu dr alemannische Mennonite, wu dr Rex ufgwagse gsii isch biinene. Er mueß nämlig wisse, eb ene diä Hermine rächt isch, vor eb er sich änger mit ere verflächtet ...
Eine vu dr Hochpunkt vu däm Buech isch, wu emol eson e mennonitische Partiarch ins Ruhrgebiät kunnt un in ere wortgwaltige Red däne Bärglit ins Gwisse schwätzt, wu do an Gott frävle, dur des, ass si in sinere Ärde rumniäle ...

Mit däm Buech macht dr Schwanitz si literarischs Uusechoo (coming out) as Alemann. Des dinn Bändli isch vergriffe, uf em Brüchti-Biächer-Märkt zahlt mer 40€/60Fr drfir, wämmers iberhaüpt bikunnt.




</doc>
<doc id="13944" url="https://als.wikipedia.org/wiki?curid=13944" title="Gelterkinden">
Gelterkinden

Gälterchinde (hochdytsch Gelterkinden) isch e politischi Gmeind im Bezirk Sissech vom Kanton Basel-Landschaft in dr Schwiiz.

Gälterchinde liggt im Oberbaselbiet im obere Ergolztal uff 404 m. ü. M. und isch vo Hügel mit vil Wald umgeh. Nochbergmeinde sin Rickebach, Ormalinge, Däggnau, Rünebrg, Rümlige, Wittschbrg, Diepflike, Dürne und Böckte.

S Wappe isch sänkrächt dreiteilt in de Farbe Blau, Silber und Rot und entspricht dodrmit dr franzeesiche Tricolore. Allerdings ischs Gälterchinder Wappe bedytlig elter: Scho 1227 isches urkundlich belegt als Siigel vom froburgische Dienschtmannegschlächt, de Herre vo Gälterchinde. Sit 1944 isch das Wappe offiziell.

Uffgrund vo Bodefund weiss me, dass s Gebiet vo Gälterchinde sit dr jüngere Staizyt ohni greesseri Unterbrüch bewohnt gsi isch. 
1103 (und nomoll 1154) isch dr Ort als Gelterkingen s'erschti Moll erwähnt worde. Er gheert dodrmit zer grosse Gruppe vo de friehalemannische Siidligsname uf -ingen und bedytet Hof vom Geltrich und sinere Sippe, dä Geltrichinge. Durch stedtischi Schriiber isch mundartlige g dure e d ersetzt worde (Kind statt Ching), wo mit dr Zyt au in allgemeine Sprochschatz vor iheimische Bevölkerig übergange isch. Im friehne Mittelalter hett sich über em Dörfli e Chile erhobe, wo em Aposchtel Petrus gweiht gsi isch. Am Fuess vom Chilehügel isch dr Hennebüehlhof gstande. Dä hett de Grafe vo Frohburg gheert und isch vo de Herre vo Gälterchinde belehnt worde. Spöter isch an d Grafe vo Thierstei gfalle. Die wiiderum hän en 1399 mit em Chileschatz em Dytschordenshuus z'Beugge (Badisch-Rhyfälde) verkauft. Anderi Hofguet z'Gälterchinde hän au s Dalbekloschter (St. Alban-Kloster) unds Stift St. Leonhard (beidi Basel), s Domkapitel und mehreri wältligi Herre gha. 1461 hett denn d Stadt Basel mit dr Herrschaft Farnsburg au Gälterchinde erworbe. Vo dr Farnsburg hän d Basler Landvegt yber 300 Joor yber d Region gherrscht. 1798 isch sie vo Freiheitskämpfer in Brand gsteckt worde. In de Wirre vo dr Kantonstrennig 1832/1833 hett Gälterchinde treu zer Stadt Basel ghalte und hett zem Schutz Basler Truppe agforderet. Landschäftler Truppe hän im April 1832 Gälterchinde gstürmt und d Basler verjagt. Gälterchinde isch baselbieterisch worde. Geges Ändi vom 19. Joorhundert hett d Siidebandwäberei wie im ganze Oberbaselbiet au Gälterchinde fescht im Griff gha - 1864 hett me 290 Wäbstiehl und 2 Siidebandfabrike zellt. Zer grosse Enttüschig vom Ort hett sich d Centralbahn Mitti vom 19. Joorhundert gege e Liniefiehrig dur Gälterchinde entschiide, sondern isch vo Sissech us s Homburgertal duruff und via Läufelfinge noch Olte. Um dr Aschluss nid z'verliere, hett me drumm vo Sissech us e Tramlinie über Böckte noch Gälterchinde baut (Sissech-Gälterchinde-Bahn SGB). Die isch 1891 ereffnet worde. Aber scho 1916 hett me d Linie widr still gleggt, will denn d Centralbahn d'Hauestai-Basislinie ereffnet het, und die hett vo Sissech uss via Gälterchinde dur dr ney Basistunnel noch Olte gfiehrt. Das hett em Dorf neue Uffschwung geh.

Gälterchinde isch e lokals Zentrum vo de umligende Gmeinde us em oberschte (südöschtlige) Teil vom Oberbaselbiet. Es hett en Bahnhof mit regelmässige Verbindige noch Lieschtel, Basel und Olte. Drnäbe fahre Büss in die umliigende Täler. Im ort sälber hetts nid bsunders vill industrielli und gwärbligi Arbetsplätz und drumm schaffe vili uswärts. Allerdings hett sich Gälterchinde in de letschte Joore zumene Ykaufszentrum fyrs Oberbaselbiet entwigglet.

Als Bsunderheit darf erwähnt werde, dass Gälterchinde e glains eiges Bezirkgricht hett, obwohl z Sissech, em Bezirkshauptort, au eis stoot. Das isch e Remineszänz an d Gschicht no vor dr Gründig vom Kanton, wo Gälterchinde während kurzer Zyt (1798 bis 1814) e eigene Bezirk bildet hett.






 


</doc>
<doc id="13945" url="https://als.wikipedia.org/wiki?curid=13945" title="Häfelfingen">
Häfelfingen

Häfelfinge (hochdytsch Häfelfingen) isch e politischi Gmeind im Bezirk Sissech vom Kanton Basel-Landschaft in dr Schwiiz.

Häfelfinge isch ä "Bärgdorf" uf 543 m. ü. M. am Nordweschthang vom Wiseberg im Süde vom Oberbaselbiet. Nochbergmeinde sin Rünebrg, Zeglige, s soledurnische Wiise, Läufelfinge, Buckte und Rümlige.

S Wappe - offiziell sit 1946 - kennti fascht e Hommage an Obelix vo de unbesiigbare Gallier si. Denn es zeigt under emene schwarze Querbalke uff goldigem Grund e schwarzes Chessi (Hafe) mit drei Bai. In Wooret aber erinnerts Wappe an Name vor Gmeind. Allerdings isch das ä Fähldyttig (lueg under Gschicht).

S'erscht Moll wird Häfelfinge 1358 als Hevelingen urkundlig erwähnt. D Ändig -ingen dyttet uff e friehmittelalterligi alemannischi Sippesiidlig hi. Dr Gründer hett woorschiins Hevilo der Hefwulf gheisse. Also gits e ke Abstammig vomene Hafe (Chessi). Dr Ort hett friener de Froburger gheert, isch denn e Dail vor Herrschaft Homburg worde und mit ihre 1305 an Bischof und 1400 an d Stadt Basel gange. Chirchlig gheert Häfelfinge mit Wittschbrg, Chärnerchindä und Buckte zue Rümlige.





</doc>
<doc id="13946" url="https://als.wikipedia.org/wiki?curid=13946" title="Hemmiken">
Hemmiken

Hämmike (hochdytsch Hemmiken) isch e politischi Gmeind im Bezirk Sissech vom Kanton Basel-Landschaft in dr Schwiiz.

Hämmike liggt uf 504m ü.M. zwische Farnsburg und Wischberg imene Talbode. Nochbergmeinde sin Roteflueh, Ormalinge, Buus und die aargauische Hellike und Wägestätte.

S Wappe vo 1945 zeigt Staihauerwärkzüg - eis stehend, zwai gkryzt - uff goldigem Grund. D Farbe stamme vom Graf vo Froburg.

Dr Ortsname goot zrugg uff en Personename - Hammo oder Hemo - mit dr Sippebezeichnig -ing, wo mit em druffolgende -hofe verschmolze isch. Durch Abschleifig hett sich d Ändig -ken ergeh. D Siidligsgründig isch dodrmit woorschiins alemannisch. Im spote Mittelalter hetts Dorf zur Herrschaft Thierstei-Farnsburg gheert, wo 1461 an d Stadt Basel gfalle isch. Will Hemmike an s' öschtriichisch-habsburgische Fricktal gränzt hett, hett dr Ort hyffiger in Chriegszyte under Brandschatzige miesse lyyde, so im Schwobechrieg und 1633 im drissgjöhrige Chrieg. Scheen bhaueni Türstürz, Ofeplatte etc. züge vo dr bliehende Steihauerei vom 18. und 19. Joorhundert. Verwändet worde isch Schilfsandstei, wo südlig vom "Schlegel" abbaut worde isch. Import und Schwiirigkeite bim Abbau hän d Steihauerinduschtrie z'Hämmike yygoo loo. 1917 isch dr letschti Hämmiker Steihauer gstorbe.





</doc>
<doc id="13948" url="https://als.wikipedia.org/wiki?curid=13948" title="Stirn unter Sternen">
Stirn unter Sternen

Stirn unter Sternen isch e Gedichtband, wu dr ditsch un alemannisch Dichter Hermann Burte "1957" rüsgä het. Uf däne fascht 250 Sitte sin 210 Gedichter in gleiner Schrift, des heißt, diä Gedichtsammlig isch nit grafisch ufbähjt. S sin fascht alles neiji Gedichter; s Gedicht „Robert Burns“ isch 1937 scho in s Burtes Sammlig „Anker am Rhein“ gsii.

Dr Band isch in drei Abschnitt gordnet: "Stirn unter Sternen, Stirn ohne Sterne" un "Stirn über Sternen".

Unter däne Ibertitel sin Gedichter zu allene nur vorstellbare Theme versammlet – wiä fascht alliwiil bim Burte in bundener Sproch – mit Reim un Versmaß, do drunter aü Sonnet. E baar drvu handle iber s Markgräflerland.

D meischte Gedichter in "Stirn unter Sternen", aber aü in dr andere Gedichtswärk vum Burte, zeichne sich dur des üs, ass mer sich viil drzue ka dänke - d gnapp un bildhaft Sproch losst viil Platz fir Interpretation. Uf dr andere Sitte läse sich diä Gedichter, wu so viil enthalte, nit alliwiil licht.

Im Gedicht "„Über Eck“" bschribt dr Burte e riisige Glaswirfel, wu des drin bassiärt:

Diä Fraü ka numme e Mann verwecke, wu üs em andere Ecke vum Glaswirfel e mords Gump zuen ere macht:

Die allermeischte Gedichter in däm Band hän wiä in allene Gedichtbänd vum Burte kei oder ke uffesichtlige Bezug zu dr politische Realität. Zu dr wennige Üsnahme ghert "„Deutsches Schicksal“", do heißts:

E üsfiährligi Wirdigung vu dr 110 Gedichter in Stirn unter Sternen isch nit bekannt, aber ei Gedicht isch in dr Effentligkeit rüsgriffe un politisch interpretiärt wore:

1978 hets e effentlige Stritt um d Benännung vu Schuele noch em Burte gä. Im Zug vu däre Mediäkampagne het s Oberschuelamt Friiburg i.B. schliäßlig d Benännig vu Schuele noch em Burte verbotte. Zu dr Ferderer vu däm Nammensverbot het dr Wolfgang Heidenreich ghert, wu dertemol Programmleiter un Studioleiter-Stellverdrätter vum Landesstudio Friiburg vum Südweschtfunk (SWF) gsii isch. In dr Sändig "DER BURTE - Neuvermessung (...)" am 19. 11. 1978 (widerholt am 10. 2. 1079) het dr Heidenreich e Gsätzli üs eme Gedicht in "Stirn über Sternen" rüsgriffe un des as Ufruef ("Vorschlag") zum staatlige Mord (sic!) interpretiärt. Des Gsätzli isch üs em Gedicht "„Gerechter Staat“", do gohts ums Wahlrächt; s heißt:

Diä Ziilte, wu im e satiirische Gedicht stehn, sin vum Wolfgang Heidenreich zimli am Schluss vu dr Sändig brocht un eso interpretiärt wore:

Diä erschte zwei Gsätzli vu "„Gerechter Staat“", wu nit zitiärt sin, heiße:

Drno kunnt des Gsätzli, wu dr Heidenreich zitiärt het un wun er e Mordufruef ("Vernichtung der Begabten") drin siiht. 

S viärt un letscht Gsätzli vu däm satirische Gedicht heißt:

S Urheberrächt fir d Wärk vum Hermann Burte lit bi dr Hermann-Burte-Gesellschaft. Diä zitiärte Gedichtstext do stehn wiä alli Wikipedia-Text unter dr GNU-FDL, si sin vum mit dr Erlaübnis vum 26. 10. 2007 vu dr Burte-Gsellschaft unter däre Lizens vereffentligt.


</doc>
<doc id="13952" url="https://als.wikipedia.org/wiki?curid=13952" title="Alb-Donau-Kreis">
Alb-Donau-Kreis

Dr Alb-Donau-Krois isch en Landkrois en Bada-Wirttemberg. Zamma mit em Landkrois Biberach ond dr kroisfreia Stadt Ulm isch er dr bada-wirttembergische Toil von da Regio Donau-Illr im Regierengsbezirk Diibenga. De Alb-Donau-Kreis grenzt im Norde an Landkrois Gebbenga und an Landkrois Hoedna, im Oschte a di bayerische Landkrois Genzburg und Nei-Ulm ond au an di kroisfrei Stadt Ulm, im Süde an Landkrois Bibra und im Weschte an Landkrois Reitlenga. 

Dr Alb-Donau-Kreis hot em Norda en Adoil an dr Schwäbischa Alb on em Sida an Oberschwaba. Durch da Sida vom Alb-Donau-Krois fliaßt d Donau durch. Bei Obermaachtel kommt se ens Kroisgebiet ond bei Erbach (Donau) verlässt se's wiedr en Richteng Ulm.

Dr Alb-Donau-Krois isch 1973 bei da Kroisreform grindet wora. Em Grond gnomma sand do die Landkrois Ulm on Eegne zammagschloßa wora. A paar oinzelne Gmoinda von de Krois Biberach ond Minsenga send au no zomm Alb-Donau-Krois komma ond a paar Gmoinda vom Krois Ehinga san zu Biberach komma, außerdem no zwoi Gmoinda vom Krois Ulm zom Krois Geppenga.

Noch da Gmoindsreform sand em Alb-Donau-Krois 55 Gmoinda, dodavo acht Städt, von denne oina a großa Kroisstadt isch (Eegne). Domit isch dr Alb-Donau-Krois dr Landkrois mit de meiste Gmoinda en Bada-Württemberg.

D greschda Stadt em Krois isch Eegne (Donau) ond kloinschda Gmoid isch Eenge, desch au d gloinschda Gmoind em ganza Regierengsbezirk Diibenga.

Zom Alb-Done-Krois gherad acht Städt ond 47 Gmoine.


</doc>
<doc id="13966" url="https://als.wikipedia.org/wiki?curid=13966" title="Schwäbische Küche">
Schwäbische Küche

D schwäbisch Kuche ischt e regionale Kuche wo em Schwobeland (em Südoschta vo Bade-Württeberg), en Bayrisch-Schwobe ond au em Allgai drhoim isch. S send viele Ehnlichkoida mid dr Schwiizeer Chuchi, dr Badisch Küche ond dr Cuisine alsacienne vorhanda.

D Brodsubb isch z erschd a Subb zom Reschdlevrwerda gwea, weil ma Brod ned wegwerfa derf ond ned Jeder Henna odr a Sau hod. So a Subb isch ibrall z fende: En Portugal hoißd se Açorda on wurd mid Weißbrod gmachd, en Westfale machd ma se mid Pumpernickel

D Greakernsubb machd ma aus em Schwobakorn.

S brauchd s ned dass Flädle ibrig send – ma machd se au direkt fir d Subba. Se derfad no ned z dick sei.

Albaches Weissbrod odr albachene Wegga en Wirfl (ogfähr an Zentimetr) gschnidda, en a Mischong vo Oir ond Milch dongga on drnoch em Fett ausbacha. Des isch d Eilag fir a Floischbriah.

Gmahlene Läbr mid alde Wecka odrr mid Hackfloisch.

Mauldascha ka ma au als Subb essa. Drfir machd ma se kloinr.

D Metzlsubb isch d Briah, en der ma d Würschd nach am Schlachta kochd hod.

Ma macht an feschda Nudldoig (Mehl, Oir, Salz ond Pfeffr), lessd n a Weile liega drmid r feschd wurd, drnoch reibd ma mid ara Reibe (em groba Doil) d Riebele. Riebele send oin Zentimetr lang ond drei bis vier Millimetr breid – hechschtns. Dia lessd m no droggna. Drnoch kam ma es en alle megliche Subba neidoa.

Ma ka d Blunza warm macha odr au brota. Graichrt geits Schwarzwüschd. D Blunza send scho kochd, D Kochbriah isch wenn au d andre Wüschd drenn warad, d Metzlsubb.

s Leberle wurd em Mehl gwälzd on drnoch en dr Pfanna broda. Dr Brodasafd duad ma mid ama saura Schlagraahm ablescha. drzu geids gröschde Zwibla.

Blos guad, dass dr Metzgr se scho vorkochd hod. Ma schneid se kloi ond machd se emma siasssaura Sößle.

Zwiebla bräuna, d Roschbroda en a zwoite Pfann, wenn se ferig senn, mid de Zwibla da Bodasats ablöscha.

Flädle send nix anderes wia en oifacher, denner, Pfannekuacha, je noch Rezept mit Kreiter, der nach em Brata in feine Stroifa gschnitta wird. Dia Stroifa kommed na oifach in a Supp, als Eilag.<br>
Aldernadiv kenad se gands (ooverschnidda) als Greuderflädle zom Schbargl, mid Buddersößle ond Schenga, gessa werda.

Des Gricht hot sei Hoimet em Allgai. Deet sends abr durchweg Käsknepfle, au wenn se manchmôl als Kässpätzle oder Kässpatza bezeichnet wend. Des ischt abr net etwa a Beilag zo irgend ama Floisch- odr Wurschtessa, sondern a Hauptgricht. Om Kässpätzle macha zo kenna, braucht ma beischbiilsweis a Pfond Meal, drei Oier, an Virtl Litr Wassr, je zwoi Essleffl Buddr ond Salz, ond 100 Gramm Käs, wo ma zemlich fei griiba hot. Hot ma d Spätzle nôch-em Ufkocha us-em Wassr rausgfischt, lôôt ma da Buddr e dr Pfann schmelza ond geit emmr em Wechsl a Schicht Spätzle ond a Schicht Käs drzua. Bei-ra kloina Hitz lôôt mr des ganze ziiha ond duet vor-em Ôôrichda noh gschmelzde Zwiiblstickla drzua. Als Beilag serviirt mr irgendoin Salat.

Moischdens moind mà Weckknedl, s geid abr au Grombieraknedl ond Läbrknedl - Weckknedl mid Läbr odr Hackfloisch.<br>
Kloine Knedl kaa mr au en d Subb nei doa.

Leberspätzle/Knepfle gont genau glei wia dia normale nur duat mer in de Doig no guat ghackte Leber ond Kreiter.

Spätzle senn voma Brett gschabte Nudla. Dr Doig isch im Regelfall halb Eier halb feins Woizamehl (manche nehmat au Dinklmehl) mit ame bissle Salz und recht sterrig. Den Doig vermengt mer na vo Hand oder mit rer Maschee. Wenn ner na gar zu sterrig wurd, ka mer en na au mit a bisle Wasser verdenna. En jedem Fall muas er vor em Schaba gschlaga werra bis er kloine Blosa schleht ond na ah Weile standa glassa werda. Die Zeit brauchts, dass der Kleber vom Woiza benda ka. Drnoch wird dr Doig, fürd Spätzle aufma Brett verdoildt ond mit em Schaber ens siedende Salzwasser gschabt, bei de Knepfle kommt der Doig in an Trichter mit rer Lochreibe dronter, der na hin und her über rem Salzwasser bewegt wird ond dia Knepfle ins Wasser falled.

Mauldascha send gwigglde, abr, wamma se kaufd, moischdns gfüllde Doigdascha wia d Ravioli oder Tortellini weil des nadierle oifachr z macha isch. D Gresse variiert allerdengs je noch em Eisatzzweck oder em Gschmack. D kloine kommet em Regelfall end Supp als Eilag, dia grosse send a oigastendigs Gricht. Es geit au Onderschiid wia se gmacht wend: die oine send gwigglde andere send normeh zsammaklabbd. Dr Gschmack isch bei gwigglde Mauldascha schdärgr. Gfüllt wend se normal mit rer Fülle aus Hackfloisch, Speck, Zwibla, Spinat, Kreiter, Weckmehl ond Oier, es geit jedoch au an haufa andere Rezept. Dia kochde Mauldascha wend na moischtens gschmälzt (mit Speckzwibla), als Omelette oder ea dr Briah gessa. Es geit aber au do no an Haufa andere Weag se z essa.

A Oirhabr odr Kradsede isch a, oi odr zwoi Zandimedr dickr, Pfannakuacha, mo ma wann r schdocka duad, en kloine Schdiggle zr'kradsd'. Wia d Pfannakuacha kaa ma se siaß odr salzig macha – drnoch richded se d Beilaga – Kombodd odr Salad.

Da Schneidrfleck geids en salzig ond siass, bacha ond kochd. Moischdens sen aus Germdoig. En Oole geid s en au mid Grombiera em Doig dren.

Brenntar, Häbresmuas odr Schwarzer Brei isch e Brei aus Muasmähl, e griaßi gmahlenes Vollkoarnmehl aus gröschte Dinkel odr Haber, huit au Woiza.

Grombiera kaa ma brägla mid a baar gloigschniddene Bolla dren. Drzu kaa ma en Schwardamaga odr en Bibbeleskäs essa.

En gaoße Weißkohlbläddr wiggld ma Brät mit Oier, Weckmehl od Gwürz ei. A Mischong aus Domademark ond Schlagrahn driebr. Em Röhrle broda.
Je meh ma se warm macht, deschdo besser ziaht se durch on desto besser schmeckat se. Blos, moischtens send se schnell weggessa.

Greane Bohna kocha, a Sößle mid ara donkla Einbrenne ond siaß-saur abgschmeggd.

Milchsauer eiglegde greane Bohna, abgschbüala ond mid ara Soß ond brainde Zwibla warm gmachd.

D Lensa aigwoichd, kochd ond Schbätzle, wamma mog, a Baar Soidawirschdle drzua.

Meh -> Lensa mit Spätzla

Grädlde vorkochde Grombiera en ara saura (en Schuß Essig) Mehlsoß.
Schupfnudla werrat aus ama Doig – halb griebne kochde Grombiera, halb Mehl – gmachd. Aus ogfähr halbe Woizamehl ond d andre Hälfte durchdruckte, am Vordag kochte, Kartoffla ond Eier macht mer en feschte Doig. Vo dem Doig rollt mer jenochdeam kloifinger- bis dommagrosse Würschtle, dia na em siadendenda Salzwasser kocht werradt. Oder; dr ziemle feschde Doig wurd mid dr Hand „gschupft“ (gwärgled) on d Nudla drnoch kochd. Drnoch schreckt mer de Schupfnudla ab ond lässt se abtrockna. Vor em Essa duat mer se no in Butter schwenka.

Dr „Gaisburger Marsch“ ischt a defdiger Aitopf, wo sich aus Ochsafloisch, Spätzle, Kardoffla ond Floischbria zammasetzt. D Kardoffla wend zo Wirfela gschnidda ond en d Floischbria gäa. Dô druf kommet genausoviil Spätzle. Zom Schluss geit ma noh s Ochsafloisch drzua, wo ma vôrher au en kloine Stickla gschnidda hot. Älles zamma nomôl ufkocha lau ond en-a Subbaschissl gießa. Guad machet sich nôô no Zwiiblrengla odr –stroifa, wo ma mit Buddr ôôbraint hot.

Dr Nama hot des Gricht vom Stuegerter Stadtdoil „Gaisburg“, wo des Essa dr Legende nôch em 19. Johrhondert erfonda worra sei soll. Ibr de nähere Omstend geits vorschiidne Deidonga. Oina sait, a baar Soldada wäret e dr Nähe vo ihrer Hoimet en Gfangaschaft komma. D Lagrleidong hot abr deane ihre Weibr erlaubt, ihre Manna s Essa zo brenga. Nôô hend dia Fraua halt en d Schissl älles neidoa, was et bloß guad gschmeckt hot, sondern au reacht nahrhaft gwäa ischt.<br>
A andre Gschichd isch, dass aus re Kaserna en dr Nähe d Soldada wenn se am Wochaend frei ket henn noch Gaisburg marschiert senn. Wos sell Baiz geba hat mit dem saumäßig guada Aitopf - ond weil dia des ell Woch gmachd henn, henn se des dr Gaisburger Marsch ghoißa.

Anderthalb Pfond Kardoffla kocha ond nôô zo Rädla schneida. We-mr dô drmit fertich ischt, wuud a Mealschwitzede gmachet. Dô drzua braucht ma an Essleffl Fett, drei Essleffl Meal, a halba Tass vol mit ma warma Wassr ond a ganza Tass vol mit-ra kochenda Briia, an kloina Zwiibl, a Nelk, a bissle Pfeffr ond Salz, oi odr zwoi Lorbeerbleddr ond drei Essleffl Mooscht (Statt em Mooscht kô mr au an saura Wei odr an Essig nemma!). Des Ganze muaß jetzt ogfähr 20 Menudda kocha. Nôô nemmt mr d Lorbeerbleddr ond d Nelk raus, schiddet de warme Kardofflrädla nei ond lôhts noh a kleis Weile kocha.

Friher isch des Gricht a tibischs Arme-Leit-Essa gwäa. Heitzodag wuuds meischdens noh a bissle ufgmotzt mit kloi grädlede Soidawirschtla odr raude Wirscht.

Kochte, feschtkochende, Erdepfl werded warm gschält ond au no warm grädelt. Drnoch kommet feighackte Zwiebla, bisle Senf ond en schuss Floischbrüah driberd. Na vermengt mer des Ganze vorsichtig ond lässts a Weile stau. Gessa wird der Kartofflasalat lauwarm, es geit au wele wos in der Briah wellet.

Dr Nüsslesalad bassd – jo wenn – r guad budzd isch mid Essig ond Öl ond Zwiebla agmachd zom Flisch odr au zu Schbätzle. Wann d Leid auf d "Linie" achdad kennad se en au alloi essa.

D Würschd kennad boides sei – a Doil vo amma Haubdgrichd, abr se send au fir a Veschbr guad.

D Gelbwurschd hod friahr Hirnwurst, Kalbskäs odr Weißr Floischkäs ghoisa. Wega neie Regla fir d Zuadada hod se s Bsondr abr eibüaßd.

D Landjägr passad grad fir s Veschbr, ma kaa se oifach midnemma. Wia d Soidawirschdle nemmd ma se emmr em Bäärle.

Ohne Roade Würschd kommd koi Hoggedse aus.

Au dr Schwartamaga isch a Veschbrwurschd, mo s en weiß ond rod geid.

D Soidawirschdle bassad guad zu ama Gaisburger Marsch, au wenn do scho Foisch dren isch, au zu Lensa mid Schbädsle ganged se. Auf ara Hoggedse geids meh Roade Würschd

D Wollwurschd isch oogfähr zsammagsedsd wia d Weißwurschd.

Bachschdoikäs wurd en Scheiba gschidda ond en Essig ond Öl mid Zwieblreng gmischd

En Quark macht ma mid Schniddlauch, Zwiebla, Salz ond Pfeffr a.

Dr Oxamaulsalad wurd aus em Maulfloisch vom Rend gmacht. S Floisch wurd gsultzt (pökeld) ond no en kloinere dinne Scheiba gschnitta. Zwieblring, Essig, Öl, Salz ond Pfeffr. Do h

Vom Schwäbischa Wurschtsalat geits zwoi Varianda: Entweder nemmt ma je zor Hälfde Schenkawurscht ond – a meglichscht harda! – schwarza Wurscht odr bloß schwarza Wurscht. D Schenkawurscht lôôt mr vom Metzgr en Rädla schneida, wo a kloi bissle dickr ausfalla soddet wias sonscht iblich ischt. D Schwarzwurscht muaß ma selbr en meglichscht denne Rädla schneida. Wem-mr môôg, kô mr au noh an gloi gwirfleda Käs nei doa (wia en dr Schweiz). Als nägschda Schridd stellt mr a Marinade her. Dô drzua braucht ma Essich ond Eel, Pfeffr ond Salz ond a kloi bissle Zuckr. Je nôch Gschmack kô mr au noh Senf drzua gäa. Dia Sacha kommet en-a Schissl nei, wo se kräfdich mitnandr vormischt werret. Zom Schluss geit ma d Wurschträdla ond Zwiiblwirfl odr –stroifa drzua ond vormengt-se mit dr Marinad. Zom Wurschtsalat isst mr Brot.

Heitzodag ersetzt ma meischdens – bsonders en de Wirtschafda – d (schwäbischa) Schenkawurscht oft durch en (boirischa) Floischkäs odr durch Floischwurscht.
osch da Salad.

Wamma da kloi gschniddana Schbegg vo dr Sau langsam hoiß machd (auslassa), no wurd s Fett aus em Schpegg nausglau. Zruck bleibad d Griaba. Beide Doil werrad auf em Brod gveschbrd ond fir Grieabaschnegga gnomma.

Albaches Weissbrod odr albachene Wegga en Scheiba gschnidda, Gsälz drzwisscha, en a Mischong vo Oir ond Milch dongga on drnoch em Fett ausbacha. Andrsmo hoisad se Arme Riddr. Bevor mers isst, ka ma Zucker ond Zimt driber schdraia. En dr Schweiz hoissed se au "Fotzelschnitten".

A Kirschamichl isch a Auflauf, mo ma kloigschniddns (Weiß-)Brod (Wecka) nemmd, Sauerkirscha drzua, mid Oier ibrgiaßd ond em Röhrle bacha duad.

→ "Hauptartikel: Ofaschlupfer"<br>
Alde Brotscheiba werdet en Milch oigwoicht ond danoch en a feuerfeschte Form gschichtet. A bisle von der Oiwoichmilch wird na so en Zenti hoch en dia Form neigfüllt. Des ganze kommt na für a halbe Stund in Ofa. Bevor mers isst streit mr no kräftig Zucker ond Zimt drüberd.






</doc>
<doc id="13969" url="https://als.wikipedia.org/wiki?curid=13969" title="Elsässische Ortsnamen">
Elsässische Ortsnamen

In dere Lischt hàt s d Dialektnamme vun dr Ortschàfte ìm Elsàss. Ortsnamme üs de raschtliche àlemànnische Gebiet ka mer uf dr Ìwerblìckssitte Alemannische Ortsname fìnde.

(*) In dam Ort wurd Frànzeesisch geredt.

(*) In dam Ort wurd Frànzeesisch geredt.




</doc>
<doc id="13978" url="https://als.wikipedia.org/wiki?curid=13978" title="Basler Fasnacht">
Basler Fasnacht

D Basler Fasnacht isch die greeschti Fasnacht in dr ganze Schwiz. Im Dezember 2017 isch si in d Repräsentativ Lischt vom immaterielle Kulturerb vo dr Mänschhait ufgnoo worde.

D Basler Fasnacht foot am Mäntig no-n-em Äschermittwuch gnau am Vieri de Morge mit em sogenannte Morgestraich aa. D Fasnacht duurt denn gnau 72 Stund und heert drum am Donschtig Morgen am Vieri mit em Ändstraich wider uff. Wäärend deere Zyt isch d Altstadt vo Basel in feschte Händ vo de Fasnächtler, wo dur d Stroosse zien und musiziere und intrigiere drbii. Fir e Huffe Basler isch es dr wichtigschti Aaloss im Joor, drum saage si deere Zyt au "die drey scheenschte Dääg".
D Basler Fasnacht isch aber nit numme e Schtadtbasler Aagläägehait. Au im Baselbiet wird d Fasnacht gfyyrt. D Buurefasnächt in de Derfer fange am Sunndig vor em Basler Morgestraich aa und hai e Hufe Ähnligkaite mit dr schedtische Fasnacht. Die greeschti Baselbieter Fasnacht isch die vo Lieschdel, wo Zähduusigi vo Zueschauer aazieht. D Baselbieter mache aber au bi dr Fasnacht in dr Schdadt mit, und es git grad sovil Aktivi vom Land wie us dr Schtadt sälber, bi de Schnitzelbänggler si d Landschäftler sogar e bedytendi Mehrhait.

E jeede vo den ebbe 18'000 aktive Fasnächtler drait e Goschdym und e Larve (Dasch e Masgge, aber kumm jo nie uff d Idee das in Basel eso zsaage!). E Masgge isch in Basel e Goschdyymierte, aso aine won e Goschdyym und a Larven aahet. E Goschdyym aa zhaa bedyted unerkannt zsy und es isch au e Gattig, as me sich nit zerkenne git. In de Clique und Fasnachtsgsellschafte drait me vor allem wääred em Cortège ainhaitligi Goschdyym, wo jedes Joor zum ene bestimmte Sujet passe dien. Ussnaame sin dr Morgestraich und dr Fasnachtszyschtig, wo men im sognannte Charivari laufe duet (Gmischti, individuelli und traditionelli Goschdyym). Am Cortège gseet men e huffe verschiideni Goschdyym, wo hyffig beriemti Persone daarstelle, mängmool au Dierli oder Zaichedriggfigure. Mänggmool seet men au die klassische Figuure (oder Variante drfoo) wie zem Byschpil dr Harlekin, wo de Offizier vo dr franzeesische Armee nochenempfunden isch oder nadyyrligg dr Waggis.

Do e woorschynlig unvollständigi Uffzellig vo tradizionelle Goschdyym:

Die maischte Grubbe an dr Fasnacht hän jeedes Joohr e "Sujet" (Franzeesisch fir: "Thema"). Normalerwyys gryfft men eso ebbis uff, wo im vergangene Joor passiert isch und me mechts uff die typisch baslerisch witzigi Art kritisiere. S Usspiile vo de Sujets kamme immer während em "Cortège" (so sait me zum Umzug am Mändig und am Mitwuch) beobachte. Die untrennbar derzuegheerende Ladäärne seet me scho am Morgestraich. Nadyyrlig hän bragdisch alli Clique e Zeedel wo si dien unter em Volk verdaile. Dert kasch denn au Genauers iber s Sujet noochelääse.

E baar lokali Hischtoriker behaupte as s Wärfe vo Räppli (so sait me z Basel de Konfetti) e dypischi Tradition vo dr Basler Fasnacht syg und erscht speeter sich in die ganzi Wält verdailt haigi. Laider gits fir die Theorie kai Bewyys. Ainewäg isch d Mängi vo Räppli wo während dr Basler Fasnacht "verdailt" wird, gewaltig im Verglyych ze andere Fasnachte und Carnevals. 
In syne Urspring sin d "confetti" Siessigkaite (vo "comfit", "confect") gsi wo me-n-in Form vo glaine Zuggerkiigeli verdailt hett oder ebbe in d Lyt gworfe hett. Das isch denn aber im 19te Joohrhundert verbotte worde. Als Ersatz hän d Fasnächtler drum uff glaini Papierschnääfeli zruggriffe (Usserdäm isch es bis zem Verbott mitti zwanzigschts Johrhundert au normal gsi, Spreyer (das isch Abfall, wos bim Waize dresche git, anstatt Räppli z verwände. Das Zyg hett saumässig bisse uff dr Hut, wenns under d Glaider grooten isch). Als Zueschauer sottsch immer uffpasse, dass de nit uff ai Mool Opfer vom ene räpplibewaffnete Waggis wirsch. Das bsunders, falls de kai Blaggedde a hesch. Anderersyts isch es e ungschriibe Gsetz, as me kaini Persone, wo Goschdyym oder gar Larve ahän, duet mit Räppli bewärfe!

Allewyl am Oobe sin denn d Route knecheldief mit Räppli bedeggt. Es isch immer wiider yydrigglig wie s Baudepartement s schafft in dr Nacht die riisige Mängene vo Räppli und anderem Drägg in weniger als zwai Stund uss de Stroosse z butze. Nochhär ka men amme kuum no erkenne was am Vordaag in dr Stadt abgange isch.
Interessanterwys kamme z Basel nur aifarbigi Räppli kaufe (also pro Sagg nur ai Farb, Segg gits aber in verschiidene Farbe). Die regionale Räppli Härsteller hänn das abgmacht, will si so die bis denn ybligi Praxis hänn welle unterbinde, as "bruuchti" Räppli vom Bode ygsammlet und wiederverkauft wärde. Uss däm Grund isch s Wärfe vo gmischlete Räppli in Basel unerwyntscht will me si woorschynlig vo dr Strooss uffgläse het und das isch aifach gruusig und au unhygienisch. (Syt vyyle Jooren isch dr Verkauf vo meefarbige Räppli polizeilig verbotte.)

An dr Basler Fasnacht kamme vorallem die folgende fimpf Arte vo Grubbierige beobachte:

Zue de ältischte Formatione keere d Fasnachtscligge (mänggmool au Fasnachtsgsellschafte).
Si marschiere dur d Altstadt und spiilen uff Piccolo und Basler Drummle Fasnachtsmärsch. E soone Formation bestoot in dr Regel usseme "Vordrab" wo fir dr neetigi Blatz sorgt, Zeedel verdailt und oft au ze dr Ladäärne aane non e Requisit mitziet. Denne "Pfyffer" mit ihre Piccolo, dr "Dambourmajor" wo dr Taggt aagit und d "Damboure" wo drummle (ruesse). Usser am Cortège laufe d' Clique nid uff feschtgleggte Route. Drum ische nid ussergwehnlig as sich d Clique gryze mien. In somene Fall stoppt die ainti Clique und loot die anderi verby. (Es git kai Rächtsvordritt oder bestimmti Regle). Zueschauer anderersyts wärde heeflig vom Vordraab ab dr Route beglaitet.

An dr Basler Fasnacht laufen au Guggemuusige, churz "Gugge", umme (lueg au d Lischte vo Gugge). Die setze sich äänlig zämme wien e Marschmuusig oder e Blächorcheschter. Es git s "Spiil" mit Drumbeete, Posuune, Heerner usw. und dr "Schlag" mit Pauke, Drummle, Snaredrums, faarbare Schlagzyyg, Xylofoon und no meh Inschtrumänt. D Gugge mache nit am Morgestraich mit. Si laufe am Mändig und Mittwuch am Cortège, z Oobe in de Gasse und speziell am Zyschtig z Nacht hänn si ihri beriehmte Gugge Konzärt.

E Schnitzelbangg isch e Sänger (oder e Grubbe), wo sich in gsungene Värs ironisch-witzig bis sarkastisch iber aggtuelli Eraignis rund um Basel luschtig macht. Mee und mee kemmen au Theemene, wo nit diräggt mit Basel z due hän, zem Zug (ächt will me denn eender im Färnsee kunnt?). Drzue wärde Helge zaigt, wo ze den ainzelne Värs passe. Me ka dr Schnitzelbangg im wyytschte Sinn mit de Büttenred verglyyche, au wenn de Büttenrede eender de "Zeedel", wo am Cortège vertailt wärde, glyyche. 

D Schnitzelbängg drätte vor allem am Mändig und Mittwuch z Oobe in de Baizen uff. Als wie mee sin Bängg aber au am Zyschtig unterwäggs. Denn aber vor allem in de Clique-Käller, de paragaschdronomische Baize vo de Fasnachtsgsellschafte.

Nummen am Cortège kamme d Wääge (oder: Waggiswääge) gsee. Das sin dekorierti Aahänger, wo vo Traggtore zooge wärde und wo Waggis druffsitze und Sache verdaile. Vorwiegend wärde Orange, Mimösli und Dääfeli uusegeh, aber au Schnäpsli, Spielzyyg und vyyli Glainigkaite meh.
Usserdämm sin d Waggis uff de Wääge au d Hauptquelle fir die bekannte Räppli.

Vyyli vo däne Wääge sin vom Mäntig z Oobe bis am Mittwuch morge uff em Kasärnenareal ussgstellt.

Äänlig wiene Waage sin d "Chaise", nur halt gmäächliger und nadyyrlig vyyl firnäämer. Schliesslig kemme si mittere Pfärdekutsche und verdailen in Gschtalt vo zwai bis vier "Alte Tante" ihri Mimösli und Siessigkaite.

Laider gseht men als wie weniger Ainzelmasgge wo mit aigene Sujet am Cortège laufe. An dr Fasnacht 2007 sin grad emol vier Ainzelmasgge bim Comité agmolde gsi.
Zue verainzelte, streunende, "wilde" Waggis sait men ammen au "Ainzelmasgge".

Dr Morgestraich am Mändigmorge am Vieri ereffnet d Basler Fasnacht. Genau am 4:00 geen in dr ganzen Innerstadt d Liechter uss, d Basler Stadtwärgg stelle sogar d Stroossebelyychtig ab. S ainzig Liecht wo jetzt no schyynt isch säll vo de vyylee Ladäärne. Es git "Zugsladäärne" vo de Cliquene, wo äntwäder uff glaine Wääge mitzooge oder vo zwei bis vier Ladäärneträger drait wärde. Denn git s d Stäggeladäärne wo vom Vortrab drait wärden und d Kopfladäärnli wo am Morgestraich fascht jede Fasnächtler uf dr Larve montiert het und wo drum zwangsläufig e bitz glainer sin. E baar vo de Clique hän ainhaitligi Kopfladärnli will me jo bekanntlig am Morgestraich im Charivari lauft und kai ainhaitligg Goschdyym soll draage. 

Uff s Kommando "Morgestraich, vorwärts marsch!" vo de Dambourmajore feen alli Cliquen mit em glyyche Marsch aa, em "Morgestraich". Dää wird während dr ganze Fasnacht nummen ai ainzig Mool gspiilt.
Zem Morgestraich hän fascht alli Baize in dr Innestadt offe. Do drzue kemme die vyyle Cliquekäller, wo nur an dr Fasnacht effentlig zuegänglig sin. All die Yykeehrmeegligkaite blyybe in dr Regel, bis es am Dunnschtig am Vieri, wenn s Ändi vo dr Fasnacht schloot, ohni Unterbruch offe. Egal was sunscht s Joor duure im Lokal serviert wird, an dr Fasnacht kasch druff goh, as dr die traditionelle Fasnachtsgricht – e Määlsubbe und e Ziibele- oder Kääswähjie glängt wärde.

Dr Cortège isch en Art e Parade wo allewyl am Mändig- und am Mittwuchnomidaag stattfindet. Er folgt zwai vordefinierte Ringroute. Dr inneri Ring verlauft im Uhrzaigersinn und dr isseri Ring lauft entgegegsetzt. (Me heert au d Bezaichnig "Blaui-" oder "Rooti Route" no dr Farb uff em offizielle Routeplan vom Comité.)

Am Zyschdig Oobe gheert s Gebiet umme Märtplatz, em Barfi und em Claraplatz de Gugge und iire riisige Platzkonzärt. D Clique und Damboure & Pfyffergruppe zien sich denn in d Sytegasse zem "gässle" zrugg.

Dypisch fir d Gugge isch au, as si in dr Innestadt marschiere, kurz fir e glai Ständeli halt mache fimpf Stiggli Spiile und wyter zien. Oder si gän in ere Baiz e Konzärt fir die aawäsende Gescht. 

D Kinder- und Familiefasnacht isch am Zyschtig. Au denn zien e huffe Gruppe in riesige Parade dur d Stadt. Nur dismool sins nid d Clique sälber sondern Familie mit ihrne Kinder, wo mit Laiterewäägeli dur d Stroose ziehn. 
Als wie meh wärde die Gruppene vo Clique oder Gugge beglaitet, wo d Kinder sogar sälber dörfe mitrassle und lärme.

Vo de Glainschte kamme nadyyrligg noonig erwarte as sy die ganz Zyt e Larve aahän. Drum gseht me deert no vili gschminggti Gsichter und näbe traditionelle Goschdyym au mol e Kauboi oder es Prinzässli.

Praggtisch alli Ladäärne steen vom Mäntig z Oobe bis am Mittwuch de Morgen uff em Minschterplatz und sin deert gratis z bschaue. Me sait es sigi die wältwitt greeschti Freyliechtkunschtusstellig und grad z Nacht wenn d Latärne belyychtet sin isch es definitiv e Bsuech wärt.

Näb de zimli organisierte Aläss wie Morgestraich, Cortège und Guggekonzärt exischtiert no e freji Form vor Fasnacht; s Gässle und Gugge. Gässlet wird theoretisch die ganz Fasnacht lang, also 72 Stund. Während em Morgestraich und de Cortèges wie au a de Vormittääg isch es aber praktisch inexischtänt: Am Morgestraich sin d Clique jo scho beschäftigt und Gugge nid zuegloo, am Cortège sin praktisch alli Aktive ygspannt und a de Vormittääg wird usgspannt oder gschafft. Die intensivscht Zyt vom Gässle und Gugge isch drum a de drej Fasnachtsoobe und -nächt (am Dunschtig bis am vieri am Morge). Bim Gässle sin d Formatione vo de Clique uffgleest, d Fasnächtler us de verschiidenschte Clique oder au Fasnächtler, wo gar nid zunere Clique gheere, dräffe sich zu glainschte, glaine und mittelgrosse Verbänd und ziehn drummelnd und pfyffend dur d Gasse vo dr Innerstadt (vo do au dr Usdrugg Gässle). D Guggemusigge blybe normalerys in ihrer Formation – wäge de vile verschiidene Inschtrumänt und Repertoire ka me schlächt ad hoc Verbänd bilde. D Gugge ziehn dur die grösssere Stroose vor Innerstadt. Vo Beiz zu Beiz underwägs sin am Obe au d Schnitzelbängg. Au uff dr Gass sin Waggis, wo meischtens mit em grosse Sagg Räppli usgrüschtet am Marodiere sin.

Dr Ändstraich isch s Änd vor Basler Fasnacht. Dä Aloss, wo nid resp. nur cliquenintärn organisiert isch, findet in de letschte Minute vorem vieri am Donschtig morge statt. Die Aktive kemme vom Gässle zrugg und vereinige sich mit ihrer Clique, jedi Clique wählt en andere Dräffpunkt. E letschts Mool wird im Verband e Marsch pfiffe und drummlet und dr Frau Fasnacht Aadie gsait. Mit em Gloggeschlaag am Vieri (theoretisch, in dr Praxis maischtens um die vieri ume) verstumme d Instrumänt und d Larve wärde abzooge.

Mit Intrigiere maint mä an dr Fasnacht, wenn e Masgge öbber uf en Arm nimmt. Dä muess dr Masgge nyt schuldig bliibe und kha zymftig zrugggee. Mä kha sich scho allerhand erlaube, es sotte aber nie Schlötterlig si und ooni Humor wird s Intrigiere schnäll zun ere Belaidigung. Bsundrigs handfest bim Intrigiere si im Allgemaine d Waggis, wo vo iire Wääge aabe d Zueschauer stichle, iine mänggisch, vor allem de hybsche junge Fraue, Hampflewiis Räppli in Kraage iine stegge und am Schluss, wie as Entschuldigung, iine e Struuss Mimöösli vereere. Alti Fasnächtler si dr Mainig, ass dr Standard bim Intrigiere sit em Aafang vo dr Massefasnacht am Ändi vo de 1940er Joor, stargg gsungge sig, vor allem wil sich d Lyt hytzudags kuum me kenne.

Anders als bim dytsche Karneval kunnt em Publikum – also allne Lyt, wo nid mit Goschdyym und Larve usgrischtet sin – e bsunders passivi Rolle zue. Gschminkti Gsichter, Goschdyymierige und anders "luschtigs" Zyyg sind gar nid gärn bim Publikum gseh. S Publikum drait Strooseaaleegi und – als Fasnachtsbezug – e Plaggedde. A de Cortège balgd sich Jung und Alt um Orange, Dääfi und Mimöösli und versuecht, de Räppliladige zentkoo, aber susch bliibt s Publikum passiv. Am Cortège und Morgestraich sin d Stroose fyr die Aktive reserviert, s Publikum hett am Rand zstoo; bim Gässle isch de Clique dr Vordridd zloo.

Schnitzelbängg, Märsch, Guggekonzärt etc. wärde in aller Regel schwiigend gnosse, me singt als Publikum nid mit und klatscht nume am Schluss zem Applaudiere. E Doodsynd ischs Fötele am Morgestraich mit Blitzliecht: Dodrby wird d Stimmig kaputtgmacht – und s Foteli au.

Au wenn ar Basler Fasnacht au Alkohol drungge wird, fiechtfrehlig wirds nid. Ibermässige Alkoholgnuss isch verpönt, vili Aktive verzichte freiwillig ganz.

A de offizielle Fasnachtsaläss wie Morgestraich, Cortège und Guggekonzärt dörfe nume die offiziell agmäldete Basler Fasnachtsgsellschafte dailnee. Nume bim Gässle und Gugge derfe Uswärtigi aktiv mitmache, solang si d Grundregle vor Basler Fasnacht (Vollgoschdyym mit Ganzkopflarve, Plaggedde, als Inschtrumänt Gugge, Piccolo oder Drummle) reschpeggtiere. Uswärtige kenne zuedäm au Mitgliid in ere Basler Fasnachtsgsellschaft wärde - vili Aktivi stamme hytte nimmi us dr Stadt Basel, sondern em Umland.

Es git e groossi Zahl vo Veraastaltige wo vor und nooch dr Fasnacht stattfinde. Do e Uflischtig vo de Wichtiggschte:

Wie dr Namme scho sait kamme vor dr Fasnacht scho divärsi Verahstaltige bsueche. E baar glänze dur groosartigi Experimänt mit em Thema Fasnacht wie zem Biischbiil emene Fasnachts-Musical oder Musigstigger wo Fasnachtsinstrumänt und Märsch mit "klassische" oder fremde Instrumänt und Kläng dien fusioniere. Bi de Maischte vo dene Ahläss kemme au Schitzelbängg oder anderi satirischi Elemänt zem Traage.
Do isch e Ufflischtig vo Ainige vo dene Vorfasnachtsverahstaltige:


S Latärne yypfyffe findet immer am Sunntig vor dr Fasnacht statt. D Zugslatärne (die meischte no mit Lyndiecher verhillt, will erscht am Morgestraich die ganzi Pracht sell enthillt wärde) sinn uff ere kurze Route vom Ort wo si gmoolt, oder montiert worde sin (usserhalb vo der Altstadt), zem Ablaufplatz vo dr Clique (in der Altstadt) am Morgestraich unterwäggs. Biglaitet wärde si nur vo de Pfyffer. D Drummler sinn fir aimool nur Zueschauer und hänn d Drummle dehaim glooh.

S „Ladärne Verabschiide“ findet in dr Nacht vom Fasnachtsmittwuch uff e Dunschtig statt. Doderby wird e clique-spezifischs Ritual duregspilt. Maischtens bildet die ganzi Clique e Greis um ihri Ladärne und intoniert dr Wettstaimarsch, d Daagwach, d Retraite, dr Basler Marsch, "le Lancier" oder en anderi Komposition. Während em Vortrag wärde denn d Liechter im Ladärneninnere langsam glöscht. Maischtens findet das Ritual am Punggt 04.00 zum Abschluss vo dr Fasnacht statt, mänggmool aber au friener am Oobe, und das normalerwys vor em jewylige Stammlokal.

Am Samschtig nooch dr Fasnacht gits an vyyle Ort Masggebäll wo alli zämme unter em Namme Kehruss oder Kehrussball bekannt sinn. Vyyli Clique und Gugge verahstalte aigini Bäll in ihrne Clique Käller.

Nooch dr Fasnacht halte d Clique und d Guggene e "Bummel" ab und zwoor immer an aim vo de drey folgende Sunntige noch dr Fasnacht. Dä Ahloos bekundet denn s Änd fo dr Fasnacht und beinhaltet maischtens e glaine Ussflug und e z Nachtässe. Sowohl underwäggs als au bi dr Riggkehr noch Basel wird nonemol gässlet und musiziert. Dismool aber ohni Goschdyym und Larve.

Sitt 1911 wird d Basler Fasnacht vom Fasnachts-Comité organisiert, wo als offizielle Ahsprächpartner duet fungiere.
S Comité isch au verantwortligg fir d Blaggedde wo jedes Johr uusegää wird. Es git vier verschiideni Variante: Die Kupfrigi fir 9 Stutz, die Silbrigi fir 18 Stutz, die Goldigi fir 45 Stutz und s Bijou fir läppischi 100 Stutz. D Yynaame geen iber Subventione zem greeschte Dail in d Kasse vo de Fasnachtsgruppene. Drumm wird erwartet, s isch aber nid obligatorisch, as sich jede Zueschauer e Blaggedde zueduet. Me sait au: "Wär kai Blaggedde drait, schadet dr Fasnacht."

Im 2004i sinn iber 480 Ainhaite bim Fasnachts-Comité registriert gsi: 141 Clique und Gruppierige, 141 Wäge und Chaise, 61 Gugge, 86 Pfyffer und Drummlergruppe und 55 Ainzelmasgge und klaini Grippli. Im Total sin das iiber 12,000 Fasnächtler wo do in organisierte Guppe dailgnoh hän. Zuesätzligg sin ebbe 6,000 "wildi" Fasnächtler, wo nid ahgmolde gsi sinn (sogenannti Schyssdräggzygli) unterwäggs gsi. Alles in allem sin 185 Zuglatärne an dr Basler Fasnacht "gloffe".

Wil bim Basler Ärdbebe 1356 e grosse Deil vo dr Stadt abebrennt isch, si au die meiste Doggumänt us dr Fryehzit vo dr Stadt verlore gange, und mä weiss nume wenig was denn bassiert isch. Die eltisti Erwähnig vo dr Fasnacht isch us em Johr 1376, wo die sogenannti «Beesi Fasnacht» vil Ungligg iber d Stadt brocht het. Am Daag vor em Aschermittwuch het uf em Münsterblatz e Durnier stattgfunde. Dr Leopold III. vo Eestriich isch mit siine Ritter us em Glaibasel ibere koo, und si hai d Groossbasler Buurger brovoziert. Die hai sich bewaffnet und d Ritter verdriibe. Drbii si vier Lyt umkoo. Zr Stroof si zwelf Buurger kepft worde und dr Kaiser Karl IV. het d Riichsacht iber d Stadt verhängt.

Iberhaupt het s fasnächdlige Driibe immer wider d Obrigkeit uusegforderet und die het mit Verbot reagiert. 1433 isch verbote worde as Dyyfel umezlaufe oder e Larve aazhaa. Zwai Joor druf het s Konzil s Danze lo verbiete. Im 15. Joorhundert si Faggleumzyyg sehr populäär gsi und d Reet hai se meermols verbote, nid numme wäge dr Brandgfoohr sondern au, wil s hyfig Ufryehr gee het drwäge.

Wo in de 1520er Johr d Reformation z Basel iigfyehrt worden isch, isch d Fasnacht em reformierte Iifer nid zum Opfer gfalle, wie s in andere protestantische Stedt bassiert isch. 1529 isch d Fasnachtszit uf die drei Dääg vom Mändig bis zum Mittwuch noch em Aschermittwuch festglait worde und us däm Johr waiss mä au, ass sich d Lyt mit Larve verklaidet hai. Ass sich d Fasnächtler verklaidet hai, het die fromme Reet wohrschinlig nit allzusehr versteert, aber won e baar von ene am Aafang vo de 1530er Johr blutt in dr Strooss hai afo umedanze, het mä sä iiglocht. 1546 isch s Verklaide, s Pfyyfe und s Drummle verbote worde und 1555 het mä fyr e Fasnachtsfyyr fimf Pfund Buess iberkoo. Vor allem d Zymft sis gsi, wo d Fasnachtdraditione gege d Verbot vo dr Obrikeit verdaidigt hai. Bi dr Musterig vo 1540 si 600 jungi Manne im Harnisch mit Schwärt und Hellebarde dur d Stadt zooge, und sit denn hai d Stadtquardier Umzyyg veraastaltet. Wär bi dene Umzyyg het welle mitmache, het sich e Blatz miesse kaufe. Es sii also vor allem die Mehbessere gsi, wo mitgmacht hai. Aber au die si gueti Lokalpatriote gsi und hai meh as ainisch mit dene us andere Quardier gschleeglet. 1757 zum Bischbil hai d Glaibasler d Stainlemer abgschlage und ihne ihri Gwehr wäggnoh.

Wenn friener d Fasnacht verbotte worde isch, wil si unsittlig sig, so het mit dr Helvetik d Baasler Obrigkeit naiji Brobleem mit dr Fasnacht ghaa und het sä verbotte, wil si Angst vor enere Kritigg am naije Reschiim ghaa het. Wo die helvetisch Revoluzioon ume gsi isch, het mä wider derfe fiire, bis 1807 d Kiirche e Verbot duuregsetzt het.

Vo de 1830er Joor aa het d Bevelkerig wildi Stroossefasnachte gfiirt. Schnitzelbängg si 1832 zum erste Mol erwäänt worde. 1833 het dr Metzger Bell scho am vieri am Morge in dr Stadt afo Lärm mache, aber wil s ungsetzlig gsi isch, zelt s nit as dr erst offiziell Morgestraich. Im Joor druf isch d Fasnacht z Baasel usgfalle, wäge dr Schlabbe, wo d Baaselbieter de Stedter am 3. August 1833 bi dr Hülfteschanze biibrocht hai und wo denn zur Däilig vom Kanton gfiert het. Im neggste Joor het me aber wider döfe fiire und zum erste Mol isch e Morgestraich am vieri offiziell erlaubt worde und isch vo denn aa Dail vom Bruuch. Wo 1845 d Bolizei verbotte het, mit Faggle in de Stroosse umezlaufe, het mä zuenigi Ladärne afo bruuche und uf die het mä kenne bissigi Värsli schriibe und karikaturistischi Bildli moole. Um 1858 het dr Verain «Quodlibet» d Fasnacht im Groossbaasel afo organisiere und e bitz speeter het s «Wurzegraber-Kämmerli» s Gliiche im Glaibaasel gmacht.

In de 1870er Joor si die erste Clique, wo denn no Fasnachtsgsellschafte ghaisse hai, entstande. Die eltisti Clique, wo no existiert, isch d VKB («Vereinigte Kleinbasler»), wo 1884 gründet worde isch. Die Clique hai s Drummle und Pfife pflägt, wie mä s scho im 16. Joorhundert bi de Mustrige het kenne heere. Si hai d Muusig witerentwigglet und au vili Elimänt us usländische Dradizioone ibernoo. Am 26. Februar 1906 hai s Quodlibet und s Wurzegrabekämmerli in dr Halle vo dr Burgvogtei luden e Drummelkonzärt veraastaltet, wo denn s jöörlige «Drummeli» drus worde isch. 1911 het s Fasnachts-Comité afo d Fasnacht organisiere und het, zum sä z finanziere, Fasnachtsblagette afo verkaufe. Au e Fasnachtsfyerer het s Comité uusegee, wo sit 1949 «Rädabäng» haisst.

Wäärend em Erste Wältkrieg 1914 bis 1918 isch d Stroossefasnacht verbote gsi, aber s Drummeli het stattgfunde und isch guet bsuecht gsii. Vo 1920 aa het s wider Fasnacht gee und immer mee Clique si entstande. Guggemuusige si ufkhoo, und am Mändig und am Mittwuch hai Cortèges stattgfunde. Vo 1940 bis 1945 het s wägen em Zwaite Wältkrieg non emol kai Stroossefasnacht gee, und d Baasler häi sich wider mit em Monstre müesse begnyege.

Noch em Krieg het sich die modärni Massefasnacht afo uusebilde. 1950 hai s Comité, d Bolizei und d Basler Verkeersbetriib abgmacht, ass wäärend dr Fasnacht d Innestadt für e Stroosseverkeer gsperrt wird. Nöiji Clique und Guggene si gründet worde. D Zaal vo de vorfasnächtlige Veraastaltige isch gstiige. Au sust isch e Hufe andersch worde. D Buebe vom Waisehuus hai vor em Krieg ooni Larve miesse drummle und d Maitli hai nid emol döfe mitmache. Wenn mä dennzumol no mit eme gschminggte Gsicht het kenne umelaufe, isch das vollkomme tabu worde. D Räppli si emol Kartongstyggli us de Bandwääbereije gsi und nid bsundrigs broduzierti Gomfetti. Au Spröi het mä sich friener aagheit und dä het fyrchterlig grazt, wenn er under s Hemmli khoo isch, und Hienerbai und Hienerfäädere, was us hygienische Grind verbote worde isch.

Werum as d Basler Fasnacht hyte e Wuche speeter duet aafoo as in de umliegende Stedt isch nid klar.
Die iibligi Erkläärig isch as nooch dr Reformation anno 1520, Basel sy Fasnacht wytter gfyyrt het, während alli andere reformierte Regione offiziell drmit uffgheert hänn. Me sait as, zem sich vo de katholische Bryych zunterschaide d Fasnacht im Joohr 1529 e Wuche speeter aagsetzt worden isch. Es git aber kaini Schrifte, wo die Theorii wurde bistätige. Erscht 200 Joor speeter wärde die Resolutione vo 1529 erwähnt. Hitzedaags gilt d Basler Fasnacht als die ainzigi groossi proteschtantischi Fasnacht uff dr ganze Wält.

Hischdooriker wyyse zuedäm druff hi, as dr katholisch Fasnachtstermin scho 1091 uff em Konzil z Benevent säggs Daag noch vorne gschobe worden isch, will me d Sunntige vo dr vierzigdäägige Faschtezyt usgno hett. Dodrmit isch dr Afang vor Faschtezyt um säggs Daag uff dr hitigi Äschermittwuch fiiregruggt. Bis wyt ins 16. Joorhundert hän beidi Fasnachtstermin näbenenader exischtiert: Zem aine d "Heere-" oder "Pfaffefasnacht", wo am Äschermittwuch z Änd gangen isch und – wies dr Name scho adyttet – vor allem vo de meehbessere Krais gfyyrt worden isch. Zem Andere isch am alte Termin d Buurefasnacht vom gmaine Volk gfyyrt worde. D Basler Fasnacht findet dodrmit wie die z Lieschtel am alte Termin statt. Die Theori isch aber nid ooni Widerspruch, miessti doch noch iire dr Morgestraich scho am Samschtig stattfinde und nid erscht am Mäntig.





</doc>
<doc id="13986" url="https://als.wikipedia.org/wiki?curid=13986" title="Statik">
Statik

Statik (gr. "statikos" „wo zum Stillstand bringt“) stoot für:
Statik isch dr Naame vo dene Persone:


</doc>
<doc id="14002" url="https://als.wikipedia.org/wiki?curid=14002" title="Badische Weinkönigin">
Badische Weinkönigin

Di Baadisch Wyycheenigi wird syder ane 1950 vù Verdreeder vùm Baadische Wyyböuverband gweeld.

D Bewäärberne mien us ere Räbbuurefamilie chùù oder glèèrdi Räbyyri oder Chieferi syy oder sùnschd e äänligi Uusbildig haa. Bi der Waal griege si Frooge gschdeld iber d Rääbe, iber s Wyy mache, iber s Wyyräächd, iber d Wäärbig fir Wyy ùn anderi aktuäli Theeme ùn Brobleem us der Wyywirdschafd. Fir s Uurdail gän s Fachwise, d Vordraagswyys, s Ùfdräde ùn d Ärschyynig der Uusschlaag.

D Ùfgaab vù der Baadische Wyychenigi isch es, fir der baadisch Wyy in der ganze Wäld as Bodschafderi z wäärbe. Di Baadisch Wyycheenigi isch derno au nominierd fir d Waal vù dr Dydsche Wyycheenigi.

Di aktuäll Baadisch Wyycheenigi isch d "Sina Erdrich" vù Durbach in dr Ordenau, wù am 7. Juni 2019 z Fryybeg gweeld wooren isch.

(yygchlamered sin schbeederi Näme noo der Hochzyd):

<nowiki>*</nowiki> schbeeder Dydschi Wyychenigi woore.




</doc>
<doc id="14003" url="https://als.wikipedia.org/wiki?curid=14003" title="Württembergische Weinkönigin">
Württembergische Weinkönigin

Di Wiirdebärgisch Wyycheenigi wird syder ane 1950 gweeld. Si wird fir ai Joor gweeld ùn repäsentiert dr Wiirdebärgisch Wyy im Name vùm Wirdebärgische Wyyböuverband. D Bewäärbene mien 18 Joor ald syy ùn mien ebis wise iber dr Wyy ùn dr regional Wyyböu vù Wiirdebäärg. Us dr Bewwärberne wääre au d Wyybrinzäsine gweeld, wù d Wyycheenigi bi iire Ùfgaabe hälfe. Di Wiirdebäärgische Wyycheenigi isch derno au nominierd fir d Waal vù dr Dydsche Wyycheenigi.

Diu aktuäll Wiirdebäärgisch Wyyncheenigi isch d "Andrea Ritz" vù Markgröningen.
(Vor 1972 hed s in e Dail Joore kaini gee.): 

<nowiki>*</nowiki> schbeeder Dydschi Wyychenigi woore.




</doc>
<doc id="14009" url="https://als.wikipedia.org/wiki?curid=14009" title="Bairisch">
Bairisch

Bairisch (bair. un schwäb. "Boarisch") isch e Gruppe vo Dialäkt im Südoschte vom dütsche Sprochruum. Zämme mit em Alemannisch und em Oschtfränkische bilde si die sogenannte oberdütsche Mundarte. Drumm wird Bairisch au Oschtoberdütsch gnennt. Bairisch wird vor allem im (fascht) gliichnamige dütsche Bundesland Bayern, i wiite Teil vo Öschtriich und im Südtirol gschwätzt. Öppe 12 Millione Mensche schwätze Bairisch, dodrvo läbt mee wie d Helfti vonene aber nid z Bayern.

S Bairische isch mit sine über 12 Millione Sprächer s gröschti zämmehängendi Dialäggtgebiet im dütsche Sprochruum. Zem Bairische gheere de Mundarte vo folgende Gebiet:


Als Übergangsgebiet gilt dr Rumm um Nürnbärg, wo sich s Bairische und Oschtfränkische vermischt hän.

De bairisch Dieläktwortschatz wird z Bayre im Bayrische Wörterbuech und z Ööschterych im Wörterbuech vo de bairische Mundaarte z Ööschterych und dezue anen in ere ganze Räie Spraachatlante dokumäntiert. En Veräin, wo d Dialäktforschig förderet, isch d Johann-Andreas-Schmeller-Gsellschaft; die vertäilt au de Johann-Andreas-Schmeller-Prys.

Bairische Autoore:




</doc>
<doc id="14017" url="https://als.wikipedia.org/wiki?curid=14017" title="Otto Keller">
Otto Keller

Dr Otto Keller (* 2. September 1875 z Stuegert, † 26. März 1931 au en Stuegert) isch a schwäbischer Schriftsteller, Dichter ond a bissle au noh Kombonischt gwäa.

Dr Otto Keller kommt am 2. Septembr 1875 z Stuegert als Soh vo de Eheleit Gustav Keller ond Pauline geborene Schrempf uff d Welt. Sei Vatter stirbt, wie der Bue grad amôl sechs Jôhr alt isch. Zamma mit seim eltra Bruader Eugen bsuecht‘r d "Friedrich-Eugen-Realschual" en seira Hoimatstadt. Scho als Schialer fällt‘r uff durch seine Gedicht, wo-nr a baar vo seine Lehrer drmit uff d Schibbe nemmt, ond au durch sei graußa Musikalideet. 1894 beendet‘r sei Studium an dr Technischa Hochschuel mit em erschda Staatsexama. A Ôôschdellong fendet'r nô en Heilbronn als Strôßa- ond Wassrbauinschineer. 

1898 stirbt em Keller sei Muader, was-em grauße seelische Schmerza verursacht. Aber noh em gleicha Jôhr voreffentlicht‘r mit seim Bruader Eugen zom erschda Môl a baar vo seine Gedicht en vrschiidne Zeidonga ond Zeitschrifda. Em Alter vo 30 Jôhr schliaßlich heiratet‘r en Zirich, wo-nr enzwischa nôhzoga isch, dui bloß a baar Dag jengere Elisa Esser. 1913 kehrt‘r mit seira Familie – enzwischa send zwoi Dechdrla uff d Welt komma - nôch Stuegert zruck.

Bis 1916 hôt dr Keller scho so viil Gedicht vrfasst, dass‘r jetzt mit-em Gedanka schbiilt, älle zo vereffentlicha. S Problem isch bloß, an Vrlag zo fenda, denn wer will scho Versla rausgäa vom e Môô, wo kaum äbbr kennt? Er mueß scho arg lang suacha, bis er 1917 da "E. G. Wegener-Verlag" en Stuegert fendet, wo‘s Risiko uff sich nemmt. Zwar isch der Verlag uff Schualbiacher spezialisiirt, aber s isch a Glick für da Keller, dass der Verlag während em erschda Weltkriag koine schualische Sacha drucka deff. "Schnitz ond Zwetschga" hoißt’r sei erschds Biachle, wo kurz vôr Weihnachda erscheint. Mit-em Vorkaufserfolg, wo sich schliaßlich eistellt, hot jedafalls näamort grechnet, ond bis 1930 brengtr‘s sage ond schreibe uff zäah Biachla. 

Neabem Schreiba isch‘r au ganz arg en d‘ Musik vernarrt. Dui Luscht am Senga wuud-en sogar schbätr, wenn‘s-em gsondheitlich ganz dreckich gôht, oifach nemme loslau. Er isch en verschiidne Gsangvrei akdiv ond vrtont fir dia etliche vo seine Gedicht. Zo seim bekanndeschda Liad, wo emmr no gern vo-ma Haufa Leit gsonga wuud, entpubbt sich "I, wenn i Geld gnuag hätt, o dees wär schee". Sogar dr Willy Reichert, wo mit-em emmr môl wiidr uff dr Bihne gstanda ischt, nemmt des Liad uff Schallpladd auf, ond schbätr wuud’s amôl zom Vorrat von "Herrn Stumpfes Zieh- und Zupfkapelle" gheera.

Ab 1922 hält sich dr Otto Keller – zonägscht alloi ond vo 1923 a mit seira Familie – a baar Johr en de Vereinigde Schtaada vo Amerika auf. Ausgwandrade Schwôba organisiret fir en Vortragsreisa mit Uftridd en viile Großstädt, ond bei seine Leasonga wuud‘r emmr ganz arg gfeiret, was em saumäßig guet duet.

1924 wuud a Schicksalsjôhr fir da Otto Keller: En schwerer Audo-Ofall zwengt-en, nôch Deitschland zruckzkommet. Vo jetzt ôô hôt'r bis an s End vo seim Leaba mit-ra stark ôôgschlagna Gsondheit zo leaba.

Dr Otto Keller stirbt – er isch grad amôl 55 Johr alt wôrra – am 26. März 1931. Sei Grab fendet‘r uff em Stuegerter Pragfriidhof.

Zwischa de boide Weltkriag isch dr Otto Keller des gwäa, was ma heitzodag an Beschtsellerautor nennt, obwohl seine Werk – Gedicht, Humoreska, Sprich ond Anekdota – zom weitaus greeschda Doil uff Schwäbisch verfasst send. Rechnet-ma älle vo seine gsammlede Werk erschiinene Uflaga zamma, nô stôht'r en dr Hitparade vo de schwäbisch schreibende Autora ganz oba. Heitzodag werret älle seine handgschriibne Manuskript em Deitsche Litraturarchiv en Marbach am Necker uffghooba.

Dr "Schwäbische Merkur" hôt en oira vo seine Ausgaba amôl gschriiba, dr Otto Keller dät da richtiga Too treffa, wo grad en Stuegert ond dromrom de Leit so gfellt; er häb a leichda ond hurtiga Art ond emmr no äbbes Urbanes. 

Noch oim vo seine viile Vortragsobed, wo-nr gern ond oft en seira Hoimatstadt gäa hôt, hôt amôl dr "Filder-Bote" gschriiba: "Während schon im ersten Teil ein paar Lachsalven abgefeuert wurden, prasselte das befreiende Geschütz im heiteren Teil ohne Unterlass. Das lag nicht nur am "Kaffeekränzle", nicht nur am "schweren Fall", sondern an all den ausgezeichnet vorgetragenen prächtigen kleinen Kabinettstückchen, die mit dem "Dampfbad" endeten."

Nôchdem dr Otto Keller scho vor meh wia 70 Jôhr s Zeitliche gsegnet hôt, hôt koiner meh uff sei Werk a Urheberrecht. Drom soll an dera Stell no ois vo seine viile Gedicht folga. Als Beischbiil isch sei "Dampfbad" ausgwehlt wôrra. Des isch zwar sei lengschts, wo-nr gschriiba hôt, abr a Haufa Leit moinet, es sei au sei beschts. S stammt aus seim Biachle "Schnitz ond Zwetschga". Des geit’s zwar heit au noh zom Kaufa, aber en dera liifrbara Ausgab kommt’s bloß en’ra vrkirzda Fassong vor. Ausgrechnet de letschde zwoi Strofa fehlet, was eigentlich a Dodsend isch.

<poem>
Em Sommer gang i froh ond monter
fascht älle Dag an Necker nonter,
ond do wird badet ond wird gschwomma,
ond nochher ebbes zua sich gnomma.
So mach e’s, seit e denka ka,
des tuat mer guat ond schlächt mer a.

Em Wenter, do wird au brav badet,
weil des em Menscha niemols schadet,
em Gegatoil, a Bad em Wenter,
des halt e beinoh no fir gsender;
M’r macht’s oim heit jo so bequem
ond mollich warm ond agenehm.

Z’erscht bad‘ e äls ond dua me donka,
ond nochher wird a Schoppa dronka,
so han e ’s Johr ond Daga g’halta,
ond han me gsond derbei erhalta. –
I han wahrhaftig nex vermißt,
ond au nex anders denkt ond gwißt.

Wia-n-i amol em „Hecht“ be gsessa
ond han en Schwartamaga gessa,
duat oiner wisawi sich setza
ond fangt au mit mer a glei z’schwätza,
dass er a Dampfbad gnomma hätt,
ob i des au scho kenna dät?

Ha noi, sag i (‘s isch zwar zom schäma),
i dät gar nia a Dampfbad nemma;
druf secht ’r, des miaß i probiera,
des dät mer vierzeah Dag lang schbiera,
des mach oin jong ond gsond ond schlank,
mer wird sei Lebadag nia krank.

Ha no – denk i – was soll e saga?
I han zwar grad nex extra’s z’klaga,
Gottlob, i han grad koi Beschwerda;
jedoch a bisle s c h l a n k e r werda,
des wär nex Domm’s, drom denk e z’mol:
Ha, goscht ens Dampfbad au amol.

Voll Nasaweisheit ond Verlanga
ben also i en ’s Dampfbad ganga.
I denk, wenn’s nex nutzt, ka ’s nex schada,
des „russisch-remisch-irisch Bada“,
i will no seha, wia ’s nochher mir isch,
ob russisch, remisch oder irisch?

Z’erscht ben en H e i ß l u f t r a u m i ganga,
ond han au bald a z’schwitza g’fanga;
z’erscht s c h t a n d e, doch i denk: em Sitza,
do kascht vielleicht no besser schwitza.
I sitz uf d’Bank na – sapperment! – 
Was han e me so arg verbrennt!

Ihr liabe Leit, ben i verschrocka!
Do soll der Deifel na sich hocka!
Wird‘s Michele do mit oim trieba?
Denk i bei mir, ond han me g’rieba, -
mer isch doch net von Holz ond Schtroh!
An dem Doil iberhaupt ond so!

Der Wärter kommt ond secht: „Zom Schwitza,
do miaßet Se uf‘s H a n d t u a c h sitza,
sonscht deant Se sich jo bees verbrenna,
dia Bänk send elend hoiß do henna!“ –
Des secht mer jetzt der guate Ma,
jetzt, wo-n-e kaum me sitza ka!

So hock e do ond schwitz osäglich,
`s isch fascht gar nemme guet erträglich,
scho sag e vor me na verschtohla:
„Der Deifel soll ‘s ganz Dampfbad hola!“ –
Jetzt endlich kommt der Wärter rei
ond secht: „So, jetzt kommt Nomro zwei!“

Druf hot er me en Dampfraum gnomma
ond secht, er dät glei wieder komma,
ond hoißt me no uf’s neie sitza,
I soll no dapfer weiter schwitza.
Gern hätt’ e zua-n-em gsagt: „Was gilt’s,
mi fendescht nemma – i verschmilz!“

Der Mensch ka scheint’s, des muaß e saga,
meh, wia-n-er selber woiß, vertraga:
Heit zoig i no en Blick, en schtolza,
weil i zom Glick be net verschmolza;
heit frog e me no dann ond wann,
wia-n-i des iberschtanda han.

Je meh vo mir isch ‘s Wasser gloffa,
je meh hot mi a Durscht betroffa:
A Durscht – mei Lebdag, i sag’s glassa,
han’s so weit i net komma lassa! –
Hätt‘ i jetzt ebbes dronka – no
hätt’s gradawegs en Zischer do.

Doch, was e jetzt erscht muaß berichta –
(i ka schier nemme weiter dichta!),
wia-n-i so dampfa dua ond kocha,
der Wärter, dieser Schendersknocha,
nemmt der en Schlauch ond schrauft en a, - -
schbritzt mi mit eiskalts Wasser a!! –

O liaber Gott em Hemmel droba,
gibt’s uf der Welt no so en Globa!
Kennt des oim d’ Menschheit wohl verdenka,
wenn so-n-a Scheisal mer dät henka! –
Der schbritzt – i gilf, daß Gott erbarm –
en Schtrahl, so dick als wia mei Arm!

Mein Zuastand kann e net beschreiba,
do laß e liaber ‘s Dichta bleiba,
denn wellet ihr en Eidruck gwenna,
miaßt i ganz anderscht dichta kenna,
- wia soll e saga – liaber Gott,
so wia ’s d’r Schiller kenna hot.

No soviel will e doch no saga:
Mir hot’s da-n-Odem grad verschlaga,
`s isch gwä, wia wenn durch Floisch ond Knocha
mer wird mit daused Nodla gschtocha!
I woiß no, i han denkt: o Graus, -
Jetzt no en Schnapper, - no isch aus!

Doch, liabe Leit, es kommt no härter,
des Allmachtsmischtvieh vom a Wärter,
nemmt der me no - `s isch kaum zom saga –
ond schmeißt me, wuppdich, ois, zwoi, drei,
Boms, en a Wann kalts Wasser nei!

Do han e zapplt dren ond pruatschtet, 
ond gauzt ond gschluckt ond gschpuckt ond ghuaschtet,
ond gschnattret han e drenn ond gfrora,
i han mer gsagt: jetz bisch verlora!
Der Schenderknecht, der Siach, der kromm,
der brengt do om, der brengt de om!

Ond halba he, `s isch gwieß net gloga,
hot der me aus em Wasser zoga,
ond legt me na no uf da Schraga,
druf langt er en-en Kibel nei,
ond schmiert me dick mit Schmiersoif ei.

Ja, heilichs, siadichs Donnderwetter!
Dui Sauerei wird emmer netter!
Fangt der – i schäm‘ me fascht es z’saga –
Ganz regelrecht a, mi z’verschlaga;
er haut ond schtoßt ond schtupft ond schtemmt
Ond hot me en da Bauch nei klemmt!

Was soll a Mensch jetzt dozua saga!
Muaß i uf meine alta Daga
mi en da Bauch nei klemma lassa?
Ond kriag d’rbei no Hieb ond Schteeß!
Ihr liabe Leit, was isch au dees?

Gottlob ond Dank, mit Angscht ond Banga
Ischt au dui Qual voriber ganga,
i ka koin Arm ond Fuaß meh riehra,
ond dees – dees hoißet d’ Leit „massiera!“
„Massiera“ hoißet dees die Leit!
Ob des net grad zom Hemmel schreit?

No schtellt er onder d’ Dusch me nonter,
ond wäscht mer z’letschta d’ Soifa ronder,
druf hot er dergeschtalt me grieba,
daß d‘ Haut ischt schier am Handtuach blieba.
„So!“ sechter, „fertig! W o h l b e k o m m ’s“ –
I sieh no heit mei Gsicht, mei domm’s!

Wia mir no hot d‘ Erlesong gschlaga,
des isch a G’fiehl gwä, net zom saga,
em Schädel isch mer ’s gwä ganz bemisch
ond halba russisch-irisch-remisch. –
Den, der mer dees empfohla hot,
den – triff e’n – schlag e halba z’dot!

Gell, vierzeah Dag lang däh mer’s schbiera,
hot der mer gsagt, om mi z’versiehra?
Recht hot er ghet, der lombich Denger,
was, vierzeah Dag lang, - no viel länger
han i ’s en älle Knocha gschbiert,
so hot der Gottliab mi massiert!

Drei Dag lang ben em Bett i glega
ond han me nemme kenna rega.
Mi wondert’s bloß, des muaß e saga,
daß gar nex i dervo han traga, -
doch schwätzt vom Dampfbad ois en To,
do werd e bloich ond schwitz e scho.

Zom Schluß no ois: Vor meiner Alta
Han i des älles bei mer b’halta;
Koi Wertle han e gschnauft derwega,
worom i be-n-em Nescht drenn glega,
denn erschtens hätt‘ se mer’s blos gonnt,
ond zwoitens han e no en Grond:

Mei Theres nämlich duat gern zerfa
(se secht, se häb ’s so en de Nerva) - -
Vielleicht dät’s dofir gar nex schada
Des russisch-remisch-irisch Bada?
Drom kriagt se nägschdens, han e denkt,
a Kart vo mir ens Dampfbad gschenkt.
</poem>





</doc>
<doc id="14018" url="https://als.wikipedia.org/wiki?curid=14018" title="Lützelhardt">
Lützelhardt

D'Burg Lützelhardt (au Lützelhard) isch e Ruine vunere mittelalterliche Burg im Oschde vun Seelbach im Ortenaukreis. Sie isch e Felseburg und lejt uf 460 Meter. Dr Name geht uf's Althochditsche "lucilinhart" (kleiner Wald) zruck, was im ditsche Sprochraum oft vorkummt.

Die drei Deil vun dr Burg leje uf drei unterschiedlich große, bis zu 10 Meter hohe Felse und sin urschpringlich wahrschins mitere Palisade verbunde gsin. Die ufgehende Mure gehn greschdedeils uf Usgrabunge un Rekonschtruktione vun 1926 bis 1929 zruck. Bsonders idrucksvoll sin d'Reschd vum Haupthus mit romanische Palasfenschtre uneme Dracherelief. Im Haupthus isch e mittelalterlichi Zischtern. E Hufe Funde were im Museum der Stadt Lohr ufbewahrt.

Urschpringlich het die Burg wahrschins d'Paßschtroß ins Kinzigdal gsichert. D'südlich Ortenau isch ab em 11. Johrhundert immer meh in dr Ifluß vun dr Zähringer kumme. Die sin wahrschins au verantwortlich fir dr Bau vun dr Burg im friehje 12. Johrhundert. Desdrum isch si wahrschins au vuneme Zähringer Minischterialegschlecht bewirtschaftet wore. S'isch awr faschd nix uffgschriebe wore. Ineme Strit zwische dr Staufer und Stroßburger Bischof isch d'Burg ums Johr 1235 von dr geroldsecker verbrennt wore, weil die uf dr Sit vum Bischof gsin sin. Dodenoch hän d'Geroldsecker d'Sicherung vun dr Paßschtroß iwernumme. 

Im 12. Johrhundert wäre immer wider Zähringer Minischteriale erwähnt, wu "vun Lützelhardt" heiße. Ein Zweig us dere Familie oder dere Ganerbegemeinschaft isch so um d'Mitti vum 12. Johrhundert in d'kaiserlich Minischterialität ufgschdiege. Dr Konrad vun Lützelhardt isch einer vun dr wichtigschde kaiserlich Beamte in Italie wore. D'Italiener hän ne "Mosca-in-Cervello" odr "Mosca-in-Cerebro" gnännt (Muck-im-Hirn). Wu dr Kaiser Heinrich VI. 1194 s'Königreich Sizilie erobert het, isch dr Konrad als Markgraf vun Molise einr vun dr wichtigschde militärische Fihrer gsin. Nochkumme vun dem Konrad findet ma noch im 13 Johrhundert, die nänne sich awr "de Lucinardo" und sin bal in dr Opposition zum Kaiser. Abm spote 13. Johrhundert findt ma nix meh.

Vun dere Burg gits e Sage vum Grüselhorn; dert soll einer vun Geroldseck uf Lützelhardt enntführt wore sin, weil er awr e Hornruef ghert het, wu er kännt het, isch em ufgange, daß er uf Lützelhardt isch un het sich befreie kenne. Dodenoch wär d'Lützelhardt dann verbrennt wore.




</doc>
<doc id="14020" url="https://als.wikipedia.org/wiki?curid=14020" title="Internationaler Tag der Muttersprache">
Internationaler Tag der Muttersprache

Dr 21. Februar isch sid 1999 dr International Muettersproch-Dag (französisch "Journée internationale de la langue maternelle;" änglisch "International Mother Language Day"). Es isch e Maantag, wo d UNESCO is Lääbe grueffe het.

Dr Zweck vum Gedänkdag isch, di sprochlichi un kultureli Viilfalt un d Mehrsprochigkeit vürschi z bringe. Me weiss jo: über d Hälfti vo de über 6.000 Sproche vo dr Wält sin uf langi Sicht vum Usstärbe bedroht.

Dr Gedänkdag goot uf Unruhe z Oschtpakistan (hüt Bangladesch) im Johr 1952 zrugg. D Regierig vo Pakistan het doo bschlosse, s Urdu zur einzige Amtssproch vom Land z mache, e Sproch, wo numme vunere winzigi Minderheit gsproche worre isch. Z Oschtpakistan, wo d Mehrheit vo dr Bevölchrig gläbt het, redt me vor allem Bengali. Dr Governeur vo Pakistan, dr Khawaja Nazimuddin, het erklärt: "Urdu un numme Urdu wird d Amtssproch vo Pakistan sy". Binere Demonschtration drgäge het d Polizei am 21. Februar mehreri Mänsche verschosse.

D Regierig het druf noogää un s Bengali het glychi Rächt als Amtssproch überchoo. D Sprochbewegig het d Spannigi zwüsche Oscht- un Weschtpakistan wyter aagheizt un het 1971 zur Unabhängig vo Bangladesch gfüert.

Jeds Johr am 21. Februar wird vo dr UNESCO dr "Linguapax"-Prys vergebe.

2006 isch dr Prys aa d Natividad Mutumbajoy, e Ingano-Indianeri us Kolumbie gange, wo sich mitenere Schüel für d Erhaltig vo dr Sproch vo ihrem Volch starch gmacht het.

S Thema vom Joor 2007 isch d "Mehrsprochigkeit" gsi.

2007 isch dr Prys aa d Maya Khemlani David us Malaysia gange, wo syt Joore de Sprochwäggsel unter de sprochliche Minderheite vo Malaysia untersuecht.

2019 het en dr Larry Kimura vo dr Uni Hawaii übercho, wo sich für d Ernöierig vo dr yheimische Sprooch vo dr Inslegrupe ysetzt.



</doc>
<doc id="14023" url="https://als.wikipedia.org/wiki?curid=14023" title="Stimmloser palataler Frikativ">
Stimmloser palataler Frikativ

De stimmlosi palatali Frikativ (au „ich-Luut“) isch e Konsonant vo de mänschliche Sprooch. Er isch als Phonem relativ sälte, ùn chùnt nùmme in öbe 5% vo allene Sprooche vor. Als Allophon vo [] oder [] isch er wyter verbreitet. S Zeiche im IPA defür isch , ùn in dr Teuthonista es grosses X. In ere strängi Usslegig vo dr Dieth-Schryybig schryybt mer defür "ĉh".



</doc>
<doc id="14025" url="https://als.wikipedia.org/wiki?curid=14025" title="Franz von Assisi">
Franz von Assisi

De Franz vo Assisi (ital. San Francesco d'Assisi; lat. Franciscus de Assisi oder Franciscus Assisiensis) het vo Chind uf "Giovanni Battista Bernardone" ghaisse. Er isch um 1181/82 z Italie i de Stadt Assisi uf d Welt cho und isch am 3. Oktober 1226 gstorbe. Er isch de Soo vomene riiche Tuechhändler gsii, het sich aber vom väterliche Erb losgsait und het denn e fromms Lebe i absolute Armuet gfüert, nochem Biispil vom Jesus vo Nazareth (Imitatio Christi). Schnell het er e grossi Schaar vo Aahänger gfunde und somit de Orde vode mindere Brüedere gründet ("Franziskaner OFM", lat. Ordo Fratrum Minorum und "Minorite", lat. Ordo Fratrum Minorum Conventualium). Zudem isch er e Mitbegründer vom Klarisse-Frauenorde gsii. Zwai Joor noch sim Tod isch er vom Popst Gregor XI. hailig gsproche wore (Namestag: 4. Oktober).

De Franz vo Assisi isch im Joor 1181 oder 1182 as Soo vom riiche Tuechhändler Pietro de Bernardo und sinere Frau Giovanna i de umbrische Stadt Assisi uf d Welt cho. Er isch uf de Name Giovanni tauft wore, aber wo sin Vater vonere Gschäftsrais vo Frankriich zrugg choo isch, het er en numeno Francesco (chliine Franzoos) gruefe. De Franz het e gueti Uusbildig gnosse und recht uusschwaifend glebt.
Im Joor 1203 isch er im Heer vode Stadt Assisi gege d Nochburstadt Perugia zoge, en Chrieg, wo d Stadt Assisi verlore het und de Franz isch zäme mit anderne Soldate im Gfängnis vo Perugia glandet. Noch me as aim Johr het denn sin Vater en chöne fraichaufe. De Franz isch chrank und innerlich ufgwüelet haigchert.
Glii drufabe het er aber entschlosse, sich as Ritter em Popst z verdinge und het sich mit Ross und Rüstig uf de Weg uf Apulie gmacht. Unterwegs aber het er e Trom ghaa:

De Franz isch haigchert und het sich den nodisno vo sinene Fründe zruggzoge und d Ainsamkait gsuecht. Im Joor 1205 oder 1206 isch er uf Rom pilgeret und hett uf dere Rais sini tüüre Chlaider mitemene Bettler tuuschet. Woner i de chliine romanische Chile San Damiano betet het, het en de Jesus Christus persönlich dur s Chrüz i dere Chile agredt: ""Francesco, gang und bau mis Huus wider uf! Wie du chasch gsie, isch es ganz und gar am zämeghaie."" De Franz het denn Baumaterial zämebettlet und d Chile aigehändig renoviert. Wel er aber au Geld vom Gschäft vo sim Vater för d Renovation gnoo het, isches zum Familichrach choo und de Vater heten churzum vor de Richter gschleppt. De Prozess isch im Früelig 1206 ufem Domplatz vo Assisi vom örtliche Bischof Guido II. gfüert wore. Aber de Franz het sich vor allne Lüt füdliblutt uszoge und zu sim Vater gsait: ""Bis hüt hani dii min Vater gnennt uf dere Erde. Ab jetz werd i aber säge: »Vater, du, wo im Himmel bisch!«."" Er het sini Chlaider em Vater gee und mit dere Geste uf sis ganzi Erb verzichtet.

De Franz isch ab denn usserhalb vode Stadt as Aisidler und Bettler umezoge. Zum bete isch er i die vile Kapele gange, wo i de Umgebig vo Assisi verstroit sind, am liebste aber i de Basilica Santa Maria degli Angeli, wo au underem Name Portiuncula bikannt isch. Woner i dere Chile am 24. Februar 1208 e Mess ghört het, isch em e Stell vom Matthäus-Evangelium (Mt 10,5-14) hange blibe, wo de Jesus zu sinene Jünger sait: "Gönd etz und prediget ... oni nünt hend er s öbercho und oni näbis z nee, gend s etz witer. Er sölet kai Gold, kai Silber und au kai Chupfer mit oi träge, au kai Raisetäsche, und o nöd zwai Hömli, kai Schue, nöd emol en Stecke." Druf abe het er sich bemüet noch dene Wort z lebe und het numeno en aifachi Chutte trait, woner miteme Strick zämebunde het. Er het sich gwaigeret Geld au nume azlänge und isch, wo s immer gange isch, barfuess umegloffe. Er het s Evangelium verchündet und sini Mitmensche ermanet, as si Gott liebet und för iri Sünde büesse sölet. E paar Lüt hend sich natürli öber die Lebeswiis mockiert oder gär Spott tribe, aber anderi sind ufgwache und hend sich an im aagschlosse.

Sini erste Beglaiter sind de Adligi "Bernardo di Quintavalle" und de Rechtschundler "Pietro Catanii" gsii. Si hend iri frommi Lebeswiis bestimmt indem si d Bible drüümol blind ufgschlage hend und sich so drü Zitat agaignet:

Die drai Brüedere hend z erscht inere Hütte bi Rivotorto gwont. Us nöd ganz klare Gründ hend si de Platz aber müese verloo. Si hend denn im Joor 1208 vom Abt vode Benedikitinerabtai Monte Subasio d Chile Portiuncula öbercho. Well de Franz aber ale Bsitz abglehnt het, hend die drai Brüedere a de Abtai e chlini Mieti zalt; mit Fisch. Si hend um d Chilen ume aifachi Hütte ufgstellt.

1209 isch de Franz mit zwölf Beglaiter uf Rom graist um vom Popst Innozenz III. um Anerchenig vo irer Brüederschaft z erlange. E Joor druf hend si denn au d Erlaubnis öberchoo, noch de Regle, wo si ufgstellt hend as Büesser und Wenderprediger z lebe. Im Joor 1212 isch den s erscht Franziskanerchloster bi Cetona i de Toscana gründet worde. Und nume wenig Joor spöter het s scho usserhalb vo Italie die erste Franziskaner ggee, vor alem z Dütschland und z England.

Im 5. Chrüzzug im Joor 1219 isch de Franz vo Assisi as Missionar uf Palästina graist und isch miteme christliche Heer a d Mündig vom Nil cho, woner im Lager vom Sultan al-Kamil prediget het. Aber deno het sich sini Gsundhait verschlechteret und er het au nöme so guet gsee. Zudem het sich de Orde - s cha jo nöd andersch sii - afange verstrite, wo de Franz eweg gsi isch. Er het den d Laitig vom Orde em "Petrus Catanii" öbergee und sich wider zruggzoge. Uf Bifehl vode römische Kurie im Joor 1223 het er e dritti Version vode franziskanische Ordesregle ufgstellt.

Gwont het denn de Franz vo Assisi as Aisidler inere chliine Felsnische ufem Berg La Verna. Döt sölet em am 17. September 1224 die füf Wundmol Christi sichtbar wore si. Sini Augechranket het sich aber immer me verschlimmeret und am end ischer blind wore. Zudem het er Problem mit sim Mage öbercho und er isch immer schwächer wore.
Woner gmerkt het, as er sterbt, het er sich zude Basilica Portiuncula träge loo. Döt het er ali Chlaider uszoge, wel er ganz ohni Bsitz het wöle sterbe und aine vo sinene Brüedere het em e Gwand usglent. Er het sich usem Evangelium vom Lide und Sterbe Jesu Christi vorlese lo und zwaimol de von em dichteti Sunegsang vorsinge lo. Won er denn noch Suneuntergang am 3. Oktober 1226 sin letzte Atemzug tue het, sind Lerche ufgfloge. Wel dozmol de noi Tag aber bi Suneuntergang agfange het, gelt i de katholische Chile de 4. Oktober as sin Namestag. Die Reformierte aber denket anen am 3. Oktober.

Zwai Johr spöter, am 16. Juli 1228, isch er vom Popst Gregor IX. hailig gsproche wore. Sis Gripp lit sit 1230 z Assisi imene Staisarg i de Grabchammere vode Basilica San Francesco.

Sit 1939 gilt de Franz vo Assisi as Schutzhailige vo Italie.

Bikannt isch d Erzälig vo de Vogelpredigt bim Eremo delle Carceri, wo de Franz vo Assisi a de Vögel prediget het. Wege dem und de Legende vom Wolf vo Gubio gelt er as erste Tierschützer. Drum isch de Welttierschutztag uf de 4. Oktober festglait wore. Im Joor 1980 het de Popst Johannes Paul II. der Franz vo Assisi zum Patron vom Umweltschutz und vo de Ökologii ernennt. 1995 isch denn d "Franz vo Assisi Akademie" gründet wore, zum Schutz vo de Erde.

Am 13. März 2013 hät de argentinisch Kardinal Jorge Mario Bergoglio (en Jesuit), wo zum Papscht gwählt worde isch, sich de Name Franziskus ge, i Erinnerig an Franz vo Assisi.




Biografiie

Primärquelle


Wiiteri Informatione


</doc>
<doc id="14028" url="https://als.wikipedia.org/wiki?curid=14028" title="Sonnengesang (Franz von Assisi)">
Sonnengesang (Franz von Assisi)

De Sunegsang (it. "Cantico di Frate Sole"; lat. "Canticum Fratris Solis") oder s Lob vo de Gschöpf (lat. "Laudes Creaturarum") isch e Gibet vom hailige Franz vo Assisi. S isch en Lobpriis uf d Schöpfig. De Franz vo Assisi het s um d Jooreswendi vo 1224 uf 1225 dichtet gha, won er chrank i de Chile San Damiano bi Assisi glegen isch. Die letzte Vers vom Tod söl er erst spöter uf sim Todesbett dichtet gha ha. Drufabe hend die baide Brüedere Angelo und Leo de ganzi Sunegsang zwaimol gsunge. S Lied isch im umbrische Dielekt dichtet wore und vom ene Brüeder is Latinische öbersetzt wore. 

I de Öbersetzig us em umbrische Dialekt sind i drai Fäll d Wörter "Brüeder" und "Schwöster" ustuuscht wore, well im Italienische und Alemanische s Gschlecht vo de Wörter "Sune", "Moo" und "Tod" nöd öberii stimet.

Wikiquele


</doc>
<doc id="14029" url="https://als.wikipedia.org/wiki?curid=14029" title="Stimmloser palataler Plosiv">
Stimmloser palataler Plosiv

Dr stimmlosi palatali Plosiv isch e Konsonant vo dr mänschliche Sprooch. S Zeiche im IPA defür isch . Im Alemannische git es de Luut nit; die Sprooch mit däm Luut, wo em Alemannische geografisch am nööggschte isch, isch s Rätoromanisch. Er het für alemannischi Sprecher e akustischi Äänligkeit mitem Affrikat "tsch".

Wyl ächti palatali Plosiv zimli sälte sin, wird s IPA-Symbol oft au für palatisierts // bruucht oder für bstimmti Affrikat.



</doc>
<doc id="14031" url="https://als.wikipedia.org/wiki?curid=14031" title="Labiodentaler Approximant">
Labiodentaler Approximant

De labiodentali Approximant isch e Konsonant wo in mange Sprooche vorchùnt. S Zeiche im IPA isch . De Luut chùnt vorallem in Sprooche vor, wo kei Ùnterscheidig zwüschem [] ùn [] mache. In de alemannische Dialäkt git es de Luut, ùn er wird meischt mit eme <w> gschriibe.



</doc>
<doc id="14037" url="https://als.wikipedia.org/wiki?curid=14037" title="Waldighofen">
Waldighofen

Wàldighoffe (IPA: ; ditsch un franzesisch offiziell: "Waldighofen", franzesisch aü: "Waldighoffen") ìsch e frànzeesche Gmein ìm Arrondissement () ìm Owerelsàss (Haut-Rhin) im Sundgaü, 25 Killemetter eschtlig vu Basel. S lijt zwische 342 un 446 Metter iber em Meer un het 1999 fascht 1200 Iiwohner gha.

Wàldighoffe lijt im Sundgaü, 14 Kilometer sideschtlig vu Àltkìrech. Nochbergmeine vun Wàldighoffe sìn Oberdorf im Norde, Staiselz im Oschte, Roppezwiller im Side un Rieschbi im Weschte. 

Wàldighoffe ìsch zem erschte Mol gnannt worre ànne 1188 as "Waltenchoven" (1315 "Waltikouen"). 

D Härkumpft vum Ortsnamme isch umstritte. Ei Asicht isch, ass dä Namme vu "Waldingen" kunnt - dämno wär er d Bezeichnig vum e erschte alamannische Siidligskern - "Waldo" wär do dr Namme vum e alamannische Sippefiährer. No däre Meinig wär "-hofen" erscht speter an dr Namme kumme - Wàldighoffe dät drno heiße: "d Hef vu Waldinge".

E anderi Meinig sait, ass Wàldighoffe ebis mit eme Dinghof z due het - e Hof, wu Abgobe fir d Herschaft hän miäße ani brocht wäre. Eso e Hof isch bis ins 16. Johrhundert bedriibe wore.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Wàldighoffe ìsch . Wàldighoffe ghert zem Kommünàlverbànd .

Wàldighoffe isch draditionäll e katholischi Ortschaft; dr eltescht Deil vu dr Kich isch üs em 15. Johrhundert. 1905 isch am Blatz vu dr alte Kapälle e großi neiji Kirch boije wore; d alt Kapälle isch jetze e Sitteschiff vu dr neije Kirch - si isch 1923 fertig gsii un het kenne gwicht wäre. D Kirchepatron sin dr St. Peter un dr St. Paül.

 vu Wàldighoffe isch . Wàldighoffe ghert zum Kommünalverband .

Am 24. 12. 1892 isch dr alemannisch Dichter Nathan Katz z Wàldighoffe uf d Wält kumme. Dr het in däm Dorf si Kindheit un Jugend verbrocht un het sich do siner Läbdig drheim gfiählt. Waldighoffe haltet hit no s Adänke an dr Nathan Katz wach. Bin Schuel- un Sportzäntrum isch e kurzi Stroß noch däm Dichter benännt, derte stoht aü e Dänkmol (Kopf) vu däm Dichter. Am Geburtshüüs, wun er aü sini erschte Kindheitsjohr verbrocht het, isch e Gedänkschild. D Metzg vu sinem Vatter exischtiärt nimmi in dr ürspringlige Form.
Ab 1915 het z Wàldighoffe d Bahnlinie Wàldighoffe–Saint-Louis-la-Chaussée aagfange, wu 1960 stillglait wore isch.

Dr elsassisch Dialekt vun Wàldighoffe ghert zum Hochalemannisch.



</doc>
<doc id="14042" url="https://als.wikipedia.org/wiki?curid=14042" title="Balingen">
Balingen

Balenga isch a Großa Kreisstadt em Syda vo Bada Wirtaberg, sydlich vo Schduagert. 
Sie ischd d'Greisschdadt ond noch Albschdat d'zweitgrehste Schdadt vom Zollernalbkrois ond ischs Zentrom fürd omliegenda Gemeindana.
Seit'm erschta Jänner Neizehhonderdvierasiebazg (1974) isch Balenga d'grauße Greisschdadt. Mit d'r Nochborschdad Geislenga hot Balenga a Verwaltingsgemeinschaft ausg'macht. Dr Ort isch it z' verwechsla mit dr Gmeid Bahlinga am Kaiserschtuahl im Landkreis Emmadenga.

Balenga leit em Dal der D-Eya, wo an Neabafluss vom Negger isch, zwischem kloina Heiberg ond drm Albtrauf. Dia wichtigschte Berg om Balenga rom send im Süde s'Hernle, dr Locha mit drm Lochaschtoi, dr Schoofberg ond dr Plettaberg. No weiter noch Süda/Südweschta leit dr grausse Heiberg. Im Nordweschta leit dr (kloine)Heiberg ond im Oschta dr Hondsrücka. Balenga leit ogfähr 75 km süadlich vo Schtuegert, 35 km vo Tiabenga; und ebbes mit 80 km nerdlich vom Bodesee. Durch dia Gmeindreform en de siabzger Johr send dia Derfer in dr nähere Omgebong als Schtadtdoil drzuakomma. Dia ehemols Oigaständige Derfer send Dürrwanga (seit 1937 met Frommern zema), Edinga, Engschtlatt, Erzenga, Frommern, Heselwanga (khert scho seit 1934 zu Balenga), Oschdorf, Roßwanga, Schtockahausa, Streicha, Weilschtetta und Zillhausa.

Balenga ischt im Johr 863 noch Chrischtus erschtmols als Balginga erwänt worra. Seit 1255 hot Balenga s Schtadtrecht. Sellamol hot Balenga de Zollern khert wo uf dr Schalksburg gsessa send. Des siat mer au am Stadtwappa. 1403 isch Balenga no an de Würtaberger vrkauft worra, wo se na zor Amtsschtadt gmacht hend. Em Neinzeahnta Johrhondert isch Balinga na Oberamtschtadt worra ond hot vo 1810 an zur Landvogdei obera Negger ond vo 1818 zum Schwarzwaldkrois ghert. Balenga isch mehrmols ahbrennt, zletscht Achtzeahhondertnoy. Bei deane Brand send nurmehr a poor Heiser vor der Schtadmauer, s' Zollernschloss ond d`Schtadtkirch schtau bliaba, dr Rescht vo dr Stadt ischt noch em drmaliga Gschmack fascht Schachbrettartig wiader uffbaut worra. En dr folgende Zeit isch noch ond noch a Induschtrie aufbaut worra. Agfanga hots met Tricko ond Läderverarbeitende Betriab, schpäter send no au a poor Mascheenebauer, Wogabauer ond an Bulldogbauer drzuakomma. En de Dreißger Johr isch na Balinga vo dr Amtsschtadt zom Sitz vom Landkrois worra, dr Lankrois Balinga isch aber ned mit em Zolleralbkrois zom Verwechsla, weil den geits erscht seit de Sibziger Johr wo se de Krois Hechinga ond de Krois Balenga zemadoa hend. S hot na au an haufa Üaberschwemmigga gea bei deane voar ellem veil Leut versoffa send wo vor dr Schtadtmauer ah dr D-Eya gwohnt hend. Em Zwoita Weltkriag isch Balinga it grausig drahkomma, au wenn se en Hoigerloch (koi vertel Stond zom Fahra) a dr Kernschpaltong gforscht hend. D' Nazis hend zudeam en Frommern, Erzinga ond uffm kloina Heiberg Elschiafer vo KZ Häftleng abbaua lassa. Des isch älles en Doil vo dr "Ondernehma Wüschte" gweah bei deam se Schprit ausm Stoi hend kocha wella. Dia Häftleng sin ausm Lager z Bisinga gweah. Dur en Bombaahgriff isch 1945 am Bahhof en Schuppa ond a kloine Fabrik z schada komma. 1974 isch Balenga zur Graussa Kroisstadt erklärt worra, weil se durch dia Oigmeinderei mehr wia 20000 Oiwohner khet hot.

Balenga isch dr Sitz vom Landrohtsamt vom Zollernalbkrois, ond grausse Kroisstadt. Balenga khert zom Rägierongspräsidiom Tibinga ond Leit en Bade-Württeberg. Allerdengs isches Landgricht it en Balenga sondern en Hechinga.
Balenga hat en Gemeinderoht ond en Schultes, dia Ortsdoil it, dia hend nur mehr en Ortschaftroht mit em Ortsvorsteher.

Ergäbnis vo de Landdagswahla seid 2006: 

Wega dene Brend ea dr Gschicht vo dr Schtadt geits koi grausse Altschtadt wia z Tibinga aber doch no gnuag zom ahgugga. Ah Kircha geits d' Schtadtkirch wo en Gotischer Bau isch, d' Katholisch Kirch ausm 18. Johrhondert, d' Friadhofskirch wa wohl d' älteschde Kirch a Balinga isch ond na no beim Krangahaus a klois Kapelle s' Siachekirchle. Vo de alte Heiser geits na s' Zollernschloss, s'Rothhaus ond Zehntschoier wo jetzt ah Museum dren isch, beiam Viahmerkt ond oms Gaschthaus Lang geits no apoor alte scheene Heiser. En de 90ger Johr hend se rond omd Schadtkirch ah Fuassgängerzona eigricht, ond in de letschte Johr hend se au es Gärbervyrtel nei hergricht wa zemma mit em Zollernschloss ond dr Eyach ah netts eckle gibt. 

Direkt om Balenga kah mehr schee Spaziera ganga oder Fahradtoura macha. wemmer ah bissle mehr macha wött isch aber au d alb it weit wo mer na richtig geh Wandre oder Mountainbika koh. S'Wedder duat au moischtens mit laut erer Schtatischtik isch Balenga (Wettersttio en Heselwanga)oiner vo de sonnigschte Flegga en Deitschland.

Om Balinga rom liaged dia Städtle Geislenga(it des ah dr Staig), Rausafeld, Schemberg, Dotternhausa, Bisinga, Hoigerloch ond dia zwoi andre grausse Städt vom Lankrois Albschtadt ond Hechinga. Ah bisle weiter weg isch nah Tibinga ond Rottweil.

Ea dr Zehntschoier geits a Heimat ond Woga Museom ond emmer neie Auschtellonga. Ea dr Schtadthall send efters Auschtellonga, Theater ond klassische Konzert. Em Sommer schtellat se nah en dr ganza Schtadt Konschtwerk uff. Uffem Messegländ send ned nur Ausschtellonga, dr Rommel ond dr Zirkus, sondern au Konzert s' greeschte dyrft s' "Bang Your Head" sei wo jedes johr om de 20000 Leit kommed ond sich Heavy Metal alosed. Em nägschta Johr welled se na au no a Messehalla uff des Gländ Baue om au bei schlechtem Wedder Verahschtaltonge z'mache. Balenga hot au a Schtadtkapell, ond an haufa Vrei.

Balenga hot dr TSG als dr allgemeine Sportvrei. Beiam Handball geits d'Spielgmeischaft mit Weilstedta, dr HBW wo en dr erschta Bondesliga spialt.





</doc>
<doc id="14056" url="https://als.wikipedia.org/wiki?curid=14056" title="Bonndorf">
Bonndorf

Bonndorf isch de Name vo däne Ort z Dütschland:
Lueg au:


</doc>
<doc id="14059" url="https://als.wikipedia.org/wiki?curid=14059" title="Divico">
Divico

De Divico (gall. "Rächer") isch e Feldherr vo de Tiguriner gsii, emene Tailstamm vo de Helvetier. Er het sich mit sinene Chrieger a de Teutone und Kimbre agschlosse, wo dur s Gebiet vode Helvetier zoge sind. Im Johr 107 v.Chr. het er i de Schlacht von Agen am Fluss Garonne d Römer underem Lucius Cassius gschlage und de seb tötet.

Wo im Johr 58 v.Chr. d Helvetier beschlosse hend ires agstammti Land z verloo, het de Caesar verhinderet, as si d Saône überqueret chönet, indem er d Brugg abbroche het. D Helvetier hend de scho sehr alti Divico zum Cäsar gschickt, um d Fridesbestimige uszhandle. Doch wo de Cäsar Gaisle verlangt het, het de Divico entgegnet, d Helvetier saiet sich gwonet Gaisle z nee, nöd z gee. Druf abe sind d Verhandlige abbroche worde und d Helvetier hend en andere Weg gsuecht. Doch de Cäsar het sich bi Bibracte de Helvetier ernoit in Weg gstellt und es isch zunere Schlacht cho, wo d Helvetier verlore hend. (Cæsar, Bell. Gall. 1,13-14). D Helvetier hend müese haichere und ales wider müese uufbaue.

D' Teilnamm vom Divico a dem umschtrittene Uuszug vo dä Helvetier isch nöd sicher. Är wäri zue dem Ziitpunkt als Greis wool chumm meh i dä Lag gsi, d' Schtrapaze vomne Fäldzug z'überläbe. 
Sini Erwähnig hät äm Cäsar zue dä Überhöhni vo sim eigenä Siig über d' Helvetier diänt. D' Nännig vom Divico hät by dä Römer d' Erinnerig a d' Niiderlag by Agen wider härgschtellt und bringt em Cäsar als «Rächer» dä früherigi erlitteni Schand witerä Chredit.

Im 19. Jahrhundärt hät dä Divico als Nationalhäld vo dä modernä Schwyz i Konkurränz zum Wilhelm Tell gschtande. Zahlrichi Hischtoriäbilder händ sini Tate verhärrlicht, au d' Literatur hät sich mit äm Divico uusenander gsetzt.
Dä Conrad Ferdinand Meyer hät s' Gedicht «Ein Joch am Leman» für d' Verhärrlichig vom Siig vom Divico über d' Römer gschribe. Uf dä eine Sitä isch dä Divico vor dä Ifüehrig vo dä Tell-Legändi dur dä Schiller bym bildetä Bürgertum bekannter wordä, wil Cäsars Schriftä zue dä Pflichtlektürä im Gymnasium ghört händ. Uf dä andere Sitä hät er ganz anderi Tugendä zeigt: Er isch muetig, furchtlos, schtolz, schtuur und gschid gsi – und isch us äm Adel oder us dä Füehrigsschicht entschtammt. Tell dagäge isch für s'konservativi Bürgertum e schwirigi Figur, en Tyrannemörder, Revolutionär, en «Ma us äm Volch», en Einzelchämpfer. Im 20. Jahrhundärt hät aber dä Wilhelm Tell dä Nationalhäld Divico fascht völlig verdrängt, nur im Rahme vo dä Geischtige Landesverteidig hät er e Renaissance erläbt. Währed dere Ziit isch vor allem dä schtuuri Widerschtandswillä hervorghobe, wo dä Divico gägeüber em Cäsar a dä Tag gleit ha söll. Demit isch än Bezug hergschtellt zum Widerschtand vo dä Schwyz gäge s' übermächtigi Dritti Riich währed dä Ziit vom Nationalsozialismus.

I dä Nachchriegsziit isch dä Divico immer mee i d'Vergässeheit versunke, insbsundrigs syt dä Gschichtsunterricht i dä Schwyzer Schuele während dä 1980är Jahr vo dä Reschtä vo dr Geischtige Landsverteidig gsübert worde sind.




</doc>
<doc id="14062" url="https://als.wikipedia.org/wiki?curid=14062" title="Grenzach-Wyhlen">
Grenzach-Wyhlen

Chrenzach-Wyhle (hochdütsch: "Grenzach-Wyhlen") isch e Gmei im Landkreis Lörrach am Hochrhy un im Dreiländereck am südliche Rand vum Dinkelbärg.

D Gmei isch e Deil vo de Trinationali Agglomeration Basel un leit 7 km öschtlich vo Basel un 8 km südlich vo Lörrach. Noochbargmei sin Inzlinge im Norde, Herte (e Ortsdeil vo Badisch-Rhyfälde) im Oschte, Prattle, Muttez un Birsfälde im Süde (alli im Baselbiert) un Rieche un Bettige im Nordweschte (Kanton Basel-Stadt). D Gmei bschtoht us de zwei Ortschafte Chrenzach un Wyhle, wo 1975 durch d Gmeindereform zämmegschlosse worre sin. Im Norde vu Wyhle leit de Ortsteil Rührberg, wo bis 1975 zu Wyhle ghört het, am Füess vum gliichnamige Bärg. Chrenzach-Wyhle het fascht 14.600 Ywohner.

D Gegend um Chrenzach isch zerscht während dr Hallstattzit vo de Kelte bsiidelt worde. Dr Name vo Chrenzach goht allerdings uf d Römer zrugg, un nit wie viili Ortsname i dr Gegend uf e keltischi Sproch. Chrenzach isch vum latiinische "Carantiacum" (s Güet vum Carantius) abgleitet. Wyhle higäge goht uf d alemannischi Bsiidlig zrugg un chunt vo Altalemannisch "ze wilon" (bi de Ville).

Ergebnis vo de Landdagswahle sit 2006: 

In Chrenzach-Wyhle gits insgsamt vier Schüele: s Lise-Meitner-Gymnasium, d Realschüel, d Bärefelsschüel und d Lindeschüel. D letsche beide sin Grund- un Hauptschüele (Werkrealschüel). D Hebelschüel isch 2012 ufglöst worde, in dem Gebäude hets jetzt e Chindergarte. 

D Schüelleitig am Lise-Meitner-Gymnasium (LMG) bsetzt dr Frank Schührer (Stand 2019/20).

Am LMG wird vo ca. 40 Lährer un Lährerinne unterrichtet.

S werde no verschiedeni, freiwilligi AGs abote, wo mer sich in de Mittagszit demit bschäftige cha.

S Lise-Meitner-Gymnasium teilt sich s Gebäude mit dr Realschüel. Ä Sporthalle un ä Musikpavillon sin uffem untere Schüelhof vorhande, s git abr au en Sportplatz, wo d´Sportlährer ihre Unterricht druf ustrage chönne. Dr obre Schüelhof ghört offiziell em Gymnasium un de untere de Realschüel. Vor dr Sporthall isch in de 1980er Joor ä Biotop aaglait worde.

D Schüel leit zwüsche de beide Ortschafte Chrenzach un Wyhle.
Ums Schüelgländ umme sin Bäum un Häcke, des heißt, dass me s Gebäude vo dr Stroos us nit güet seh cha.



</doc>
<doc id="14070" url="https://als.wikipedia.org/wiki?curid=14070" title="Tiguriner">
Tiguriner

D Tiguriner (latinisch Tigurini, ) sind en Tailstamm vo de Helvetier gsii, wo um Aventicum ume glebt het. Er werd bi merere antike Historiker und aimol inere Inschrift us Aventicum gnennt. De Name isch gallisch und bidütet »Herre« (ir. tigern; kymr. teyrn »Herr«).

Um 110 vor Chrischtus hend sich d Tiguriner under erem Först Divico a de Kimbre agschlosse und hend 107 vor Chrischtus im Piet vo de Nitiobriger s römische Heer vom L. Calpurnius Piso und vom Konsul L. Cassius Longinus vernichtet, wobi de Longinus umcho isch. D Tiguriner heged di römische Soldaate gfangegnoo und underem Joch döregschickt. De gnaui Ort vo de Schlacht isch nöd öberliferet, er mue bi de Garonne i de Nöchi vo de Stadt Agen glege haa, drum redet d Historiker au vo de Schlacht bi Agen.

Ane 101 vor Chrischtus hend si sich mit de Kimbre uf de Weg öber d Alpe gmacht um in Italie iizfale. Si sind jedoch bim Brennerpass zrugg blibe. Nochdem d Kimbre bi Vercellae (Vercelli) i de Poebini vo de Römer völlig vernichtet worde sind, hend sich d Tiguriner wider i iri Haimet bigee.

Wo ane 58 vor Chrischtus d Helvetier eres Land verloo hend wöle, hend d Tiguriner d Öberquerig vom Fluss Saône gsicheret, sind aber vo de Römer underem T. Attius Labienus, emene Legat vom C. Julius Cäsar agriffe und bisigt wore. De Cäsar het de Siig sich selber zuegschribe, um as Rächer vo de schändliche Niderlaag vom Joor 107 dozstoo.

Abem 16. Joorhundert hend Historiker und Chartographe afange s Züripiet »pagus Tigurinus« nenne und d Zörcher hend gmaint, sich rüeme z chöne, Nochkome vom Divico z sii. De Grund isch e Wortspiil vom Volksname Tigurini mit Turicum, em latinische Name vo de Stadt Zöri. E römerzitlichi Inschrift aber zaiget, ass de Gau vo de Tiguriner (bim Cäsar: Tigurinus pagus) bi Aventicum glegen isch.




</doc>
<doc id="14073" url="https://als.wikipedia.org/wiki?curid=14073" title="Allobroger">
Allobroger

D Allobroger () sind en keltische Schtamm gsii, wo südlich vom Gänfersee gwont händ. Ire Vorort isch Vienna (hüt: Vienne) gsii. Si sind im Jaar 120 v.Chr. vo de Römer underworfe und is Römische Riich iglideret worde. 

Irs Gebiet hät sich zwüsche de Rhône und Isère bis hi zum Gänfersee erschtreckt. By Gänf hät irs Gebiet agränzt a das vo de Helvetier. 

Si sind 121 v. Chr. vo de römische Armee under em Cn. Domitius Ahenobarbus i de Provence zämme mit de Arverner besigt worde. Äis Jaar später hät si de Quintus Fabius Maximus by irem Hauptort Vienne definitif underworfe und aschlüssend i d römischi Provinz Gallia Narbonensis integriert. 

61 v. Chr. isch es zumne letschte Uufschtand vo de Allobroger under irem Fürst Catugnatus choo. Si händ uuserdem e wichtigi Rolle i de Catilinarischi Verschwörig gschpilt, will si de Catilina a däm damalige Konsul Cicero verrate händ.

D Allobrober sind früe romanisiert wore. Im Jaar 443 händ d Römer a de Burgunder Land zwüschet Gänf und Vienne ggee.


Lischte vode keltische Stämm


</doc>
<doc id="14078" url="https://als.wikipedia.org/wiki?curid=14078" title="Gertel">
Gertel

Ä Säsli, Sächsli, Stäckespitzer oder Gertel isch ä Werkzig, wummer zum Schindle mache oder im Wald zum Holz machä nimmt. S isch so ä Mischung zwische Schwert un Sichle.

S het ä Ähnlichkeit midd ere Machede, wiä mer si im Dschungel het. Aber ä Säsli isch am Änd me bogä. 
Diä meischde sin so um diä 40 cm mit lang un hän ä Holzgriff.

Des Säsli, wu bim Höfflin abbildet isch, isch elter un sampfter gschwunge wiä des uf em undere Bild. 

Am Kaiserstuehl un andere Briisgaüer Wiigegnige het mers bsunders zum Räbstäcke spitze brücht – wäge däm heißts in ere Minderheit vu Ortschafte im Briisgaü aü "Stäckespitzer". Diä Arbet isch im Friähjohr gmacht wore, wu d Räbstäcke wider gsteckt wore sin. Mer het dr Stäcke in d link Hand gnumme, unter dr Arm glämmt un mit em Säßli in dr rächte Hand dr Stäcke nei gspitzt. Do sin d Eigeschafte vu verschiidene Wärkziig zum Drage kumme: S Säßli isch schwärer wiä e Mässer un lit guet uf em Stäcke un het dur des Ähnligkeit mit em Beil. Mer ka dr Stäcke schreg aschlage wiä mit eme Beil, mer kas aber aü uflege un hoble. Dur dr Boge in dr Glinge wird des Wärkziig gfiährt un dr Spitz ka rund ghoblet wäre.

Hit spiilt s Stäckespitze ke großi Roll meh; mer hat anderi, zum Deil metallini Stäcke un ziägt aü d Holzstäcke nimmi alli Johr.

Säsli wärre nit nur im Kaiserstuehl verwändet, sundern äu im Schwarzwald, so zuem Wällemache.

Im Schwäbische seit mar lut em Schwäbische Werterbuech "Hoop, Hobe" oder "Häbe, Häple" un änlig dezua, un im Raiffeisemärkt wirds als „Holzheppen“ verkaüft. Scho im Althochditsch häts d Werter "happa" und "heppa" gee.

In s Grimms „Ditschem Werterbuech“ isch „Hippe“ belegt, des Wort seig üs em Obersächsische vum Luther in d ditsch Schriftsproch iigfiährt wore. In dr ditsche Wikipedia isch „Hippe (Gartenbau)“ dr Iberbegriff iber verschiidini grummi, großi un gleini Mässer.

S Wort "Säsli" goht – iber s mittelalemannisch "sehselin" uf s altalemannisch Wort "sahs" zruck, wu e kurzes, eischniidig Schwert bezeichnet. "Säsli" isch – noch em Höfflin – am Kaiserstuehl fascht iberal verbreitet, numme z Betzinge un z Wasewiiler un am ganze Tunibärg sait mer "Stäckespitzer". Dr Höfflin het numme Gmeine mit Wiiboi untersuecht – s Wort isch aber witter verbreitet. So het dr Schiibemacher vu Mille mit em Säsli gschafft. S Badisch Werterbuech kännt "Säsli, Säsel" un ähnlig wit umme im Südbadische. Im Elsässische Werterbuech isch s "Säsli" eso un aü as "Sächsle, Säsl, Sesl" un "Waldsächsle" bezeichnet. S Wort kunt as "Sächsli" aü in dr schwizerische Region Basel vor.

S normal Wort in dr Schwiz isch lut em Schwizerische Idiotikon aber "Gertel" mit de Variante "Gerter, Geitel, Geiter." Scho i althochditscher Zit häts "gertari" ghaisse. Aü im gränznahe Badische kunt das Wort vor.


</doc>
<doc id="14081" url="https://als.wikipedia.org/wiki?curid=14081" title="Zypern (Begriffsklärung)">
Zypern (Begriffsklärung)

Mit Zypere chann gmeint sy:



</doc>
<doc id="14082" url="https://als.wikipedia.org/wiki?curid=14082" title="Zypern">
Zypern

Zypere (gr.: Κύπρος, Kýpros; türk.: Kıbrıs; korm. Kipru) isch e Insle im öschtliche Mittelmeer. Politisch isch es d Republik Zypere, wo völcherrächtlich fascht diä ganzi Insle tuet umfassä, faktisch aber nur dä grösserä Südteil behärrscht. Dä chlineri Norde bildät s “stabilisierte De-facto-Reschim” Türkischi Republik Nordzypere, wo vo fascht allne Schtaate vo dä Wält nöd anerchännt wird. Zwei britischi Militärbasä unterschtönd als Überblibsel vo dä Kolonialziit em Vereinigte Chönigriich.

Mit ere Flächi vo ca. 9.251 km² isch Zypere na Sizilie und Sardinie diä drittgröschti Insle im Mittelmeer. Si isch vo Weschte gägen Oschte 230 km läng und vo Norde gäge Süde öppe 95 km breit. Der griechischi Teil het ca. 5.384 km², der türkischi Teil ca. 3.355 km², die britischi Militärbase «Akrotiri» und «Dekelia» ca. 255 km² und d Pufferzoni macht ca. 4 Prozänt vo der Flechi us.

Diä Entfärnig zu dä Südchüschte vom türkische Feschtland betrajt 68 km, zu dä Oschtchüschte vo där griechische Insle Rhodos 394 km und zum griechische Feschtland ca. 830 km, zu dä Weschtchüschte vo Syrie ca. 95 km, nach Ägypte ca. 325 km. Zypere ghört zu Asie und bildet kulturell d Schnittschtell zwüsche dä Kontinänte Asie, Afrika und Europa.

Zwe Bärgzüg verlaufed quer dur d'Insle: Diä zue dä Chüschte hi abfallendä, schroffi Chetti vom Pentadaktylos (Beşparmak) im Nordoschte und diä vulkanische, waldriche Troodos-Bärge im südliche Landesinnerä, mit em Olympos(1.952 m) als höchschti Erhäbig. Die 671 km lange Chüschte bütet teilwis usdehnti Sand- und Chisschtränd und schteil abfallendi Felschüschte mit chlinä Buchte.
Zypere hät es mediterrans Chlima mit dütli kontinäntaler Prägig. Diä südlichi Lag füert zu höchere Temperature als im nördliche Mittelmeeruum, und vo dä levantinischä Chüste wähe oft heissi Wüeschtewind übers Meer. S Mittelmeer bi Zypere hät diä höchschtä Wassertemperature im gsamte Ruum. Im Februar wärde öppe 17 °C, im Augusscht gäge 28 °C erreicht.

S Land leidet schtändig unter Wassermangel. Räge fallt meischtens vom Dezember bis April. Vom Mai bis November isch es troche und vor allem im Landsinnerä z. T. sehr heiss. Nikosia hät im Juli und Auguscht e durschnittlichi Höchschttemperatur vo 37 °C, was nu 2 °C under dä Temperatur i Dubei liet, aber 8 °C wärmer isch als uf Mallorca. I Extremfäll schtigt s' Thermometer im Zäntrum vo dä Insle im Hochsummer uf 47 °C. A dä Chüschte isch es während em Summer meischtens am Tag 30 bis 35 °C warm, i dä Nacht chüelt s uf 20 bis 23 °C ab. Dä Weschte vo dä Insle um d Schtadt Pafos isch 2 bis 4 °C chüeler als dä Oschte. Im Winter lieged d' Temperature zwüsche 15 °C und 20 °C am Tag, vo Ziit zu Ziit au drüber, sälte drunter. Über 1.500 m chann es Schnee gä.

Zypere isch e grüeni Insle, diä waldriichschti im gsamte Mittelmeerruum.

Alläpo-Chiefere, Pipinä, Platane, Zederä und Äiche wachsed i dä Troodos-Bärge – em „Schwarzwald“ vo Zypere. Diä flach abfallendä Ränder vom Troodos sind bewachsä mit Öpfel-, Birä-, Pfirsi-, Mandlä- und Nussbäum sowiä mit Wiifälder. Im Übrige wird s Bild vo dä Insle vo Zypressä, Olivebäum und Johannisbrotbäum prägt.

Oransche- und Gräpfrüithain härrsche i dä Umgäbig vo Lemesos und Güzelyurt vor. S "Land vo dä rote Ärde" im Südoschte gilt als Gmüesgarte vo Zypere mit Härdöpfel, Oberschine, Tomate, Gurke, Bölle und andere Arte. Figä und Granatöpfel wachse im Norweschtä. Im Südweschtä, by Pafos, git's bedütendi Wiigärte und uusgedehnti Bananeplantasche.

Im Früelig bedeckt en Bluemeteppich d Insle. Nöd wäniger als 1.800 Blüeteflanze blüed, vor allem Anemonä, Narzissä, Gladiolä, Iris, Goldwurz, Tulpä und Klatschmohn. Au 44 Arte vo Orchideä chömmed vor. Im Härbscht, mit dä erschtä Rägefäll, schprüssed under anderem Truubehiiazintä, Wiänachtsschtärn und Hahnefuess. Bougainvillea blüeht s ganzi Jahr.

Zypere isch i dä Antiki mit Wälder bewachse gsi, hüt sind nur no öppe 17 % vo dä Insle (im wäsentliche im Troodos-Bärgzug und im Beşparmak) vo Wald bedeckt. Iigriff vom Mänsche, Gäisse und hüfigi Waldbränd händ dezu bitreit, d Waldflechi z verchlinerä. Hüt versuecht mä, d Wälder dur Nüübepflanzungig z vergrössere. S Überläbe vo dä nüe pflanztä Bäum wird dur dä Wassermangel erschwärt. Einigi främdi Arte sind iigfüehrt worde (verschiedeni Tannearte, Akazie, Fichte, Eukalyptus).

Fossiliä und archäologischi Fünd beleged, dass uf Zypere bis i d Nachiisiit e verzwergti Fauna hauptsächchli us Nilpfärd und Elefante gläbt hät, wo allerdings bereits im Neolithikum usgschtorbe isch. Söi, Rinder, Gäisse, Damhirschä, Wildschof, Füchs und Wildchatze sind vo dä erschtä Buure mitbracht worde. D Schaf händ sich verwildert und händ uf dä Halbinsle Akamas gläbt. Diä äbefalls iigfüehrte Rinder sind nachere relativ churzer Zitt verschwunde und sind erscht im Endneolithikum wieder vorcho. Hüt gits uf Zypere nur no s Wildschof, fälschlicherwis Mufflon gnännt.

Es git öppe 730.000 griechischi Zyprer (2006), wo rund 77 % vo dä Bevölkerig usmached. Diä Zahl vo dä türkische Zyprer betreit öppe 220.000 (2006). E Minderheit bildet die guet 4000 christliche Maronite. Vo dene redet öppe 1300 en eigne arabische Dialekt. Vor de türkische Invasion hend die i de Geged vom Dorf Kormakiti glebt, hüt wonet die meiste i de grosse Städt.

Nach dä Invasion vo dä Türkei und dä militärische Bsetzig vom Nordteil vo där Insle im Jahr 1974 sind im Norden under Protäscht vo dä Vereinte Natione öppe 80.000 Türken agsiedelt wordä. Dezu chömmed 40.000 türkischi Soldate. Genaui Berächnige sind wil aktuelli Zahle fähle nume schwär azschtellä. Im südliche Teil vo dä Insle läbe circa als 2.000 Türkä.


</doc>
<doc id="14100" url="https://als.wikipedia.org/wiki?curid=14100" title="Caturix">
Caturix

De Caturix (gall. "Kampfkönig") isch de Chriegsgott vo de Helvetier gsii und isch mit em römische Gott Mars glichgsetzt worde. Alem Aschii noo, isch er de Hoptgott vo de Helvetier gsii und drum werd au vermuetet, as de Cigognier-Tempel i de römische Stadt Aventicum sin wichtigste Tempel gsii isch. Im Ort Nonfoux, wo öppe 9 Kilometer südlich vo Yverdon lit, het de Caturix e Tempel ghaa, wien e Inschrift bezügt, wo us dem Ort stammt: "»Em Mars Caturix het de L. Camillius Aetolus de Tempel vo noi uf zweg gmacht.«" Vom Caturix sind füf Inschrifte ufem Piet vo de Helvetier gfunde worde, und zwor us de Geged vo Yverdon und Avenches. E sechsti Inschrift stammt us Böckinge bi Hailbronn, wo im 2. Johrhundert e helvetischi Garnison stationiert gsii isch.

Uffällig isch, as s gallische Volch vo de Caturiges i de Geged vo Chorges (< *Caturigumagus) ire Hoptort Eburodunum (hüt Embrun) gnennt het, aso wie de römisch Name vo Yverdon, wo jo zwo Inschrifte an Mars Caturix gfunde wore sind.

Anderi helvetischi Näme vom Chriegsgott sind Mars Cicollos (gall. "Muskelprotz") und Caisivus.

Inschrifte vom Mars Caturix und Mars Caisivus. D Aornig folgt de Orte vo Süd noch Norde:

Helvetischi Religioo



</doc>
<doc id="14103" url="https://als.wikipedia.org/wiki?curid=14103" title="Hirsche">
Hirsche

De Hirsch isch e paarhuefige Däuer und bildet mit 45 Arte d Famili vode Cervidae. Die bikanntiste europäische Arte sind de Rothirsch ("Cervus elaphus"), de Damhirsch ("Dama dama"), s Reh ("Capreolus capreolus"), de Elch ("Alces alces") und s Ren ("Rangifer tarandus"). S arttypische Zaiche vo de Hirsch isch s Gwaih vo de Männli.

Die verschidnigi Arte sind recht unterschidlich groos. Debi isch de Elch mit 230 Santimeter Schulterhöchi und emene Gwicht vo 800 Kilo witus die grööscht Hirschart, de Pudu dagege werd nöd grösser as en Haas und wögt nume grad 6 Kilo. D Männli sind i de Regle vill grösser as d Wiibli, wa dur s Gwaih no unterstriche werd.

S wichtigst Merkmol vode Hirsch isch s Gwaih, wo kai anderi Tierarte hend. Mit Uusnahm vom Wasserreh, wo kai Gwaih het, und em Rentier, wo d Männli und Wiibli e Gwaih hend, imponieret d Männli vode Hirscharte mit irem gwaltige Gwaih, wo s au zum chämpfe bruchet. Wenn d Paarigszit vorbi isch, werd s Gwaih abgstoose und es wachst denn e nois Gwaih, wo no grösser und schöner isch, as s alti. Je noch Art isch da Gwaih aifach, ähnlich emene Horn oder emene Spiess, anderi Arte bildet risegroossi prächtigi Gwai us, so de Rothirsch und de Elch.

Typisch für all Arte sind die lange dünne Bai und de Stummelschwanz. Si hend e brüünlich oder groilichs Fell und d Jungtier vode maiste Arte hend wiissi Tupfe, seltener au usgwachsni Tier.

Die natürlichi Verbraitig vo de Hirsch isch Europa, Asie und Amerika. Z Afrika findet me si nume im Atlas. Iigfüehrt worde sind si z Australie. Si lebet vor alem i Wälder, i de arktische Tundra, i Grasländer, Sumpfgebiet aber au i de Wüesti.

D Hirsch sind Vegitarier und ernähret sich vo Gräs, Blätter, Chnospe oder Rinde. S bevozuget aber ehner waichi Pflanzetaili. Als Döier hend si e Mage mit vier Chamere, wo d Pflanze mikrobiell verarbaitet werd.

Die maiste Hirscharte lebet i Gruppe, wo mengisch nume us aim Männli und merere Wiibli bistönd. I de Paarigszit chunts denn zu Chämpf zwüschet de Männli, wo vor alem mitem Gwaih usgfechtet werd. S Revier werd mit Urin und Sekret vo Drüese bi de Auge und a de Füess markiert.

Wegem prächtige Gwaih het de Hirsch nöd nume sinene Wiibli imponiert sondern au de Mensche und spilt so i de Mythologii vo vilne Kulture e Role. So isch d Hirschchue a de griechische Göttin Artemis hailig gsii. Ai vode zwölf Ufgobe, wo de Herakles het müse usfüere, isch die gsii, as er z Arkadie die Kerynischi Hirschchue, wo e goldigs Gwaih het gha, het müese iifange.

D Kelte hend de Gott Cernunnos mit eme Hirschgwaih dargstellt. De Name vo dem Gott bidütet "Ghörnte". Au de Name vom luwische Hirschgott Runtiya hett die Bidüttig.

I de nordische Mythologii tüend vier Hirsch d Chnospe und Zwigli am Weltebomm Yggdrasill fresse, e Symbol vo de Zit. Vom Fruchtbarkaitsgott Freyr werd gsait, as er de Riis Beli miteme Hirschgwaih erschlage het. En erotische Aspekt vom Hirsch dütet e althochdütsches Versli a: ""Hirez runeta hintun in daz ora: wildu noh, hinta?"" (En Hirsch het enere Hirschchue is Ohr gflüsteret: Magsch no, Hinde?).

De Hirsch findet au i de Bible Erwähnig, so im Psalmvers 42,2: "So wie de Hirsch noch frischem Wasser lechzt, se lechzt mini Seele, oh Gott, noch Dir!"

I de Noizit stellt me sich vor, as de Schlitte vom Samichlaus vo Hirsch oder Rentier zoge werd.

De Buddha het sini erst Lehrverchündig im Hirschpark vo Isipatana ghalte, drum findet me bi tibetische Temple überem Iigang e Rad zwüschet zwai Hirsche.

Im Shinto geltet Hirsche als göttlichi Bote.




</doc>
<doc id="14106" url="https://als.wikipedia.org/wiki?curid=14106" title="File Transfer Protocol">
File Transfer Protocol

Ds File Transfer Protocol [fʌɪl trɑːnsˌfəˌprəʊtəkɒl] (engl. für „Protokou zum Dateiä überträge“, churz FTP), isch es Netzwärkprotokou zum übers Internet Dateiä überträge (mit TCP/IP).

Es wird brucht, zum Dateiä zwüsche de Kompiuter, öpe vom Server zum Client (Abelade), vom Client zum Server (Ufelade) oder zwüsche zwöi Server z überträge. Usserdäm chame mit FTP Verzeichniss ersteuä und aluegä, aber ou Verzeichnis und Dateiä umbenennä oder löschä.

FTP louft überä “Port” (es «Törli» ir Computersprach) 21. Dört drüber schickt der Client am Server Befäle und der Server git uf die Frag je nach Berächtigung und Datebestang Antwort.

Es git öffentlichs FTP, wome übere Browser cha go Date holä und FTP, wo me sech mues amäude. FTP wird hüffig brucht, zum Websitenä ufe lade, E-Mail brucht aber ke FTP, das geit über SMTP.


</doc>
<doc id="14107" url="https://als.wikipedia.org/wiki?curid=14107" title="City Life">
City Life

City Life ( uf schwiizärdütsch Schdadtläbä) isch äs Compiutärschpil, wo afangs 2006 usäge wordä isch. Ziil isch, ä grossi Schdat z`bouä und ä guäti Bilanz z`ha. Wichtig isch, das d`Schdat attracktiv isch und vil Lüt det anä wänd. Äs git sächs Bevölkärigsgruppä: Tagelöhner, Hippies, Arbeiter, Trendsetter, Schlipstregär und Richi. Am Afang chömät nur diä ärmerä Bevölkärigsgruppä i d`Schdat go wohnä. Wänn d`Schdat wachst, chömät plötzlich Schlipsträger und Trendsetter i d`Schdat. Mä chan immeer meh Untärnehmä, wo vil Gäld ibringet, chaufä. Irgändwän dänn wetät Richi i d`Schdat und mäh chan Bankä und andäri wichtigi und grossi Untärnähmä bouä. D`Bevölkärigsgruppä chönt ufstiigä, bis alli Richi sind. Doch das gat sehr, sehr lang. Wichtig isch, dass mär sini Traumschdat boue chan. Alli wichtigä Faktä:

Produzänt: Deep Silver
Usgegeh: Afangs 2006
Priis: Meischtäns chostäts 77.90 Fr., gits aber au billiger
Möglichkeitä: 22 Kartä in foif värschidänä Klimazonä
S`Schpiel isch äs: Schdetebauschpil im 21.Jahrhundärt
Freigäbä: Ohni Altärsbeschränkig, abär schwierig untär 7


</doc>
<doc id="14108" url="https://als.wikipedia.org/wiki?curid=14108" title="Burgdorf">
Burgdorf

D Stadt Bùùrdlef (amtlech hochdütsch "Burgdorf," französisch "Berthoud"), s sogenannte „Tor zum Ämmitau“, isch e Stadt u Ywonergmeind, ca. 20 Kilometer vor Stadt Bärn. Si het öppe 16'300 Ywoner.

Bùùrdlef isch zum erschte Mal gnennt worde im Jahr 1236 aus "in oppido Burchtorff". D Stadt isch vo de Zähringer ggründet worde. 1384 isch si zur Stadt Bärn choo, u syt 1803 isch si e Gmeind vom modärne Kanton Bärn.

Quäuue: Bundesamt für Statistik 2005

Dr Ussländeraateil isch 2010 bi 12,9 % gläge.

67,5 % vo de Ywoner si evangelisch-reformiert, 13,5 % si römisch-katholisch (Stang 2000).

Bir Vouchszeuuig 2000 hei vo de 14714 Ywoner 88,9 % Dütsch aus Houptsprach aaggää, 0,8 % Französisch u 2,7 % Italiänisch.

Z Bùùrdlef redt me Bärndütsch, u zwar ir nördleche Variante – me seit aso "Sprooch" und "Johr," nid "Spraach" und "Jahr" wie wyter südlech.

Bi de Nationauraatswahle 2011 het s das Ergebnis ggää: BDP 14,3 %, CVP 2,0 %, EVP 6,3 %, FDP 9,6 %, GLP 5,6 %, GP 11,5 %, SP 24,0 %, SVP 19,7 %, Suschtigi 7,0 %.

Gmeindspresidäntin vo Bùùrdlef isch dr Stefan Berger vor SP (Stang 2018).

Ds Schloss Burgdorf isch ds Wahrzeiche vo Bùùrdlef, ou der Name chunnt vo dem Schloss. Gnöier gnoh isch es ender e Burg, aber es isch zu Zähringerszyte vor auem aus Schloss brucht worde. Im Schloss obe si drü verschidäni Musee, ds Goldmuseum, ds Vöukerchundemuseum, und ds Schlossmuseum. Vom Schloss us chame e Grossteil vo Bùùrdlef gseh.

D Oberstadt (oder Autstadt) isch ufeme Hoger obe und het no richtig historischi Hüser. Ir Oberstadt si di meiste traditionelle Läde vo Bùùrdlef, wi unger angerem ds Chino Chrone, de Spilwarehändler Buchmann, de Mässermacher Chlötzli, ds Teegärtli und anderi. Ou di rächt moderni Stadtbibliothek, e Postfiliale, d UBS, d Polizei und d Stadt- und Ywohnerkontrolle si hie. I de letschte Johr isch d Oberstadt allerdings immer wie weniger beläbt, ds Zentrum vo Burgdorf het sech gäng meh richtig Ungerstadt verschobe. Di wirtschaftlechi Situation isch rächt schwirig, e paar Läde wi z. B. de Manor hei scho müesse zuetue.

D Ungerstadt isch hütt s Zentrum vo Bùùrdlef. Es git sehr vili verschideni Läde, z nenne si d Migros und de Denner im Neumarkt, und de Interdiscount, de Brodman und d Vögele Shoes im Mergele. Da Ungerstadt d Oberstadt aus Stadtzentrum abglöst het, isch vermuetlech vor auem em Houptbahnhof u überhoupt dr bessere Verchehrslaag zuezschribe. Zudäm hei vili Banke dört ihri Filiale, d UBS isch aus einzigi Bankfiliale vo Bùùrdlef ir Altstadt gläge. Ou a Kultur und Unterhaltig fääuts nid, für Kunschtinteressierti gits ds Franz-Gertsch-Museum, und im Chino Rex chöme immer die nöischte Fiume.

Es git e paar grossi Firmenä z Bùùrdlef, wie unger angerem YpsoMed, Aebi, RONDO Burgdorf AG oder ESA.

D Arbetslosigkeit isch im Jahr 2011 bi 3,3 % gläge.

D Markthalle isch es Verastaltigsort, wo unger angerem Ussteuige, Konzärt, Märite und angers stattfinge wie zum Byspiu ou ds Barfestival und ds Gymfest. Vor dr Markthalle isch aube ou no Vehmärit.

D Solenität (vom latinische "sollemnis" „alljährlich gefeiert“) isch es traditionells Schuelfest, wo all Jahr stattfingt und me nume z Bùùrdlef und z Murte gchennt. Es git zwee grossi Umzüg düre Tag und e Feschtete am Oobe. De Morgeumzug geit dür d Altstadt bis zur reformierte Chile ufe, wos e Gottesdienst git und wo jede Erstklässler e prägti Gedänkmünze überchunt. Dr Namitagsumzug geit vor Altstadt uf d Schützematt, wo d Schüeler jewils Tänz vorfüere, Staffete renne oder säuber yschtudierte Reige uuffüere. Wichtig bi dene Umzüg isch aube, dass d Meitli wyssi Röckli und Bluemechränz träge und d Giele schwarzwyss agleit si. Agfüert wärde beedi Umzüg vo de Bùùrdlefer Kadette. Der Oobe ändet mit Schüelerkonzärt und eme allgemeine Volksfest ir Oberstadt.

Es git viu lokal und schwyzwyt bekannti Prominänz z Bùùrdlef:



</doc>
<doc id="14122" url="https://als.wikipedia.org/wiki?curid=14122" title="Schwarzwald-Baar-Kreis">
Schwarzwald-Baar-Kreis

De Schwarzwald-Baar-Kreis isch am 1. Januar 1973 durch e Zämmetschluss vu de Kreis Villinge und Eschinge, un e paar Ort us em Landkreis Rottweil, Tuttlinge un Hochschwarzwald gründet wore. Die beide Altkreis Villinge und Eschinge sind us gliichnamige Bezirk fürrigange, des sin die gliichä gsi wie s es schon im 19. Jahrhundert gäa hät, nochdem Bade älles übernoo hät. Die Grenze sin sitdem öfters gänderet worre. Am 1. Januar 1972 sin die badisch Schtadt Villinge und die württembergisch Schtadt Schwenninge zu re oänzige vereiniget worre. 

Momentan läbet uf ere Flächi vo 1025 qkm eppe 210.000 Iiwohner in 20 Gmoande un 10 Schtädt. Es giit 2 große Kreischtädt: Villinge-Schwenninge (ca 82.000 Iiwohner) un Eschinge (ca. 20.000 Iiwohner). Die kleinschte Gmoand isch Gietebach.

De Schwarzwald-Baar-Kreis grenzt im Norde a de Landkreis Rootwiil, im Weschte a diä Landkreis Ämmedinge und Hochschwarzwald (Friiburg), im Südwäschte a de Landkreis Waldshuet, im Süde a de Schwiizer Kanton Schaffhuuse, und im Oschte a diä Landkreis Konschdanz un Tuttlinge.

Im Schwarzwald-Baar-Kreis entschpringet d Donau, de zwoatlängschti Fluss vu Europa, un de Necker.

Zem Schwaarzwald-Baar-Chrais ghèère 10 Schded ùn 10 Gmaine.




</doc>
<doc id="14128" url="https://als.wikipedia.org/wiki?curid=14128" title="Scheibenschlagen">
Scheibenschlagen

S Schiibeschlage isch e Brüch, wu gliähnigi Holzschiibe mit Stäcke meischtens vu Bärghäng üs ins Dal gschleideret wäre. Dä Brüch isch bsunders im Briisgaü un vu do bis uf Voradelbärg un ins Bündner Land un in Deile vu Wescht- un Südtirol verbreitet.

Dä Brüch wird am erschte Faschtesamstig oder -sunntig abghalte – also am erschte Wucheänd no Fasnet. Dä Dag het regional verschiidini Nämme: "Funkesunntig", "Schiibesunntig", "Holepfannsunntig", "Kassunti" (= Kässunntig), "Alti Fasnet". E Üsnahm bildet Bernau im Schwarzwald, wu bis zu acht Schiibefiir d ganz Fasnetswuch (üsser am Äschermittwuch) bränne. Dr Ort, wu dr Brüch üsdrage wird, heißt viilmol drno: "Schiibebuck, Schiibehard, Schiibebiihl, Schiibefelse" usw. Hit wird dr Brüch viilmol vu Vereine, vu Funkenzimpft, vu dr Pfadfi, vu dr Rekrüte oder vu dr Freiwillige Fiirwehr organisiärt.

S Schiibeschlage isch zum erschte Mol im Johr 1090 z Lorsch (Hesse) urkundlig erwähnt. Des heißt nit, ass dä Brüch in sällem Johr entschtande isch, dr ka viil elter sii un aü an andere Ort üsgiäbt wore sii. 1090 isch e gliähnigi Schiib in e Näbeboi vum Gloschter Lorsch gfloge un hete in Brand gsetzt. 

Z Friiburg im Briisgaü isch am 1. März 1606 s Schiibeschlage vu dr Burghalde am Schlossbärg verbotte wore – vu derte üs hän als d Handwärksburscht Schiibe gschlage gha. Anne 1895 hets in dr Friiburger Zittig gheiße, ass drotz Schnee un Iis Schiibe gschlage wore sin. Mer heb vum Schimbärg bis uf Basel d Fiir sähne flackere. Anne 1956 het mer am Friiburger Hirzbärg (Oberwiihre) dä Brüch wider ufläbe lo.

Z Walterschhoufe diäg in dr Dorfchronik stoh, ass d napoleonische Druppe anne 1815 numme bis Merdinge vorgruckt seige. Well z Walterschhouve heb e Schiibeschlage stattgfunde un d Franzose hebe sich vu so viil Fiirstärki beiidrucke lo un druf verzichtet, säll Dorf z erobere. 

Dä Brüch isch dur Flurnämme aü an Ort belegt, wun er hit nimmi üsgiäbt wird. Z Tirol, wu dä Brüch friähjer wit verbreitet gsii isch, wird er numme no in dr Gegnig vu Landau abghalte, isch aber in Gwannnämme erhalte ("Scheibschlagalm" im Brixental, "Scheibenbichl" z Imst un anderi).

Am Kaiserstuehl hän zum Biispiil Bickisohl (1669), Burge (1776), (Ober-)Bärge (1826), Rothwiil (1558), Schälinge (1685) e "Schiibebuck" – in Glammere d erscht urkundlig Erwähnig. Bickisohl het zuedäm e "Schiibehard" – dä isch anne 1558 zum erschte Mol erwähnt. Diä Nämme gehn do druf zruck, ass mer do Schiibe gschlage het – hit isch des numme no z Burge un (wider) z Rothwiil dr Fall.

S Schiibeschlage isch z Rothwiil zittewiis verbotte gsii – wäge dr Brandgfohr. Wus Dorf greßer wore isch, isch d Beboijig bis unter dr Schiibebuck gange. Drno het mer numme no s "Schiibebriäle" gmacht – des heißt, s Fiir isch zwar gmacht wore, aber mer het kenni fiirige Schiibe gschlage, numme Sprich briält. S het viilmol Ärger gä, wel Holz fir dr Fiirhüffe gstohle wore isch un wel Sprich briält wore sin, wu in dr Obrigkeit nit gfalle hän oder wu beleidigt hän. Des isch in dr 1950er- un 60er-Johr aber vu dr Gmein eso strak reglemäntiärt wore, ass d Junge ke Freid meh gha hän un dr Brüch iigange isch. Am Afang vum 3. Johrdoisert isch dr Brüch z Rothwiil uf em Geißbärg, wu ke Brandgfohr bstoht, wider ufgnumme wore.

S Wort "Schiib" (mit e-Abfall) oder "Schiibe " isch vu sinem Urspung här nooch an dr Schiib, wu mer bim Schiibeschlage brücht: S kunnt vum germanisch *"skibo-" – un des bedittet e Blatte, wu mer vum Baümstamme abgschnitte het.

Des isch sälbverständlig vu Gegnig zu Gegnig un vu Ort zu Ort verschiide. In viile Ort ischs mit Bewirtig verbunde – Drinke un Ässe.

Wänn d Finschteri iibricht, zindet mer s Schiibefiir a. Des kenne ei oder mehreri riisigi Holzhiffe sii, an andere Ort aü gleineri Fiir, wu grad länge zum d Lit wärme un zum d Schiibe gliähnig mache. D Schiib isch e flach Holzstick, rund oder eckig, wennig greßer wiä e Handflächi, mit eme Loch in dr Mittli. Diä Schiib wird mit däm Loch uf e mannshoche Stäcke gsteckt un im Schiibefiir gliähnig gmacht. Abgschosse wird d Schiib uf em Schiibebock – des isch e Brätt, wu am Bode ufstoht un schreg no obe grichtet isch un dodrmit e Flugbahn no obe vorgit. D Kunscht isch jetze, dä Stäcke mit däre Schiib mit Schwung eso iber dr Bock z schlage, ass d Schiib afangt mit sich drille, sich vum Stäcke lest un hoch in d Nacht nii fliägt. Zwar hets hit aü einzelni Ortschafte, wu dr Brüch in dr Ebini üsgiäbt wird, aber dr Witz vum Abschlage uf eme Bärg isch, ass d Schiib witer fliägt un vum Dal un vum Dorf üs guet zum säh isch.

Vor eb dr Schiibeschleger d Schiib abschlet, drillt er si in dr Luft – des verstärkt no d Gluet un dr riäft drbii e Spruch. E baar Biispiil:

Ass alles greglet zuegoht un alli Sprich riäfe, isch nimmi an allene Ortschafte gwährleischtet oder isch an Ort, wu dr Brüch wider neij iigfiährt isch, nimmi rächt zstand kumme. Do drmit flacht dr Brüch druf ab, wänn numme no drunke wird un e sportligi Iäbig gmächt wird; dr geischtig Sinn goht verlore.


Diä Schilderung (e Zittigsbricht) soll nit azwiiflet wäre, si stoht aber im Zämmehang drmit, ass dr Schriiber Emil Grab d eige Dorfjugend z Rothwiil ermahne will, ass si bim Schiibeschlage nit eso wiäschti Sache briäle solle.

S Schiibeschlage het si Schwärpunkt im alemannische Biät un z Tirol. S git verschiidini anderi Brich, wu aü am Sunntig no Fasnet stattfinde, so s Funkafüür am Funkesunntig. Im Odewald gits Fasnetsreder – do wäre scho an Fasnet Reder üs Straü, oder wu Straü drum gwicklet isch, azunde un dr Bärg na ränne glo – in dr Finschteri witt zum Sähne. 



</doc>
<doc id="14132" url="https://als.wikipedia.org/wiki?curid=14132" title="Cernunnos">
Cernunnos

De Cernunnos isch e keltische Fruchtbarkaitsgott, wo miteme Hirschgwaih dargstellt werd.

De Name isch nöd aihaitlich öberliferet. Ufem Nautedenkmol vo Paris (Pillier de Nautes; Nautæ Parisiaci) werd er [C]ERNVNNOS gnennt, währed e Metallplatte vo Steinsel-Rëlent (Luxeburg) em DEO CERVNICO gwidmet isch. E gallischi Inschrift i griechische Buechstabe us Montagnac (Hérault) nennt en KAPNOYNOY (Karnunos), doch cha de au en andere Gott maine. S werd agnoo, as de Name vo abglaitet isch (vgl. alem. Horn; lat. cornu). Möglicherwiis ghöört denn au de Name vom luwische Gott Runtiya dodezue.

De Cernunnos werd as e Maa, wo ufem Bode sitzt, dargstellt. Er het maistens ai Bai unterschlage (Schniidersitz), wa vode Cheltologe fälschlicherwiis as "Buddha-Haltig" bezaichnet worden isch. Us sinere Stirn wachst e Hirschgwai. Mengisch sind die Gwaih gschmückt mit je aim Torques, so ufem Nautedenkmol. Ufem Chessel vo Gundestrup und de Felszaichnig im Val Camonica trait er aber en Torques i de rechte Hand. Tier wonen biglaitet sind de Hirsch, de Muni und d Schlange. Well er au miteme Geldseggel dargstellt werd, chan er as Fruchtbarkaitsgott dütet werde. Vom ikonologische Typ her, chan er as "Herr vo de Tier" bezaichnet werde.

Möglicherwiis stellt au d Bronzestatue us Bouray (südlich vo Paris) de Cernunnos dar. Zwor isch de bartlosi Jüngling miteme enge Torques um de Hals ohni Gwaih dargstellt, aber sini unterschlagene Füess endet i Hirschhuf.

Die maiste vo de mee as 30 Darstelige vom Cernunnos stamet usem östliche Gallie.

S werd vermuetet, as de Cernunnos i de englische Saagegstalt "Herne the Hunter" witerlebt. Sicherer isch da bim bretonische Hailige "St. Corneille", wo de Schutzpatron vo de ghörnte Tier isch.



</doc>
<doc id="14135" url="https://als.wikipedia.org/wiki?curid=14135" title="Top Level Domain">
Top Level Domain

D Top Level Domain (TLD) isch die höchschti Ebeni im Adrässesischteem vom Internet und der Name von ere Internetsyte.

E «Domain» isch die eidüütigi Bezeichnig von ere Internetsyte, und si muess nach de algemäine Regle, wo do gälte, zämegsetzt sy. Jedi Domain beschteit us obligatorische Deil, normalerwis chunnt zerscht es «www», und denn e Punkt (ängl. "dot") und zwöi Schreegstrich, und derno der speziell Domain-Name und am Schluss, wider nach eme Punkt, d Top-Level-Domain.

Es Bischpiil:
S Projäkt Wikipedia het für sini Website d Internet-Adrässe "http://wikipedia.org" – und do derby isch der Abschnidd ".org" (me seit: "dot-org") d Top-Level-Domain.

Wenn e Website no Undersyte het, so cha si eifach nach em "'www" und vor em Hauptname es Wort schrybe, wo vom Hauptname dur en Punkt trönnt isch. So het die alemannischi Wikipedia als Teilprojäkt vo der ganze Wikipedia d Adrässe "http://als.wikipedia.org."

S Wort "Top-Level-Domain" isch änglisch und heisst übersetzt «Berych vo der oberscht Ebeni». Me chürzt’s ab als "TLD."

Jedäs Land het sini eigäni Top-Level-Domain, Düütschland öpe het ".de."

Derzue ane sind mit der Zyt spezielli TLD für gwüssi Fachberych derzue cho, es bar Bischpiil:

TLD für Regioone, wo nid eigeti Länder sind:

Quelle: Hochdütschtes Wikipedia

E Sonderfall hei mir bi de gschponseräte TLD, die werdä nid vore offizielle Stell verwaltet. Jedä cha uf eifachi Art u Wis gratis e ".ch.vu"-Domain regischtrierä. Finanziert wird das ganze dür Wärbig.

Funkzioniere duet das folgendermasse: Die hei e ".vu"-Domain mitem Domain-Name ".ch"; Di persönlich Name hänke si eifach vor dra. Der Nachteil vo dem isch, dass me vo Suechmaschine vil schlechter gfunge wird, aus mit ere nid gschponserete regischtrierte Top-Level-Domain.

D Prise für Domains si je nach Top-Level-Domain ungeschidlech. E ".ch"-Top-Level-Domain choschtet bischpilswis 17 Franke pro Jahr. Im Verglich e ".af"-Name (Afganischtan) choschtet öpe 13'000 Franke pro Jahr.



</doc>
<doc id="14136" url="https://als.wikipedia.org/wiki?curid=14136" title="Olivenbaum">
Olivenbaum

De Ölbaum ("Oliva europaea") isch e Fruchtbomm wo im Gebiet vom Mittelmeer haimisch isch. Sini Frücht haisset Olive und us dene werd s Olivenöl presst.

De Name vom Ölbomm (; ) und em Olivenöl (; ) ghöret wie s Wort för de Wii zumene ostmediterrane Substrat.

De Ölbaum isch en immergrüene Bomm wo 15 Meter hööch werde cha. Sin Stamm isch churz und wachst chrumm und verdrület. Bi alte Bömm chaner ine hohl werde. Sini chline längliche schmoole Blätter, wo uf de Untersite wiisslich glänzed, sind so baut, as d Verdunstig im haisse Summerwetter nume chlii isch. Zudem sind sini Wurzle wiit verzwigt, wa bi de Wasserversorgig helft. Er macht im Juni und Juli Büscheli mit chliine wiisse Blüete, wo en agneeme Duft hend und recht vill geele Blüetestaub produzieret. Bestöibig erfolgt denn au dur de Wind. D Frücht haisset Olive und hend en Staichern. Si riifet langsam i de Trochezit und werdet geg End vom Joor violett-schwarz.

S wichtigste Erzügnis vom Ölbaum sind d Frücht wo sehr nahrhaft sind und s Öl, wo i de Chuchi brucht werd, aber au i de Kosmetik und i de Medizin. I de Antiki het s Öl zudem no as Brennmaterial för d Lampe dienet. D Blätter verwendet me au för medizinischi Zweck, si werdet denebet aber ono as Gaissefuetter brucht. S zimli herte Holz cha ebefalls brucht werde, spillt aber kai grossi Role, well de Bomm nu langsam wachst und d Frücht und s Öl vill wertvoller sind.

De Ölbaum isch ideal as Mittelmeerklima apasst und wachst rund um s ganz Mittelmeer. Er chunt scho mit 200 mm Niderschlag im Johr uus. Weler nöd z vill Frost vertrait, findet me en nume i tüüfe Laage. D Urhaimet vom wilde Olivebomm isch nöd bikannt, vermuetet werd d Türkai und Griecheland. Dur Kultivation isch de Ölbaum um s ganze Mittelmeer haimisch wore und ghört hüt zum typische Landschaftsbild vo Mittelmeerländer wie de Türkai, Griecheland, Italie oder Spanie. Die vier Länder liferet 80% vo de Olive weltwiit.

De Ölbomm liebt e trochne stainige und chalchhaltige Bode und brucht nu wenig Pfleeg. D Arbet im Ölberg fangt im Herbst mitem Isetze vom erste Rege a. Demit s Regewasser guet in uuströchnete Bode sickere cha und nöd aifach abflüsst, mue de Bode denn ufpflüegt werde. Glichzitig werdet Bömm ono mit Dung dünget. 

Endi Oktober sind denn d Essolive riif und im November fangt die grossi Ernt aa. Die grüene Olive sind weniger riif wie die violette und weret drum zerschte abglese. Do d Olive, wo ade Bömm hanget, zimli bitter sind, muemer si längeri Zit innere alkalische Chochsalzlösig wässere, demit d Bitterstoff usegönd. Nöd selte werdet d Olive no vorem Verchauf mariniert.

D Ölolive werdet erst im Dezember riif und d Ernt cha bis in Januar duure. Grad noch de Ernt werdet die Olive zu Öl presst. Die erst Chalt-Pressig vo de Frücht git s wertvollsti Olivenöl ("Extra Vergine"). Denn werd de entstandini Olivebrai warm gmacht und zum zwaite Mol presst, wa e minderwertigs Spiisöl git. Die driiti haissi Pressig git en Öl, wo nume no för technische Gibruch verwendet werde cha. D Ernt erfolgt entweder dur ablese vo Hand, dur abschloo mit eme Stecke oder dur schüttle, wa hüt mit spezielle Maschine passiert. En usgwachsne Ölbomm liferet öppe 60 Kilo Olive, wa denn guet 9 Liter Öl git.

Im März und April werd de Bode nomel mermols pflüegt und ufglockeret und mit Kunstdünger dünget. Im April werdet denn au die junge Bömm in Ölberg gsetzt oder me tuet Zwiig uf de Stamm vomene wilde oder alte Bomm pfropfe. Jungi Bömm werdet spötestens noch 5 Joor imene Abstand vo öppe 8 Meter inen Olivehain verpflanzet. Si wachset langsam und träget früestens noch 15 Joor Frücht. Ölbömm werdet meriri hundert Joor alt, die ältiste Exemplar schätzt me uf 2000 Joor! Do de Ölbomm liechthungrig isch, mue mer en starch schniide, demit er gnueg Frücht macht. 

De Ölbaum trait nu jedes zwait Johr vill Frücht. Normalerwiis verhaltet sich all Bömm vom gliche Olivehain gliich, so ases rotsam isch, mehriri Hain z haa, wo usenander liget, um i jedem Joor en guete Ertrag z gwüne, aber oft verhaltet sich ganzi Regione gliich. De Gsamtertrag a Olive z Griecheland vorem industrielle Aabau zaigt da dütli: 1946:" 80 Tone"; 1947: "145 t"; 1948: "47 t"; 1949: "225 t"; 1950: "38 t"; 1951: "140 t"; 1952: "70 t".

Statistik vo de Olive Produktion im Joor 2006: Die vier wichtigste Länder liferet 80% vode Olive und de ganz Mittelmeerruum 95%. Wiiteri Länder wo Olive aabauet sind: Frankriich, Kroatie, Albanie, de Libanon, Jordanie, Palästina, Libye, de Iraan, Argentinie, Peru und Kalifornie sowie Südafrika und au Australie.

De Ölbomm isch scho i de Bronzezit kultiviert worde. Sini Frücht und sis Öl hend zu de Grundnahrigsmittel ghört, nebet Chorn, Wii und Fige. S Olivenöl het bi de Mykener e üsserst wichtigi Rolle gspilt und s isch för kosmetischi und kultischi Zweck parfümiert wore.

Offebar isch d Kultivation vom Ölbaum noch de Bronzezit zrugg ggange und de Ölbomm spilt bim Homer nu e chliini Role. Doch mit em ernoite ufblüehe vode griechische Kultur het de Ölbomm wider grossi Bidütig öberchoo und de athenisch Gsetzgeber Solon (600 v.Chr.) het de Athener erlaubt, as si Olivenöl uusfüere töret, e Zaiche, as d Produktion gnueg gross gsii isch. Wiiteri wichtigi Aabaugebiet sind d Geged vo Milet und d Insle Samos gsii. Griechischi Choloniste hend de Ölbomm vermuetli im 7. Jh.v.Chr. uf Sizilie und Massalia (Marseille) broocht.

I de Römerzit sind die attische Olive witume grüemt worde. Wiiteri wichtigi Aabaugibiet sind gsii: Istrie, Venafrum und Bætica. De Schriftstelle Columella, wo uusfüerli de Aabau vom Ölbomm und d Verarbaitig vode Olive gschribe het, het de Ölbomm as de »erst vo allne Bömm« betitlet.

Die villsitigi Verwendig vode Produkt vom Ölbomm - Nahrig, Öllampe, Sunneschutz und Kosmetik, Medizin - hend de Ölbomm zomene Gegestand vo Verehrig mache loo.

Bi de alte Grieche isch de Ölbaum a de Göttin Athena hailig gsii. Nochem Mythos hend sich de Poseidon und d Athena drum gstriite, wem Attika, s Umland vode Stadt Athen ghöri. Do het de Poseidon e Quele i de Stadt entspringe lo, d Athena aber het en Ölbomm uf de Akropolis wachse loo. Do hend d Athener gfunde, as de Ölbomm witus nützlicher sai, as d Quelle und d Athene zude Stadtgöttin erhobe. De Ölbomm isch in Attika so hailig gsii, ases per Gsetz verbote gsii isch, en Ölbomm umzhaue, au wenn er an aim selber ghört het. De hailig Hain z Olympia isch mit wilde Ölbömm bewachse gsii. Us de Ölzwiig vo dene sind d Sigerchränz vo de Siiger gwunde worde. De ersti Olympionike wo mitem Ölzwiig geert woren isch, isch de Messenier Daikles gsii.

Im Alte Testament werd brichtet, ass de Noah, woner mit de Arche zum Gipfel vom Berg Ararat cho isch, e Tuube usgschickt het, doch het die grad wider cherum gmacht. Woner si sibe Tag spöter nomel weg gschickt het, isch si am Oobe zrugg cho und het e früsche Ölzwig im Schnabel ghaa (1.Mos. 8,11). Hüt gelt e Tuube miteme Ölzwig im Schnabel as Symbol för de Fride. Bi de arabischsprochige Christe haisst de Palmsuntig "Ölzwiig-Sunntig".

Im Buech Richter werd e Fable verzellt, wo all Bömm zämechoo sind, um e König z wähle. Si sind zerst zom Olivebomm ggange und hend gsait: "Sai du, üse König!" Doch de het gmaint: "Söll i öppe ufhöre chostbars Öl spende, wo brucht werd um Götter und Mensche z ehre?" Aber au de Figebomm und de Wiistock hend abglehnt, nu de Dornstruch het igwilligt (Ri. 9,8-14). Und im Römerbrief bringt de Apostel Paulus s Glichnis vom Ölbomm, as e Warnig a die, wo nöd rechtglöibig sind (Röm. 11,16-24).

Au im Koran werd de Ölbomm gnennt. I de Sure 10:99 ("s Veeh") werd gsait, ass Gott Wasser us de Wolke sendi, demit Chorn, Dattle, Truube, Olive, Granatöpfel und anderi Frücht wachset. I de Sure 25:35 ("s Liecht") werd de Ölbomm e gsegnete Bomm gnennt, wo Liecht azündi.


Website öber Olive


</doc>
<doc id="14138" url="https://als.wikipedia.org/wiki?curid=14138" title="Ostschweizerisch">
Ostschweizerisch

Under Oschtschwizer-Dialekt verstoot me d Dialekt vo de Kantöö Schaffuuse, Tuurgi, Sanggalle und Appezäll sowie im Zürcher Wyland, em nordöstlich Tail vom Kantoo Zöri, und em Churer Rintl. I de Forschig schribt me oft vo «Nordostschweizer Dialekte», aber d Lüt uf de Strooss redet nume vo «Ostschwizer Dialekt» und scherzhaft au «Ostschwätzer», inere Aspilig druf, as i dene Dialekt d Vokääl irgedwie ali vertuuscht und anders vertailt sind, as ide andere Dialekt. Die Dialektgruppe ghört zum Hochalemanische.

D Dialektgrenze wo d Ostschwizer Dialekt gege de Weste abgrenzet isch aini vode dütlichste im Schwizerdütsche und verlauft vom Rintl öber d Chuurfirschte entlang de Kantosgrenze Sanggalle-Zöri bis Elgg. Ab döt fächeret sich die recht scharfi Dialekt-Grenze uuf richtig Rafzerfeld.

Usserhalb vo Europa het mer früener no in schwyzer Siidlige z Wisconsin en Oschtschwizer Dialäkt gredt. Lueg dezue Schwizerdütsch z Wisconsin. 


Die Dialekt hebet sich vode andere Schwizer Dialekt bsundrigs dur de Vokalismus ab, nämli die sognennti «Ostschwizerischi Vokaalspaltig». Wiiteri Merkmol sind under anderem (Ostschwiz: Restschwiz): "Akchǝr/Aggǝr": "Achǝr" (hd. Acker); "züchǝ/züǝ": "ziǝ" (hd. ziehen); "Bomm": "Baum/Boum" (hd. Baum); "Mesmǝr": "Sigrišt" (hd. Kirchdiener); "Fladǝ/Tünnǝ(lǝ)": "Wähǝ/Chuǝchǝ" (en Art Fruchtchueche), zum nume e paar Bispil vorweg znee.

D Sanggaller-Dialekt und d Tuurgauer-Dialekt weret vo de andere Schwizer als grell empfunde und sind drum wenig beliebt, vor alem wen an afoot so richtig umepfuttere, haltets vill Schwizer nüme uus. Degege werd de Dialekt vom Bündner Rintl und de schaffhuuser Dialekt vo de maiste as agneem empfunde. De Appezöller-Dialekt widerum isch wege sinere Urchigkait und sim Singsang oft s Ziil vo Späss und Spott.

Im nördliche hügelige Gebiet gits kai scharfi Dialektgrenze, im südliche Voralpe- und Alpegebiet sind degege Dialektgrenze tailwiis recht dütli (Bispilwörter uf Hochtütsch: «das Kind», «der Acker», «Ziege, Geiss», «zwanzig», «Wespe», «Käsekuchen», «etwas», «nichts»).

S wichtigste Merkmol vo de Ostschwizer Dialekt isch die Ostschwizerischi Vokalspaltig (bischribe vom William G. Moulton). Deno hend sich die mittlere Churzvokääl "e ö o" ufgspalte in e gschlossni und e offni Variante. Innerhalb vode Ostschwiz gits drü Gebiet. West: Schaffuuse und westlich Tail vom Tuurgau. Mitti: östlich Tail vom Tuurgau, westlich Tail vom Försteland, Toggeborg, Appezöll und s oberi Sangaller Rintl. Oste: Stadt Sanggale und östlichs Försteland mitem ondere Rintl und em Bündner Rintl. D Ursach vo dere Spaltig isch s unsymmetrische Vokaalsystem vom Mittelhochtütsche (mhd.), wo drüü /e/ gchennt het (/e/ /ë/ /ä/) aber nu ais /o/ bzw. /ö/. Währed die westliche Schwizerdialekt die Assymetrie usgliche hend, indem si mhd. /ë/ i de Regle zu überoffnigem /ä/ gmacht hend, hend d ostschwizer Dialekt mhd. /o/ und /ö/ in e offnigi und e gschlossni Variante uftailt.

D Langvokaal hend sich ohni Veränderige erhalte usser s lang /a/, wo i allne ostschwizer Dialekt zumene lange offne /òò/ woren isch ("Òòbig;" hd. Abend). Die Dielekt, wo kas churzes /ä/ kened, hend s lang /æ/ zumene lange offne /èè/ gmacht ("Chääs, Chèès;" hd. Käse). De Diphthong /ei/ isch i de nördliche Dialekt zumene lange /aa/ wore ("Gaass"), i de südliche zumene lange /ä/ ("Gääss"), im undere Rintl aber zu /òa/ ("Gòass"). Hüt ghört me aber fast öberall nu no "Gaiss" oder "Gèiss". I wenige Wörter isch s alt /ou/ zumene maist churze /o/ wore, wenn nochene en /m/, /b/, /p/ oder /f/ gfolged isch: "Bòmm, Tròmm, tròmǝ, Ròòm, globǝ, hopt-, choffǝ, o" (hd. Baum, Traum, träumen, Rahm, glauben, haupt-, kaufen, auch). Da isch aber nöd i allne Dialekt duregfüert wore.

D Ostschwizer Dialekt ghöret zum Hochalemannische und hend drum ahd. /k/ zu /ch/ verschobe: "Chind," ussert im Underrintl und im Churer Rintl, wo me "Khind" und "Khuur" sait. Uffälig isch aber as geminierts /kk/ i paarne ostschwizer Dialekt nöd verschobe woren isch: "tringgǝ, druggǝ, Aggǝr".

Wäret früener s Err /r/ mit de Zungespitze artikuliert woren isch, hend noch de Französische Revolution d Lüt i de Städt afange da Err wie d Franzoose als Zäpfli-r uuszpreche, aso hine im Raache, wa as noobel empfunde woren isch. Hüt isch s «Lorrgge» (sprich uugföhr wie "loochggǝ") wiit verbraitet. Im Appizellische und im Undere Rintl werd s Err sozäge verschluckt, es haisst den "Bèèg" statt "Bèrg". Es isch witume bikannt, as vill Ostschwizer lorgget und Müeh hend e «richtigs Err» uszspreche.

Bsundrigs im Appizellische tönd vill Lüt «näsle» "(näslǝ, nìslǝ)," da haisst Vokaal voreme /m/, /n/ oder /ng/ weret nasaliert, au wenn seb verschwunde isch: "Mõõ". Da werd aber im allgemaine as püürisch aaglueget.

Sicher gits vill typischi ostschwizer Uusdrügg und s cha drumm do nu e chlini Uuswaal gee were. I de Tabele dobe hemmer scho "Fladǝ" (ahd. flado «Opferchueche») und "Tünnǝ(lǝ)" atroffe.

Wenns Chatze haglet sait me "zibölǝlǝ" (frz. gibouler). Sind d Stroose gfroore, so asme usrutscht, sind si "hääl" (ahd. hâli) und wenn s schneefrai sind "òòbbǝr" (ahd. âbar). Und e Zungebrecher isch d Froog "šträäzt s z Zöri au?" Bi dere eebige Frööglete ninnts nöd wunder, wenn d Zörcher mainet z Sanggale regnis "allpòt". Da isch aber gär nöd woor, wenn s "hùdlǝt" (starch schnaije), denn "strääzt s" (starch regne) nämli o bi üs nöd.

Typisch sind Verdopplige oder gär verdrüüfachige vo de Verbe "choo, goo" und "loo". So haist s: "los lo sii loo und chùm chogǝ luǝgǝ choo wa mueš gogǝ pòštǝ goo!". Statt "döt" sait mer au "dai" und wo en gstresste Zörcher «då deet» sait, formuliert en Ostschwizer wenns hoochchunt e kunstvolls "dadǝdaidöt". "Bigòšt!" Wie dadedo woor isch! I de Ostschwiz goots ebe no "rüǝbig" zue, und wenn d Goofe (d Chind) "chäärǝt" (striitet) und s debii lut "chiidt" (tönt; ahd. quëdan «rede»), stört da onöd.

Uuffällig isch d Bezaichnig vo hochdütsch «etwas». Die maiste Schwizer säget «öppe», und so ghört mer s au i de Ostschwiz. Im Schaffuusische hend d Lüt früener aber au "öpmǝ" gsait und im obere Rintl "ötšis". All die Forme chömet usem ahd. «ëtewas» oder «ëtteswas». E schaffuuser und tuurgauer Wort dodeför isch "naamis" gsi, da ghört mer hüt aber kum no. Dagege sait me no hüt im Toggeborg und im Appezelische "näbis". Da isch e Zämezüchig vo ahd. «ne weiz ih was». Gliichig bildet sind "näbǝr" (hd. jemand) und "näbǝ" (hd. irgend wo; irgend wie).

Die ältiste Sprochzügnis stamet usem 8. Johrhundert vom Chloster Sanggalle. Debi tönt s Altalemannisch vom Mönch Notker de Tütsch (11. Jh.) scho vertraut und zaigt Merkmool, wo weder mitem Hochdütsche no mit de westliche Schwizer Dialekt öberistimet, wol aber mit de Ostschwizer Dialekt. Da werd dütli z. B. bi de Verbkonjugation:

Allerdings het de Notker nu gaistlichi und natürwüsseschaftlichi Text usem Latinische öbersetzt, so as me kuum näbis vo de würkliche Volkssprooch erfaart. Lediglich drai Versli und e paar Sprichwörter, wie: "Sôs régenôt só názzênt tî bôumá." (Wenn s šträäzt, wèèrǝd d Bömm nass.) oder "So diz rehpochchili fliet so plecchet imo ter ars." (Wenn s Reebö̀ggli flücht, so blìtzget emm sin Aarsch!). Echli älter isch de Sanggaller Huussege (10. Jh.): "Uuola uuiht, taz tu uueist taz tu uuiht heizist! Taz tu neuueist noch nechanst cheden chnospinci!" (Woll, Wicht! Ass du nume waisch, ass du Wicht haissisch! Demit du nöd waisch und nöd chasch chiide «chnospinci».)

Im Hochmittelalter het sich denn e Kanzlaisprooch usbildet, en art überregionali Beamtesprooch. Debi fallt uf, as i de Ostschwiz för mhd. /ei/ i de Regle /ai/ gschribe woren isch. Obwol die Sprooch nöd as Dialekt agluegt werde cha, so gits es Dokument, wo dütlich a die gsprochni Sproch ane chömet, wie zum Bispil d Offnig vo Oberbüre usem Joor 1481:

"73) … und die von Oberbüren træt und trab hinab, alls wyt dz vich godt. 80) … und wenn ein güßi kombt, so mag man ain tail by dem brüggli by Sigristen acker in dz tobel lassen gon, daß ander durch dz dorf … 81) Item deren von Oberbüren guot stost biß an den stain … wenn ihro zelg dz Haßlen in esch lit und den so haben sye ir vich gon zuo lassen …"

Öppe föfzg Joor spöter het de sanggaller Pfarrer Hermann Miles e Brand im Tuurgi beschribe: 

"An allerhalgen tag ermanet an dorfpfaff sin volk, si soltend den künftigen tag mit kerzen und faklen erschinen, damit die in dem kerker, darin die toten ban* versamlet sin, anzündind … Zuo morgens fast früe macht sich an alts müeterli uss sonderbarer andacht … und trug an büscheli ris mit ir, zünt das an. Und wil eben an starker wind gieng, enbran das holz zuor stund, das nit alan der kerker, sondern och die kilch und der pfarhof in almacht brunend, also dass der arm pfaff mit siner kelara und zwa kindera mit müeh und arbit gar kum entronend naket und bloss … Die alt mueter so das für anzündet het und si also nakit laufen sach, die globt, es werend selen uss dem fegfür entlediget …" (*de Chärchel mit de Tootebai)

Ufällig und typisch för de Tuurgauer Dialekt sind aber no hüt /aa/ för /ei/ (ban, halgen, alan, zwa) und /o/ för /ou/ i bestimte Wörter (och, globt). Aine vo de erste, wo en ostschwizer Dialekt erforscht het, isch de Apizeller Titus Tobler (19. Jh.) gsi.







</doc>
<doc id="14151" url="https://als.wikipedia.org/wiki?curid=14151" title="Militärbasis">
Militärbasis

E Militärbasis (au: Militärschtützpunkt) isch es militärisch gnutzts Gländi bzw. Iirichtig; sie dient de Schtationierig vo Truppe und militärische Usrüschtig. Entschprächend de vile Ufgabe und Erschiinigsforme vo militärische Iiheite träte au Base vo däne i vilne Forme uf. Z' nänne sind insbsundrigs: Militärischi Hauptquartier, Wärfte, Häfe, Garnisonen, Kasärne, Depots, Arsenäl, Truppeüebigsplätz, Fäschtige, Flügerhorschte und anderi Luftwaffeschtützpünkte, Raketeaabschussbase, Militärsänder, Militärlazarett und -Chrankehüser etc.
By Militärbase chann es sich um nöd duurhafti Iirichtige, wo nur für d' Duur vonere beschtimmte Operation ufrächterhalte wärde, oder um duuerhafti Stützpunkte handle. Me chann Base underscheide zwüsche Base, wo sich uf däm Tärritorim vo dem Land tuend befinde, die Truppe au det schtationiert sind, sowiä Base, wo es Land im Usland hät (Militärbase im Usland), öppe diä verbündeti Natione oder im Rahme vo de Besetzig vomne andere Land.

Militärbase sind där Regle abgesichert und de Zuegang vo Zivilischte isch beschränkt oder verbote. Sie sind mit Waffe und Versorgigsgüeter usgschtattet und diened där militärische Logischtik. Für d' Versorgig vo de Truppe enthalte vili Schtützpünkt entschprächendi Irichtige wiä Offiziärskinos, Kantine, Chilene, Schuele, Chrankehüser, Iichaufsglägeheite und Schportschtätt. Militärischi Schtützpünkt diened demit hüfig au einere Region als Arbetgäber, das fühert dezue, dass d' Uflösig bzw. de Abzug vonere settige Irichtig au zue wirtschaftliche Konsequänze fühere chann. Uf de andere Site sind settigi Schtützpünkt wäge ihrem militärische Charakter mängisch au Ziel vo Demonschtratione vo Friedensaktivischte; so hät de US-Raketeschtützpunkt Mulanger Heide i de 1980er Jahre wäge de dette schtationierte Atomrakete im Zäntrum vo de Usenandersetzig um diä sogennanti Narüschtig gschtande.


</doc>
<doc id="14157" url="https://als.wikipedia.org/wiki?curid=14157" title="UNESCO-Welterbe">
UNESCO-Welterbe

S Wälterbi, wo t UNESCO (United Nations Educational, Scientific and Cultural Organization) tuet zämestelle, isch d Gsamtheit vo dene psunders wärtvolle Objäkt uf dr Wält, wo für alli Möntsche wichtig sind. T UNESCO tuet dr Name «Wälterbi» de uusgwählte Sache nach ere Prüefig offiziell gää.

D Samlig setzt sich us äm Wältkulturerbi, wo Wärch vo dr möntschleche Kultur alueget, und äm Wältnaturerbi, wo schöni Oort i dr Natur betrifft, zämme.

Zämethaft umfasst diä UNESCO-Lischte vom Wälterbi 1092 Dänkmäler i 138 Länder (Stand 2018). Devo sind 845 als Kulturdänkmäler und 209 als Naturdänkmäler ufglischtet, witeri 38 Dänkmäler wärde sowohl als Chultur- als au als Naturerbi gfüehrt.

T UNESCO macht verschideni Verzeichnis:

Vil Objäkt sind im ene schlächte Zuestand oder vo de lokale und de staatleche Phörde vernoochlässiget und sogar vo Chrieg bedroht. Drum het d UNESCO au für die Sache es Verzeichnis:

S "World Heritage Committee," en Unterorganisation vo dä UNESCO, füehrt näbe däm Wälterbi au e Lischtä vom Wältdokumänterbi, wo Büecherbeschtänd, Handschriftä, Partiture, Unikät, Bild-, Ton- und Filmdokumänt bsitzt.

Zuedem füehrt d UNESCO e Lischtä vo dä Meischterwärch vom mündliche und immateriellä Erb vo dä Mänschheit.

Dä Begriff vom „kulturelle Erbi“ – uf franzöösisch: "(héritage)" – gaht uf dä Henri-Baptiste Grégoire, Bischof vo Blois, us äm 18. Jahrhundert zrüg und isch i dä Haager Konväntion vom 14. Mai 1954 fescht gschriebe wordä:

Uf düütsch:

D UNESCO-Konväntion zum Schutz vom Kultur- und Naturerbi vo dä Wält isch am 8. März 1960 bildet worde, wil d UNESCO hät welle die altägyptische Dänkmäler in Nubie, wo vom Bau vom Assuan-Schtaudamms bedroht gsi sin, für d Nachwält rettä.
D Grundlag isch d UNESCO-Konväntion zum Schutz vom Kultur- und Naturerbi vo dä Wält, wo 1972 z Stockholm verabschiidet worde isch. Si isch 1975 in Chraft träte. Um i diä Lischtä ufgnomme z wärde, muess es schutzwürdigs Objäkt mindäschtens eis vo dä sächs nachfolgendä Merchmal erfülle.<br>
Es muess


Eimal im Jahr, normalerwis Afang Juli, trifft sich s World Heritage Committee, um über d Ufnahmaträg vo dä Schtaate für nüi Dänkmäler z entscheide. By dene Sitzige wird au über dä Zueschtand vo Dänkmäler berate, wo scho ufgno sin. Alli zwei Jahr wird s Dänkmal- und Naturverzeichnis (Wälterbilischtä) rewidiert und nöi veröffentlicht.

S World Heritage Committee, unterschtützt dä Schutz und d Reschtaurierig vo de Wälterbistette dur fachlichi und materielli Hilf by dä Objäkt, wo i dä Lischtä gfüehrt si.

S erschti dütschi Bauwärch, wo Wältkulturerbi worde isch, isch im Jahr 1978 dä Chaiserdom by Aache gsi. Z Dütschland sin s d Bundesländer, wo de Ufnahmatrag stelled.

I dr Schwiiz het’s acht Sache, wo als Wältkulturerbi gältet, und drüü Regioone, wo zum Wältnaturerbi zellet.

Danäbe läbt da au d Idee vom «Wältwunder» witer, wo us dä Antikä schtammt und wo über vili Jahrhundärt e ähnlichi Funktion für dä Tourismus erfüllt hät wiä hüt s UNESCO-Wälterbi.



</doc>
<doc id="14162" url="https://als.wikipedia.org/wiki?curid=14162" title="Arena von Lutetia">
Arena von Lutetia

Diä Arena von Lutetia (französisch "Arènes de Lutèce"), gilt als ältischts no erhaltnigs Bauwärch vo dä französischä Hauptschtadt Paris, wo i de antike Zyt "Lutetia" gheisse hät.
S römischi Amfitheatär befindet sich i dä "Rue Monge", im 5. Arrondissement vo Paris. 

D Arena schtammt us äm 1. Jahrhundärt und isch bis zum Ändi vom Jahrhundärt brucht wordä. Ungfähr 17'000 Persone händ chönnä dä Schpektakle (Theatervorschtelligä, aber au Kämpf uf Läbe und Tod) zueluege. Mit äm Ufchoo vom Chrischtetum händ diä römischä Zirküs allgemein a Bedütig verlore und wo im 3. bis 4. Jahrhundert d Hunnä in Europa iigfalle sind, isch d Arena vo Lutetia schtillgleit und ihri Schtei sind für dä Bau vo dä Schtadtmuure und anderä Feschtigsalage verwändet wordä.

D Ruinä sind erscht 1869 widerentdeckt wordä, wo diä "Compagnie générale des omnibus" a ihrer Schtell es Busdepot baue hät welle. Im Juli 1883 hät dä Victor Hugo im ene offenä Brief a dä Schtadtrat bäte, d Arena vo Lutetia under dä Schutz vo dä Schtadt z schtelle. Dä hät innerhalb vo wenige Täg reagiert und hät d Ruinä zum historische Monumänt erchlärt. 

1916 isch s Busdepot abbroche und s Amphitheater i dä Folgi so wit als mögli reschtauriert worde. Hüt chönd det sogar d Käfig vo dä Löje besichtigt wärde.


</doc>
<doc id="14173" url="https://als.wikipedia.org/wiki?curid=14173" title="Film">
Film

Dä Film isch ä Technik und ä Kunschtform, wo mit bewegte Bilder schaffet.

Normalerwiis wärded die Bilder äntwäder mit eme Projekter uf ä Liinwand projeziert oder am ne Bildschirm aazeigt; das cha im Färnseh und uf em Compiuter und au ufem Smartphone sii – immer wie meh au diräkt us em Internet.

D Bilder, wo d Filmkunscht macht, sind nöd würkli bewegt. D Illusion vo dä Bewegig entstaht dedur, dass d Einzelbilder schnell nachenand zeigt werded. Dur d Nabildwirkig uf de Netzhuut vom mänschliche Aug nimmt mä d Bilder ab ere Gschwindikeit vo öppä zwölf Bilder i de Sekunde als Bewegig wahr.

Früener hät mer us technischer Sicht mit "Film" (engl. "film", Hüütli) ä dünni Schicht (z. B. än "Ölfim") oder ä dünni Folie gmeint. Mit dä Erfindig vo dä Fotografie und em Übergang vo de feschte Fotiplatte zum bewegliche Träger us Nitrozellulosä hät sich dä Begriff "Film" fü das Fotimaterial iibürgeret. Spöter hät mer dänn di Bilderfolg uf dem Material und schliesslich di ganz Kunschtform "Film" gnännt.

I de hüttige Gsellschaft häd de Film drüü Bedüütige. Erschten als informativs und bewustsiibildends Massemedium, zweitens als wirtschaftliche Faktor, wo dur Exportasträngige verstärcht werde chan, und drittens als Kunschtgattig. 

I villne Länder hät de Film e politischi und kulturelli Bedütig. Will s Mache vom ne Film normalerwiis sehr tüür isch, spiilt d Filminduschtrii e grossi wirtschaftlichi Rolle. 

De Film i sine verschidene Forme chunt de menschliche Neugiir und em Bedürfniss nach Underhaltig entgäge. I Länder, wo Film produziert werded, wird er normalerwiis als Uusdruck vo de nationale Idäntität agluegt. D Politik – psunders d Filmpolitik – förderet hüüfig di nationali Filmproduktion.

Jeh nach Art, Zwäck oder Inhalt vomene Film chan er eim oder mehrere Genres zuegordnet werde, öppen em Kriminalfilm, em Dokumentarfilm und em Lehrfilm, der Komödie, em Stummfilm, der Science-Fiction oder em Heimetfilm, em Chriegsfilm und Actionfilm oder anderne.

Viili Filmfeschtiwal uf de ganze Wält verdeile ihri Filmpriis a Filmproduktione und Filmschaffendi. Si orientiered sich meischtens a Akualitätskriterie, wo von ere spezielle Jury beurteilt werded. Di bedüütendschte Filmpriis werded vo de sogenannte "A-Festiwal" vergää.

D Filmwirtschaft umfasst alli Bereich vo de Produktion bis zu de Vermärtig vom Film. Will d Produktion vomene Film tüür isch, stellt sich immer d Froog vo de Finanzierig. Im Gegesatz zu de Film i de Vereinigte Staate, wo vor allem dur de internationali Verchauf finanziert werded, sind di europäische Produktione fascht immer vo Fördergälder abhängig. 

De Erfolg vomene Film wird vor allem vo de Bsuecherzahle i de Kinos und de Absatzzahle vo de DVD's beurteilt. Wägem grosse Ahgebot vo anderne Freyziitmöglichkeite und em Uufchoo vom Färnseh isch d Zahl vo de Kinobsüech i de jüngere Ziiz starch zruggange.





</doc>
<doc id="14190" url="https://als.wikipedia.org/wiki?curid=14190" title="Atrebaten">
Atrebaten

D Atrebate (lat. "Atrebates") sind än belgischä Volchschtamm gsii. Während dä Ziit vo dä Gallischi Chrieg (58 - 51 v. Chr.) händ si s'Gebiät um ihrä Hauptort "Nemetocenna/Nemetacum" (schpäter "Atrebatae", hüt Arras gwohnt, im hütige französischä Departmänt Pas de Calais).
D Atrebate händ sich zämme mit dä Nerviär und dä Viromanduer gäge d Schtriitmacht vom Julius Cäsar widersetzt, sind aber besigt wordä.
De atrebatischi Chönig Commius isch wäge sim Iifluss au uf diä anderi Sitä vom Ärmelchanal uf Britanniä, als Abgsandti vom Caesar det ane gschickt wordä. En Teil vo dä Atrebate hätt sich scho vor äm Cäsar sim Fäldzug in Südbritanniä nidergla und sind det sehr mächtig gsi. 


</doc>
<doc id="14192" url="https://als.wikipedia.org/wiki?curid=14192" title="Ambianer">
Ambianer

D Ambianer (lat. "Ambiani") sind en keltische Schtamm in Gallie gsi. Sie händ sich a de Somme in Nordoschtfrankriich agsidlet. Ihri Hauptschtadt hät s hütigi Amiens bildet. 

De Name Ambiane hät bedütet "diä vo de zwei Site", was uf ihri geographischi Lag zrügzfüehre isch. Sie händ in diräkter Nachbuurschaft mit de Atrebatä, Nerviär, Bellovaker und de Caleter gläbt.

Im Jahr 57 v. Chr. händ d Ambianer mit 10'000 Chrieger d Koalition vo dä Belger unterschtützt. Sie sind aber vom Julius Caesar unterworfe worde. Im Johr 52 haige si 5'000 Ma gschickt em Vercingetorix z Alesia go z hälfe. Im Johr druf hai si dr Ufstand vo de Bellovaker under em Correus understützt, wo vo de Römer underdruckt worden isch.


</doc>
<doc id="14194" url="https://als.wikipedia.org/wiki?curid=14194" title="Somme">
Somme

D Somme isch en 245 km lange Fluss in Nordoschtfrankriich. Si entschpringt in Fonsomme (Aisne) by Saint-Quentin und tuet in d Somme-Bucht mündä (französisch "baie de Somme") zwüsche Crotoy und Saint-Valery-sur-Somme i dä Ärmelkanal.

D Zueflüss vo dä Somme sind vo dä rächte Flusssitä dä Omignon, d Hallue, d Nièvre (Fluss) und dä Scardon; vo dä linke Flusssitä d Avre, d Selle, dä Saint-Landon, d Airaine, d Ambroise und d Ancre.

Dä Name "Somme" gaht uf keltischi Urschprüng zrug. D Römer händ dä Fluss Fluss "Samara" gnännt.

D Somme isch dur d verluschtriichi Schlacht a dä Somme (1916) im Erschtä Wältkchrieg wältwiit berüehmt.



</doc>
<doc id="14195" url="https://als.wikipedia.org/wiki?curid=14195" title="San Marino (Begriffsklärung)">
San Marino (Begriffsklärung)

San Marino isch de Name vo däne geografische Objekt:



</doc>
<doc id="14200" url="https://als.wikipedia.org/wiki?curid=14200" title="Johann-Peter-Hebel-Preis">
Johann-Peter-Hebel-Preis

Dr Johann-Peter-Hebel-Bryys isch en Lideraduurbryys und wird syder ane 1936 an Schriifdschdeler, Ibersezer, Esèijischde, Wisseschafdler ùn Lyd, wù bi dr Medie schafe, verliie. Är isch noch em alemanische Diichder Johann Peter Hebel gnänd.

Dr Bryys wird sid 1974 alli zwai Joor vùm "Minischderium fir Wiseschafd, Foorschig ùn Chùnschd Baade-Wirdebäärg" vergee. Voor 1974 isch dr Bryys no jeedes Joor verliie woore. Nooch em Schiller-Bryys isch dr Hebel-Bryys dr wiichdigschd Lideraduurbryys z Baade-Wiirdebäärg. Fir dr Hebelbryys gid s 10.000 €.






</doc>
<doc id="14201" url="https://als.wikipedia.org/wiki?curid=14201" title="Magdenau">
Magdenau

S Chloster Maggenau isch e Frauechloster i de toggeburger Gmaind Tegersche inere usgsproche liebliche Landschaft.

Im Tielekt haisst de Ort "Maggenòu" (IPA: []; 1244: "Magginouwe"). Wel de Name im Johr 804 as "in curte Magaduninsi" agee isch, vermuetet mer, ass er us gall. "*Magadunum" "Feldburg" chunt. Allerdings isch da Gebiet vor de alemanische Landnahm kum besidlet gsii. Abem 19. Jh. erschint uf Landcharte de Name "Magdenau", as en Aspilig uf s Nonechloster.

Im Johr 804 het de Morand sini Güeter bi Maggenau em Chlooster Sanggale vermacht. Doch erscht im Johr 1244 hend die Edle Giel vo Glattburg uf aigni Chöste e Frauechloster zugunste vo de Begine im Brüel z Sanggale gstiftet und dem Konvent St. Verena-Chile, d Burg Helfeberg, vier benochburti Buurehöf und meriri Äcker gschenkt. Da Chloster isch denn 1278 vom Bischof vo Konstanz igwiicht worde. De Konvent het sich zu aim vode riichste Frauechlöster i de Ostschwiz entwicklet. 1385 isch s Chloster abebrennt und noi ufbaut wore.

S Chloster und d None sind währed de Uurueh vo de Reformatio immer wider belästigt wore und 1529 hend bewaffniti Lüt grosse Schade agrichtet und schliessli an Ostere die wehrlose None öberfale. S Chloster isch ufglöst und sini Güeter ighaimst wore. Doch 1532 het d Äbtissi Afra Schenk tatchräftig d Widereröffnig vom Chloster in Agriff gnoo und d Maggenau het e nöiji Blüetizit erlebt. Im Joor 1615 isch e früebarocki Chile (1953 dur en Neubau ersetzt) baut wore. Gli drufabe sind im Gästehuus 53 Spruchbilder gmolet wore. Im Zwölferchrieg hend d Zörcher de Abtai arg zuetue und die französisch Revolutio het s Chloster o nume mit Ach und Chrach öberlebt. Doch scho 1798 isch vo de Zisterzienserinne aini vode ältiste Schuele im Kantoo Sanggale gründet wore. Im Johr 1975 hend 38 None im Konvent glebt, hüt sind s 16 Schwöstere.
S Chloster Maggenau und di ehemolig Pfarrcherche vo Maggenau und Wolfertschwil, d Verena-Kapälle stönd uf de Lischte vo de Kulturgüeter, wo vo nazionaler Bedütig sind.




</doc>
<doc id="14204" url="https://als.wikipedia.org/wiki?curid=14204" title="Degersheim SG">
Degersheim SG

Tëgersche (IPA: []) isch e Gmaind im Undertoggeburg im Kantoo Sanggale und ghört politisch zum Wahlchrais Wiil.

De offiziell Name "Degersheim" isch e falschi verhochdütschig vom iihaimische Name "Tëgersche" (837: "Tegerasgai" "Grosse Eschewald") und het nie die fränkisch Ortsnameendig -heim ghaa. Bis 1806 het d Gmaind no dr Name "Tegerschen" trait. Us dem Grund werd im Woppe vo Tegersche au e geeli Esche uf schwarzem Grund abbildet. Di recht Hälfti vom Woppe zaigt degege e schwarzes Chrütz uf geelem Grund; da Chrütz isch vom Sigel vo de Ammane vo Tegersche öbernoo wore. D Farbe gääl und schwarz sind vom toggeborger Woppe öbernoo wore.

Zu de Gmaind ghöret s Dörfli Wolfertschwil und de Wyler Maggenau mit de Zisterzienserinne-Abtai Maggenau. De högschti Punkt isch bi de Tegersche Exklave Obergampe, wo uf 1'061 m ü. M. liit. D Gmaind grenzt a Oberuzwil, Floowil, Herisau, Schwellbronn, Neckertal und Lütischborg.

D Bevölkerig hät früener vorallem vo de Landwertschaft und Holzverarbaitig, e wiili lang au vo de Stickerai, gläbt. Hüt gits näbet de Land- und Forschtwertschaft au e chli Industrii. D Gmaind hät Endi 2005 öpa 3830 Iiwohner zelt, devo sind 647 Uslender, 43% katolisch und 34% reformiert gsi.

Do wär emol di reformiert und di katolisch Cherche im Dorf Tegersche, di katolisch Cherche z Wolfertschwil und bim Chloster Maggenau d Verena-Kapelle. Si hät Grundmuure, wo us em 12./13. Joorhunder sind und si stoht, wie au s Chloster sälber, under Dänkmolschutz.



</doc>
<doc id="14205" url="https://als.wikipedia.org/wiki?curid=14205" title="Degersheim">
Degersheim

Degersheim isch de Name vo däne Ortschafte:
Obacht


</doc>
<doc id="14208" url="https://als.wikipedia.org/wiki?curid=14208" title="Quantenmechanik">
Quantenmechanik

Langi Zit hen d mechanische Gsetz vom Newton für makroskopischi Objekte zamme mit de Theorii vom Huygens für Welle als bfridigendi Erklärig für die grundlegende physikalische Beobachdunge golte.
Uff die Unzulänglichkeit von selle Gsetze cha ma haupsächlig durchs Doppelschpaltexperiment ufmerksam werde.

In sellem Experiment cha e einzigs Elektron mit sich selber interferiere. S Elektron goht quasi durch beidy Schlitz gliichzittig dure und hinne am Schirm gits Stelle, wo s kei Uftreffwahrscheinlichkeit hätt, obwohl si klassisch scho do si hätt sölle.

Lüegt ma nu uf selli Uftreffwahrscheinlichkeide und vergliicht si mit der Intensität vo monochromatischem Liecht uf m Schirm (s Liecht isch ebefalls durch selli Schlitz gange) so schtellt ma fescht, dass sich s Elektron genau wie e Lichtwelli verhalde düd. D Lichtintensidäd und d Uftreffwahrscheinlichkeit von d Elektrone bilde genau die gliiche Interferenzmuschder.

Ma cha jetzt aber au nit sage, dass s Elekron e Welli isch. S git Experiment, wo sichs wie e Welli verhalde düd (z. B. Doppelspalt), und s git Experiment, wo sichs wie e Teilche verhalde düd (z. B. Compton-Streuig). Ähnlichi Experimende ergäbe s selbi Verhalde au für Protone, Neutrone, ganzi Atomkerne bis hi z chliineri Molekül. Ma spricht vom Welli-Teilche-Dualismus.

Insbondri d Physiker Werner Heisenberg, Erwin Schrödinger, Max Born un Wolfgang Pauli hän Afang zwanzigschts Jahrundert e revoluzionäri Theorii entwicklet, wo bis hyd Güldigkeit hät und grade zu beindruggendi Übereinstimmig mit vile Experimende wo später gmacht worre sin: d Quandetheorii.

Selli Theorii sagt, dass sich alli Teilche-Objekt als Wellepäckle bschreibe losse. Sell Päckle isch e Überlagrig vo Welle, so dass si in da Summi nit unendlich wid usdehnd sin, also em Teilche ähnle dön, aber interferenzfähig sin.

Wellepäckle: 
formula_1

Sell Päckle git d Wahrscheinlichkeid a, dass s Teilche zur Zyt t am Ort x isch.

D Newtonsche Theorie zur Mechanik beschriibe schtreng gnomme numme d Verändrige vo de Erwartungdswerd. By große Objekte isch des au güed gnüeg. D Newtonsche Mechanik blybt aber e Verallgmeinrig von d wirkliche Gsetze wo die Welt bschreibe dön.

Wenn ma physikalischi Größe wie z. B. Impuls, Energie oder Drehimpuls an so nem Wellepäckle messe will, cha ma Operatore druff awende. Hermitischi Operatore sin meischt einfachi partiali Ableidige. E Operator azwende heißt e Größi messe.

Beispiel:

Ortsoperator: formula_2

Impulsoperator: formula_3

Energieoperator: formula_4

Wenn ma so ä Päckle formula_5 hät, cha ma au vorussage, wie sich d Ufenhalswahrschiinlichkeide verändre dön. Dozö wendet ma d Schrödinger Gliechig a:
formula_6 

Do drin isch des formula_7dr sognannd Hamilton-Operator wo d Energie formula_8 vom Päckle als Eigenwert hod: formula_9, wenn formula_5 oin Eigenzoaschdand vom formula_7isch. Do druß kann ma soa des wes dr Energie in dr Quantemechanik isch: Die Gschwendigkeid mit dere die komplexi Phase von oinem Zoaschdand si dread.



</doc>
<doc id="14209" url="https://als.wikipedia.org/wiki?curid=14209" title="San Marino (Kalifornien)">
San Marino (Kalifornien)

San Marino isch e Schtadt im Los Angeles County im US-Bundeschtaat Kalifornie, USA, mit 13.300 Iiwohner (Schtand: 2004). Die geographische Koordinate sind: 34,12° Nord, 118,11° West. S Schtadtgebiet hät e Flächi vo 9,8 km². D Schtadt liit i de Nöchi vo Arcadia und Diamond Bar.

E bekannti Sehenswürdigkeit in San Marino isch d Huntington Bibliothek. Die isch uf äm Grundschtück von e Buurehof us äm Jahr 1877 entschtande, wo de Name "San Marino" gha hät und drum treit hüt d Schtadt de Name San Marino. 



</doc>
<doc id="14211" url="https://als.wikipedia.org/wiki?curid=14211" title="Huntington Bibliothek">
Huntington Bibliothek

Die Huntington-Bibliothek isch e Bildigs- und Forschigsiirichtig in San Marino i de Nöchi vo Los Angeles, Kalifornie. D Bibliothek hät au noo e Chunschtsammlig und einigi botanischi Gärte. Gschtiftet isch d Huntington Bibliothek im Jahr 1924 vom Henry Huntington worde, wo en Iisebahnpionier gsi isch. 

D Bibliothek gilt als eini vo de bedütendschte private Sammlige wältwiit. Sie tuet fascht 5 Millione Manuskript, öppe 500.000 Büecher und 600.000 Fotografie umfasse. Witi Teil vo de Bibliothek sind nöd für alli zuegänglich, schtöhnd aber Schtudänte zue Forschigszwäcke offe. 

Die wichtigschte Uusschtelligsstück sind e uuf Pergamänt druckti Gueteberg-Bible und s Ellesmere Manuskript vo de Canterbury Tales, vo schoo füüfhundert jährig sind. 

D Chunschtsammlig zeigt hauptsächli änglischi und französischi Bilder vom 18. und 19. Jahrhundärt, uuserdem au noo amerikanischi vom 18., 19. und em frühe 20. Jahrhundärt. Es git au noo wächselndi Uusschtellige, wo zeigt wärdet. 

D berüehmteschte Bilder sind "The Blue Boy" vom Thomas Gainsborough und "Pinkie" vom Thomas Lawrence, wo zämme imne gliche Ruum hänged. 

Uufnere Flächi vo 42,5 Hektare vo de Bibliothek gits einigi Gärte, vom Wüeschtegarte, vom Tropische-Garte bis übere zum Japanische Garte, en Zengarte und noo en Chinesische Garte.



</doc>
<doc id="14213" url="https://als.wikipedia.org/wiki?curid=14213" title="Botanischer Garten">
Botanischer Garten

En Botanische Garte isch e Apflanzig vo Bäum, Schtrücher und chrutigi Pflanze, wo oft nach de Härchunft vo de Pflanze-Arte gordnet isch. Botanischi Gärte schtönd meischtens under där Verwaltig vonere Universität oder vonere Hochschuel, wil settigi Sammlige vo Pflanzearte ei gueti Basis für wüsseschaftligi Aarbede darschtelled.

En Botanischä Garte, wo nume Bäum hät, wird au Arboretum gnännt.

Siit em Johr 1492 isch s Arboretum vo Trsteno bii Dubrovnik bekannt. Die erschte botanischen Gärte in Europa si 1544 in Norditalie, z Pisa vom Luca Ghini, und 1545 z Padua vom Johannes Baptista Montanus, z Florenz und z Bologna gründet worde. Z Basel het dr Caspar Bauhin 1589 dr botanisch Garte vo dr Universität gründet. Dr Berner botanisch Garte isch 1789 im Marzili ufgmacht worde. Z Züri het d Universität, wo 1833 gründet worden isch, zr gliiche Ziit au e botanisch Garte agleit. In Dütschland het s botanische Gärte z Leipzig siit 1580, z Jena siit 1586, z Heidelberg siit 1593, z Gieße siit 1609 und in Friiburg siit 1620, im allgemeine si das Medizinalgärte (Hortus Medicus) gsi, wo vo dr medizinische Fakultät pflägt worde si.



</doc>
<doc id="14214" url="https://als.wikipedia.org/wiki?curid=14214" title="Wüste">
Wüste

Als Wüeschti bezeichnet me es Gebiet, wo uf Grund vo sinere extreme Trocheheit oder Chälti kei oder nur wenig hochschpezialisierti Vegetation egschischtiere chann und wo us dem Grund zue de Anökumene zählt. D Araber nänned d Wüeschti (arabisch: صحراء, DMG ṣaḥrā, "Wüesti") poetisch au "Meer ohni Wasser".

Trochewüeschte verhindered dur ihre Wassermangel s pflanzliche Wachstum. D Böde vo de Trochewüeschti zähled zue de Aridosole.

D Halbwüeschte si nid hanz so droche wie en ächti Wüeschti, aber drochener as e Savanne. Me findet si oft as Übergangszone zue Vollwüeschte.
Das si Wüeschtene wo zwar gnueg Räge überchömme aber will d Ärde sehr wasserdurchlässig isch, s Wasser nid chönne spiichere. E Bischbil isch s Isländische Hochland wo mit Schotter bedeckt isch. Dört häi Schoof d Begraasig zerstört und denn isch die fruchtbari oberi Härdschicht erodiert worde.

I Windwüeschtene verhindere schtarki Wind dass sich grösseri Pflanze wie Bäum chönne entwickle. Mä findet dört nume Moos, Flächte und anderi niidrige Pflanze. E Bischbil sind d Insle im Südatlantik südlig vom 50. Breitegrad.
Die polare Regione, aber au Gebiet hoch uf de Bärge, wo s Wasser gfroren isch und Pflanze s nid chönne bruche, si wüeschtenartig. Wenn s Iis s ganze Johr gfrore bliibt, sait me däm än Iischappe. Wenn s aber im Summer deilwiis schmilzt, redet mä von erä Tundra.




</doc>
<doc id="14233" url="https://als.wikipedia.org/wiki?curid=14233" title="Sing nicht, Vogel!">
Sing nicht, Vogel!

"Sing nicht, Vogel!" isch a schwäbisches Theaterstick en oim Akt iber da oberschwäbischa Pfarrer ond Dichter Michael von Jung vom Alfred Weitnauer. D‘ Auffierong dauret – je nochdem, wie schnell d’Schauspieler schwätzet ond wie oft des Publikum lacha muaß - so oi bis anderthalb Stond. Wann des Stick zom erste Mol ufgführt worde isch, muass erscht no ermittlet werda.

Was mr zuvor wissa sott ond was’s Publikum en dr Regel us em Programmheft erfährt: Dr Michael Jung wird 1781 en Saulgau gebora. Sei Vadder isch en ganz oifacher Schneider, ond deswega muass au dr Sohn zunächst emol den Beruf lerne. Weil en aber des Handwerk net glicklich macht, studiert’r no Theologie ond wird 1811 Pfarrer em oberschwäbischa Städtle Kirchdorf. A baar Johr später grassiert em Land a Typhus-Epidemie, ond dr Michael Jung brengt’s fertig, durch omsichtige ond richtige Maßnahma viele vo seine Schäfla vo dere Krankheit zo hoile. 1814 verleiht em deshalb dr Kenig da keniglich-wirdebergischa Zivil-Verdienschtorda, was mit dr Erhebong en da Adelstand vorbonda isch. Dr Pfarrer isch saumäßig stolz uf sein Orda; er trägt en zeitlebens: An de Werkdäg uf seim schwarze Frack, wo er selbscht gschneidret hot, ond an de Sonndig uf em Messgwand. Er fühlt sich zom Dichter berufe ond ersetzt dia landesübliche Leichapredigta durch selbstverfasste Moritata, wo’ner am offena Grab zom beschta gibt ond sich selbscht mit dr Gidarr begleitet. Dr Kircheleidong gfellt so ebbes nadierlich iebrhaupt net. Er wird emmer wieder aufgfordret, des ärgerliche Liedersenga zo onderlassa, aber er sengt trotzdem weiter. Net emol a Geldstrof zeigt Wirkong. Er zahlt se ond macht weiter wie bisher.

En Wirklichkeit isch dr Michael von Jung von‘ra Strofversetzong et verschont bliebe. Dr Alfred Weitnauer aber hot en seim Stick fürs Publikum en versehnlichere Schluss parat.


Kirchdorf bei Memmenge an dr Iller, so om 1840 rom

A elterer Herr em a Gwand vom a Geistlicha wardet uf jemand. Vo dr Kirch her hört ma d’Orgl da Milidärmarsch en D-Dur vom Schubert spiela. Der geistliche Mo traut seine Ohre net. En Milidärmarsch uf dr Kircheorgl während dr Mess? Oglaublich! Er frogt e Frau, was des zo bedeite häb, ond kriegt zor Antwort, dass des jeda Sonndich so sei. Am Schluss vo dr Mess dät dr Pfarrer emmer durch de Mittlgang gange ond’s Weihwasser mit’m Weihwedl em Vierviertltakt ausdoile, damit dui Sach meh Schwong häb. Dr Geistliche schittelt da Kopf, goht zom Pfarrhaus ond klopft energisch an d’Tür.

D’Pfarrhaushältere Ursl losst da Domkapitular rei ond sait glei „Du“ zo’nem. Er verbittet sich des ond kriegt zor Antwort, mit em Herrgott sei se schließlich au per „Du“ ond er, dr Domkapitular, sei schließlich nix Bessers. 

Als dr Pfarrer vo seira Mess en d’Stub kommt, will er em Domkapitular noch dr Begrießong zerscht Moscht, no en Schnupfdabak ond schließlich a Zigarr obiete, aber der lehnt älles ab ond fällt glei mit dr Tier ens Haus, worom er komme isch: Er nemmt e Biechle aus seira Tasch ond frogt de Pfarrer, ob’r des kenne dät. Der ko’s nadierlich et verleigna, weil er selbscht dr Vorfasser isch. Dr Domkapitular beostandet, dass’r des Biachle ohne kirchliche Druckerlaubnis rausgebe hot. D’Ulmer Metzgerzunft häb sich do drieber beschwert, weil er en oim vo seine Lieder en Raubmörder en Zammahang mit dr ehrewerte Organisation vo de Ulmer Metzger brocht häb. D’Ärzteschaft vom Illerkreis häb schriftlich proteschtiert gege a Gedicht ieber en Mediziner, wo en dr Iller versoffe isch, ond’s bischeffliche Ordinariat häb schwerwiegende Bedenka gege an Haufa vo Stella, dia zom Toil ganz näh an Gottesläschteronga noreiche dätet. Älle Vorwirf werdet mit ausfürliche Zitat ondermauret. Dr Michael Jung begegnet jedem Vorwurf mit’re ganz bauraschlaua Antwort. Emmer wieder emol betont’r, ma miasst des Ganze gsonga höra, no dät’s viel schener klenga, aber emmer, wenn’r zo seire Gitarr greife ond mit em Senga ofanga will, wird’r vom Domkapitular ufgfordret, des jo bleiba zo lau. 

Uf oimol betritt ganz oagmeldet d’Millere vo Berkheim d’Stub ond bschtellt a Grablied für d’Beerdigung vom Miller, wo grad em Sterbe leit. Mendeschtens zwanzg Strophe sott’s han ond zor Melodie „Das Wandern ist des Müllers Lust“ gsonga werda. Während dr Domkapitular a moralischa Vernichdongsred uf de Pfarrer neibrassla lässt, schreibt der bereits an seira nächschde Moritat.

Noch langem Hin ond Her wird dr Domkapitular strenger: Dr Pfarrer soll sich schriftlich verpflichta, vo jeglichem Liedersenga am offena Grab Abschdand zo nemma, doch der duat, wia wenn’r’s et ghört hätt. Als em dr Domkapitular au no vorwirft, seine Vers hättet mit’re echta Dichtkunscht ieberhaupt nix zo dua, goht dr Michael Jung ans Büacherregal ond bestoht druf, a Gedicht vorzlesa, en dem onder anderem folgende Vers vorkommet:

Em Domkapitular sieht mr o, dass em schlecht worde isch. Er fordret da Pfarrer uf, ihn mit solche miserabl greimte Banalideda zo verschona. Als’r vom Michael Jung erfährt, dass des Gedicht gar et vo ehm isch, sondern vo ma gewissa Friedrich Schiller, bricht fascht d’Welt fir da Domkapitular zamma. Dr Michael Jung aber behauptet, es dät viele gscheite Leit geba, die ehn für da zwoida Schiller halta dätet. Schließlich häb dr Schiller genau wie er en wirdebergischa Staatsorda verlieha griagd ond sei g’adlet worde.

Als d’Ursl dabei isch, s’Middagessa nozorichta, lenkt dr Michael Jung s’Gschbräch uf d‘Giftmischerei ond betont, dui sei grad ganz en Mode ond am wenigschda dät mr’s Gift merka, wenn’s en de Leberwürscht vrschteckt sei. Wie’s Middagessa uftrage wird – s’geit nadierlich Sauerkraut mit Leberwürscht – ond d’Ursl em Domkapitular a ganz beschtimmte Wurscht uf da Deller legt, kriegt der’s mit dr Angscht zo dua, nemmt schnell sein Huat ond haut ab. Uf dui Frog vom Jung, wie’s jetzt mit dera schriftlicha Erklärong weiterganga soll, sait dr Domkapitular bloß, dass ehm jetzt älles egal isch, er häb jetzt Wichtigeres vor. 

Em Pfarrer sei Tischgebet „Komm, Herr Jesu, sei unser Gast, und segne, was du uns bescheret hast. Lass Speis und Trank uns wohl bekommen, beschütz und segne alle Frommen!“ wird vo dr Ursl ergänzt mit „Das Domkapitel ausgenommen!“. Jetzt legt se dui Leberwurscht vom Domkapitular seim Deller uf ihrn oigena Deller ond verschpeist se mit guedem Appetit.

Zom 70. Geburtsdag vom Willy Reichert em Johr 1966 hot’s Deitsche Fernsehe des Stick „Sing nicht, Vogel“ ondrem Titel „Der Vogel lässt das Singen nicht“ als Produktion vom SDR rausbrocht. Dr Willy Reichert hot natierlich da Michael von Jung gspielt. Sei Haushältere isch vo dr Margret Carl, dr Domkapitular vom Dieter Borsche ond d' Müllere vo Bergheim vo dr Ilse Künkele dargstellt worda.



</doc>
<doc id="14244" url="https://als.wikipedia.org/wiki?curid=14244" title="Velarer Nasal">
Velarer Nasal

Dr velari Nasal isch e Konsonant wo in viile verschiidne Sprooche vorchùnt. S Zeiche im IPA defür isch . In europäische Sprooche chùnt de Luut meischt nùmme in dr Koda vùnere Silbe vor (also am Schlùss), in andre Sprooche aber au am Silbeaafang. Im Alemannische isch des de Luut in „Ding“.



</doc>
<doc id="14249" url="https://als.wikipedia.org/wiki?curid=14249" title="Mathematik">
Mathematik

D'Mathematik isch e strukturelle Wisseschaft. Bis hyt gits kei klari Definition vom Wese vo de Mathematik. Ma cha aber sage, dass d'Mathematik in zwei Sache dr Ursprung hätt: 


Fälschlicherwiss wird d Mathematik oft zue dr Naturwisseschafte wie Physik oder Chemi zählt. S isch aber so, dass e Naturwisseschaft ihri Theorie und Vorussage immer widder an dr tatsächliche Welt überprüefe und imfall nachbessre müess. Degege isch e Ussag vo dr Mathematik uf ewig güldig, wenn si mol us dr Axiome (Grundaanahme) vo de Mathematik abgleitet worre isch.

Scho di alde Sumerer hän im 4. JH.v.C. e Rechesyschtem entwicklet, wo sich natürliche Zahle aneschribe un addiere lön. D Ägypter hän degege widder komlizierteri Chettebrüch gha, hen defür aber geometrischi Figure chönne berechne (Wil dr Nil immer s Land überschwemmt hät, hen sie widder jedem s glich großi Stückli Land mieße zuecho loo).

Mit e strenge Axiomatisierig und eme strenge Bewiisbegriff sin dr eigentliche Begründer vo dr Mathematik aber d Grieche zur Zyt vom Helenismus gsi. Bsunders z nenne isch de Euklid. Aber au Näme wie Thales oder Phytagoras sin Näme, wo sich bis hyt jedes Schüelchind demit usenander setze müesrs.

Wie jedi großi Wisseschaft hätt sich d Mathematik bis hyt in vil Teilgebiet gschpalte. Do sin e paar wichtigi Byspil:








</doc>
<doc id="14263" url="https://als.wikipedia.org/wiki?curid=14263" title="Fasnachtsclique">
Fasnachtsclique

E Fasnachtsclique (viilmools kurz "Clique" aber au "Fasnachtsgsellschaft" gnennt) isch e Drummel- und Pfyffergrubbe wo an dr Basler Fasnacht mitmacht.<BR>

Fasnachtsclique wird ainersiits die musizierendi Formation, aber anderersiits au dr gsammti Verain gnennt.
D' Formation vo-n-ere Fasnachtsclique bestooht (vo Vorne zum Ändi) us Vordrab, Pfyffer, Dambuurmajor und Dambuure, wobii die eksaggti Raihefolg amme e bitz variert. D' Clique spiilt an de drey scheenschte Dääg, verklaidet in fantasiivolle Goschdyym und Larve uff ihrne Drummle und Piccolos traditionelli Fasnachtsmärsch.

Dr Vordrab sorgt immer fyr gniegend Blatz uf dr Marschroute und präsentiert au s' Sujet vo dr Clique mit eme Requisit, ere kunschtvoll bemoolte Laterne, wo uf Reeder montiert isch, und verdailt "Zeedel", wo uff baseldytsch satirischi und amme sarkastischi Värs uffdruggt sinn, wo s' Sujet witter beschriibe. 
Immer weniger wärde im Vortrab Vorriiter ygesetzt wo hoch uff de Ross voruss riite. Mängmool trifft me-n-aber stattdesse es "Junteressli" us Holz oder e Stäggeressli ah.

D' Pfyffer, dr Dambuurmajor und d' Dambuure bilde s' "Spiil". Je noch Greessi und Dradition wäggslet d' Reihefolg vo de drey Undergruppene in dr Formation. Hyffigschti Variante sinn P-TM-T und TM-T-P.

Usserdäm trifft me sehr oft au uff reini Dambuuren- oder Pfyffergruppene. S' Inschtrumänt vo de Pfyffer isch s Piccolo. D Dambuure (au "Drummler") spiile uff ere Basler Drummle uss Metall oder Holz.

Fasnachtsclique hänn meischtens mehreri Formatione, wo an der Fasnacht lauffe. D' Gruppe sinn meischt noch Alter und mänggisch au nochem Gschlächt drennt. Einigi Clique verbiete sogar d' Migliidschaft vo aim Geschlecht in ihrne Statute.
Ybligi Gruppe sinn "Binggis" (Kinder ab ca. 8 Joohr), "Jungi Garde" (Jugendliggi 12-18 Joohr), "Stammverain" (ab 18 Joohr) und "Alti Garde" (fyr Mitglieder wo nymm die zygigi Gangart vom Stammvereins wänn lauffe).
Vili Verain bilde ihre Noochwuggs in aigne Drummel- und Pfyfferschuele uss. E baar Clique biete-n-au Erwaggsenekyrs aa.

Die elteschti Fasnachtsgsellschaft, wo no eggsischtiert, isch d' VKB, die Vereinigte Glaibasler vo 1884 mit Sitz, genau, im Glaibasel. Die zwaitelteschti Clique isch d' Breo-Clique 1896 uss em Grossbasel. An dr Basler Fasnacht 2007 sinn total 225 Dambuuren- und/oder Pfyfferformatione aagmäldet gsi.



</doc>
<doc id="14264" url="https://als.wikipedia.org/wiki?curid=14264" title="Département Aisne">
Département Aisne

S Départemänt Aisne [] isch es französischs Départmänt, wo sin Name vom gliichnamige Fluss überchoo hät. S ghert zr Region Hauts-de-France (bis Endi 2015 Picardie) un tràjt de N° 02 nooch de àlfabetisch Räiefolig vun de frànzeesche Départements.

S Département Aisne isch eis vo dä 83 Départemänt, wo am 4. März 1790 während dä Französischä Revolution bildet wordä isch. Es isch us dä Gebiäte vo dä Île-de-France (Laonnois, Soissonnais, Noyonnais, Valois) und dä Picardie (Thiérache, Vermandois) zämmegfasst wordä.

S Départemänt Aisne isch umgäbe vo dä Départemäte Nord, Somme, Oise, Seine-et-Marne, Marne und Ardennes und gränzt au noo a Belgiä.
Witeri wichtigi Ort: Tergnier, Chauny, Hirson, Villers-Cotterêts.

Flüss: Aisne, Marne, Ourcq, Vesle, Somme, Oise, Serre.

D Bewohner vom Départemänt Aisne wärde "Axonais" gnännt.



</doc>
<doc id="14299" url="https://als.wikipedia.org/wiki?curid=14299" title="Läufelfingen">
Läufelfingen

Läufelfinge (hochdytsch Läufelfingen) isch e politischi Gmeind im Bezirk Sissech vom Kanton Basel-Landschaft in dr Schwiiz.

Läufelfinge isch die oberschti Gmeind im Homburgertal, ganz im Süde vom Kanton und liggt uff 560 m.ü.M. Dur Läufelfinge fiehrt d Passstross yber dr Unteri Hauestai noch Trimbach bi Olte. Im Dorf befindet sich au s neerdlige Tunnelportal vom 2495 Meter lange Hauestai-Schaiteltunnel vo dr Bahnlinie Sissech-Olte. Dr Bahnhof vo Läufelfinge isch dodrby dr heggschti Punggt vom Läufelfingerli, wie d'Bahn in dr Region liebevoll gnennt wird. Richtig Sissech und Olte (dur dr Tunnel) gohts nur no abwärts.
Nochbergmeinde sin im Norde Chärnerchindä, Buckte, Häfelfinge und im Oschte (Bezirk Waldeburg) Eptige und Diegtä. Im Weschte und Süde gränzt Läufelfinge an die soledurnische Gmeinde Wise und Hauestai-Ifetel.

S Wappe zaigt uff goldigem Grund zwai schwarzi Adler mit rote Fäng und Schnääbel, wo überenand schwäbe. Das isch s Wappe vo de Grafe zer Homburg und dr neue Homburg gsi, wo me 1945 zem offizielle Ortswappe gmacht het.

Läufelfinge hett me 1226 s'erschti Moll urkundlig erwähnt (als Leinvolvingen). Dr Ortsname uff -ingen dytet uff e alemannischi Sippesiidlig hii. Bodefünd und Flurnäme züüge aber drvo, dass d Gegend wohrschiins scho zue reemische Zyte bsiidlet gsi isch. Näb de bekanntere Karregleis am Obere Hauestai z'Langebrugg hett me im Dorf (im Bachbett vom Homburger-Bach) und au oberhalb vom Darf ebefalls Karrspure gfunde. Das machts woorschiinlig, dass scho d Reemer näb em Obere au dr Undr Hauestai als Passrute gwählt hän und denn au durch Läufelfinge zoge sin.

S Dorf hett immer widr moll sini Bsizter gwäggslet. Ursprynglig de Froburger gheerend, ischs Dorf a d'Neu-Homburger, wo um 1240 s Schloss Homburg baut hän, um dr Verkehr yber dr Pass z'kontrolliere kenne. Erwähnenswärt isch, dass um die gliich Zyt dr Gotthardpass ereffnet worde isch. Scho 1400 ischs Dorf denn aber wie die ganz Talschaft unter d Herrschaft vo Basel ko, nochdäms vorhär es paar Johr em Bischof vo Basel gheert het. Im Buurekrieg vo 1653 isch ein vo de Rädelsfiehrer, dr Ueli Gysin uss Läufelfinge, vom Vogt öffentlig enthauptet worde, um s Volk witer untertan und gfiegig zmache. Einewäg hett d Landbevölkerig in däre Zyt sehr harti, bitteri Zyte unter em verhasste Vogt verläbt. 1798, im Revolutionsjoor, isch denn d Residänz vo de Basler Obervögt, s Schloss Homburg, in Flamme uffgange.

1827-1830 isch d Hauestaipassstross baut worde, wurde, 1853-1857 dr Hauestaitunnel fyr Ysebahn. Bim Bau isch 1857 en Lüftigsschacht iigstürzt, was 63 Arbeiter s Läbe koschtet hett. Mit dr Ereffnig vom Tunnel (und dodrmit au dr Streggi vo Basel noch Olte) 1858 hett en starki Uffschwung s Dorf erfasst. Langi Zyt ybrigens hett dr Tunnel als längschte Tunnel vor Wält golte. Erscht mit dr Ereffnig vo de grosse Alpetunnel isch er en kleinere Tunnel worde. Wo 1916 d Hauestai-Basislinie via Gälterchindä uffgange isch, isch au Läufelfinge absyts gläge. D Streggi isch druff abe uff Eispur zrugg baut worde. In de letschte Joore isch s Läufelfingerli immer widr vo dr Stilllegig dur dr Bus bedroht, was fyr Läufelfinge en sehr grosse Attraktivitätsverluscht bedytte wurd. Schliesslig isch me mit em Zug in guet zäh Minute im Zentrum vo Olte, währenddäm me mit em Bus yber dr Pass fascht die dreifachi Zyt brucht.

Dr Hauestaitunnel hett au d Erzellige (Sage) vom Ort prägt. Ei Sag lutet, dass me mängisch uff em Zug s Tunnelgspängscht (die wyss Frau) uff dr Plattform mitfahre gseh cha. Will syt es paar Joore aber modärni Züg ohni Plattforme verwändet wärde, isch frooglig, ob sii überhaupt no uffspringe gha...<br>
E anderi Sag besait, dass wenn dr Hauestai-Wind heftig zieht (au dur dr Tunnel), me d Seele vo de verstorbene Gruebearbeiter erbärmlig schreie gheert.




 


</doc>
<doc id="14310" url="https://als.wikipedia.org/wiki?curid=14310" title="Maisprach">
Maisprach

Maischberg (usgsproche [], amtlich "Maisprach") isch e politischi Gmeind im Bezirk Sissech vom Kanton Basel-Landschaft in dr Schwiiz.

Maischberg isch inere Talsoole uff 377 m.ü.M. ibettet am Abhang vom Sunnebärg. Es gilt als nerdligschts Dorf vom Oberbaselbiet (sofärn me dr Bezirk Lieschtel nid zem Oberbaselbiet zellt). Maischberg isch usser im Süde - vom Kanton Aargau umschlosse. Nochbergmeinde sin im Süde Buus und Wintersinge, zuedäm die aargauische Gmeinde Magde, Mehli und Zeinige.

Sit 1944 hett Maischberg offiziell e Wappe. Es isch dur e sänkrächte Strich in zwei Helftene tailt. Beidi Helftene zaige e Wyytrübel. Rächts isch sie rot uff silbrigem Grund, links silbrig uff rotem Grund. S Wappe symbolisiert - wie azneeh isch - d Bedytig vom Wyybau in dr Gmeind.

Die erscht urkundlig Erwähnig vom Ort als "Meisprache" gooht uffs Joor 1180 zrugg. 1247 hett sich denn dr Name zue "Mesbrache" gwandlet. Im Mittelalter hetts näbem Dorf, wo ab 1322 de Grafe vo Thierstai gheert het, no zwei grossi Buurehöf gha. Eis hett bis 1360 em Dytsche Riich, dr ander em Basler Bischof gheert. 1461 sins Dorf und beidi Höf zue de Bsitztümer vor Stadt Basel ko. 1546 hett en Brand fascht s'ganze Dorf zersteert.

Sit jehär vo grosser Bedytig fyrs Dorf isch dr Wyybau gsi. Urkundlig erwäänt wird er s'erscht Moll 1328. Uss Fundstygg waiss me aber, dass scho d Reemer a de Häng z'Maischberg Trübel apflanzt hän.




 


</doc>
<doc id="14311" url="https://als.wikipedia.org/wiki?curid=14311" title="Nusshof">
Nusshof

Nusshof (hochdytsch glychlutend) isch e politischi Gmeind im Bezirk Sissech vom Kanton Basel-Landschaft in dr Schwiiz.

Nusshof isch e glains Buuredorf und noch Chilchbrg und em Tschoppehof die drittglainscht Gmaind vom Kanton.

Nusshof liggt am Rand vom Tafeljura amene Hang unwyt vom Übergang zwischem Violetal (Arschdrf) und em Talkessel vo Wintersinge. Nochbergmeinde sin Herschbrg, Wintersinge, Sissech und die aargauerische Olschbrg und Magden.

S Wappe stammt vo 1945. Es zaigt en zweiblettrige griene Haselstruuch mit drei rote Haselnyss uff wyssem Grund. D Gmeind hett sich fyr d Haselnuss entschiide, will si zem Ortsname passt und heraldisch guet darzstelle isch.

Iber d Gschicht vo Nusshof isch nid allzuvil bekannt. 1372 hetts Land em Kloschter Olschbrg gheert. Im spoote Mittelalter hett sich uss es paar Höf e Dörfli bildet, wo 1461 unter d Herrschaft vo dr Stadt Basel ko isch. Es wird vermuetet, dass en ufffellige Baum em Ort dr Name ghee het.

Zum erschte Mol gnennt wird dr Ort 1504 als "der hof by dem Nussbom".




</doc>
<doc id="14313" url="https://als.wikipedia.org/wiki?curid=14313" title="Oltingen">
Oltingen

Oltige (hochdytsch Oltingen) isch e politischi Gmeind im Bezirk Sissech vom Kanton Basel-Landschaft in dr Schwiiz.

S Buuredorf Oltige liggt am Fuess vo dr Schofmatt uff 576 m ü.M. z oberscht im Ergolztal an ihrer Quelle ganz im Südoschte vom Kanton. Nochbergmeinde sin Zeglige, Wäislinge, Roteflue (nur wenigi Meter), Ammel und die soledurnische Chienbrg, Obererlinsbach (Gmeind Erlinsbach SO) und Rohr.

S Wappe vo 1943 zeigt en breite schwarze schrege Balke (vo obbe links noch unde rächts) uff goldigem Grund (rächts und linggs näbedra). Uff em Balke hetts underenand drei silbrigi Huefyse mit schwarze Negel. S Wappe erinneret an die friener Bedytig vom Ort als Passfuessort, d Farbe a die ursprynglig Zuegheerigkeit vom halbe Dorf zur Herrschaft Chienbrg.
Steizytligi und reemische Fünd bewiise, dass dr alti Passübergang über d Schofmatt (noch Chienbrg - Aarau) scho sit Alters här bnutzt worde isch. Im Mittelalter isch d Gränze zwischem Sisgau und em Frickgau längs dr Ergolz verloffe. Das hett Oltige, wo 1241 s erschti Moll namentlig inere Urkunde uftaucht, in zwei Teil gschnitte. D Helfti am rächte Ufer hett als Lehe vo de Grafe zue Habsburg-Laufeburg zer Herrschaft Chienbrg gheert. Die ander Helfti am linke Ufer isch - mindeschtens syt 1372 - farnsburgisch gsi und isch 1461 an d Stadt Basel gfalle. Dr chienbärgisch Teil hett es paar Moll dr Eigetümer gwäggslet, bis es im 17. Joorhundert au an Basel gfalle isch, womit d Trennig uffghobe worde isch.





</doc>
<doc id="14314" url="https://als.wikipedia.org/wiki?curid=14314" title="Monrose">
Monrose

Monrose isch e drüchöpfigi, dütschi Castingband gsi. Si isch im Herbscht 2006 ide ProSieben-Show Popstars zämegstöut worde. Monrose gäutet aus Nachfouger vode erfolgriiche No Angels. För ehres Debut-Aubom "Temptation" hets vier Mou Goud ond einisch Platin gäh. S zwöite Aubom vo de Monrose, "Strictly Physcial", esch im September 2007 usecho, nochhär hends ehre zwöiti Chart-Hit met "Hot Summer" glandet ond esch met Doppel-Goud uszeichnet worde. Am 26. September 2008 hend d Monrose ehres drette Studioaubom "I Am" veröffentlecht. Met "I Am" send si ide Schwiiz, Düütschland ond Öschtriich id Top 20 cho. Wältwiit hend Monrose öber 1 Millione Platte verchouft.
Monrose hend dMusig-Verastaltig "The Dome" 46 moderiert.

Am 25. November 2010 het s Trio d Uflösig vo dr Band bekannt gää. D Uftrett für 2011 solle aber no durgfüert werde.


Im spote Oktober 2006 send die letschte sächs Finalistinne vo de füft "Popstars"-Staffle is Ufnahmestudio gange ver öbbe drüü Woche ond hend abwächslegswiis Songs förs Albom produziert. S Albom hed e grosse Erfolg chönne verbueche. A de Spetzi vo de Charts in Östriich, Dütschland ond i de Schwiiz esch s Albom platziert gsee ond hed ougeblecklech Platin-Status erreicht. Im Juni 2007 esch s Albom offiziell met Triple-Platin uszeichnet worde för 450'000 verchoufti Kopie wältwiit. "Shame" hed einisch Goud ond einisch Platin öbercho ond esch in Dütschland die erfolgrichschti Singel im Johr 2006 gsee. Met de zwöite Single "Even Heaven Cries" hend d Monrose wöue a Eurovision Song Contest 2007 of Helsinki (Finnland), hend jedoch am 8. März 2007 ade dütsche Vorentscheidig gäge de Roger Cicero verlore, wo metem Song "Frauen regier'n die Welt" s Publikom öberzügt hed.

Am 21. September 2007 esch s zöwite Studioalbom i de dütschsprochige Region erschene, am 8. Oktober in Teil vo Ost-Europa. Im Januar 2008 het s Albom Doppel-Gold-Status erreicht, met meh as 110'000 verchoufte Platte wältwiit. Vom Aubom send drüü Singles veröffentlecht worde, "Hot Summer" esch di erst gse ond het au Erfolg in Skandinavie, Ost-Europa ond Belgie gha. Osserdem send d Monrose im Juni 2008 i dr Türkei gse för diversi Interviews mit Magazine om ehre Sommerhit 2007 "Hot Summer" dete zpromote. 

Als zwöiti Single-Uskopplig esch d Single "Strictly Physical" ehri vierti Top-Ten-Hit in Düütschland gseh ond ehre zwöiti Top-Ten-Hit in Pole.

"What You Don't Know" esch in Öschtrich ufe Markt cho ond esch nor ufe Platz 37 glandet.
Met "What You Don't Know" esch die Girlgroup au in ganz Europa verträtte gseh: Ide Radio-Charts vo de Länder: Belgie, Frankriich, Italie, Korea, Lettland, Liechtestei, Litaue, Luxemburg, Niderlande, Östriich, Russland, Tschechie, d Ukraine...
Met ehrere 5. Single "What You Don't Know" send d Monrose am 14. März bi The Dome 45 z Fridrichshafe (Dütschland) ufträtte. Bi dere Verastaltig het de Detlef Soost ide Monrose persöhnlech metteilt, dass ehri Single Goldstatus erreicht het. Spöter het sech aber die Mäldig as fähl entpoppt, lut Starwatch, s Musiclabel vo de Monrose.

Ehri 6. Single, "Strike The Match" esch am 6. Juni 2008 erschene ond erstmous bim Germany's Next Topmodel-Finau am 5. Juni vorgstöut.
För ehres Albom hend sech d Monrose onterstötzig vom Ryan Tedder, de Frontmaa vo de Band OneRepublic, gholt. Sie hend vo ehm s Lied "Strike The Match" usgsuecht wo är produziert het. Am 26. September 2008 esch sdrette Studioaubom "I Am" erschene, ei Woche spöter, am 4. Oktober, di zwöiti Singleuskopplig "Hit 'N' Run".

D Monrose send för eis Joor als Teschtmonial förd Nintendo DS ond Wii Games vo dtp young entertainment engagiert.

Die dretti offizielli Single vom Albom esch "Why Not Us" ond esch am 28. November 2008 veröffentlecht worde.

Monrose hend metem R'n'B-Star Craig David en nöij Version vo sim Nommer-1-Hit "Walking Away" ufgnoh ond es Video zäme in London im Juli 2008 dräit. D Single werd vorussechtlech im Februar 2009 erschene.

Förs vierte Studiaubom hend sech d Monrose zwöi Joor Ziit gloh. Onder anderem hend sie s Aubom au in New York ufgnoh. S Aubom schloht id Rechtig vom ziitgenössische Elektro Pop, Dance. Ersti öffentlichi vorstellige vo neue Songs hets binere Autogrammstond in Zämmenarbet met BeYu, wo dMonrose set November 2009 als Testimonial onder Vertrag stönd, bi de Thomas & Helga Show uf NDR ond werds no bi "The Dome" 54 gä.

¹ nume as Download veröffentlecht







</doc>
<doc id="14315" url="https://als.wikipedia.org/wiki?curid=14315" title="Ormalingen">
Ormalingen

Ormalinge (hochdytsch "Ormalingen") isch e politischi Gmeind im Bezirk Sissech vom Kanton Basel-Landschaft in dr Schwiiz. 
Ormalinge liggt uff 423 m ü.M. im Ergolztal öschtlich vo Gälterchindä. Witeri Nochbergmeinde sin Buus, Rickebach, Däggnau, Wäislinge, Roteflue und Hemmike.

S Wappe vo 1946 isch in dr undere Helfti blau und obedra zeigts e rote Stärn uff goldigem Grund. Es isch s'Siigel vo de Edelchnächt vo Zielemp, wo in dr Mitti vom 14. Joorhundert Güeter z'Ormalinge bsässe hei.

Ormalinge isch scho früeh bsidlet worde, so hett me e Überräscht vonere römischä Villa und riichi früehmittelalterlichi Gräber gfunde. "Normandingen" isch 1286 s'erschti Moll urkundlig erwähnt worde. Dr Name stammt woorschiindli vo "Nordmann" ab. Mit dr Zyt isch s "N" vrlore gange und me hetts Dorf "Ormandingen" gnennt. Im Mittelalter hei sich nochenander d Grafe vo Hombärg, Froburg, Homburg und Thierstei s Dorf teilt. 1461 isch s Dorf wie die ganz Gegend in Bsitz vor Stadt Basel cho.



 


</doc>
<doc id="14317" url="https://als.wikipedia.org/wiki?curid=14317" title="Rickenbach BL">
Rickenbach BL

Rickebach (hochdytsch Rickenbach) isch e politischi Gmeind im Bezirk Sissech vom Kanton Basel-Landschaft in dr Schwiiz.

Rickebach liggt uff 479 m ü.M. imene noch Süde offene Sitetal vo dr Ergolz uff dr Hechi vo Gälterchindä zwischem Kienbärg, Staufe und Farnsbärg. Es liggt in de nerdligschte Usläufer vom Baselbieter Kettejura. Es isch e alts Buuredorf und au moll e Kurort gsy. Nochbergmeinde sin Buus, Ormalinge, Gälterchindä, Beckte, Sissech und Wintersinge

S Wappe vo 1947 zeigt e silbrige Wällebalke, wo's Wappe in e oberi roti und e unteri blaui Helfti teilt. S Wappe widrholt d Farbe vo dr chirchliche Muettergmeind Gälterchindä. Dr Wällebalke symbolisiert s Rickebächli und dr blaui Grund dr ehemooligi Fischweiher.

Spärligi Bodefünd bezyge d Awäseheit vo Mensche in dr jyngere Steizyt. Erscht vill spöter wird dr Hof, wo noch em Bach bnennt wird, gründet. In ere Urkunde taucht dr Ortsname (Richenbah) 1274 s'erschti Moll uff. Im 12. und 13. Joorhundert hett s Dörfli nochenand de Homburger, Froburger, Thiersteiner und Falkesteiner gheert. 1461 isch es wie die ganz Region zer Stadt Basel ko. 1510 hän d Basler Herre weschtlig vom Dorf im sumpfige Talbode dur dr Balthasar Walch vo Lindau e Fischweiher aleege lo. Dä isch aber im Verlauf vom 18. Joorhundert immer meh verlandet und 1799 uffgeh worde. Möglicherwyys hängst mit däm Fischweiher zämme, dass d Rickebacher no im 19. Joorhundert 250 Jucharte Ackerland bsässe hän, wo sie kei Zähnte druff hän miesse abgeh. 1904 ischs Gebiet vom ehemoolige Weiher drainiert worde.




</doc>
<doc id="14318" url="https://als.wikipedia.org/wiki?curid=14318" title="Rickenbach">
Rickenbach

Dr Name Rickenbach bezeichnet

in dr Schwiiz:


in Dütschland:

in Öschtriich:
Lueg au:


</doc>
<doc id="14319" url="https://als.wikipedia.org/wiki?curid=14319" title="Rothenfluh">
Rothenfluh

Roteflue (oder Rotheflueh, hochdytsch Rothenfluh) isch e politischi Gmeind im Bezirk Sissech vom Kanton Basel-Landschaft in dr Schwiiz.

Roteflue liggt im obere Ergolztal ganz im Oschte vom Kanton uff 471 m.ü.M. Es isch dr erscht eigentligi Ort im Ergolztal sälber. Zwar liige au d Nochbergmeinde Ammel und Oltige a dr Ergolz, doch hett sich d Ergolz z'Oltige no nid es Tal grabe und Ammel liggt uff enere Terrasse näbem eigentlige Tal. Witeri Nochbergmeinde sin Wäislinge, Ormalinge, Hemmike und die aargauische Wägestette und Wittnau.

S Wappe vo 1946 zeigt uff goldigem Grund e griene Dreibärg mit enere rote Flueh, wo vo zwei griene Tanne flankiert isch. Si wiise druff hy, dass 56% vom Gmeinibann uss Wald bestöön. D Farbe stamme vo dr ehemoolige Vogtei Farnsburg.

Roteflue isch dr Räscht vomene ehemoolige Konglomerat vo vier bis siibe friehmittelalterlige Wiiler: Loglingen, Hendschikon, Söllickken, Werlickhen, Hohlwingen, Gastwingen und Werdlingen. Währenddäm die meischte vo de alte Willer verödet sin, hett sich Loglingen zem hyttige Roteflue entwicklet. Dr Ort isch 1196 als Rotenfluo s'erschti Moll erwähnt worde. Näb Loglingen alias Roteflue, au Oberroteflue gnennt, hett bis ins Spotmittelalter no Hendschikon als Niiderroteflue witerexischtiert. Vo de frienere Wiiler isch hytte nyt me z'gseh oder hegschtens no Einzelgheeft. D Bsitzesverhältnis sin je noch Wiiler unterschiidlig gsi und hän hyffiger gwäggslet. Im 15. Joorhundert hett e Familie Münch vo Münchestai beidi no exischtierendi Dorfteil kauft. 1545 hän sie alli Rächt dr Stadt Basel abträtte.

Rotheflueh verfyegt über verschiedeni Sportklubs. Zum eine de Schützeverein Rotheflueh, dr TV Rotheflueh und d'IHC Red Rocks Rothenfluh.
Die ersti Mannschaft vom IHC RR Rotheflueh hets momentan bis in d'NLB gschafft.




</doc>
<doc id="14339" url="https://als.wikipedia.org/wiki?curid=14339" title="Abnoba">
Abnoba

D Abnoba isch die keltischi Göttin vom Schwarzwald gsii und isch mit de römische Göttin Diana glichgsetzt wore.

De Name isch i de Antiki nöd nu d Bezaichnig vo de Göttin gsii, sondern vom Schwarzwald selber au. De Name isch Gallisch. E plausibli Etymologie vo dem Name het d Patrizia de Bernardo Stempel vorgschlage. Deno chamer asetze (kelt. "*Abnobā"), wa öppe "Glänzigs Wasser" bedütet. Die Etymologi passt zum Wese vo de Göttin, wo au a Badeort verehrt worden isch, weniger aber zum Schwarzwald selber. 

Öber s Wese vo de Göttin waiss mer nöd vill. I de Römerzit isches bsundrigs im keltische Ruum üblich gsii, as me a de Gotthaite Stai oder Altöör gwidmet het. Debi erschint im Piet vom Schwarzwald e Göttin Abnoba, wo zwaimol mit de römische Jagdgöttin Diana vergliche worden isch. D Vertailig vo de Inschrifte dütet druf hii, as die Göttin mit (Hail-)Quele verbunde gsii isch. D Inschrift vo Mühlebach usem Joor 193 bezügt, as a dem Ort e Tempel vo de Abnoba gsii isch.

Bi Karlsrue-Mühlburg isch e Statue gfunde wore, wo de Lucilius Modiratus a de Göttin Abnoba gstiftet het. Die Staute zaigt d Abnoba imene chnüülange Rock. Danebe isch e Hund dargstellt, wo grad en Hase fangt.

E Bildstai wo z St. George a de Quele vo de Brigach gfunde woren isch, zaigt drai Menschechöpf zäme miteme Hirsch, emene Haas und emene Vogel, eventuell e Tuube. Öb da "Draigötterrelief" denn au würkli mit de Abnoba i Verbindig brocht werde cha, wie mer mängisch lest, isch nöd grad sicher. Doch wöred die Tier zude Göttin vom Schwarzwald guet passe. Si chönnt denn em Typus "Herri vode Tier" zuegordnet werde, wie die römischu Diana au.

Inschrifte wo d Göttin Abnoba nennet:




</doc>
<doc id="14340" url="https://als.wikipedia.org/wiki?curid=14340" title="Peutingersche Tafel">
Peutingersche Tafel

Die Peutingersche Tafle (Tabula Peutingeriana) isch e Landcharte, wo us de Römerzit stammt. Si zaigt die im 5. Joorhundert bikannti Welt mit Europa, Nordafrika und Asie bis Indie und Sri Lanka. Uf de Charte sind Städt, Stroose, Flüss und Bergzüüg iizaichnet und fast 4000 Näme aggee (Städt, Provinze, Landschafte, Gwässer, Völker). Bestimmti normierti Bildsymbol zaiget die administrativi Funktion vode grössere Städt aa. Au d Distanze zwüschet de Ortschafte sind aggee, jenochdem i römische Maile, gallische Leuge oder persische Parasange. 

D Charte nennt nördlich vom Rhii (fl. Renus) de Schriftzug "SVEVIA" gegenöber vo Mainz (Mogontiaco) und Stroosburi (Argentorate) und de Vogese (Silva Vosagus). Nördlich vom Bodesee isch de Schwarzwald (Silva Marciana) iizaichnet und drüber stoot de Name "ALAMANNIA". Östlich devö, nördlich vo de Donau (fl. Danubius) sind d "Armalausi" gnennt. D Charte het au Fehler, so isch Bregenz (Brigantio) westlich vom Rhii, zwüschet Rhinegg (Ad Rhenum) und Arbon (Arbor Felix) iizaichnet. Dennoch isch die Charte vo unschätzbarem Wert för d Chenntnis vo de römische Geografii.

D Charte isch um 1500 vom Konrad Celtis inere Bibliothek z Worms entdeckt wore und denn vom Humanist Konrad Peutinger († 1547) publiziert wore. Die gfundni Charte isch e Pergamentrole mitere Längi vo 682 cm und enere Braiti vo 34 cm. Si stammt usem 11. oder 12. Johrhundert und isch e Kopi vonere Charte usem Afang vom 5. Johrhundert. Si isch im 18. Johrhundert Bsitz vode Wiener Nationalbiblothek wore und 1863 i elf Blätter verschnitte worde. De Tail wo Spanie, Irland, England und Marokko abbildet sind, isch vemuetli scho im 16. Johrhundert nüme ume gsii.

S Format vode Pergamentrole het natürli dezue gfüert, as d Charte langstreckt isch und nöd maasstabsgetroi und Italie und anderi Länder wo ehner e nord-südlichi Usrichtig hend verlaufet inere west-östliche Richtig. Au sind d Meer nu as langi dünni Straife abbildet.





</doc>
<doc id="14343" url="https://als.wikipedia.org/wiki?curid=14343" title="Das Buch von der Zukunft">
Das Buch von der Zukunft

Das Buch von der Zukunft, isch es Sachbuech vom Autor Andreas Eschbach, wo 2004 veröffetlicht woren isch. S Buech thematisiert Problem vo de Zuechunft und schtellt möglichi Lösigsmöglichkeite vor.

Andreas Eschbach tuet diä verschiedenä, allgemeine verfüegbare und einzelni bechanti Prognose für d' Zuechunft nutzä, um demit diä passendä Frageschtelligä uusefinde und diä mögliche Antworte drus us sinerä Sicht darschtelle. 
S' Buech isch us dem Grund e chnappi Gsamtschau über üseri Zuechunft. Überbevölcherig, Chlimawandel, Endi vom Ölziitalters, diä möglichi Nutzig vo Fusionsreaktore, diä zuechünftigi Energieversorgig, d' Möglichkeite vo dä Nanotechnologie, d' Reis vom Mensch is All - das sind alli diä Frageschtelligä, diä er i dem Buech tuet behandle. 

De Autor zeigt au, wiä debi au Iirtümer entschtehe chönd, und us wele Gründ diä immer vorchömed, und wiä me demit umgah sötti.
By de grossä Azahl vo dä de behandelte Theme liegts uf de Hand, dass diä einzelne Themä nöd in wüsseschaftlichär Tüfi behandelt wärde chönnt. Andreas Eschbach isch i erschtär Liniä Sciencefiction-Autor vo Romän, und us dem Grund schribt er sis Buech uf sini Art, indäm er Frage schtellt und innerhalb vo dem Sachbuechs sini Antworte dezue chann findä. Sini Begründige zue denä Antworte leit er em Läser debi offe ane, und regt so au s' Mitdänke oder au dä Widerschpruch a.

Es isch e Sicht uf üseri Zuechunft us dä Sicht vomne Sciencefiction-Autor, dä sich mit Technik und Zuechunftsvisionä uschännt, aber sie durchus au kritisch aluegt. S' Buech isch keis reins Sachbuech im Sinn vomne Nachschlagwärch, sondern ä Aschprach vom Autor a dä Läser. Ei "Folg" vo dem Buech isch sin aktuellschter Roman: Usbrännt, det inne zeigt er, au wieder in Romanform, wiä diä Wält nach äm Ändi vom Ölziitalters ussehe chann. 




</doc>
<doc id="14345" url="https://als.wikipedia.org/wiki?curid=14345" title="FUEV">
FUEV

D’Fédéràlistische Union vun d'europäische Volkgruppe – abkürzt FUEV, anglisch: "Federal Union of European Nationalities", FUEN, ditsch: "Föderalistische Union Europäischer Volksgruppen", frànzeesisch: "Union fédéraliste des communautés ethniques en Europe", UFCE – ìsch e nìtstààtliche Orgànisation un e Dàchverbànd zu de Verteidigung vun d’nationàle Mìnderheite (Volksgruppe) ìn gànz Europa. Hiitzedàs repräsentiert sie meh às 80 Mìtgléder üs 32 europäische Staate.

D’FUEV ìsch àm 19. und 20. November 1949 ìn Versailles (Frànkrich) ggréndet worre. Sie ìsch d’Fortsetzung vun d’Vorkriagorgànisation, de "europäische Nationalitätenkongress" (1925-1938).

Siner erscht Präsidant ìsch dä Wallone Charles Plisnier gsì. Siner erscht Sekretär ìsch de bretonische Autonomischt Joseph Martray gsì. Am 1. Jüli 1950 ìsch de erscht FUEV-Kongrass in Leeuwarden (Frieslànd, NL) verloffe. Sitter 1989 het sie d’"Teilnehmende Stàtus" bim Europàràt un sitter 1995 e "Konsultàtive Stàtus" bi de Vereinte Natione.

Noch'm Art. 3 vun de FUEV Vorschrìft: ""Die FUEV bezweckt die Erhaltung der nationalen Eigenart, Sprache, Kultur und Lebensrechte der europäischen Volksgruppen, sowie die Schaffung eines international anerkannten Volksgruppenrechtes.""

D "Europäische Charta der Regional- oder Minderheitensprachen" (1992 vun Europàràt beschlosse) ìsch vun d'FUEV verfàsst worre. Jeder nejer EU-Bitrater müen zerscht diese Charte unterschriwe un derno soll se ràtifiziert sì.

Sie orgànisiert Johreversàmmlung, Traffe mìt Vertrater üs europäische Volksgruppe, Séminär, Sìtzung in Europàràt (Strossburi), und no me.

Zwei Mol ìm Johr erscheint d'Ziitschrìft "Europa Ethnica".

's Präsidanz vun de FUEV besteht üs Repräsentànte vun Mìnderheite üs sechs verschiedeni Staate. 's Généràlsekretariat het sin Sìtz in Flensburg (Schleswig-Holstein). 's gitt noch e Jungiàbteilung, wu "Jugend Europäischer Volksgruppen" (JEV) heisst.

Vo 1996 bis 2007 isch dr Romedi Arquint, e Rätoroman us em Bündnerland, dr Presidant vo dr FUEV gsi.

D'FUEV wurr durich Biträje vun ìhre ordentliche, àssozierte Mìtgléder un staatliche Inrichtunge wia Bundeslànd Kärnte (Ëschtrich), d'ditschsprochigi Gmeinschàft in Belgie (Arelerlànd), Kànton Gräubénde (Schwiz), s Land Dänemàrk, autonome Région vun Trentino-Südtirol (Itàlie), Provinz Fryslân (Nederlände), Bundeslànd Schleswig-Holstein, Bundeslànd Bràndeburi un Bundesrépüblik Ditschlànd finänziert. Üsserdem erhält sie Fèrdermìttel vun de "Hermann Niermann Stiftung".



</doc>
<doc id="14348" url="https://als.wikipedia.org/wiki?curid=14348" title="Elton John">
Elton John

De Sir Elton Hercules John (* 25. März 1947 im Dorf Pinner ide Grafschaft Middlesex in England) isch e britische Pianist, Komponist und Sänger. Bis hüt hed er öppä 400 Millionä Tonträger verchauft. Bekannt worde isch er dur sini Musig ide 70er Jahr, won er sich selber am Klavier begleitet.

Ufgwachse vorallem bi sinere Grossmuetter Ivy, isch er mid Elfi ad Royal Academy of Music in London. Woner 6 Jahr döt studiert hed, hed er ide 60er Jahr en Band gründet midem Name Bluesology. Döt hed er zwei Vornämä vo Bandmitglieder gnoh und so sin Name vo "Reginald Kenneth Dwight" uf Elton John gänderet.

1968 hed de Elton John durnes Inserat woner ufgeh hed de Bernie Taupin kenneglehrt. Mid ihm hed er vili Erfolg chönne verbueche obwohls doch Unterbrüch vo mehrere Jahr geh hed.

Im Jahr 1969 hed er mid siim erste Album "Empty Sky" no kei Erfolg chönne erziele. 1970 jedoch isches midem zweite Album "Elton John" ufwärts gange. S' dritte Album "Tumbleweed Connection" isch ebefalls en wältwiite Erfolg gsi. Ide mitti vo de 70er Jahr ischer vorallem ufgfalle will er en "schräge Vogel" gsi isch. Er hed ide zweite helfti vo de 80er es Künstlerisches Tief gha und hed mid Drogeproblem z kämpfe gha. Am 21. Dezember 2005 hed er siin langjährige Partner David Furnish ghürate.










</doc>
<doc id="14366" url="https://als.wikipedia.org/wiki?curid=14366" title="Sein oder Nichtsein">
Sein oder Nichtsein

Sein oder Nichtsein , alem: sy oder Nödsy bedütet



</doc>
<doc id="14367" url="https://als.wikipedia.org/wiki?curid=14367" title="Sein oder Nichtsein, das ist hier die Frage">
Sein oder Nichtsein, das ist hier die Frage

„Sein oder Nichtsein, das ist hier die Frage“, „Sy oder Nödsy, das isch hie d Frag“, (uf änglisch "To be, or not to be, that is the question") isch es Zitat us de Tragödiä Hamlet, Prinz vo Dänemark vom William Shakespeare, 3. Ufzug, 1. Szene. I dem Schtück fangt dä Protagonischt Hamlet mit däm Satz en Monolog a, i dem er drüber nachdänkt, dass er vorem entschlossene Handle Mühe hät, wil er Angscht voräm Tod hät.

Zitiert wird de Satz i Situationä, diä für irgendöpper exischtänziell vo Bedütig isch.

To be or not to be, that is the question—
Whether 'tis nobler in the mind to suffer
The slings and arrows of outrageous fortune,
Or to take arms against a sea of troubles,
And by opposing, end them. To die, to sleep—
No more; and by a sleep to say we end
The heart-ache and the thousand natural shocks
That flesh is heir to — 'tis a consummation
Devoutly to be wish'd. To die, to sleep—
I de dütsche Übersetzig vom August Wilhelm von Schlegel heisst äs:

Sein oder Nichtsein; das ist hier die Frage:
Obs edler im Gemüt, die Pfeil und Schleudern
Des wütenden Geschicks erdulden oder,
Sich waffnend gegen eine See von Plagen,
Durch Widerstand sie enden? Sterben - schlafen -

Nichts weiter! Und zu wissen, daß ein Schlaf
Das Herzweh und die tausend Stöße endet,
Die unsers Fleisches Erbteil, 's ist ein Ziel,
Aufs innigste zu wünschen. Sterben - schlafen -
I de alemannische Übersetzig vom heisst äs:

Sy oder Nödsy; das isch hie d' Frag:
Öb edle im Gmüet, d' Pfil und Schlüdere
S' wüetende Schicksal erdulde oder,
Sich waffnend gäge en See vo Plage,
Dur Widerschtand sie ände? Schtärbe - schlafe -

Nöd witer! Und z' wüsse, dass en Schlaf
S' Härzweh und diä tusend Schtöss ändet,
Diä üsers Fleischs Ärbteil, 's isch es Ziel,
Ufs innigschti z' wünsche. Schterbe - schlafe -



</doc>
<doc id="14374" url="https://als.wikipedia.org/wiki?curid=14374" title="Arabische Sprache">
Arabische Sprache

Arabisch (اللغة العربية : al-luġatu l-ʿarabīya) isch aini vode wichtigste Sprooche uf de Welt. Es isch d Sprooch vom Islaam und werd i rund 25 Staate as ofizielli Sprooch anerchennt. As Weltsprooch ghört si zu de sechs Amtssprooche vode UNO. S Arabische werd inere aigne Schrift gschribe und ghört zude semitische Sprochgruppe innerhalb vode afro-asiatische Sprochfamili. Es tailt sich i zwo Variante, s klassische Arabisch vom Koran (mit em moderne Hocharabisch) und de verschidnige Dialekt, wo zum Tail recht starch vom klassische Arabisch abwiiche chönet.

Um för westlichi Forscher und Interessierti d Lesig vom Arabische aifacher z mache, het die Dütschi Morgeländischi Gsellschaft (DMG) en aigni Lutschrift usegee, wo uf de Site Arabisches Alphabet ufzaigt werd.

S klassische Arabisch kennt nu grad drai Churz- und drai Langvokal: / : ā/, / : ī/ und / : ū/. I de maiste Dialekt bildet die, je noch lutliche Umgebig Allophon. /ay/ und /aw/ sind streng gnoo kai Diphthong, well im Arabische // und // sich wie Konsonante verhaltet (ähnlich wie im Französische).

S klassische Arabisch het 28 Konsonante (und ai Allophon). I de Dialekt git s Unterschid, so het s Maltesische weniger, s Marokkanische mee Konsonante (bzw. Allophon). 

Wie bi allne semitische Sprooche bestönd die maiste Wörter us drai Konsonante (Triliteralität), wo d Grundbedütig agend; z. B. ktb "schriibe". Die Konsonante werdet mit Vokal noch bestimmte Muster ufgfüllt, worus sich denn die gnoieri Bidütig ergit; z. B. kataba "er het gschribe"; kitābun "Buech" oder mit Vorsilbe: yaktubu "er schribt". Um die Muster z erkläre, het die arabischi Grammatik s Verb faʕala "er het gmacht" gnoo; z. B. fuʕulun, fuʕūlun oder ʾafʕālun sind (maist) Pluralforme (kutubun "Büecher";ʾaflāmun "Film"), fāʕilun isch Partizip Aktiv (kātibun "hd. schreibend; Schriiber, Schriftsteller, Autor"), mafʕūlun isch Part. Passiv (maktūbun "gschribe; Gschribnigs, Brief") und mafʕalun sind Örtlichkaite (maktabun "Büro"). Nebet Präfix (Vorsilbe), kennt s Arabische au Suffix (Endige) und Infix: fuʕaylun (kutaybun "Büechli").

Die Muster chönet sowit goo, as si bestimmti Bedütigsgruppe bildet; z. B. fuʕālun för Vögel (ʕuqābun "Adler"; ġurābun "Rapp"; summānatun "Wachtle"), fuʕʕālun för Pflanze (tuffāḥun "Öpfel"; rummānun "Granatöpfel") oder fuʕalāʾu för Personeguppe (ʕulamāʾu "die Glehrte"; wuzarāʾu "d Wezire, d Minister"; fuqarāʾu "die Arme").

Jedes Wort fangt immer mit aim ainzige Konsonant aa, wobi /j/, /w/ und de herti Stimmiisatz ebefalls als Konsonant geltet. Me as zwee Konsonante anenand sind nie erlaubt. Vili Grundwörter folget em Muster fVʕlun (V = Vokal): šamsun "Sune"; nuǧmun "Stern"; riǧlun "Fuess".

S Arabische kennt nu ain Artikel. Er lutet i de Zitierform "al", wobi sich s /l/ a dentali Konsonante und Sibilante aapast. Die Konsonante haisset Sunebuechstabe, ali andere Moobuechstabe. De Vokal /a/ fallt im Satz nocheme andere Vokal eweg. De Artikel werd brucht, zum e Substantiv z determiniere und entsprecht somit öppe em dütsche bestimmte Artikel. En unbestimmte Artikel kennt s Arabische nöd.

S klassische Arabisch hett drai Fäll, zwee Status, drai Numeri und zwai Gschlecht. D Fäll sind de Nominativ för s Subjekt, de Akkusativ för s direkti Objekt und de Genitiv werd bruucht för s indirekti Objekt, noch allne Präpositione und ide Genitivverbindig. Die baide Status sind: Indeterminert und Determiniert. I nöd klassische Grammatike werd zum Tail (as dritte Satus) au vode Zitierform gredt, die klassische Grammatike bruchet aber de indeterminierti Status as Zitierform. Nebetem Singular und em Plural gits ono en Dual (Zwaizahl). Die grammatikalische Gschlechter sind Maskulin und Feminin. Im Singular sind die maiste Wörter männlich, ussert d Bezaichnige vo wiibliche Persone, geografischi Näme, Körpertail, wo dopplet vorchömet und verainzelti Wörter wie: šamsun "Sune", ʾarḍun "Erde", rūħun "Seel" und schliessli all Wörter mit de Femininendig -a(tun). Wörter chönet im Plural und im Singular en anders Gschlecht ha.

De Dual werd mit Endige bildet; de Plural zum Tail mit Endige (gsunde Plural) oder dur Vokalwechsel (brochne Plural): kalbun : kilābun "Hund"; waladun : ʾawlādun "Chind"; madīnatun : mudunun "Stadt"; bintun : banātun "Maitli".

Im Gegesatz zu de indogermanische Sprooche kennet die semitische Sproche d Genitivverbindig. Die isch per Definition immer determiniert. Si dient um Zueghörigkait uszdrucke: bābu-l-bayti "d Huustöre". S erscht Wort werd flektiert, s zwait stoht immer im Genitiv (z. B.: ʕAbdu-llāhi "Nom.;" ʕAbda-llāhi "Akk.;" ʕAbdi-llāhi "Gen." "Gottes-Diener").

S Adjektiv richtet sich noch Gschlecht und Zahl nochem Substantiv. Es git nu ai Staigerigsform, de Elativ. Er werd noch de Form ʾafʕalu bildet (kabīrun : ʾakbaru "gross : grösser"; ṣaġīrun : ʾaṣġaru "chlii : chlinner"). Um de Superlativ uszdrucke, werd de Artikel voranegstellt: al-ʾakbaru "de grööst".

Unabhängige Personalpronome gits nu im Nominativ und werdet maist i betonte Situatione brucht und a Stell vom Verb "sii", wo s Arabische nöd kennt: "huwa kabīrun" "er (isch) gross". I andere Situatione werd s Pronominalsuffix brucht, wo a Substantiv, Präpositione und Verbe aghänkt werde cha: baytī "mis Huus"; baituka "dis Huus"; lī "för mi"; laka "för di"; yaktubunī "er schribt a mer"; yaktubuka "er schribt a der".

Denebt kennt s Arabische no Demonstrativa, Relativa und Interrogativa.

S arabische Verb kennt zwoo Zite, drai Persone, drai Zahle und meriri Modi. D Zite sind s Perfekt för abgschlossni Handlige (kataba "er het gschribe") und s Imperfekt vo nöd abgschlossne Handlige (yaktubu "er schribt"). D Vergangehait und d Zuekunft chönet bi Bedarf mit Zitpartikel markiert werde: sa-yaktubu "er werd schribe"; qad kataba "er het gschribe gha". D Modi sind Indikativ, Konjunktiv, Imperativ und Jussiv (iidringlichi Befehlsform). S Arabische kennt wie s Hochdütsche zwai Partizip, aber kain Infinitiv. De werd nötigefalls mitem Verbalsubstantiv uusdruckt. Schlussendli gits no Aktiv und Passiv.

Die perfekte (abgschlossne Handlige) werdet mit Personalendige bildet: kataba "er het gschribe"; katabta "si het gschribe"; katabna "mer hend gschribe". Die imperfekte (nöd abgschlossne) Handlige wered mit Personalpräfix (und zum Tail mit Endige) bildet: yaktubu "er schribt"; taktubu "si schribt"; naktubu "mer schriibet".

Typisch för s Verbsystem sind d Stämm. De erst Stamm vom Typ faʕala bildet Grundverbe (qabila "akzeptiere, zueloo"); de zwait Stamm faʕʕala maist verstärchti oder regelmässige Handlige (qabbala "küsse"), de dritt Stamm degege fāʕala bezaichnet e ziilgrichteti Handlig (qābala "begegne"). De viert Stamm git e transitiveri oder kausativi Bedütig (aqbala "anecho, sich zuewende"), de föft und de sechst Stamm sind gegesitig reflexiv (taqabbala "entgegne, aanee"; taqābala "anenand begegne"). Gebrüchlich sind zee Stämm, aber s git öppe nomol sovill, wo aber nu selte brucht werdet. Da System erlaubt de Sproch bi Bedarf noiji Forme z bilde, au us Näme.

S Arabische kennt kai Wort för "haa". Bsitz werd mit Präpositione bildet; z. B. lahu baytun "er het e Huus" (wörtl.: zun-em e Huus). S Verb för "sii" werd nu im Perfekt brucht: kāna "er isch gsii".

En Iitailig i lokaali Dialekt wie zum Biispil im Dütsche isch nu bedingt mögli, do d Sproochverhältnis komplizierter sind. S Arabische tailt sich ainersitz i Soziolekt und anderersits i Dialekt uuf.


S Arabisch vo de sesshafte Bevölkerig cha geographisch unterschide werde i:


Innerhalb vom gschlossne arabische Sprochrumm, wo sich vom Atlantik bis zum Persische Golf (الخليج العربي al-ḫalīdš al-ʿarabī "Arabische Golf") erstreckt, befindet sich meriri Sprochgruppe wo zu de afro-asiatische Schbroche ghöre:



</doc>
<doc id="14377" url="https://als.wikipedia.org/wiki?curid=14377" title="Maltesische Sprache">
Maltesische Sprache

Maltesisch (malt. "Malti") isch d Sproch vode Insle Malta und Gozzo. Es isch ursprünglich en arabische Dialekt gsii, gelt hüt aber as en aigni Sprooch. De Wortschatz bestoht us 43% semitische (arabisch), 42% romanische (italienisch, sizilianisch, latinisch) und 6% englische Wörter. Die restliche 9% chömed vo anderne Sproche, oder chönet nöd bestimmt werde. De Grundwortschatz bestoht zum grösste Tail us arabische Wörter. Au ide Grammatik isch s Maltesische e Mischsproch, well gwüssi Adjektiv und Substantiv nochem Sizilianische Muster Pluräl bildet, aber vill Wörter hend sich au apasst und bildet brochni Plural. Italienischi und englischi Verb bildet zwor en aigni Verbgruppe, flektieret aber semitisch.

S Maltesische werd inere liecht verändrete latinische Schrift gschribe:

Vom Arabische unterschaidet es sich hoptsächlich im Verlust vode Emphase und dodedur, as es mit englische und vor alem italienische Fremdwörter au noiji Phonem agnoo het.

Obwohl nume rund 330 Tuusig Lüt die Sproch redet, chame füf Dialekt unterschaide.

Die uffälligste Unterschid bistönd ide Usproch vo de Langvokal. So werd // ufem Land as // oder // ide Landesmitti sogär as // usgsproche und uf de Insle Gozo as //. Und // und // werdet ufem Land mee oder weniger starch diphthongiert zu [] und [] uf Gozo aber as [] und []. S Schriftphonem /ie/ lutet i de Hochsprooch []. D Städter sägedt i de Regle [], z Südmalta [], z Nordmalta [] und uf Gozo []. De Lut /q/ werd ide Stadt Bormla vo alte Lüt no wie im klassische Arabisch as [] usgsproche, ide Mitti vo Gozzo wie [], sus isches en Knacklut [].

En Tail vo de Oberschicht tuet / / bsunders starch behuuche, und // werd wie s englische oder s dütsche // usgsproche und d Pharyngalisierig vode Vokal werd vermide. Da werd aber i de Regle as snobistisch belächlet. S söll sogär Familie gee, wo nume Englisch redet, aber uf Maltesisch fluechet.

Alla /alla/ (ar. alla:h) ""Gott""

xemx /ʃɛmʃ/ (ar. ʃams) ""Sune""

qamar /ʔamar/ (ar. qamar) ""Moo""

kewkba : kwiekeb /kɛʊba : kwɪ:ɛkɛp/ (ar. kawkab : kawa:kib) ""Stern : Sterne""

raħal : rħajjel /raħal : rħajjɛl/ ""Dorf : Dörfer""

belt : bliet /bɛlt : blɪ:ɛt/ (ar. balad : bila:d)" "Stadt : Städt""

ilsien : ilsna /ɪlsɪ:ɛn : ɪlsna/ (ar. lisa:n : 'alsina) ""Sprooch : Sprooche""

kiteb : jikteb /kɪtɛp: jɪktɛp/ (ar. kataba : jaktubu) ""er het gschribe : er schribt""

pjazza : pjazez /pjattsa : pjatsɛts/ (it. piazza : piazze) ""Platz : Plätz""

uniku /ʊnɪkʊ/ (it. unico) ""ainzig""

ġenenruż /dʒɛnɛrus/ (it. generoso)" "grosszügig""

Il-Malti huwa l-uniku lsien ta' oriġini semitika li jinkiteb b'ittri Latini. ""s Maltesische isch die ainzig Sproch mit semitischem Ursprung wo mit Latinische Buechstabe gschribe werd.""


</doc>
<doc id="14378" url="https://als.wikipedia.org/wiki?curid=14378" title="Kormakiti">
Kormakiti

Kormakiti (gr. Κορμακίτη; türk. Koruçam; korm. "ð-Ðeʕa" "s Dorf") isch e chline Ort im Norde uf em glichnamige Kap vo de Insle Zypere (korm. "Kipru"). De Ort lit öppe 40 Kilometer westlich vo Nikosia (türk. Lefkoşa; korm. "l-Imtine" "d Stadt"). De nöchst grösseri Ort isch d Hafestadt Lapithos (türk. Lapta; korm. "Lapeθ"). De Ort isch im Mittelalter vo maronitische Christe us em Nööche Oste besidlet worde. Noch de türkische Invasion ane 1974 isch die ganz Halbinsle Kormakiti zum türkische Nordtail gschlage worde. Vill Maronite sind in Süüde gfloche und hüt wohnet rund 4000 Maronite vor alem z Nikosia, z Larnaka und z Limassol.

D Sproch vo Kormakiti (gr. αράπικα (arápika); korm. "sanna" < ar. lisān-na "üsi Sprooch" ) isch en arabische Dialekt, wo sich sehr starch vom klassische Arabisch entfernt het. Vo de 4000 Maronite redet hüt no öppe 1300 de arabisch Dialekt, wo aber uf d Familie und zum Tail uf d Religion igschränkt isch, sus redet s Griechisch, bzw. Türkisch; all Sprecher wachset doppelsprochig uf. Z Kormakiti selber wonet vellicht no 130 Lüt, wo de Dialekt redet. Gschribe werd die Sproch nöd und d Sprecher chönet au kai Hocharabisch oder en andere arabische Dialekt.

Wie im Maltesische het de Dialekt d Emphase verlore. S Konsonantesystem, wo im klassische Arabisch extrem unsymmetrisch isch, isch dur de Verlust vo de Stimmhafitgkait bi de Plosive (und Aapassig as phonologische System vom Zypro-Griechische) usgliche worde. De Halbvokal /y/ isch zu /ky/ wore.

Well en Plosiv zum ene Frikativ werd, wenn er vor en andere Plosiv z sto chunt, zaigt die Sprooch aigenartigi Paradigme uf. Da zaigt sich dütli bi de Verbkonjugation:

Au bide "brochne Plural" füert die Dissimilation vo zwee Plosive zu Forme, wo starch vom Singular abwiiche chönet:
"kilp : klep" (ar. kalb : kilāb) "Hund";
"katt : xtat" (ar. qiṭṭa : qiṭṭāt) "Chatz";
"payt : pkyut" (ar. bayt : buyūt) "Huus";
"paθpun : ftamin" (< *patmun : *ptamin < gr. potamón) "Fluss". 
S letzti Biispil zaigt au, as de Dialekt zypro-griechischi Wörter ufgnoo het. Wiiteri Biispil: "maksul" "Ernte" (gr. maxoúlin); "kišnar : kšenir" "Hacke" (gr. xinárin).; "kunnelli" "Chüngel" (gr. kounéli).
E paar Wörter: "šimps" (ar. šams) "Sune"; "kamar" (ar. qamar) "Moo"; "nažme : ntžum" (ar. nağm : nuğūm) "Stern : Sterne"; "sama" (ar. samāʔ) "Himmel".

Zaale: 1 "exen"; 2 "xnayn"; 3 "tlaxe"; 4 "arpaʕa"; 5 "xampse"; 6 "sitte"; 7 "sapaʕa"; 8 "xmenye"; 9 "tisʕa"; 10 "ʕašra".




</doc>
<doc id="14395" url="https://als.wikipedia.org/wiki?curid=14395" title="Komet">
Komet

En Komet (vo griechisch ἀστήρ κομήτης "astēr komētēs" "Haarstern", abgleitet vo "kómē" "Chopfhaar") odr Schweifstern isch e chliine Himmelskörper, wo ide Regle zum Sunesystem ghört.

I de Nöchi vu de Sunne isch de Kometechern, wo meischt nur wenigi Kilometer gross isch, vu de neblige "Koma" umgebe. Die chan e Grössi vu 100'000 Kilometer erreiche. Dr Chern und d Koma zemme nennt me Chopf vum Komet. S uufälligschte Kennzeiche vu de Komete, wo vu de Erde uus sichtbar sind, isch dr Schweif, wo immer vo de Sunne eweg grichtet isch und e Längi vu zeh bis hundert Millione Kilometer erreiche chan.



</doc>
<doc id="14400" url="https://als.wikipedia.org/wiki?curid=14400" title="Tägermoos">
Tägermoos

S' Tägermoos isch es 1,54 Quadratkilometer grosses Gebiet im Kanton Thurgau zwüsche äm Schtadtrand vo dä dütsche Schtadt Konschtans und äm Siedligschärn vo dä Schwyzer Gmeind Tägerwile. Es liit am Südufer vom See-Rhy und gränzt öschtlich am Konschtanzer Schtadtteil Paradies (Konschtanz), südöschtlich a d' Gmeind Chrüzlinge.

S' Tägermoos liit uf äm Schtaatsgebiät vo dä Schwyz, isch aber us gschichtliche Gründ en Teil vo dä dütsche Schtadt Konschtans und wird vo Konschtans und Tägerwile zämme verwaltet. Es bildet us däm Grund ei «unächti» Exklave (lueg au: Gebietlichi Bsundrigheite in Südweschtdütschland nachem Jahr 1810). 
Öppe zwei Drittel vo Tägermoos ghört dä Schtadt, dä Rescht ghört Privatlüt und Schwyzer Behörde. Dä grösschti Teil vodere früener bruuchte Flächi isch d'Gmeindweid (Allmänd) gsi. S' gnutzti Sumpfland isch drainiert worde und wird hüt für Chliigärte und für s' Acherland mit Schwärgwicht uf äm Gmüesabau brucht. Am öschtliche Rand vo dä Gränze liit d' Gmeinschaftszollalag Tägermoos, diä tägli vo rund 13'000 Fahrzüg frequäntiert wird, sowiä en chlinere Gränzübergang («Gottlieber Zoll»).

S' Tägermoos isch Teil einere chliiteilige landwirtschaftliche Abauregion, diä sich a dä Dörfer Tägerwile und Gottliebe vorbi bis nach Ermatinge fortsetzt und im Süde vomene Hügelchamm begränzt isch. Dä Schwärpunkt by dä landwirtschaftliche Nutzig liit uf äm Gmüesabau, es git aber au no Öpfelbäum und es Chliigartegebiet. D' Uferzoni isch nur teilwiis befäschtigt und wird anere Schtell, äm Freybad «Chuehorn», für än Schtrand zum Bade bruucht; dä Rescht beschtaht us Laubbäum. S'ganzi Gebiet liit im Schnitt nume en Meter über äm Wasserschpiegel vom Seerhy, und us däm Grund gits hüfig Überfluetige.

Im Tägermoos gits zwei Ussiedlerhöf, dä Ziegelhof und dä Brückehof, und no einigi Gwächshüser und weiteri landwirtschaftlichi Nutzbaute. Dä Zoll Tägerwile betriibt dä chli Gränzübergang «Gottlieber Zoll» a d' Schtell vom früenerige Üsser Paradieser Tor. I dä Nöchi liit s'nüübarocke Hotel «Trompeterschlössle» (1903/04 erbaut) und no äs Umschpannwärch vo dä Konschtanzer Schtadtwärch.

Dä Name «Tägermoos» setzt sich us äm althochdütsche «tëgar» 'gross' und «Moos» zämme, also grosses Moos, einere in Süddütschland hüfige Bezeichnig für Füecht- oder Moorgebiät. Es isch än Torfbode.




</doc>
<doc id="14404" url="https://als.wikipedia.org/wiki?curid=14404" title="Pfänder">
Pfänder

Da Pfända isch da 1062 m hohe Huusbeag vu Breagaz.

Er isch weags sina guata Uussicht uf da Bodasee und d Alpagipfel da bekannteschte Uussichtspunkt vu da Region. Bi guatam Weatta goht d Sicht vu da Allgäuer- und Lechtaler Alpa im Oschta üba da Breagazarwold, d Silvretta bis vu da Schwyzar Beag und dam Schwarzwald im Weschta. Zu sina Füass liegt da Bodasee igrohmt vum Rhietal und dam schwäbischa Hüagelland.

Uf an Pfända goht sit 1927 vu Breagaz us a Soalbahn. Sit 1980 goht undar am Pfända an Autobahntunnl durch. Uf am Pfända git as sit 1958 an Sända vum ORF für Radio und Fernsäha. Da Senda isch 94,7 m hoch.

Ussadeam git as an klenna Alpenzoo mit Hirscha und andara Viech. A bsundare Attraktion isch d Vogelwarte, in dera jeda Tag Adlerflugshows abghebt weran.



</doc>
<doc id="14408" url="https://als.wikipedia.org/wiki?curid=14408" title="Troodos-Gebirge">
Troodos-Gebirge

S' Tróodos-Gebirge oder deTroodos-Bergzug liit im südweschtliche Landesinnere vo dä Republik Zypere (griechischi Teil). Diä höchschti Erhäbig isch dä Olympos mit 1.952 Metär. Hie chann me i dä churze Saison vom Januar bis März sogar Ski fahre. Dä Bergzug isch vulkanisch und (im Gegesatz zum Rescht vo dä Insle) bewaldet.

Es git e arteriichi Tierwält mit Adler, Füchs und dä wenige freyläbende Mufflons, einere abwächsligsriichi Vegetation mit Aleppo-Chiefere, Zedern, Plantanä und mänge grössere und chlinere Dörfer mit z. T. atemberaubende Uusblick i diä Täler und über d' Berggipfle.

In e paar Bergdörfer ufem Troodos-Bergzug findet me no Schüürdachchilene, wo zum Weltchulturerb vode UNESCO ghöret. Zuedem gits mehreri Chlöschter. S' bekannteschti und riichschti isch das uf 1.270 m Höhi glägeni Kykkos-Chloschter. Sogär im Hochsummer härrscht im Tróodos-Bärgzug es angnehms und milds Chlima, wo zum Wandere iiladet.




</doc>
<doc id="14415" url="https://als.wikipedia.org/wiki?curid=14415" title="Agros (Zypern)">
Agros (Zypern)

Agros hät ca. 1000 Iiwohner und isch eis vo dä grössere Dörfer im Troodos-Bergzug uf Zypere. 

Es liit uf 1100 Meter Höhi und isch än Tourischteortschaft.
Agros isch für sis gsunde Chlima bekannt. In Agros sälber wird Rosewasser, Roseöl, Roselikör und Rosewy härgschtellt und rächt vil wird no exportiert.

Agros tuet sich vo andere zypriotische Dörfer, wo glichlige Iiwohnerzahle händ, rächt unterscheide:




</doc>
<doc id="14417" url="https://als.wikipedia.org/wiki?curid=14417" title="Alveolarer Tap">
Alveolarer Tap

De alveolari Tap oder Flap isch e Konsonant vo dr mänschliche Sprooch. S Zeiche im Internationale Phonetische Alphabet defür isch . Des Zeiche stoot glychzytig au für de dentale ùn postalveolare Tap.



</doc>
<doc id="14436" url="https://als.wikipedia.org/wiki?curid=14436" title="Wenkschweißtechnik">
Wenkschweißtechnik

Wenk-Schweißtechnik isch e Firma, wo Schweißgeräte, Maschine, Wergzüg usw. verkauft.






</doc>
<doc id="14440" url="https://als.wikipedia.org/wiki?curid=14440" title="Andreas Küttel">
Andreas Küttel

De Andreas Küttel (* 25. April 1979 in Einsiildle) isch en Schwyzer Skischpringer.

Er schpringt für de Skiclub Einsiidle. Dä Andreas Küttel wird trainiert vom Berni Schödler. Syt 1986 betriibt de Andreas Küttel s Skischpringe, i de Saison 1993/94 hät er sis Weltcup-Debüt gää. Bym Summer-Grand-Prix 2005 hät er in Bischofshofe (Öschteriich) sin erschti Siig chönne fiire. Sini persönlichi Beschtwiiti vo 222,5 Meter hät er 2006 bym Skiflüge in Planica (Slowenie) erreicht. Diä Längi isch demit gliichziitig Schwyzer Rekord. Sin Bruef isch Turn- und Sportlehrer, won er a de ETH Züri abgschlosse hät.

Sin erschti Weltcupsiig hät dä Andreas Küttel am 3. Dezember 2005 in Lillehammer chönne fiire. Er hät mit dä Längi vo 139 Meter glichziitig en nüe Schanzerekord chönne ufschtelle.



</doc>
<doc id="14444" url="https://als.wikipedia.org/wiki?curid=14444" title="Hemberg SG">
Hemberg SG

Hemberg (IPA: []) isch e politischi Gmaind im Kanton St. Galle. Si lit im Toggeburg und werd vom Necker dorflosse. Zur Gmaind ghört s Dorf Hemberg und d "Halde" uf de lingge Syte vom Necker und de Wyler "Bächli" rächts oder nördlig devoo. S Dorf Hemberg lit uf ere Hügelkuppe.

För 878 isch "Hemmenberch" und för 1225 "Hembere" erwäänt. Dur e Mousselinweberei und ere Stickerei hät d Bevölkerig im 18. und aafangs 19. Johrhundert starch zue gno. Sytdem hät d Bevölkerig vo Hemberg fascht um d Hälfti abgno. 1850 hät Hemberg no 1'813 und 2003 numeno 934 Iwoner ka.

1989 hät de Meteorolog Jörg Kachelmann e alts Buurehuus im Bächli kauft, da zunere High-Tech-Wetterstation umbaut und hät so de privat Wetterdienscht Meteomedia AG gründet. Hemberg isch so schwyzwyt bekannt worde. D Meteomedia AG hät de Hauptsitz spöter uf Gais volegt.

Hemberg hät zwee Schiilift und Langlaufloipe. Syt Endi 19. Joorhundert isch Hemberg en Höhä- und Luftkurort.

D Nochburgmainde sind Neckertal, Wattwil, Ebnat-Kappel, Nesslau-Chrummenau und Urnäsch, Schönegrund.




</doc>
<doc id="14446" url="https://als.wikipedia.org/wiki?curid=14446" title="Tanja">
Tanja

Tanja isch e wiiblicher Vorname wo ursprünglich usem Russische chunt (Таня) un d'Abchürzig vo Tatjana (Татьяна) isch. Abgleitet drvo isch dr russisch Kosename Tanjuschka.
D Härkumft vom Name Tatjana isch unklar. Er isch mögligerwiis vom Name vom e mythische Sabinerkönig, em Titus Tatius, abgleitet.

Dr Name het sich in de 1960er Johr au im dütschsprochige Ruum afo iibürgere.. In de 1970er isch ein vo de beliebtischte Maitlinäme worde. Sit dr Mitti vo de 1990er het er vil vo siiner Popularitet verlore.

Tängeli esch de abkörzti Name för Tanja. Er esch früecher sehr oft brucht worde, jedoch werd er höt zo Tags so z säge öberhoupt nömm brucht. Er esch aber ned öberall brucht worde, sondern vor allem em Gebiet vom Glarus. Set em Ändi vom 18. Johrhondert esch es sehr schwerig worde, de Name Tängeli no z fende. Die höttige Bewohner vom Glarus wärde ne aber bestemmt no kenne.


</doc>
<doc id="14450" url="https://als.wikipedia.org/wiki?curid=14450" title="Obergösgen">
Obergösgen

Obergösge (amtlich "Obergösgen") isch e Iiwohnergmein im Bezirk Gösge im Kanton Soledurn, Schwiiz.

Obergösge isch es Dorf a dr Aare. Zue dr Gmein ghört au no dr Ortsteil Schache. D Gmeindsflächi umfasst 42,7 % langwirtschaftlichi Flächi, 28,9 % Waud, 20,9 % Sidligsflächi ond 7,4 % suschtigi Flächi.

Nochbergmeine si Loschdorf im Norde, Nedergösge im Oschte, Dänike und Dullike im Süde ond Winznau im Weste.

Obergösge isch zum erschte Mou gnennt worde im Johr 1161 aus "Gozequouon" (1308 "Göskon superior").

Quälle: Bundesamt für Statistik 2005

De Uusländeraateil isch 2010 bi 22,5 % gläge.

29,7 % vo dr Iiwooner si im Johr 2000 evangelisch-reformiert gsii, 41,6 % römisch-katholisch.

Bi dr Nationalrootswaale 2011 hät s das Ergebnis gää: BDP 3,7 %, CVP 14,8 %, EDU 0,7 %, EVP 1,2 %, FDP 15,6 %. GLP 4,8 %, GP 3,8 %, SP 27,3 %, SVP 26,9 %, Suschtigi 1,2 %.

Gmeindspresidänt isch dr Christoph Kunz (Stand 2012).

D Arbetslosigkeit isch im Johr 2011 bi 3,2 % gläge.

D Kreisschule Mittelgösgen (KSMG), oder ou gnannt Kreisi, esch en Schuel uf Bode vo Obergösgen, wo d Oberstufeschüeler vo de Gmeinde Lostorf, Obergösge, Winznau, Stüsslige ond Rohr he gönd. E der Kreisi gets d Sekondarschuel (Sek), Bezerksschuel (Bez), Oberschuel (OS), ond d Wärchklas (WKL). Ensgesamt gets e der Kreisi ca. 300 Schüeler, esch aber ned all Johr glich.

Bi dr Voukszellig 2000 hei vo dr 1941 Iiwohner 86,2 % Dütsch aus Hauptsproch aagää, 0,7 % Französisch, 2,7 % Italienisch ond 10,4 % angeri Sproche.

Dr hochalemannisch Dialäkt vo Obergösge ghört zue dr Dialäkt vo dr Region Oute, wo ähnlech si zue dr Aargauer Dialäkt.



</doc>
<doc id="14453" url="https://als.wikipedia.org/wiki?curid=14453" title="Quadratmeter">
Quadratmeter

Quadratmeter isch e Flächeynheit. E Quadratmeter isch d'Flächi vom ne Quadrat mit erer Kantelängi vo je 1 Meter u entspricht 10.000 Quadratzentimeter.

D'Abchürzig für Quadratmeter isch m². Mängisch tuet me ou d'Abchürzig "qm" verwände, aber sie entspricht nid dr Norm.


0.000001 km² = 0.0001 ha = 0.01 a = 1 m² = 100 dm² = 10.000 cm² = 1.000.000 mm²



</doc>
<doc id="14454" url="https://als.wikipedia.org/wiki?curid=14454" title="Liter">
Liter

Dä Liter isch ä Yhait für s'Volumä und wird durch s'Yhaitszaichä „l“ oder „L“ symbolisiert. S'„L“ isch als Yhaitäzaichä für dä Liter igführt worde, um Vorwechsligä mit dä Ziffärä 1 z'vermydä und isch eher im englischä und französischä Sprochrum gebrüchlich. D'Regelig vo dä Gschlechter (Artikel vo dä Yhaitänämä) hät sich au s'DIN agno und i DIN 1301, Teil 1, feschtglait, dass dä Name vo dä Yhait Liter sächlich isch; also demno das Liter.

Als gsetzlichi Massyhait dörf sie nebed dä SI-Yhait vom Volumä, dä Kubikmeter (m³), vowändet werdä. Ain Liter entspricht aim Kubikdezimeter (dm³) bzw. aim Tusigschtel Kubikmeter (1 L = 0,001 m³). Ain Würfel mit äre Kantälängi vo 10 cm = 1 dm hät demno es Volumä vo aim Liter.

Dezimali Tail und Vylfachi vom Liter sind mit ihrä tailwys veraltätä Bezeichnigä unter anderem:

"Kiloliter" und "Megaliter" sind unbrüchlich, stattdessä wird i dänä Grössäordnigä mit Kubikmeter grächnät. Im Getränkegrosshandel isch allerdings dä "Hektoliter" die üblich, undeklinierti Yhait.

1793 isch "das Liter" i Frankrych als neui "Republikanischi Massyhait" ygführt und ämene Kubikdezimeter glych gsetzt worde.

1879 hät s'CIPM die französischi Liter-Definition übernoh und hät d'Verwendig vom l (Chlybuechstabe l) als Symbol vorgschrybe.

1901 isch s'Liter uf dä drittä CGPM umdefiniert zu dem Volumä, das 1 kg reins Wasser by Temperatur syner höchstä Dichti unter Normaldruck (1013,25 hPa) hät worde. S'Liter isch dämit öppä 1,000028 dm gross (ursprünglich sind 1,000027 dm für d'Umrechnung agäbä worde) gsii. Ufgrund dä neue Ufgabe für diä Massyhait, Massä und Volumä über ä Naturkonstante vom Wasser z'kopplä, hät reins Wasser unter dänä Bedingigä zwar immer no ä Dichti vo 999,975 kg/m, aber gnau 1,0000 kg/l.

Spöter hät mer die Definition auf d'Wassertemperatur von 4 °C fescht gleit, weli nöd die Temperatur vo dä höchschtä Wasserdichti isch (tatsächlich öppä 3.98 °C). Somit hät reins Wasser wieder ä gringfüägig chlyneri Dichti als 1,0000 kg/l.

1964 isch uf dä 12. CGPM die Definition vo 1793 wiederhergstellt worde, syther isch ein Liter wieder exakt ein Kubikdezimeter, und Wasser hät wie i syner Zyt vor 1901 ä Dichti vo 0,999975 kg/l.

1979 isch uf dä 16. CGPM für s'Liter s'alternativi Symbol L (Grossbuechstabä L) zueglo worde, glychzytig isch dä Wunsch güsseret worde, i Zuekunft nur eis vo dä baidä Symbol (Chlybuechstabe oder Grossbuechstabe) z'bhalte worde. Zletscht 1990 hät nur festgstellt werden chönne, dass es für ä Entschaidig no zu früh wäre.


</doc>
<doc id="14458" url="https://als.wikipedia.org/wiki?curid=14458" title="Mahren">
Mahren

Mahre ghört politisch ond geografisch zo Loschdorf im Kanton Soledurn. Es het 532 Iwohner, do defo send die meischte Buure. E rechtige Mahrner Buur het e Hof ufem Eihügel. Die andere hend e Hof e dr nöchi vom Schloss Wartefels. Ou de Grönder vo Mahre, de Yves Bume, esch en Buur gsi. Er het das schöne Stöck Land Afang 17. Johrhondert agfange usznötze, ond het sini Chüe, Geisse ond Soue dört lo weide. D Lüüt hend ehn damals ned chönne verstoh, dass er das steile Gländ benotzt het.

Zitat us em Buech "Lostorf": ""Wie kann dieser Mannn nach einem solch schweisstreibenden Tag am Berg noch seinen Stall anständig ausmisten?""

Allmählech send emmer meh Buure uf Mahre cho, wöu si s frochtbare Ackerland trotz em Bärg hend wele usnötze. Höt esch Mahre es Dorf, met einige Hüser, sehr vöu Buurehöf ond Chueweide, eim Restorant, em Mahrekäpaueli ond em Eibach.


</doc>
<doc id="14462" url="https://als.wikipedia.org/wiki?curid=14462" title="Autobahn">
Autobahn

E Autobahn isch e Färnverchehrsschtrass, wo uusschlüslich äm Schnellverchehr mit Chraftfahrzüge tuet diene. Si beschtaht us zwei Richtigsfahrbahne mit (in Dütschland syt einigi Jahrzähnt) jewiils mindeschtäns zwei Fahrschtreife, meischtens mitem zuesätzliche Syteschtreife, wo au Schtandschtreife oder Panneschtraife heisst.

Im Gägesatz zue andere Strassetype sind Autobahne immer höhefrej.

Alli einzelne Autibahne zsämme bilden ä Schtroossenetz, wo über Ländergränze äwäg goht. Ä bsundrig dichts Netz bilde Autibahne in Europa, Nordamerika und in ä baar asiatische Länder. Uf Kontinänt wie Afrika, Auschtralie und Südamerika si Autibahnabschnitt nume im Iizugsgebiet vo Groossschtedt z finde. Ä flächemässigi Erschliessig git s nit. Gründ für das si der Mangel an finanzielle Middel und dass dr motorisiert Verkehr in ländliger Gegende chlii isch.

In de meischte europäische Länder bilde d Autibahne än eigeni Schtroossegattig, in ä baar (zum Bischpil Schwede) werde si zu de andere Färnstchdroosse wie d Europaschdroosse zelt. Autibahne si in alle europäische Schdaate usser Eschtland, Island, Lettland, Malta, Moldawie, Montenegro und de Zwärgschdaate vorhande. Si wärde fascht immer gränzüberschritend wiitergfüehrt und überchömme d Kennzeichnig vo Europaschdroosse.

In Europa wärde schdändig neui Autibahne baut odr die wo s scho git breiter gmacht. Vo 1994 bis 2004 isch s Autibahnnetz in de neue EU-Mitgliidschdaate um 1000 km, in de alte Mitgliidschdaate sogar um 12.000 km gwachse.<ref name="EEA Briefing 3/2004">Europäische Umweltagentur (Hrsg.): EEA Briefing 3/2004 - Verkehr und Umwelt in Europa . Kopenhagen 2004</ref>

Am 24. März 2017 hed dr Dütsche Bundestag (in ere namentliche Abstimmig) bschlosse, dass für d Nutzig vu dr Dütschen Autobahn Geld zahlt werre söll. Däm Bundesgsetz hät de Bundesrat am 31. März 2017 zuegstimmt.

D USA si vom enä Autibahnnetz (em so genannte "Interstate Highways") überzoge, wo für d Grössi vom Land sehr dicht isch und zum Deil dütlig groosszügiger angleit isch as z Europa. Währed d Überlandautibahne weniger usglaschtet si, liide d Autibahne in de Balligsrüüm unter schdarkem Verkehr. Dr Schdroossequerschnitt wird wäge däm sehr breit gmacht (bis zu nüün Fahrschdreife in beide Richdige) und mit groosszügige Aschlussschdelle und Autibahnchrüz agleit.

Im Oschde vo Kanada, vor allem Ontario und Québec, isch s Autibahnnetz ähnlig guet usbaut wie in de Vereinigte Schdaate. Usser em Trans-Canada-Highway, wo vom Schdaat unterhalte wird, ghört dr übrig Schdroossebau zu de einzelne Provinze. Dr Trans-Canada-Highway isch in Balluisrüümen und dichter besiedelete Gebiet noch nit überall mehrschdreifig usbaut.

In Mexiko si die wichtigschde Schdedt mit Autibahne verbunde.

Dr Schdandard vo de Autibahnnetz z Japan und z Südkorea isch hoch. Au vili vo de Schdaate vo Oscht- und Südoschtasie, wo sich rasch entwicklet hai in de letschte Johr, baue ihri Autibahnnetze mit groosser Gschwindigkeit us. Bsundrigs China het mit emä grooss agleite Usbauprogramm s dütsche Autibahnnetz in dr Längi überholt.

Ähnlig wie s Europaschdroossenetz wärde au im asiatische Ruum einzelschdaatligi Autibahne zum enä Gsamtnetz verbunde. Das Brojäkt het dr Name "Asian Highway Project".



</doc>
<doc id="14471" url="https://als.wikipedia.org/wiki?curid=14471" title="Reutlingen">
Reutlingen

Reitlenga isch et bloß d Hauptstadt vo deam Landkreis, mo vo dera Stadt sein Nama hot, also d Kreisstadt, sondern au mit ma Riesaabschdand de graischt Stadt vo deam Kreis und a Graußa Kreisstadt. Vorgleicht ma d Eiwohnrzahla vo älle Städt en Bada-Wirdaberg, no isch Reitlenga de neintgraischt Stadt vom ganza Ländle. 1989 hot Reitlenga zom erschda Mol d Grenz vo hondertdauset Eiwohner ibrschridda ond ko sich seither als Großstadt bezoichna. Noch Stuegert, Heilbronn ond Ulm isch Reitlenga de viertgraischt Stadt im bis 1945 wirdabergische Gebiat.

Reitlenga leit an dr Echaz, mo a reachter Neabafluss vom Necker isch. Guckt ma en dui Richdong, mo dr Fluss herkommt, no sieht ma da Steilhang vo dr mittlera Schwäbischa Alb. Deshalb nennt sich Reitlenga au s Tor zo dr Schwäbischa Alb. Neaba dr Alb fallet oim no zwoi oinzelne Berg uf: Em Oschda d Achl (707 Metr hau) ond em Süda da Georgaberg (602 Metr), mo vor arg langr Zeit emol an Vulkan gwäa isch. Dr Georgaberg wuud vo manche Eiheimische au "Mount Schorsch" bezoichnet.

Reitlenga ond sei Omland ghairet zom südlicha Bereich vo dr Metropolregion Stuegert. Ennerhalb vo dr Region Necker-Alb bildet Reitlenga zamma mit seira weschtlicha Nochbrstadt Diebenga s Obrzentrum.

Städt ond Gmoida, mo a Grenz mit Reitlenga hend ond au zom Landkreis Reitlenga, zom Doil au zo de Landkreis Esslenga ond Diebenga gheret, send - ufgführt em Uhrzeigersenn ond ogfanga em Norda: Bliazhausa, Neckerdenzlenga, Bempflenga, Riaderich, Metzenga, Enenga ondr dr Achl, Pfullenga, Mössenga, Gomarenga, Kusterdenga, Wannweil ond Kirchadellesfurt.

Reitlenga bestoht aus dr Kernstadt ond zwelf Stadtdoil. Dia send friher mol selber Gmoida gwäa, abr zwischa 1907 ond 1975 zo Reitlenga komma. Heit hoißet dia Stadtdoil Ortschafda. Jeda vo deane hot en Ortschaftsrat, mo vo de Birger an deam Dag gwählt wend, mo se au da Gmoidrot wählet. Damit d Birger, mo en ra Ortschaft wohnet, et emmer en d Kernstadt laufa miaßat, wenn se ebbes vo dr Verwaldong wellet, sei’s an nuia Ausweis odr a Sozialleischdong, geit’s a jedra Ortschaft au a Bezirksamt. 

Dia zwelf Ortschafda ond ihre Wabba send:
Dr Noma vo dr Stadt mit seira Endsilb "-ingen" deitet druf no, dass en Reitlenga – ma schätzt so em vierda odr fufda Johrhondert – d Alemanna s erscht Mol a Siedlong grindet hend.

So om 1030 rom fangt dr Graf Egino (vo deam leidet ibrigens Enenga sein Noma ab) a, uf em Hausberg vo Reitlenga, dr Achl, a Burg zo baua. D Fertigstellong verleabt’r abr nemme, weil’r vorher stirbt. Sei Bruadr, dr Graf Rudolf, baut se no fertig. Au wenn dia Achalmgrafa schau am End vom 11. Johrhondert aussterbet, isch trotzdem dui Burg uf dr Achl no a baar Johrhondert lang für Reitlenga vo graußr Bedeitong, weil mit dera d Herrschaftsreacht ibr d Stadt eng vorbonda send. Noch de Grafa send’s halt d Vögt, mo Zoll und Steira kassieret ond bestemmet, wer en Reitlenga Schultes wuud.

Wann Reitlenga sein Nama kriagt hot, woiß neamert. Offizjell daucht dr Nama zom erschda Mol 1089/1090 em "Bempflenger Vertrag" uf.

Dr legendäre Stauferkaiser Friedrich Barbarossa verleiht Reitlenga 1180 s Marktreacht ond oinr vo seine Nochfolger, Dr Friedrich II. zwischa 1220 ond 1240 s Stadtreacht.

Em Johr 1262 macht dr Staufer Konradin deam Reacht vo de Achalmvögt a End. Er braucht ganz dringend Geld ond vorpfändet des Reacht an da Graf Ulrich vo Wirdaberg.

1343 isch für Reitlenga a bsonders Johr: Dui Stadt wuud zor Freia Reichsstadt erhoba. Se geit sich a oigena Vorfassong. En dera wuud de Zünft, mo d Handwerkr organisiert send, a polidischs Mitbestemmongsreacht eigraimt.

Em Graf Ulrich basst des mit dera Freia Reichsstadt nadierlich ibrhaupt et. Er hot en Reitlenga jo jetzt nix meh zom saga. Deshalb belagret’r 1377 mit ma Haufa Ritter d Stadt. S kommt zo-ra bluadiga Schlacht, mo Wirdaberg ganz ghörig da Kirzera zuit. Erscht 1389 wuud Frieda gschlossa ond Reitlenga muaß d Vorherrschaft vo Wirdaberg anerkenna.

Reitlenga hot sein oigena Reformator: da Pfarrer Matthäus Alber. Der ko so ibrzeigend uf d Leit neischwätza, dass sich dr nuie Glauba leicht durchsetzt. 1530 ondrschreibt dr Schultes d "Confessio Augustana", wia des brodeschdandische Glaubensbekenntnis hoißt. Wia 1555 em Luther sei Lehr mit em Augschburger Religionsfrieda d Oberhand gwennt, setzt sich en Reitlenga dr evangelisch Glauba vollends ganz durch. Wer vo jetzt o Bürgr vo Reitlenga werda will, muaß evangelisch sei.

En dr erschda Hälfte vom 16. Johrhondert verleiht dr Kaiser Maximilian I. Reitlenga a Asylreacht für Dotschlägr, mo ohne Vorsatz ghandlet hend. Des Reacht hot a so starks Gwicht, dass domit d Entwicklong zor Freia Reichsstadt endgüldig abgschlossa isch. Jetzt isch Reitlenga bloß no em Kaiser direkt ondrstellt.

1726 wuud Reitlenga vo ma schwera Schicksalsschlag hoimgsuacht. Ganze drei Däg lang brennet d Heiser en dr Stadt. Rond 1.200 Familia werdet obdachlos. 80 % vo de Wohnheiser ond fascht älle öffentliche Bauda ganget hee.

1933 kommet d Nazis an d Macht. Dia Folga lend au en Reitlenga et lang uf sich warda. Dr Gmoidrot ond d öffentlich Verwaldong werdet gleichgschalda ond d Gwerkschafda ufglöst. Dr Richard Dederer, a strammer NSDAP-Funktionär, wuud als Obrbirgermoischtr eigsetzt. A Johr spätr wuud s Obramt Reitlenga ufglöst ond zom Landkreis Reitlenga vorgraißret. 1938 kommet nomol a baar Gmoida vom au ufglösda Obramt Urach zom Landkreis Reitlenga.

En Reitlenga leabet ogfähr zeah Familia, mo zo de Sinti ghairet, ond ibr hondrt Familia, mo sich hom jidischa Glauba bekennat. Dia werdet offa verfolgt, ond wer et s Glick hot abzohaua, kommt ens KZ. Bloß acht Leit ibrleabet dui schlemma Zeit.

Gega End vom zwoida Weltkriag haglet an Haufa Bomba uf Reitlenga naa. Rond a Viertl vo älle Heiser ganget hee. Om zo vermeida, dass et no meh Schada ogrichdet wuud, ibrgeit dr Oskar Kalbfell 1945 d Stadt an d Franzosa.

Ondr dr franzesischa Besatzong wuud dr Oskar Kalbfell 1945 zom Obrbirgermoischtr gwählt. Dr Wiederaufbau ond Demokratisierong send ganz eng mit deam seim Nama vorbonda.

1984 fendet en Reitlenga de fuft Landesgardaschau statt.

¹ Ergebnis vo dr Volkszählong

Dr OB wuud en Bada-Wirdaberg für a Amtszeit vo acht Johr gwählt. De erscht Amtszeit vo dr Barbara Bosch ischt bis zom 2. April 2011 ganga; aber scho am 6. Februar 2011 ischt-se fir a weitra Amtszeit gwehlt worra.

Ergäbnis vo de Landdagswahla seid 2006: 

Uf deam Wabba sieht ma da schwarza Reichsadler, wia-nr a rauda Zong nausstreckt. Uf em Bruschtbild sieht ma Farba vo dr Reitlengr Stadtflagg: Schwarz, Raud ond Weiß.

Da Adler em Wabba hend früher älle Freie Reichsstädt gheet. A so a Stadt isch jo Reitlenga bis 1802 gwäa.

Reitlenga hot Partnerschafta mit folgende Städt:














</doc>
<doc id="14493" url="https://als.wikipedia.org/wiki?curid=14493" title="Relativitätstheorie">
Relativitätstheorie

D Relativitätstheorii befasst sich mit dr Struggtur vo Ruum und Zyt aber au mit em Wäse vo dr Gravitation. Sie bestooht us zwey physikalische Theorie, wo massgäbligg vom Albert Einstein gschaffe worde si: us dr spezielle Relativitätstheorii, won er 1905 veröffentliggt het und us dr allgemeine Relativitätstheorii, wo 1916 abgschlosse worde isch. Di spezielli Relativitätstheorii beschrybt s Verhalte vo Ruum und Zyt us dr Sicht vo de Beobachter, wo sich relativ zu-ne-nand bewege, und de Phänomen, wo mit däm verbunde si. Di allgemeini Relativitätstheorii baut uf die spezielli uf und fiehrt d Gravitation uf e Krümmig vo Ruum und Zyt zrugg, wo unter anderem durch die beteiligte Massene verursacht wird.

D Relativitätstheorii het s Verständnis vo Ruum und Zyt revolutioniert und Phänomen ufdeggt, wo sich dr ahschauliche Vorstellig entziehn. Die beträffende Phänomen löhn sich aber mathematisch präzis beschrybe und sin experimentell beschtens bestätigt.

D Relativitätstheorii stellt eini vo de zwei Süüle vom Theoriegebäud vo dr Physik dar. D Vereinigung mit der Quantetheorii, wo die zweiti Süüle repräsentiert, isch bishär nid vollschtändig glunge und zellt zu de gröschte Uuseforderige vo dr physikalische Grundlagefoschig. Beidi Theorie enthalte ihri Vorgänger, di newtonschi Physik, als Gränzfall und erfülle dodermit s sogenannte Korrespondenzprinzip.





</doc>
<doc id="14501" url="https://als.wikipedia.org/wiki?curid=14501" title="Carschenna">
Carschenna

Carschenna isch e Maiesäss oberhalb vo Sils im Domleschg. Es isch bikannt wore, dur meriri Felse, wo prähistorischi Felsbilder zaiget.

Die Felsbilder sind 1965 entdeckt wore, wo e Hochspanigslaitig quer dur s Bündnerland zoge woren isch. Dozmol het mer 10 Felse mit Gravure gfunde, wo vom Rätische Museum fraiglait wore sind. 1984 und 1996 sind i de nöchere Umgebig (Badugnas, Viaplana) nomol zwee Felse gfunde wore.

Uf dene Felse findet mer hoptsächli konzentrischi Ringmuster mit eme Loch i de Mitti. Aber au Tier, wo mer nöd immer aidütig zoologisch iiordne cha; doch sind au Ritter und Saumtier mit ere Last uf em Rugge dargstellt. Anderi Sujet sind Chrajefüess, Gitter oder Sunesymbol. Do uf rätoromanisch s Wort "carschen", "carschaint", "creschaint" "Noimoo, wachsete Moo" bedütet, nint mer aa, as die Felsritzige astronomischi Bedütig hend, doch gönd d Spekulatione wiit usenand. Und au i de zitliche Iiornig isch mer ales anderi as ainig. Datierige gönd denn vo de Jungstaizit bis i d Isezit (3000 - 500 v.Chr.). Weg em Ritter sött mer allerdings die Bilder nöd allzufrüe asetze. Vermuetet werd au, ass die konzentrische Ringmuster älter sind as die andere Figure. De Vergliich mit de Felsbilder vom Val Camonica z Italie, wo us de Isezit stammet, macht d Datierig i d Bronzezit am maiste woorschinli.

D Felsbilder sind vo Thusis us z Fuess inere Stund erraichbar und befindet sich uf de Alp Carschenna unter de Hochspanigsmaste. Achtung: Nume uf de Wege bliibe (Wegwiiser: Crap Carschenna, Felsbilder)! Nöd uf d Felse laufe und uf de Bilder umetrample, si sind 3000 Joor alt und vo unschätzbarem kulturhistorischem Wert!




</doc>
<doc id="14504" url="https://als.wikipedia.org/wiki?curid=14504" title="Fischerbach">
Fischerbach

Fischerbach isch e Dorf im Kinzigdal im badische Ortenaukreis. D'Gmein ligt knapp 2 km nordöschtlich vu Hasle nördlich vu dr Kinzig im mittlere Schwarzwald.

Dr Kernort isch us dr Wiler un Ghöfte Herrenberg, Hirlinsgrund, Ellengrund, Eschbach, Weiler un Eschau, wo alli im Kinzigdal liige, zämmegwachse. Vum Kinzigdal nooch Norde verlauft s'Dal vum Fischerbach mit wittere kleine Asidlunge un Ghöfte un au dr ehemolige Burg Fischerbach. Dr Bann bstoht us 29,1 % Landwirtschaftsflechi, 65,7 % Wald, 4,3 % Sidlungsflechi un 0,9 % sunschtiger Flechi.

Fischerbach isch zum erschte Mol gnännt worre anne 1139.

Fischerbach het mit dr Stadt Haaslä undr Gmaine Hoofschdäddä, Miihläbach un Schdainä e Verwaltungsgmainschaft verinbart. 

Dr Burgermaischter vun Fischerbach isch dr Thomas Schneider.

Ergebnis vun dr Landdagswahle sitt 2006: 

Mit numme einere Bäckerei isch die örtlich Infrastruktur recht dürftig un d'Lit müen zum Ikaufe in d'Noochberorte fahre.
Dr Fischerbacher Wald isch e beliebts Noherholungsziil.

In dr Gmei git's 14 Vereine, vum Fuessball zum Oppel-Klub.

Dr Dialäkt vun Fischerbach ghert zum Owerrhinalemannisch.



</doc>
<doc id="14507" url="https://als.wikipedia.org/wiki?curid=14507" title="Reinhold Schneider">
Reinhold Schneider

Dr Reinhold Schneider (* 13. Mai 1903 z Bade-Bade; † 6. April 1958 z Friburg) isch e ditsche Schriftsteller, e iberzeigte un konsequänte Grischt, e Gegner vum Nazi-Regime, e Kämpfer fir dr Friide un näbebii e Liäbhaber vu dr alemannische Literatür gsii.

D Reinhold isch am 13. Mai anne 1903 z Bade-Bade uf d Wält kumme; sini Eltere sin dr Schneider Wilhelm un d Wilhelmine geb. Messmer gsii - si hän s Hotäl Messmer gfiährt, wu beriähmt gsii isch - derte het als s ditsch Kaiserpaar Augusta un Wilhelm I. ibernachtet, wänn si in dr Kurstadt gsii sin.

Vu 1912 bis 1921 het dr Reinhold d Oberrealschuel am Ort bsuecht. Im Zug vum Erschte Wältgriäg un vum Untergang vum ditsche Kaiserrich sin s Scheiders in Schwiirigkeite grote mit ihrenem Hotäl und häns miäße zuemache. Aü d Famili isch üsenanderbroche: d Mueter isch verdloffe, dr Vatter het sich verschosse - dr Reinhold het aber si Sälbschtmordversuech iberläbt.

Dr Schneider Reinhold het üsbildigsmäßig un berueflig schwär e Bei uf dr Bode bikumme; z Dresden het er e kaüfmännischi Üsbildung gmacht; 1928 het er z Berlin un z Potsdam agfange mit Schaffe as freie Schriftsteller.

Dr Reinhold Schneider het siiner Läbdig unter Schwärmuet glitte. Dr het ke Familiä grindet; mit dr Anna Maria Baumgarten, sinere dominante, 22 Johr eltere Läbensgfährti, het er e platonischi Beziähig gfiährt. 

D Afäng vum Hitlerreschiim het dr Schneider also z Berlin erläbt, het sich intensiv drmit üsenander gsetzt un het drgege agschriibe.

Anne 38 isch er uf Friiburg im Briisgaü zoge. Derte isch er Mitgliid vum Friiburger Greis um dr Publizischt Karl Färber wore - des sin Nazigegner gsii. In sällem Johr isch si "Las Casas vor Karl V" erschiine, e gritischi Szenefolg, wu Unterdruckung, Rassewahn un falsch verstandini Religiosität drin azeigt wore isch. Eso ebis het sälbschtverständlig nit kenne uffe gschriibe wäre, nai, s het miäße zum Biispiil im e hischtorische Gwand verstecklet sii: Dr Las Casas prangeret d Vernichtig vu dr Indio z Mexiko dur d Spanier a - wär do anne 1938 un speter mitdänkt het, het des ass Aklag gege d Verfolgig vu dr Jude z Ditschland verstande. 

Im Schneider sini Wärk sin schliäßig so guet wiä verbotte gsii - wiä aü d Wärk vu viile andere Autore vu dr "Innere Emigration". Im zweite Wältgriäg sin vor allem sini Sonnet gege Greßewahn un Griäg vu Hand zu Hand gä wore. Dr Verlag, wu sini Schrifte druckt het, isch dr Alsatia-Verlag z Colmer gsii. Dr Verleger Joseph Rossé het kenne Babiir bsorge un het mit viil Phantasii un Risiko d Nazi an dr Nase rumgfiährt. Drotz ass im Schneider si Namme meh wiä eimol uf dr Lischte vu dr unerwinschte Autore gstande isch, het si "Las Casas" kenne bis 1943 erschiine. Si "Das Vaterunser" un si "Der Kreuzweg" sin vu Soldate üs em Heimetürlaüb mit an d Front gnumme wore. 

Im April 1944 sin zwee Gestapo-Männer mit eme Dursuechungsbefähl in s Schneiders Wohnung kumme un hätte sotte no "arg gfährlige" Sonett sueche, hän aber nit gwisst, was des isch. Dr Schneider hets gschafft, ass si mit lääre Händ wider gehn. Dr Jürgen Steinle schribt, fir dr Schneider seigs e Schutz gsii, ass si Sproch un sini Bilder gar nit vu allene iberzeigte Nazi verstande wore sin. Uf dr andere Sitte isch er bekannt un beliäbt gsii; d Bartei het während em Griäg kenni katholische Märtyrer welle ha. 

Im April 1945 her dr "Reichsleiter" Martin Bormann d Gestapo druf ufmerksam gmacht, ass im Schneider si Buech "Das Gottesreich in der Zeit" dr Tatstand vu "Vorbereitung von Hochverrat" erfillt. Wun er z Friiburg im Loretto-Grankehüüs hätt sotte verhaftet wäre, het dr Dr. Paal des kenne verhindere: "Transportunfähigkeit". Dr Brozäss wäge "Hochverrat" het wäge dr Kapitulation nimmi kenne stattfinde.

In dr Johr noch em Griäg isch dr Schneider Reinhold as "Gwisse vu dr Nation" briise wore un het viil Ehrunge bikumme. Wu mer aber in dr Bundesrepublik Ditschland agfange het, e neiji Militarisiärig azsträbe, het sich dä strängglaibig Katholik mit allene Mittel gwehrt. Üs dr "Gnade des Unglücks" diäg dr Uftrag zum Friide wagse, het er gsait, un isch fir d Wiidervereinigung mit friidlige Mittel un gege d Ufrischtung iidrätte. Dr gwaltlos Wiiderstand vum Gandhi isch fir dr Schneider e "großes Exempel" gsii. 

Diä Iistellung un sini viile Ufsätz fir dr Friide, wun er gschriibe het, hän uf dr einte Sitte drzue gfiährt, ass er 1956 dr Friidensbriis vum ditsche Buechhandel bikumme het, uf dr andere Sitte isch er aber isoliärt wore; vu viilene Beruefskollege, ehmoligi Freind üs dr "Innere Emigration" un d Mediä sin em üs em Wäg gange.

Am 6. April 1958 isch dr Schneider Reinhold bes gheit un an dr Folge gstorbe. D Licht isch z Bade-Bade gsii - derte lit er im Familiägrab Messmer/Schneider. 

Dr Reinhold Schneider stammt vum unterschte Nordrand vum alemannische Sprochraüm üs ere Stadt mit viil Främdeverkehr un wurd vu däm här un vu sinene andere Wohnort här ke starke Alemannischsprächer gsii sii. Änewäg isch er e Liäbhaber vu däre Sproch gsii. Dr isch mit em alemannische Dichter Richard Gäng guet Frind gsii un het im Nochwort zu däm sinem Gedichtband "De Sunntig Morge" am Karsamschtig 1954 bekännt: ""Der im höchsten Sinne dichterische Geist, der die alemannische Sprache geschaffen hat in ihrer ursprünglichen und unergründlichen Bildhaftigkeit, der Macht und Zartheit ihres Klanges, übermächtigt den Dichter, nimmt ihn in sich auf."" Do sait er also ass dr Dichter nit numme d Sproch bherrscht, nai, d Sproch bherrscht dr Dichter. Diä Sproch ka nit numme d Sproch vu einem einzelne sii, schribt er witter, nai, numme d Sproch vum e Volk un vu sinere Wält. Noch wittere guete Zueschriibunge sait dr Schneider: ""Es ist ein Trost, fast eine Verheißung, daß diese Sprache noch gesprochen, verwaltet, rein gehalten wird.""

Anne 1946 isch er Ehredokter vu dr Universitäte z Friiburg i.B. un z Münster wore; anne 48 het er dr Droste-Briis un dr Longfellow-Briis bikumme, anne 1952 het er dr ditsch Orde "Pour le Mérite (Friedensklasse)" verdlehnt bikumme. Anne 56 isch er mit em Fiidensbriis vum ditsche Buechhandel üszeichnet wore.

Anne 49 isch er in d "Akademie der Wissenschaften" z Mainz ufgnumme wore, anne 52 in d "Bayrische Akademie der schönen Künste" un anne 55 in d Berliner "Akademie der Künste". 

Noch em Schneider Reinhold isch dr Kültürbriis vu dr Stadt Friiburg i.B. benännt; si git aü e Friiburger Schuel mit sinem Namme. Anne 2003 het d Ditsch Boscht e Briäfmark zu sinem 100. Geburtsdag rüsgä.

Der Ekkehard Blattmann stellt anne 2008 fescht, ass dr Reinhold Schneider z Ditschland fascht vergässe seig, wenigschtens bi dr Jingere un bsunders bi dr Stüdänte. Dr Grind drfir siiht er u. a. do drin, as s Grischtetum in dr Gsellschaft zruckgange isch. Zuedäm diäg des an dr Bewärtung vu dr "Innere Emigration" liige, wu hit vorherrscht. Gege dr "grischlig Fliigel" seig e "Generalverdacht des Mitläufertums oder impliziten Mittuns mit dem Dritten Reich" erhobe wore, un s seig nit glunge, des ad absurdum z fiähre.

Dr Reinhold Schneider het fascht 200 Titel vereffentligt.




</doc>
<doc id="14510" url="https://als.wikipedia.org/wiki?curid=14510" title="Scheidungswaise">
Scheidungswaise

Scheidigswaise bezeichnet vor allem i de Schwiiz es Chind, wo de Problematik vom Entzug vom Sorgerecht – meischtens das vom Vater – bi’n’ere Scheidig uusgsetzt isch. De Begriff „Scheidigswaise“ wird vielfach i de Schwiizer Ziitige und Iluschtrierte im Zammehang mit de Vätererolle und em Scheidigsthema verwendet. Au d Vätereorganisatione bruuched de Begriff. Z Dütschland taucht de Begriff im Zammehang mit em Matthias Matussek sim Buech „Die vaterlose Gesellschaft“ uuf.

Noch em Bundesamt für Statistik sind ällei im Johr 2005 16'369 Chinder zu Scheidigswaise worde. D Scheidigsraate isch im Johr 2005 bi 52,6 % glege (au noch em Bundesamt für Statistik). I 66,6 % vo de Fäll isch s Sorgerecht de Muetter älei übertreit worde, das heisst, am Vater isch es entzogä worde. Nur grad i 5,7 % vo de Fäll hät de Vater s alleinigi Sorgerecht überchoo. In 27,4 % vo de Fäll hät es gmeinsams Sorgerecht vo beidne Elteräteil chönä verfüegt werde. 

Noch ZGB Art. 133 gits, sit s neu Scheidigsrecht in Chraft isch, nämli sit em Johr 2000, d Möglichkeit, dass binere Scheidig beidi Elteräteil s Sorgerecht bhaltä chönd. Das aber nur, wenn beidi Eltereteil iiverstande sind und en Betreuigsplan erarbeitet wird. Die Gsetzesformulierig bedüütet es Quasiveto vo de Muetter. Stimmt si de Biibhaltig vom Vater sim Sorgerecht nöd zue, wird es älleinigs Sorgerecht de Muetter übertreit, wenn währed de Ehe au nu aasatzwiis e klassischi Rolläverteilig gläbt worden’ isch. 

I viilne Fäll bestimmt doodämit d Muetter drüber, öb d Vater-Chind-Beziehig noch enere Trennig odr Scheidig uufrecht erhalte werde cha. Susch isch die Beziehig wege Standardbsuechsrecht vo vier Tääg im Monet em Risiko uugsetzt, dass si kaputt goht. Vilfach wird das minimali gegesiitigi Bsuechsrecht dezue au no vo verbitteräte Müetterä torpediert. Vätereorganisatione verlanged e gmeinsami elterlichi Sorg als Regelfall und kritisieräd d Bhörde, wo festghalteni Sanktione gegen en Eltereteil, wo s Bsuechsrecht verweigeret (meischtens d Muetter), z wenig oder gar nöd aawended. 

D Väteräorganisationä hend Angscht vor eme gsellschaftpolitische Sprengpotential und vom Uufbau von ere vaterloose Gsellschaft. Einigi vergliiched die Handhabig mit dere vo de Verdingchinder oder mit Vorkommniss im Zammehang mit de Verfolgig vo Jenische durs „Hilfswerch“ "Kinder der Landstrasse", grad au zwei dunkli Kapitel vo de neuere Schwiizer Gschicht.

Politisch sind Bestrebige im Gang, e gmeinsami elterlichi Sorg als Regelfall, unabhängig vom Zivilstand, abzkläre. Es Postulat, wo im Johr 2004 vom CVP-Nationalroot Reto Wehrli iigreicht wordä isch, liit zur Abklärig und zur Bearbeitig im EJPD.



</doc>
<doc id="14521" url="https://als.wikipedia.org/wiki?curid=14521" title="Charmed – Zauberhafte Hexen">
Charmed – Zauberhafte Hexen

Charmed isch a amerikanischi Serie, wo uf de ganze Welt en große Erfolg gha hät. D Serie isch vom Oktober 1998 bis zum Mai 2006 ufm Sender TheWB, wo sich am End vo 2006 mit em Sender UPN zum Sender TheCW zemmagschlosse het, gloffa. Im diitsche Raum isch Charmed unterm Titel „Charmed - Zauberhafte Hexen“ uf ProSieben, ORF 1 und SF zwei gloffa.

Darställer:



</doc>
<doc id="14525" url="https://als.wikipedia.org/wiki?curid=14525" title="Die alte Kirchenglocke">
Die alte Kirchenglocke

Die alte Kirchenglocke, schwäbisch "„De alt Kirchaglock“", isch a Märle vom dänischa Dichter Hans Christian Andersen, wo zom gröschda Doil em Schwobaland spielt, ond deswega hot‘s au a bissle mit dr schwäbischa Kultur zo doa.

Dr Hans Christian Andersen isch jo de meischte Leit bekannt durch seine Märla. Au deane, wo net älle von em kennat, fallet zomindescht a baar von em ei: „Em Kaiser seine neie Kloidr“, „Dr standhaft Zennsoldat“, „D‘ Gschicht vom hässlicha jonga Entle“ ond „D‘ Prinzessin uf dr Erbs“. Dia kommet au en älle Märlessammlonga vom Hans Christian Andersen vor. „De alt Kirchaglock“ dagega kennet blos a baar wenig Ei’gweihde. 

Mit deam Märle hot’s de folgend Bewandtnis:

Em Johr 1860 hot dr dänische Märlesdichter Hans Christian Andersen amol Stuegert bsuacht. Deet isch er vom Verleger Carl Hoffmann eiglada worda. Wia no dia zwoi bei a baar Viertela Trollenger zsammagsessa send, hot dr Hoffmann zom Andersen gsait: „Du, i geab dr a Honorar, wo de selbscht bestemma kooscht, wiaviel’s sei soll. Du muescht mr bloß a Märle liefra, wo no et veröffentlicht worda isch.“ So isch’s no au komma: Zemlich gnau a Johr später isch ‘s ""Schiller-Album der Allgemeinen deutschen National-Lotterie zum Besten der Schiller- und Tiedge-Stiftungen"" erschiena, ond det isch des Märle vo dr Kirchaglock ‘s erschte Mol abdruckt gwäa.

Mir schreibet’s Johr 1759. En Marbach am Necker wohnt em a kleina ärmlicha Heisle a brava ond fleißiga Familie. Dera hot dr liabe Gott nomol a Kend schenka wella. Wia bei dr Frau grad d‘ Weha eisetzet, hört se vom Kirchdurm, wo ganz en dr Näh isch, a Glock leida, ond en deam Moment brengt se an Bua zor Welt. Do drieber isch se froh ond glicklich. Dr Vadder vermerkt d‘ Geburt en dr Familiabibel: "„Den 10. November 1759 schenkte Gott uns einen Sohn.“" Bei dr Dauf kriagt’r da Nama Johann Christoph Friedrich.

A baar Johr send verganga, ond dui Familie zuiht en na andra Stadt om. Weil se en Marbach aber no emmor viel Bekannte hot, kommt d‘ Mueder mit ihrm Kend amol zu deane uf Bsuach. Wia se grad am Kirchhof vorbeilaufet, sehet se neaba dr Mauer dui alda Glock liega. Se isch bei ma Sturm raaghaglet, hot an jesas Sprong kriagt ond ko jetzt nemme schella. Se isch au scho durch a nuia ersetzt worda. Des nemmt d‘ Mueder zom Olass, ihrem Bua zo vorzähla, wia a Glock ‘s ganz Leaba begloida duat: Se läudet bei Daufa, bei Hochzeida ond bei de Beerdigonga. 

Dr Bua wuud größer ond kriagt a guada Ausbildong en dr Herzoglicha Milidärschual. Abr do g’fällts em ieberhaupt et. Mit deane viele "„Marsch!“" – "„Halt!“" ond "„Front!“" ka-ner sich gar et ofreinda, ond wia-ners gar nemme aushält, haut’r oifach ab ond goht ens Ausland, zerscht en d‘ Kurpfalz ond später noch Weimar.

Wia abr goht’s mit dera Glock weiter? – Dui def au a großa Reis macha. Weil se zo nix meh daugt, soll se eigschmolza werda, ond des bassiert mit’ra en Bayern, abr viele, viele Johr später.

Jetzt folgt en deam Märle a kleiner Toil, wo en dr Hoimat vom Märlesdichter spielt, nämlich en Dänemark. Deet leabt a Bildhauer, wo scho viel herrliche Marmorwerk gschaffa hot. Er isch deshalb au dr Stolz vo seim ganza Land. Abr au em Ausland isch’r koi Obekannter. Er kriegt Ufträg aus äller Welt. Jetzt zom Beispiel soll’r a Statue schaffa vo ma ganz berihmda andra Mo, wo vor hondert Johr en Marbach am Neckor gebora worda isch.

S isch a sonniger Tag. En dr keniglicha Hauptstadt Stuegert wehet d‘ Fahna vo Dirm ond Dächer. D’Kirchaglocka leidet zom Fescht; abr o i Glock isch ganz still. Dui leichtet en deam klara Sonnaschei vom Kopf ond vo dr Bruscht vo dera Statue, wo se uf deam Platz vor em Schloss ufgstellt hend ond heit eiweihet, hondert Johr noch seira Geburt en Marbach: Johann Christoph Friedrich Schiller.

Au wenn dr Andersen sei Erzählong a Märle gnannt hot, so enthält dui Gschicht doch viele Sacha, wo wohr send. An aufmerksamer Leser merkt bald, dass‘s om da Schiller ghot, au wenn dr Dichter sein Nochnama erscht ganz am Schluss vorrote duet. Ond dia en dem Märle enthaldena Ospielonga ans Lied vo dr Glock send au ganz offakundig. Mit dem Bildhauer moint dr Andersen sein großa Landsmo Bertel Thorwaldsen, ond der isch au en Wirklichkeit dr Schöpfer vom Schillerdenkmal, wo uf em alda Schlossplatz en Stuegert errichdet worda isch. Heit hoißt der Platz „Schillerplatz“.

„Aus tausend grünen Spiegeln...“, a poedischa Entdeckongsreis en Bada-Wirdaberg vom Thomas Vogel mit Fotografia vom Michael Büchner, Konrad Theiss Verlag Stuegert, 1995 (S. 126-127), ISBN 3-8062-1159-0


</doc>
<doc id="14527" url="https://als.wikipedia.org/wiki?curid=14527" title="Rümlingen">
Rümlingen

Rümlike (usgsproche , hochdytsch "Rümlingen" ()) , isch e politischi Gmeind im Bezirk Sissech vom Kanton Basel-Landschaft in dr Schwiiz.

Rümlike liggt uff 459 m ü.M. in dr Mitti vom Homburgertal im Südoschte vom Baselbiet. D Bahnlinie Sissech-Olte ("Läufelfingerli") fiehrt dur dr Ort. Nochbergmeinde sin Gälterchindä, Rünebrg, Häfelfinge, Buckte und Wittschbrg. Die geografisch Uffzellig tüscht aber yber die waare Verhältnis es bizz hinwäg. Denn talufwärts isch die neggscht Gmeind Buckte, talabwärts aber Diepflike. Mit Diepflike hett Rümlike aber ke gmeinsame Bann, will dr Bann vo Wittschbrg - d Ortschaft isch uff em Bärg - bis zem Talbode abelängt.

S Wappe vo Rümlike zeigt dr Ritter St. Georg uff goldigem Grund mit emene rote Glorieschyyn in ere blaue Rüschtig. Mit sinem rote Speer ersticht er en schwarze Drache. Dr St. Georg isch dr Kilepatron vo Rümlike, d Farbe gold und schwarz erinnere an d Zuegheerigkeit zer friehnere Grafschaft Homburg.

Dr Name Rümlike, wo zerscht als "Rúmlikon" (1358) und "Rimlikon" (1359) sicher beleit isch, setzt sich us emene Name wie "Romolus", "Rumali" odr "*Rumilo", em Ortsnamesuffix "-ing-" (öppe "bi de Lüt vom Gnennte") und em althochdütsche Substantiv "hof" ("Hof, Bsitz") zämme. Dr lokativisch bruchti Dativus singularis "*-ikovun (<*-ing-hovun)" isch under em Näbeton zur Form uff "-(i)kôn" worde - e Form, wo im noche Aargau und au de Kanteen Zyri und Luzern hyffig isch. Sie hett au zur jetzige mundartlige Ussproch gfiehrt. Die schriftdytsche Schriibig "Rümlingen" dirfti in jyngerer Zyt uffko sy.

Im friene Mittelalter hett me z Rümlike e St. Georgs-Kapälle baut, wo dr Pfarrei Sissech understellt gsi isch. Als Teil vo dr Herrschaft Homburg ischs Dorf 1305 bischöflich worde und 1400 in Stadtbasler Bsitz ko. Ab 1501 isch Rümlike zu begränzter lokaler Bedytig ko, wills e eigeständigi Kirchgmeind worde isch (mit de agliiderte Buckte, Häfelfinge, Chärnerchindä und Wittschbrg. Us däre Zyt stammt au d Pfarrkile St. Georg im spotgotische Stil. S Pfarrhus stammt vo 1667.




</doc>
<doc id="14528" url="https://als.wikipedia.org/wiki?curid=14528" title="Rünenberg">
Rünenberg

Rünebrg (hochdytsch Rünenberg) isch e politischi Gmeind im Bezirk Sissech vom Kanton Basel-Landschaft in dr Schwiiz.

Rünebrg liggt uff 595 m ü.M. am Fuess vom Wiisebärg (1001 m ü.M.) uff em Plato "Bärg" zwischem Homburger- und em Eitel. Unter em Gmeinibann fiehrt dr Basistunnel vo dr Hauestailinie (Ysebahn) dure. Nochbergmeinde sin Kilchbrg, Gälterchindä, Däggnau, Häfelfinge, Rümlike und Zeglige.

S Wappe zeigt uff blauem Grund es silbrigs Margritli mit ere goldige Mitti vo dr Blüete. Die Blueme isch ins Wappe ko, will d Matte um Rünebrg im 19. Joorhundert voll vo ihne gsi isch und me de Rünebärger zem Spitzname Margrite gseit hett.

Urkundlig isch Dorf 1102 als Runachperh s erschti Moll erwähnt. 1454 hetts denn Runenberg gheisse. D Stroos vo de Reemer, wo d Summerau (bi Diepflike mit Zeglige verbunde hett, isch übere Rünebrg gange. 1392 hett dr Bischof vo Basel dr Graf Hermann vo Thierstei mit em Hof vo Rünebrg belehnt. Rünebrg isch eine vo de fünf Ort gsi, wo d Landgricht vom Sisgau unter freiem Himmel tagt hän. 1461 isch dr Ort an d Stadt Basel gfalle.

Folgendi Manne sin Bürger vo Rünebrg gsi




</doc>
<doc id="14529" url="https://als.wikipedia.org/wiki?curid=14529" title="Sissach">
Sissach

Sissech (hochdytsch Sissach) isch e politischi Gmeind und dr Hauptort vom glichnamige Bezirk vom Kanton Basel-Landschaft in dr Schwiiz.

Sissech liggt im obere Ergolztal uff 376 Meter über Meer am Ygang zum Homburger- und Diegteral. Es isch – näbe dr Kantonshauptstadt Lieschtel – s zwöite Zentrum vom Oberbaselbiet, bsunders em obere Teil drvo.

D Nochbergmeinde vo Sissech sin Nusshof, Wintersinge, Rickebach, Böckte, Dürne, Zunzge, Ütige, Herschbrg und Lause.

Vor Gmeindeflechi sin 23 Prozänt bewoont, 30 Prozänt landwirtschaftlig gnutzt und 47 Prozänt sind Wald.

S Wappe, wo 1944 zeichnet worden isch, isch sänkrächt in e roti und e silbrigi Helfti teilt. In jedere Helfti isch en erhobene Arm in de umgekehrte Farbe abbildet. Dodrmit het me s Familiewappe vo de "Heere vo Sissach" ybernoo.

1226 isch dr Ort als "Sissaho" s erschti Moll inere Urkunde erwäänt worde.

Ältischti Spure vonere Besiidlig uff em Burgerain hett me uff d Jungsteizyt datiere kenne. Au us dr Bronzezyt hett me nerdlig vor Sissacher Flueh Überräscht. Vo 600-100 v. Chr. hän d Kelte uff em Burgrain gläbt. Bir Bützene isch en reemische Guetshoof gstande.

1041 hett dr spöteri Kaiser Heinrich dr Dritt dr gsamt Sisgau em Bischof vo Basel übertreit. D Lehnsherre vo Eptige händ d Burg Bischofsstei baut, wo durs Ärdbebe vo Basel 1356 zersteert worde isch. D Rächt an Sissach hett sich d Stadt Basel denne 1461 und 1465 kauft. Syt 1601 isch e Dorfschuel z Sissach dokumentiert. En wirtschaftlige Uffschwung hett Sissach dur dr Bau vo der Bahnlinie Basel-Olte 1855 erläbt. Vo 1891 bis 1916 hett d Sissach-Gälterchinde-Bahn die beide Ort mitenand verbunde. Si isch ygstellt worde, wo d SBB noch Gälterchindä gfahre isch.

Sissach ligt a dr SBB-Linie 500 vo Basel noch Olte (Hauesteilinie). Z'Sissach zwiggt au die alt Hauesteilinie ab. Pro Stund und Richtig halted zwei Moll d Regio-S-Bahn z'Sissach, je ei Moll in dr Stund dr Interregio Basel - Zyri - St. Galle und Basel - Zofige - Luzärn. Ei Moll in dr Stund fahrt au d S9 (Läufelfingerli) über die alt Hauesteilinie.

Vom Bahnhof verkehre au Büss in alli Sytetäler.

Sit alters här fiehrt d Hauptstroos vo Lieschtel über dr Unter Hauestei dur Sissach. Die Stroos isch in de letschte Joore immer wie mee überlaschtet gsi und Stau im Ortskärn alltäglich. Syt em Dezämber 2006 fiehrt e Umfahrigsstroos dur dr Chienbärg (Chienbärgtunnel) und entlaschtet dr Ortskärn. Am Rand vo dr Gmeind fiehrt ebefalls d Autibahn A2 (Basel - Gotthard - Chiasso) verby.





</doc>
<doc id="14535" url="https://als.wikipedia.org/wiki?curid=14535" title="Verfassung">
Verfassung

D Verfassig vomne Schtaat tuet d rächtlichi Grundlag vo däm Schtaat feschtlege.
D Verfassig schriibt zum Biischpil vor, weli Regierigs- und Verwaltigsform de Schtaat hät.

I einige Schtaate isch d Verfassig es schriftlichs Dokumänt, i andere, zum Biischpil in Großbritannie, beschtaht sie us einere Folg vo gschichtlich gwachsene Gsetztegscht, diä zämme d momentani Verfassig darschtelle tuet. In Israel, wo s Rächtswäse wägem britische Mandat uf anglosächsische Draditione berueht, stoosst d Idee von erä Verfassig bi ultrareligiöse Jude uf Widerstand, wil si nume s Wort vo Gott, so wie s in dr Bible überdrait isch, as Verfassig akzeptiere. D Knesset, s israelische Parlamänt, het ä Reihe vo Grundgsetz verabschiidet mit dr Absicht, die schlussändlig zun erä Verfassig zsämmezfasse.

E Verfassig im formelle Sinn isch e zivilisatorischi Errungeschaft, wo grundlegändi Rächt und Pflichte im Gmeinwese mit Rächtssicherheit tuet regle.

Am 3. Mai 1791 isch z Pole d erschti demokratischi Verfassig in Europa verabschiedet worde, d zweiti uf de Wält nach de Vereinigte Schtaate. De 3. Mai isch in Pole immer no en nationale Fiirtyg.

I vilne Schtaate gits Verwaltigsgricht. Diä tüend feschtschtelle, ob einzelni Gsetzt oder Regierigssbefehl d Verfassig nöd tüed verletze. (lueg Bundesverfassigsgricht in Dütschland oder de Supreme Court of the United States; diä Funktione ninnt i de Länder, biischpielswis in Breme, de Verfassigssgrichtshof oder au Schtaatsgrichtshof wahr).
I de iranische Verfassig hät de sogennanti Wächterrat d Funktion vomene Verfassigsgricht mit letzschter Kompetänz i allne Entscheidige. Er trifft sini Entscheidige ufgrund dä imamitische Form vo dä Scharia. lueg au islamischi Rächtsschuele.

E zwenig witreichendi Regle vo Zueschtändigkeite und Verwaltigsabläuf chann zunere Verfassigschrise füehre.

Under äm Schlagwort „"äng:corporate government"“ fanged au Firmene a, sich e Verfassig zgäh, demit e grösseri Transparänz gägeüber Eigetümer und Mitarbeiter entschtaht.

Für d Bundesrepublik Dütschland gits s Grundgesetz für d Bundesrepublik Dütschland; wil diä einzelne Bundesländer (Dütschland) eigeni Schtaate sind (Chennzeiche: Staatsvolch, Schtaatsgwalt und Schtaatsgebiät), hät jedes Land sini eigeni individuelli (Lands-)Verfassig.

Hauptartikel: Landesverfassig


"lueg au:" Öschterriich, Gschicht Öschterriich





</doc>
<doc id="14536" url="https://als.wikipedia.org/wiki?curid=14536" title="Hans Filbinger">
Hans Filbinger

Dr Hans Karl Filbinger (* 15. September 1913 z Manne; † 1. April 2007 z Friiburg-Ginterschtal) isch e ditsche CDU-Politiker gsii. Vu 1966 bis 1978 isch er Minischterbräsidänt vu Bade-Wirttebärg gsii, vu 1971 bis 1979 derzue Landesvorsitzende un vu 1973 bis 1979 au ne stellverdrättende Bundesvorsitzende vu sinre Partei. As Minischterbräsidänt het dr katholisch Jurischt d Abschaffung vu dr Konfessionsschuele, e großi Verwaltungsreform un absoluti CDU-Mehrheite in siim Bundesland erreicht.

Anne 1978 sin no siire Unterlassungsklag gege dr Dramatiker Rolf Hochhuth schrittwiis vier Dodesurteil bekannt wore, wu dr Filbinger zwische 1943 un 1945, zue däre Zitt NSDAP-Mitglid, as Staatsaawalt beaadreit oder as Marinerichter gfellt gha het. Dur siini Reaktione uf die Entdeckunge het dr Filbinger dr Ruckhalt vu dr Effentligkeit un vu sinre Partei verlore un isch schließli am 7. Aügschte 1978 as Minischterbräsidänt zruckdrätte.
Im Johr 1979 het er s rächtskonservativ Studiezäntrum Weikersche grindet, wun er bis 1997 dr Vorsitz dervu gha het. Bis zue siim Dod het er sich um sii Rehabilitierung bemiäht.

Dr Filbinger Hans isch am 15. Septämber 1913 z Manne uf d Wält kumme. Si Vatter Johann isch vu Kemnath in dr bayrische Oberpfalz gsii, si Mueter Luise geb. Schnurr vu Saschbach in dr Ortenau. Wu dr Erscht Wältgriäg üsbroche isch, isch dr Hans mit sinere Mütter zu dr Großeltere uf Saschbach kumme un in dr ganze Griägszit derte bliibe; aü speter het er Feriä usw. bi dr Großeltere im Dorf verbrocht un uf däne ihrenem Büürehof gholfe. Dr Filbinger het no as alte Mann s Dorf Saschbach as si eigentligi Heimet agluegt. Diä Zueneigig isch gegesittig gsii: D Gmein Saschbach het dr Filbinger scho 1968 zum Ehrebirger ernännt. In sällem Dorf un vu sinere Mütter het er aü Alemannisch glehrt – friili isch d Mütter scho 1918 gstorbe. Dr Filbinger het diä Sproch no as Greis kenne schwätze, isch ere aber dur sini Läbensumständ in ditsche ghobene Schichte aü eweng entfrämdet gsii.

Z Manne isch er ab 1924 ans Realgymnasium gange. Dr isch scho ase jung stark vum Katholizismus prägt wore, vermittlet aü dur s Elterehüüs. 1928 isch er im katholische "Bund Neudeutschland" biidrätte – do isch e Gruppeläbe pflägt wore, het mer Fahrte gmacht – do isch aü im Filbinger si Liäbi zu dr Bärgstiigerei entstande. Dr Bund Neudeutschland isch politisch dr katholische Zentrumspartei nochgstande. Im Gau Langemarck, in einere vu dr Mannemer Gruppe vu däm Bund, isch er schliäßlig aü Gauleiter wore un bis 1933, wun er uf Friiburg im Briisgaü zoge isch, bliibe. 1933 her er z Manne s Abitür gmacht.

Drno isch er zum Summersemeschter 1933 uf Friiburg zoge un het agfange mit Jura stüdiäre. 1934/35 het er si Friiburger Studium mit zwei Semeschter z Minche unterbroche. Scho 1937 het er am Oberlandesgricht z Karlsrueh s erschte Staatsexame gmacht.

Anne 40 het er s zweit Staatsexame abglegt un mit der Nott "magna cum laude" dr Dokter gmacht. Si Dokterarbet het de Titel „Die Schranken der Mehrheitswirtschaft im Aktienrecht und Konzernrecht“ gha. Si isch 1942 publiziärt wore un wird bis hit in dr Fachliteratür zitiärt. In däre Dissertation zitiärt dr Filbinger aü Jude – fir diä dertig Zit ungwehnlig bis riskant.

Z Friiburg isch dr Filbinger Hans zerscht in e Wohngmeinschaft vum Bund Neudeutschland im Andlaw-Hüüs vu dr Erzbischeflige Stiftigsverwaltig zoge. Do het er e verhältnismäßig repressionsfreie Raüm gfunde. Aü d jurischtisch Fakultät isch uf Dischtanz zu nationalsozialischtische Funktionär gsii – derte het sich bis 1938 dr jüdisch Rächtsbrofässer Pringsheim kenne halte „umgä vu dr Solidarität vu sinene Kollege un, wu mer ebefalls mueß stüüne, vu dr Stüdänte“..

Z Friiburg isch er in dr Greis vu dr „eltere Nejditsche“, wu zum „Neudeutschen Hochschulring“ ghert het, iidrätte. In dr Oktober/Novämber-Nummere 1933 un in dr März/April-Nummere 1935 vu dr katholische Werkblätter het er Artikel publiziärt. Dr erscht isch ums Gruppeläbe vum „Jüngerenkreis“ gange un ganz unverfänglig; im zweite her dr Stüdänt Filbinger s nationalsozialischtisch Strofrächt, wu as Entwurf vorgläge isch, referiärt – des het em speter Vorwirf wäge nationalsozialischtischer Gsinnig iibrocht.

Wäge sinere finanziälle Lag het sich dr Filbinger zu Apassigsleischtige zum Reschiim zwunge gsähne. Si Vatter isch sitter 1931 arbetslos gsii; e Stipendium vu dr „Studienstiftung des deutschen Volkes“ isch abglähnt wore, wäge sinem "üsgsproche religiöse un konfessionelle Weltanschauigshintergrund".

So isch dr Filbinger verschiidene NS-Formatione biidrätte: 1933 in dr Nationalsozialistische Ditsche Stüdäntebund (NSDStB), in dr Wehrsportverband vo dr Friburger Universität, wu 1934 in Stüdänte-SA integriert woren isch- des het bewirkt, ass er unghinderet het kenne stüdiäre un aü verschiidini gleini Stipendiatsleischtige het kenne bikumme. 1987 het er in sinre Autobiografii as Grund drfir aagää, ass ihm sunscht „dr wiiter Bruefswäg versperrt“ gsi wär.. Ännewäg seig er 1937 im Zämmehang mit dr Zuelassig zum zweite Staatsexame as "politisch nicht zuverlässig" iigstuft wore un heb sich zwunge gsähne, in d NSDAP iizdrätte. Er het do, wiä scho im NS-Stüdäntebund, kenni Funktione gha un het versuecht, sich megligscht fernzhalte. Des isch – mit dr Begrindige „Studium z Minche, Refrendariat, Examensvorbereitig“ – aü gange.

Anne 37 isch dr Filbinger Hans in dr Greis um dr katholisch Publizischt Karl Färber un dr Dichter Reinhold Schneider iigfiährt wore – dr isch dr jingscht gsii in däm Greis vu dr „innere Oppostion“. Aü dr Max Müller, eine vu dr Fiährer vum Bund Neudeutschland un Rüsgäber vu dr „Werksblätter“, isch näbe verschiidene andere in däm Greis gsii. Do isch ke uffene Widerstand gege dr Nationalsozialismus gleischtet wore, aber mer het versuecht, geischtig unabhängig z bliibe. Verbindige het dr Filbinger aü zum Rächtsphilsoph Erik Wolf gha, dä het e starke Ifluss uf dr Stüdänt Filbinger üsgiäbt – dr Wolf het 1942 im Friiburger Bonhoeffer-Kreis an ere Dänkschrift vu dr "Bekennenden Kirche" mitgwirkt.

Diä zwee Friiburger Greis sin speter in dr Repressione vum System üsgsetzt gsii; dr Filbinger isch do nit betroffe gsii, wel er zu dr Soldate iizoge gsii isch. Dr het aber no vu dr Front Kontakt ghalte: des zeige u. a. zwee Briäf vum Filbinger an dr Reinhold Schneider im Nochlass vu däm Dichter. Dr Bund Neudeutschland isch 1939 verbotte wore. Scho vorhär het d Hitlerjugend welle ihre Monopolaspruch dursetze un isch gege Mitgliider un Iirichtige vum Bund Neudeutschland handgrifflig wore.

Zum im politische Druck z Ditschand üs em Wäg z goh, het dr Filbinger Hans ab 1938 Versuech unternumme, uf Frankrich z kumme. E Stell bim C„hambre de Commerce Allemande“ z Paris isch em zuegsait gsii, aber si Diänschtstell, d Präsidialabteilig vum OLG Karsrueh het des verhinderet – wäge "politischer Unzueverlässigkeit". Dr Filbinger isch drno uf eigini Füscht uf Paris un het as Hilfsarbeiter gschafft. Im Aügüscht 39 sin aber d Spannige zwische Ditschland un Frankrich eso agstiige gsii, ass dr Filbinger gfercht het – wiäs 1914 mit dr Ditsche z Frankrich bassiärt gsii isch – in Interniärigslager z kumme.. Wäge däm isch er wider zruck uf Ditschland.

1940 isch dr Filbinger zu dr Marine iizoge wore un fascht drei Johr Soldat an dr Ditsche Bucht un am Atlantik gsii. Afangs 1943 isch er aber as Soldat (jetz Leutnant) entlasse un zum hechere Marinejustizdiänscht abkummidiärt wore. Des het er welle umbedingt vermeide un het sich freiwillig zu dr Seeoffiziärslaüfbahn bi dr U-Boot-Waffe gmäldet. Üs dr Freiwilligmäldig goht drüs viiri, ass er im Juschtizdiänscht het welle entgoh. Dr isch aber nit drum rum kumme; vu 1943 bis 1946 isch er im Marinejuschtizdiänscht an dr Nord- un Oschtsee igsetzt gsii. Zletscht – no dr Kapitulation – isch er vu dr britische Bsatzig z Norwege as Militärrichter verpflichtet wore – d Brite un d Norweger hän e Inträssi dra gha, ass d Ordnig in dr ditsche Trupperäscht/Gfangenelager ufrächt erhalte wird.

Dr Filbinger Hans isch – wiäs dur si jurischtischi Üsbildig vorgä gsii isch – elimol as vorsitzende Richter un elimol as Aklagverträtter iigsetzt wore. Si Ufgabebereich isch gange vu dr Bhandlig vu eifache Delikt wiä Diäbstahl, Bsoffeheit bis ani zu schwäre Sache wiä unerlaübtem Entferne un Desertion. D ganz iberwiigend Mehrheit vu sinene 234 aktekundige Fäll hän eifachi Delikt betroffe. Zue däne Fäll, wu in dr spete 1970er Johr bekannt wore sin, .

Im Jülli 1946 het dr Filbinger Hans üs Norwege uf Friiburg kenne zruckkehre.

Z Friiburg im Briisgaü het dr Filbinger afange as freje Rächtsawalt schaffe. An dr Jurischtische Fakultät het er as Assistänt un Habilitant agfange.

Anne 47 isch er vum Walter Eucken in d „Dekartellisiärigskommission“ beruefe wore. Dr Walter Eucken isch näben em Erik Wolf eine vu dr Repräsentante vum („proteschtantische“) Friiburger Greis vu dr „innere Opposition“ gsii. Diä Kummision het in dr Bsatzigsmächt Vorschleg unterbreitet, wiä mer noch em Zämmeschlage vu dr ditsche Kartäll un Konzern e Wettbewerbswirtschaft kennt ufziäge.

Anne 50 het dr Filbinger si Fraü Ingeborg, geb. Breuer, ghirate; si hän fimpf Kinder bikumme.

1953 isch dr Filbinger as Kandidat vu dr CDU in dr Friiburger Stadtrat gwehlt wore un bis anne 60 drin bliibe. 1960 isch er in dr Landtag vu Bade-Wirttebärg gwehlt wore un derte zum Inneminischter in dr Landesregiäring vum Kurt Georg Kiesinger ernännt wore.

Wu dr Kiesinger as Kanzler uf Bonn gange isch, isch dr Filbinger zum Minischterbräsidänt vu Bade-Wirttebärg gwehlt wore (Dezämber 1966). Dr het in ere große Koalition mit dr SPD regiärt. Anne 72 het d CDU unter em Filbinger zum erschte Mol in dr Gschicht vu Bade-Wirttebärg d absolut Mehrheit kenne erringe (52,9%) un het kenne ellei regiäre. Anne 76 isch dä Vorschprung unter em „Landesvatter“ Filbinger nomol uf 56,7% üsboije wore – do dermit hän d „Grischtdemokrate“ dr hischtorisch Hegschtpunkt vu ihrere Macht z Bade-Wirttebärg erreicht, eso e Ergäbnis isch in dr CDU im keinem andere Land vu dr alte Bundesrepublik glunge.

Unter em Filbinger sin verschiidini Leischtige erziilt wore, wu iber d Gränze vu dr Parteie ewäg positiv beurteilt wäre, do drzue ghert: 

Anderi Maßnahme hän bi dr Betroffene starke Wiiderstand üsglest:

Dr Filbinger Hans isch Stellverdrätter vum Bundesvorsitzer vu dr CDU gsii; sini Gegner hän gfercht un sini Freind ghofft, ass er 1979 Nochfolger vum Bundespräsidänt wird.

Dr Schriftsteller Rolf Hochhuth het in dr Wuchezittig "Die Zeit" vum 17. Febber 1978 e Vorabdruck vu sim Roman "Eine Liebe in Deutschland" vereffentligt. Im Schlussabschnitt het er dr Filbinger as „Hitlers Marinerichter“ bezeichnet, "„der sogar noch in britischer Gefangenschaft nach Hitlers Tod einen deutschen Matrosen mit Nazi-Gesetzen verfolgt hat“". Er seig "„ein so furchtbarer Jurist gewesen, daß man vermuten muß — denn die Marinerichter waren schlauer als die von Heer und Luftwaffe, sie vernichteten bei Kriegsende die Akten — er ist auf freiem Fuß nur dank des Schweigens derer, die ihn kannten.“"
Mit däm Matros het dr Hochhuth dr Kurt Olaf Petzold gmeint. Dä het sich im britische Gfangenelager d Hokekriz vu sinre Kleidung abgrisse un dr Befehl, in e andres Quartier umzzieh, verweigeret mit dr Wort: "„Die Zeiten sind jetzt vorbei. Ich bin ein freier Mann. Ihr habt jetzt ausgeschissen. Ihr Nazihunde, Ihr seid schuld an diesem Krieg. Ich werde bei den Engländern schon sagen, was Ihr für Nazihunde seid, dann kommt meine Zeit.“" Dr Filbinger het en derno am 1. Juni 1945, drej Wuche noch Kriägsänd, "„wegen Erregens von Missvergnügen, Gehorsamsverweigerung und Widersetzung“" zue sechs Monet Gfängnis verurteilt un des mit eme "„hohen Maß von Gesinnungsverfall“" begrindet; dr Petzold heb "„zersetzend und aufwiegelnd für die Manneszucht gewirkt“.

D Zitschrift "Der Spiegel" het dää Fall scho anne 1972 bekannt gmacht gha un dr Petzold interviewt. Dr het in däm Interview gsait, dr Filbinger heb vor sim Prozäss „unseren geliebten Führer“ griehmt, wu „das Vaterland wieder hochgebracht hat“. Im Mai 1978 het dr Filbinger gege d Üssage vum Hochhuth uf Unterlassung klagt. S Landgricht Stuegert het am 23. Mai 1978 dur e „einstweilige Verfügung“ d Behauptung untersait, dr Filbinger seig nur wäg ere Strofvereitelung nit in s Gfängnis kumme. Noch dr Verhandlung am 13. Juni 1978 het s Gricht des Verbott bstätigt, het aber d Üsdrick "furchtbarer Jurist" un „Hitlers Marinerichter“ as „wertende Meinungsäußerungen“ zueglo. S Gricht het au bstätigt, ass dr Filbinger as Marinerichter im Verfahre gege dr Petzold un au gege dr Gröger formal korrekt „im Rahmen des damals geltenden Rechts“ ghandelt heb.

Dr Hochhuth het no vor em Urteil erklärt, d Üssag vu dr Aktevernichtung un vu dr Strofvereitelung seige falsch gsi un är dieg si nimmi widerhole.

Am 12. Mai 1978 het "Die Zeit" iber e ander Verfahre berichtet, wu dr Hochhuth Akte derzue gfunde gha het.

Der Matros Walter Gröger, wu dert 22 Johr alt gsi isch, het sich 1943 vier Wuche lang bin ere norwegische Freindin, dr Marie Severinsen-Lindgren, z Oslo versteckt gha. Si hän iberlegt gha, sich ins neitral Schwede abzsetze. D Marie het aber eme Freind, eme Polizeibeamte vum Gröger verzellt, wu ihn am 6. Dezember 1943 het feschtnäh loo. Er isch wäge „Fahnenflucht im Felde“ am 14. März 1944 zue acht Johr Zuchthüüs un zum Verluscht vu dr Wehrwirdigkeit verurteilt wore. Sii Fluchtplan isch as versuechti Fahneflucht in s Üsland gwärtet, wel er siini Uniform wider gholt un dodermit e Ruckkehrabsicht zue dr Truppe signalisiert heb.

Dr Grichtsherr, dr Generaladmiral Otto Schniewind het des Urteil am 1. Juni 1944 ufghobe, „weil auf Todesstrafe hätte erkannt werden sollen“. Er het des mit dr Vorstrofe vum Gröger begrindet, mit ere „Führerrichtlinie“ zur Fahneflucht vum 14. April 1940 un eme Erlass vum Oberbefehlshaber vu dr Marine (ObdM), Karl Dönitz, vum 27. April 1943. Die Fiehrerrichtlinie het d Dodesstrof fir Fluchtversuech ins Üsland oder fir erheblig vorbstrofti Täter as „im Allgemeinen angebracht“ beurteilt, het aber aü milderndi Umständ ufzellt:
Dr Dönitz-Erlass het drgege bi jedere Fahneflucht, wu e „Versagen treuloser Schwächlinge“ seig, d Dodesstrof verlangt.

Dr Filbinger sich noch em Abschluss vu dr Voruntersuchung am 15. Januar 1945 statt em bishärige Aakläger mit däm Fall beuftragt wore. In dr Haüptverhandlung vum Gricht Oslofjord am negschte Tag isch negativ gwertet wore, ass dr Gröger e Iserns Kriz un e Oschtmedaille as sii Eigetum üsgää gha het. Dodruf isch sii Fluchtplan uf Schwede as Fluchtversuech ins Üsland üsglegt wore. Wie s dr Grichtsherr verlangt het, het dr Filbinger drno uf dr Basis vu dr „Führerrichtlinie“ d Dodesstrof beatrait. Dr Marineoberstabsrichter Adolf Harms het drno dr Gröger zum Dod verurteilt. Am 22. Jänner 1945 het dr Verteidiger Werner Schön fir dr Gröger no ne Gnadegsuech gstellt. S Gricht heb iigrümt, dass noch em gältende Militärgsetz kei Fluchtversuech ins Üsland vorgläge heb. Dodrmit het er em Harms un em Filbinger indirekt Rechtsbeugung vorgworfe.

No ne paar schriftlige un färnmindlige Nochfroge vum Filbinger het s Oberkommando vu dr Marine (OKM) z Berlin s Dodesurteil am 27. Febber bstätigt. Am 15. März 1945 isch dr Schriftsatz drzue mitsamt dr Ablähnung vum Gnadegsuech z Oslofjord iitroffe. Am gliiche Tag het dr Filbinger d Vollstreckung aagordnet. Dr Filbinger het d Vollstreckig vu däm Urteil am 16. März 1945 gleitet, wiäs d Ufgab vum Aklagverdrätter gsii isch. Am 16. März am 14:05 Uhr het er em Verurteilte Anornig vum Grichtsherr verkindet un het dr Gröger dr Empfang unterzeichne loo. Am 16:00 isch dr Göger verschosse wore. Vu Kritiker isch aagmerkt wore, dr Filbinger heb d Vollstreckung vum Doderurteil üssergwehnlig schnäll voraatribe.

Dr Filbinger hätt no siinere Dienschtpflicht eigetli dr Aawalt vum Gröger iber dr Termin vu dr Hiirichtung sotte informiere, des het er aber nit gmacht. Dr Aawalt, dr Werner Schön, het des no noch Johrzehnte kritisiert.

D Aagherige vum Gröger hän kei Nochricht vu siinem Dod bikumme. D Muetter, d Anna Gröger, het erscht 1954 drvu erfahre, d gnaüere Umständ erscht anne 1978. Aü d Marie Lindgren het erscht doo Gnaüeres erfahre.

Dr Filbinger isch iber die Artikel informiert wore, voreb si üsebrocht wore sin. Är het drno am 4. Mai 1978 e Erklärig abgää. U. a. het er doo gsait:
Är heb „mit allen Mitteln“ versuecht, em Dienscht in dr Marinejuschtiz z entgeh:

D ZEIT het die Stellungnahm zämme mit em Bricht iber dr Gröger am 12. Mai 1978 im Wortlüt abdruckt. In eme Kommentar drzue het dr Chefredakteur Theo Sommer gfrogt:
Dr SPIEGEL het am 8. Mai 1978 iber dr Fall brichtet. Dr Rüsgäber, dr Rudolf Augstein, het kommentiert:
Zue siinere Entlaschtung het dr Filbinger uf siini Mitwirkung an andere Prozäss verwise, wu mit Frejsprich oder mit Begnadigunge gändet hän. In däne Fäll het dr Filbinger as Richter oder Akläger Spiilraim gha un het si fir d Aklagte gnutzt, so aü bi Verfahre gege Regiimgegner. Do gits verschiidini Fäll, wu dr Filbinger Hans dr Aklagte gholfe het, im e Dodesurteil z entgoh.

Am 5. Mai 78 het er im Fernseh e Erklärig abgä, ass er kei einzigs Dodesurteil gfellt heb un numme im Fall Gröger as Akläger d Dodesstrof beatrait heb. Aü zue dr Schwäbische Zittung het dr Filbinger am 10. Mai 1978 gsait: "„Es gibt kein einziges Todesurteil, das ich in der Eigenschaft als Richter gesprochen hätte.“"

E wichtigi Roll in dr effentlige Üssenandersetzig het dr Satz gspiilt :"„Was damals Rechtens war, kann heute nicht Unrecht sein.“" Am 5. Mai 1978 hän Spiägel-Redakteer dr Filbinger in sinere Wohnig mit em Urteil im Fall Gröger konfrontiärt. In dr Üsgab vum 15. Mai hän si sälle Satz, wu dr Filbinger gsait heb, vereffentligt. Dä Satz isch in dr Effentligkeit eso interpretiärt wore: Dr Filbinger diäg s Rächtssyschtem vum Nationalsozialismus as Ganzes fir Rächt asähne. Zum Biispiil dr Germanischt Hans Mayer het gfolgeret: „Dann kann es aber, im Sinn des heutigen Politikers Filbinger, nicht den Begriff eines ‚Unrechtsstaates‘ geben. Gar nicht zu reden von den Menschenrechten.“ Dr Erhard Eppler, wu dert SPD-Fraktionsvorsitzende un Oppositionsfiehrer im bade-wirttebergische Landtag gsi isch, het drno im Filbinger vorgworfe, är heb e „pathologisch gutes Gewissen“.

Dr Filbinger drgege het gsait: „Damals habe ich mich aber nur gegen den Vorwurf der Journalisten gewehrt, ich hätte im Fall Gröger das damalige Recht gebeugt.“ Dr Wolfgang Jäger meint, s diäg viil drfir spräche, ass dä Satz, wu dr Filbinger drmit heb welle sage, ass er rächtlig kei Spiilraüm fir d Rettig vum Gröger gha hat, ass dä Satz vum Spiägel-Redakteer uf e „formelhafte – missverständlige – Nänner“ brocht wore isch.

S ARD-Magazin "Panorama" het am 4. Juli 1978 iber e Dodesurteil gege ne Deserteur brichtet, wu dr Filbinger as Vorsitzende Richter am 17. April 1945 verhängt gha het. Dr Aaklagt isch dert scho üs Ditschland gflichtet gsi, wege däm isch des Verfahre „in Abwesenheit“ gfällt wore. Bi dem Urteil isch s um dr Obersteuermann Alois Steffen wege Fahneflucht un „Wehrkraftzersetzung“ gange, wel er as Kommandant vum Hafenschutzboot "NO 21" mit em Boot un 15 Mann Bsatzung uf Schwede gflichtet isch. S Urteil het nit kenne vollstreckt wäre, wel dr Verurteilt sich nimmi in dr Riichwitti vu dr ditsche Militärjustiz befunde het.

Dodruf sin vum Staatsministerium zwei anderi Urteil bekannt gmacht wore, wu dr Filbinger as Richter gfällt gha het: e Todesurteil vum 9 April 1945 gege dr Obergfreite Bielke wege Mord, Meuterei un Fahneflucht. Dr Bielke het am 15. März 1945 sii Kommandant verschosse gha, wel dää d Bsatzung vu siinem Hafeschutzboot "NO 31" nit het welle ins neutral Schwede flichte loo. Aü dää Aaklagt isch üs Ditschland gflichtet gsi (no Schwede) un isch wege däm „in Abwesenheit“ verurteilt wore. . Bim zweite Urteil isch s um e Soldat gange, wu vum Filbinger ebefalls in Abwäseheit am 16. Febber 1945 zue 15 Johr un 6 Monet Zuchthüüs verurteilt wore isch. Dr Grichtsherr het des Urteil wider ufghobe, wel d Todesstrof erforderlig gsi seig. Zum e zweite Verfahre isch s aber nimi kumme.

Dr Filbinger het drno üsgsait, ass er diä Urteil vergässe gha heb, wun er vor 33 Johr in dr Turbulänze vum ditsche Ruckzug unterschriibe heb un wu kenni Folge fir d Betroffene gha hebe.

Am 3. Aüguscht 1978 het s Staatsministerium vu Bade-Wirttemberg no ne Verfahre bekannt gää: Dr Matros Herbert Günther Krämer isch am 17. Aüguscht 1943 wege fortgsetztem Plindere zerscht zue acht Johr Zuchthüüs, drno zum Dod verurteilt wore. Dr Filbinger het des Urteil beatrait gha, glichzittig aber em Grichtsherr Verherergebnis vorglegt, wu ne Begnadigung rächtlig meglig gmacht hän. Im e witere Verfahre het dr Filbinger as Aakläger drno erreicht, dass des Urteil in e achtjährigi Frejheitsstrof umgwandlet wore isch.

Wel dr Filbinger zwe Monet lang gsait gha het, är heb „kein einziges Todesurteil selbst gefällt“, wel er zerscht gsait gha het, är heb dr Fall Gröger vergässe, derwilscht ihm d Fäll wider iigfalle sin, wu er dr Aklagte gholfe gha het, isch er fir vili Medie un fir e große Deil vu dr Effentligkeit nimmi glaübwirdig gsi.

Schliäßlig isch aü dr Ruckhalt fir dr Filbinger in dr eigene Südwescht-CDU gschwunde. Am 7. Aügüscht 1978 isch dr Minischterbräsidänt drno zruckdrätte, well er ke Belaschtig fir d eige Bartei het welle sii. In dr Sach het er aber nit nogä: Dr het zu sinem Ruckdritt gsait: „Dies ist die Folge einer Rufmordkampgane, die in dieser Form in der Bundesrepublik bisher nicht vorhanden war. Es ist mir schweres Unrecht angetan worden.“

D Kritik am Hans Filbinger het sich no dr Untersuechig vu däm Fall dur dr Wolfgang Jäger im Wesentlige uf sechs Pinkt bezoge.

Zum eine isch ihm si Verhalte as Marinerichter vorgworfe wore:

Zum zweite isch ihm si Verhalte 1978 vorgworfe wore:

Anne 80 isch dr Filbinger aü üs em Landtag üsgschiide.

Anne 79 het er s „Studienzentrum Weikersheim“ mitgrindert – des isch e „Dänkfabrik fir e betont gristlich oriäntierte grischtdemokratische Konservatismus“. Wel e Deil Referänte un au e Deil zitwiiligi Mitglider vum Studiezentrum aü im Umfäld vu dr „Neje Rächte“ oder sogar in dr rächtsextreme Szene aktiv sin, wird s Studiezentrum scho sit dr Mitti vu dr 1980er Johr kritisiert. Dr Filbinger isch bis 1997 dr Leiter vu däm Zäntrum gsii un bis zu sinem Dod Ehrebräsidänt.

Vu sinem Ruckdritt ab het dr Filbinger viil Graft uf si persenligi Rehabilitation verwändet. Dr Hegschtpunkt in däm Zämmehang isch si Buech "Die gschmähte Generation," wu anne 1987 erschiine isch un 1994 e dritti, erwittereti Uflag erläbt het. In däm Buech wiist er nit numme d Aschuldigige gege ihne as Militärrichter zruck, dr setzt sich aü grundsätzlig mit em Schicksal vu dr Griägsteilnämmer-Generation üsenander. D meischte vu däne seige in zivile un militärische Diänscht „in üswägslose moralische Konflikt gstande“ un diäge jetz drfir „verunglimpft“ un „gschmäht“ wäre. Dr Filbinger het mit sinem Buech aber ke Meinigsumschwung kenne erziile.

Aü e wisseschaftligi Untersuechig vum „Fall Filbinger“ vum Prof. Dr Heinz Hürten, vum Prof. Dr. Wolfgang Jäger un vum Prof. Dr. Hugo Ott, publiziärt im Johr 1980, het d effentlig Meing nit kenne ändere.

D Üsenendersetzig, wu anne 78 ihre Hegschtpunkt gha het, isch bis ins Johr 2007 alliwiil wider ufgflammt. So ischs noch im Septämber anne 2003, wun er effentlig zu sinem 90. Geburtsdag hätt sotte gehrt wäre, zu effentlige Aklage kumme, so z Friiburg uf ere Versammlig vu Filbinger-Gegner. D Fraktione vu dr SPD un vu dr Griäne hän z Friiburg un z Stuegert akindet, ass si d Empfäng boykottiäre.

Im März 2004 isch dr Filbinger uf ere gmeinsame Lischte vu allene Stuegerter Landtagsfraktione as Mitgliid vu dr Bundesversammlig vorgschlage un eistimmig gewehlt wore. Diä Funktion as Wahlmann bi dr Bräsidäntewahl het er zum 7. Mol solle iinämme, so aü – ohni Brotescht – 1994 un 1999. Aber anne 2004 hän d SPD, d PDS, d Griäne, d Schriftstellervereinigig P.E.N. un dr Zentralrat vu dr Jude in gritische effentlige Reaktione dra Astoß gnumme un sich dodrmit zum Deil vum Stimmverhalte vu dr eigene Landtagsfraktion dischtanziärt.

Dr Filbinger Hans het bis z letscht unter dr Bschuldigung as „furchtbare Jurischt“ usw. glitte, wu no sinere Meinig nit brächtigt gsii isch. So noch am 21. Febber 2007, wu diä Vorwirf nomol in ere Buechbsprächig in dr Badische Zittig ernejeret wore sin. In däm Artikel isch em (im Bezug uf dr Fall Gröger) vorgworfe wore „offensichtlicher Mangel an Demut für den Umstand, dass er jemanden, an dessen gewaltsamen Tod er maßgeblich beteiligt war, so lange überleben durfte.“

Am 1. April 2007 isch dr Filbinger Hans in sinem Hüüs z Friiburg-Ginterschtal verstorbe.

Bim Staatsakt fir dr Filbinger am 11. April 2007 im Friiburger Minschter het dr Minischterpäsidänt vu Bade-Wirttebärg, dr Günther Oettinger, gsait, dr Filbinger seig kei Nazi gsii, aber e Gegner. Friili heb er sich in dr Zwäng vum Reschiim sowennig kenne entziäge wiä Millione anderi.
Diä Red het im e große Deil vu dr Prässi Emperig üsglest. D Bundeskanzleri Merkel het im Oettinger as CDU-Vorsitzeri adelifoniärt un gsait, si hätt sich e differenziärteri Würdigig gwinscht.

Am 13. April 2007 isch in dr Süddeutsche Zeitung e Artikel vum Rolf Hochhuth unter dr Iberschrift „Der Lügner“ erschiine. Do polemisiärt dr Hochhuth gege dr Oettinger un schribt, dr Filbinger heb dr Matros Göger noch dr Kapitulation „persönlich noch in britischer Kriegsgefangenschaft ermorden lassen“. Do drzue heb er „von den Briten zwölf Gewehre“ glehnt. As Quälle git dr Hochhuth (ohni dr Namme z nänne) e Buech im Rowohlt-Verlag a, wu iber dr Gröger handle diäg.
Dr Walter Gröger isch aber am 16. März 1945) also nit noch em Griäg hiigrichtet wore. Des Buech, wu dr Hochhuth sich druf beriäft, isch uffesichtlig dr Roman „Steilküste“ vum Jochen Missfeldt, wu bi Rowohlt anne 2005 erschiine isch. Dä het mit em Gröger un em Filbinger nyt z due, handlet aber aü vu Desserteer, wu in änglischer Gfangeschaft hiigrichtet wäre. Diä Üsfiährige vum Hochhuth sin in dr große Zittige iberal scho vorab zitiärt wore. Am 14. April 2007 het d Südditsch Zittig im Hochhuth si Erklärig miäße dementiäre; des Dementi isch aber mit Üsnahm vu dr FAZ in keinere greßere Zittig beachtet wore.

Wu dr Oettinger im e Uffene Briäf „Missverständnis“ in dr Effentligkeit bedüürt het, aber d Red nit zruckgnumme het, het dr Zentralrat der Juden in Deutschland dr Ruckdritt vum Oettinger gforderet. Am 16. April het dr Oettinger vor em CDU-Präsidium z Berlin sini Üssage iber dr Filbinger widerruefe. Diä meischte, wu si Ruckdritt gforderet gha hän, sin uf des ani zfriide gsii.

Am 17. April 2007 het dr emeritiert Berliner Domkapitular Wolfgang Knauft e Gedänkgottesdiänscht fir dr Filbinge welle halte. Dä Gottesdiänscht in dr Berliner Sankt-Hedwigs-Kathedral hätt sotte zum Adänke dra sii, ass dr Marinejurischt Filbinger im Berliner Pfarrer Karl-Heinz Möbius, wu 1944 wäge „Wehrkraftzersetzung“ aklagt gsii isch, s Läbe grettet heb. Gege dä Gottesdiänscht het s massive Protescht gää vu Politiker vu dr SPD, dr FDP un dr Griene, aber aü vu Berliner Katholike, wu s fir nit aagmässe ghalte hän, ass em Filbinger gedänkt wird „am Grab vum Bernhard Lichtenberg“, em ehmolige Berliner Domprobst, wu in dr Sankt-Hedwigs-Kathedral begrabe isch un wu 1943 uf em Transport ins KZ Dachau gstorbe isch. Dr Berliner Erzbischof Kardinal Sterzinsky het dä Gedänkgottesdiänscht fir dr Filbinger derno verbotte, er het dodermit welle verhindere, „dass der Gottesdienst missbraucht und missverstanden wird“.

Dr ZEIT-Journalischt Robert Leicht zitiert in dr Üsgab vum 19. April 2007 e Brief, wu dr Filbinger am 29. September 2006 an d ZEIT gschribe gha het: "„Die Rehabilitation des Hans Filbinger ist eine totale, und sie ist vor aller Öffentlichkeit erfolgt. Leider hat dieses Ergebnis nicht dazu geführt, dass nun Die Zeit ihrerseits einen Schlussstrich unter diese Sache gezogen hätte.“" As Antwort heb d ZEIT-Redation an dr Filbinger gschribe: "„Die Berichterstattung und resümierende Kommentierung der ZEIT kulminierten in einem Leitartikel vom 11. August 1978 aus der Feder von Kurt Becker, in dem es an entscheidender Stelle wörtlich hieß: Filbinger verweigert sich noch immer der Erkenntnis, dass er nicht wegen seines Dienstes als Marinerichter das späte Opfer eines neu aufwallenden, moralischen Rigorismus geworden ist, jedenfalls nicht wegen der Beteiligung an jenen Entscheidungen, die zu Beginn der Affäre bekannt waren, sondern wegen seines Verhaltens in den letzten Monaten.« Und der antwortende Redakteur schloss mit einer persönlichen Bemerkung, dass nämlich einer »Neubewertung des Falles nach wie vor Ihr gewissermaßen legendärer Satz im Wege stehen dürfte, wonach was damals Recht war, heute nicht Unrecht sein könne. Sie haben seinerzeit noch versucht, dieses Dictum zu interpretieren ich denke aber, es lässt sich nicht interpretieren, sondern nur in Gänze bedauern. Das allerdings wäre ein Zeichen der Größe, das viele beeindrucken würde.“" Im sim Kommentar zum Tod vum Filbinger un dr Oettinger-Affäre schribt dr Robert Leicht derzue: "„Das Zeichen blieb aus. Quod erat demonstrandum?“"

D Susanna Filbinger-Riggert, d Dochter vum Filbinger, het im Oktober 2009 im Hüs vu ihre Mueter em Filbinger sini Dagebiecher gfunde, unter anderem aü üs dr Zitt vum Zweite Wältkrieg. Si het si üsgwärtet un e Buech driber gschribe. Im e Interview mit dr Frankfurter Allgmeine Sunntigszittig im April 2013 het si gsait, d Iistellung vu ihrem Vater sej zwar kritisch gsi un si heb aü kei Hiwiis druf gfunde, ass dr Filbinger e Aahänger vum Nationalsozialismus gsi wäre, aber si heb aü kei Wort vun ere Verurdeilung oder vun ere Ablähnung gfunde. Üs ihre Sicht heb sich ihre Vater fir s Funktioniere vum System Wehrmacht instrumentalisiere loo, e Gegner vum Nationalsozialismus sej er nit gsi


Biografii

Filbinger-Affäre

Vergangeheitsbewältigung

Eigedarstellung

Kritik

Verteidigung

Dokumäntation

Oettinger-Red


</doc>
<doc id="14538" url="https://als.wikipedia.org/wiki?curid=14538" title="Wolfgang Jäger">
Wolfgang Jäger

Dr Wolfgang Jäger (* 24. Aügschte 1940 z Niedereschach) isch e ditscher Professor fir Bolitikwisseschaft un vu 1995 bis 2008 Rektor vu dr Universität Friiburg gsi.

Dr Jäger Wolfgang het vu anne 1960 bis 1966 Politikwisseschaft, Gschicht un Latiin gstüdiärt, un zwar an dr Uni vu Friibirg im Briisagaü, Minche un an dr London School of Economics and Political Science. Anne 1966 het er s Staatsexame gmacht; im Johr druf isch er z Friiburg wisseschaftlige Assischtänt wore.

Anne 1969 het er promoviärt (Titel vu dr Dokterarbet: ""Politische Partei und parlamentarische Opposition im Denken von Lord Bolingbroke und David Hume"").

Anne 1973 het er habilitiärt (d Vorüssetzig, zum as Brofässer kenne schaffe) mit dr Arbet: ""Öffentlichkeit, Parlamentarismus und Parteienstaat. Zur Kritik an einem deutschen Demokratieverständnis"."

Siter 1974 isch er z Friiburg Profässer fir Wissenschaftligi Politik.

Zu dr nationale un internationale Ehrige, wun er bikumme het, ghert dr Ehredokter vu dr Uni Iasi (Rumäniä, 1999), dr franzesisch Orde "Chevalier dans l’ordre des Palmes Académiques" (2000), d Verdiänschtmedalliä vum Land Bade-Wirttebärg (2000) un dr Ehredokter vu dr Uni Montréal, Kanada (2004).

In dr akademische Sälbschtverwaltig an dr Friiburger Uni het er vu anne 1982-86 dr Vorsitz vun Große Senat gha, vu 1987 bis 1989 isch er Prorektor gsii un ab 1995 bis 2008 isch er Rektor vu dr Uni gsii.





</doc>
<doc id="14545" url="https://als.wikipedia.org/wiki?curid=14545" title="Itingen">
Itingen

Ütige (hochdytsch Itingen) isch e politischi Gmeind im Bezirk Sissech vom Kanton Basel-Landschaft in dr Schwiiz.

Ütige liggt im Ergolztal zwische Lieschtel und Sissech uff 363 m ü.M. Im Gegesatz zu allne andere Gmeinde im Ergolztal wird Ütige nur dur dr Zug (Regio-S-Bahn), und nid au dur e Bus, ans Netz vom öffentlige Verkeer agschlosse. Es isch drumm, obwohl guet gläge, es bizz isoliert. Ütige hett en gmeinsame Bann nur mit Sissech, Lause und uff e kurzi Distanz mit Zunzge.
S Wappe stammt vo 1946. Es zeigt en fliegende silbrige Fisch uffeme rote Grund. Es isch s Wappe vo de frienere Bsitzer vom Hof Ütige, em Basler Gschlächt Utingen.

Utingen taucht s erschti Moll 1226 inere Urkunde-n-uf. Dr Name, wo uff -ingen ändet, wie au dr alt Dorfkärn mit synere gschlossene dopplete Hyyserzyyle dytte uff e friehmittelalterligi Siidlig. Im 15. Joorhundert hett s Örtli de Eptiger gheert, 1467 isch es an d Stadt Basel verkauft worde. Bis ins 19. Joorhundert hett dr Ort vornämlig vo dr Landwirtschaft und dr Posamänterei gläbt. Im 20. Joorhundert isches hauptsächlig zumene Woonort worde, bsunders am rächte Ergolzufer, wo vor de 1950er Joor nid bebaut gsi isch. Siner Bewooner pändle s Tal duruff oder vor allem durab zem Schaffe. Aber es gitt au es bizz Induschtrii. So sin es paar Verteilzentre, namentlig das vo dr IKEA, syt langem z Ütige.





</doc>
<doc id="14551" url="https://als.wikipedia.org/wiki?curid=14551" title="Fraubrunnen">
Fraubrunnen

Froubrunne isch e politischi Gmeind u ehemolege Houptort vom Amt Froubrunne im Kanton Bärn i dr Schwyz.

Froubrunne lit 8 km westnördwestlich vo Burdlef und 16 km nordnordöstlich vo Bärn. Z Dorf isch ire breite Mulde am östliche Rand vom Rapperswiler Plateau und am Westrand vor Schwämmäbeni vor Ämme.

Zu Froubrunne ghöre d Wiler "Binnu", "Ungerbärg" ufem Rapperswiler Plateau u dr "Bischof" südlech vo Schalune. Sit em 1. Jänner 2014 ghöre ou di ehemalige Gmeinde Büüre, Etzukofe, Graferied, Limpech, Möuchi, Schalune u Zouggeried aus Dörfer zur Gmeind Froubrunne.

Froubrunne gränzt a Messe, Ungeramsere u Buechegg im Kanton Soledurn, a Bätterchinge, Aeflige, Rüedtlige-Aucheflüeh, Lyssach, Chärneried, Jegischtoorf, Ifwiu u Schüne im Kanton Bärn.

Quäuue: Bundesamt für Statistik 2005
Mit 1'835 Iwohner (Stand vor de Fusion) het Froubrunne zu de mittugrosse Gmeinde im Kanton ghört. Vo 1970 bis 2013 het sich d Ywohner meh aus verdopplet. Sit dr Fusion sis öpe 4850 Mönsche, wo z Froubrunne wohne.

D Gmeind lit ar alte Houptstrass vo Bärn uf Solethurn. Dr nächscht Outobahnaschluss ad A1 befindet sich 5 km entfärnt z Chiupberg. Froubrunne lit ar Schmauspurbahn RBS vo Bärn nach Solethurn. Vo Froubrunne us füehrt e Buslinie über Lyssach (IKEA) nach Burdlef.

Z Gmeindgebiet vo Froubrunne isch scho sehr früech bewohnt gsi. Me het Funde us dr Latène-Zit gmacht. O us dr Römerzit het me Überräschte vo Hüser, Strasse u Münze gfunge.

D Gschicht vo Froubrunne hanget starch mit dere vom Zisterzienserinnechloster zäme, wo vo de Grafe vo Kyburg bi dr Sidlig "Mülinen" gstiftet worde isch. Urkundlech wird Froubrunne z erste mau 1267 aus "Frouwenbrunnen" erwähnt. Dr Name het sich de über "Vrouwenbrunnen", "Frowenbrunnen" zu Froubrunne veränderet. Dr Ursprung vom Name lit ir Übersetzig vom Chlostername "Fons beatae Mariae".

Dür Schänkige und Chöif isch z Chloster schnäu zu grossem Bsitz cho. Wo d Gugler 1375 z Chloster überfaue hei, isch o z Dorf säuber i Mitleideschaft zoge worde. Uf em Tafelefäud im Norde vom Dorf si de d Gugler aber vo de Bärner gschlage worde.

Nach em Ustärbe vo de Kyburger (1420) ischs Chloster unger d Hoheit vo Bärn cho. Nach dr Reformation ischs Chloster säkularisiert worde (1528) und d Ländereie vom Chloster si zur Landvogtei Froubrunne zämegfasst worde. Z Chloster isch zume Schloss umbout worde und het aus Sitz vom Landvogt dienet; während d Chiuche abbroche worde isch.

Nach em Imarsch vo de Franzose (1798) hets abermaus e Schlacht uf em Tafelefäud gäh: zwüsche de Truppe vom Napoléon und de Bärner. Ab 1803 isch Froubrunne Houptort gsi vom Oberamt Froubrunne, wo 1831 dr Status vome Amtsbezirk übercho het un uf Ändi 2009 ufglöst worde isch. 

Dür d Entwässerig vom Sumpfgebiet im Froubrunnemoos het me 1848–49 u 1918–19 viu Kulturland gwunne.

Uf de 1. Jänner 2014 hei fougendi acht Gmeinde; Büüre, Etzukofe, Froubrunne, Graferied, Limpech, Möuchi, Schalune u Zouggeried fusioniert u "Froubrunne" aus neue Gmeindsname gwäut.



</doc>
<doc id="14556" url="https://als.wikipedia.org/wiki?curid=14556" title="Dokument">
Dokument

Es Dokument, alem. Dokumänt (vom latinische: "documentum" = bewiisendi Urchund; "docere" = lehre) isch 



</doc>
<doc id="14557" url="https://als.wikipedia.org/wiki?curid=14557" title="Eich LU">
Eich LU

Eich esch en politischi Gmeind im Wahlkreis Sorsi vom Kanton Lozärn i de Schwiz.

Eich lit am Oschtufer vom Sämpachersee zwösche Sorsi ond Sämpech. Sit em Bou vom der Outobahntunnu "Eich" eschs Dorf teilt i Underdorf am See ond s Oberdorf bi dr Chöuche. Eich het fougendi Wiler: "Oberhundgäue", "Brand", "Buechmatt", "Voremwaud", ond "Vogusang", wo ou grad es eigets Quartier am Hang obe esch. Vo dr Gmeindsflechi send 67,9 % Landwirtschaftlechi Flechi, 19,5 % Waud ond 12,6 % Sidligsflechi.

Eich gränzt a Gunzbu, Nüderef, Sämpech ond Schänke.

Quälle: Bundesamt für Statistik 2005
Ändi 2005 het Eich 1'495 Iwohner gha. Sit 1970 het sech d Bevölkerig fascht verdrüfacht. D Grönd ligged im Bou vo de Outobahn A2 ond dä schöne ländläche Lag.

Dr Uusländeraateil esch 2014 bi 6 % gläge.

75,2 % vo dr Iiwooner send im Jahr 2000 römisch-katholisch gsii, 15,2 % evangelisch-reformiert.

D Gmeind esch döre Aschloss ad Poschtoutolinie "Sorsi-Schänke-Eich-Sämpech Station" as Netz vom öffentläche Vercher agschlosse.

S Dorf Eich lit a dr Houptstross Sorsi-Sämpech. Der nöchscht glägenig Outobahnaschloss ad A2 esch 3 km entfärnt ds Sämpech.

D Gegend am Sämpachersee esch scho sit Jahrtusende besidlet gsi. Es git Fund os römischer ond alemännischer Zit. Dr Ort werd z'erscht mou underem Name "Heiche" ime Schutzbrief vom dütsche König Heinrich III. 1045 erwähnt aus Bsitz vom Chorherrestift Möischter. Onder de Herrschaft vo de Habsburger esch Eich nominell vo Sämpech verwautet worde. Eich esch 1415 onder ds Herrschaft vor Stadt Lozärn cho und Teil vom Michelsamt worde.

Bi dr Nationauraatswahle 2015 hät s das Ergebnis gää: BDP 1,6% , CVP 24,6% , FDP 23,0% , GLP 4,4% , GP 4,3% , SP 5,5% , SVP 32,3% , Süschtigi 4,1%.

Dr Gmeindspräsident vo Eich esch dr Reto Zbinden (Stand Februar 2016).

D Arbetslosigkeit esch im Jahr 2011 bi 1,1 % gläge.

Bi dr Volkszellig 2000 hend vo dr 1256 Iiwohner 97,7 % Dütsch aus Houptsprach aagää, 0,5 % Französisch, 0,2 % Italienisch ond 1,6 % anderi Sprache.

Dr hochalemannisch Dialäkt vo Eich ghört zue dr Übergangsmundarte zwösche dr Weschtschwiizer ond dr Oschtschwiizer Dialäkt.





</doc>
<doc id="14560" url="https://als.wikipedia.org/wiki?curid=14560" title="Wenslingen">
Wenslingen

Wäislinge (hochdytsch "Wenslingen") isch e politischi Gmeind im Bezirk Sissech vom Kanton Basel-Landschaft in dr Schwiiz.

Wäislinge liggt uff 571 m ü.M. am Hauptzug vom Jura im südweschtlige Deil vonere Hechi zwischem Ei- und em Ergolztal. Nochbergmeinde sin Ormalinge, Roteflueh, Ammel, Oltige, Zeglige, Chilchbrg und Däggnau.

S Wäisliger Wappe gitts sit 1946. Es isch dur e sänkrächte Strich in dr Mitti in zwei Helftene teilt. Links wird e grieni Tanne, wo uff eme schwarze Bode vor goldigem Grund stoot, rächts e goldigi Weizeähre uff rotem Grund zaigt. S Wappe erinneret an die grosse Waldflechene und die bedytend Landwirtschaft. D Farbe sin e Remineszänz an die ehemooligi Zuegheerigkeit zer Herrschaft Thierstai.

Vom Ortsname us, wo 1280 s erscht Moll erwäänt wird, nimmt me d Gryndig vo Wäislinge im 8. Joorhundert a. Erschti Spure vo menschliche Tätigkeite sin aber elter, so gitts e römischs Brand-Gräberfäld im Gebiet Heid. Am Ändi vom 10. Joorhundert hän d Grafe vo Homberg-Thierstai weschtlig vom Dorf e grossi Burg baut, wo aber scho 1180 widr verloo worde isch (Ödenburg). 1372 hett dr Ort zer Herrschaft Farnsburg gheert, isch denn aber 1446 vo de Grafe vo Falkestai emene Basler Bürger verpfändet worde und 1461 in Bsitz vo dr Stadt Basel ko. En erschti Schuel isch uffs Joor 1757 beläit. Im 2. Wältkrieg isch Wäislinge wie so mängi Baselbieter Gmeind Truppestandort gsi. Die stationierte Truppe hän vor allem Verteidigungsalage gege en allfällige Aagriff vo Hitler-Dytschland baut.

Z Wäislinge befinde sich meereri grösseri Höhlene vo regionaler Bedytig.


Traugott Meyer, 1895–1959, Dichter und Schriftsteller



</doc>
<doc id="14562" url="https://als.wikipedia.org/wiki?curid=14562" title="Wintersingen">
Wintersingen

Wintersinge (hochdytsch Wintersingen) isch e politischi Gmeind im Bezirk Sissech vom Kanton Basel-Landschaft in dr Schwiiz.

Wintersinge liggt uff 430 m ü.M. im Norde vom Bezirk Sissach imene änge Talkessel zwische Sissech und Rhyfälde. Als eini vo de wenige Baselbieter Gmeinde liggt dr Ort öschtlig vom Ergolztal und isch drumm uff Rhyfälde usgrichtet. Nochbergmeinde sin Maisprch, Buus, Rickebach, Sissech, Nusshof und s aargauische Magde.

S Wappe exischtiert sit 1939. Uffeme rote Fäld sin schreg überenand drei silbrigi Pfyyl abbildet. Es stellt s Wappe vo de Rudolfs vo Wintersinge us em Joor 1284 dar.

1196 wird Wintersingin s erschti Moll inere Urkunde erwäänt. Dr Ortsname uff -inge dyttet uff e frieneri Siidlig hi, wo villicht noch emene Winitheri benennt worde isch. Bodefünd und Flurnäme belegge e no älteri Siidlig in dr Gegend. No um 1880 selle Überräscht vomene römische Guethsof uff em Breitfäld z gseh gsi sy. Im friene Mittelalter hetts schyynts unterhalb vom Dorf e Freihof in keeniglichem Bsitz ghe, wo Flüchtling Koscht und Loschii abotte hett. Ursprynglig thiersteinerisch, isch dr Ort farnsburgisch worde und 1461 in Bsitz vor Stadt Basel ko. Vo 1814 bis 1833 hett Wintersinge allerdings nid zem Bezirk Sissach bzw. sine Vorgänger, sondern zem Bezirk Lieschtel gheert. Us äänliger Zyt stammt au dr Räbbau, wo bis hytte betriibe wird.





</doc>
<doc id="14563" url="https://als.wikipedia.org/wiki?curid=14563" title="Wittinsburg">
Wittinsburg

Wytschbrg (oder "Dr Wytschbrg", hochdytsch Wittinsburg) isch e politischi Gmeind im Bezirk Sissech vom Kanton Basel-Landschaft in dr Schwiiz.

Wytschbrg liggt uff 572 m ü.M. in ere Mulde vom Tafeljura zwischem Homburger- und Diegtertal und wird vo Buckte us erschlosse. Nochbergmeinde sin Diepflige, Gälterchindä, Rümlige, Buckte, Chärnerchindä, Diegtä, Dännike und uff es paar Meter Dürne.

S Wappe vo 1944 zeigt uff dr schwarze Schildhelfti e goldigi Kornähre und uff dr goldige Helfti e schwarzi. S Wappe stellt dr dominierend Ackerbau im Tafeljura dar.

Bodefund belegge menschlichi Aktivitäte uff em Wytschbrg uss dr Stai- und Römerzyt. S Dorf goot uff e Siidlig zrugg, dären-ihrer Gründer villicht Widubar oder Witheris gheisse hett. 1358 isch Witerberg inere Urkunde erwäänt. Die hyttig hochdytsch Schrybig uf -burg hett sich erscht im 18. Joorhundert afoo duresetze, im Dialäkt ischs bim -berg bis hyt bliibe.
Wytschbrg hett zer Herrschaft Homburg gheert, isch 1305 an Bischof und 1400 an d Stadt Basel ko. Vom Mittelalter bis in d Neuzyt sin d'Steigruebe, wo Mühlistai, Türstürz und Fänschtergwänd uss Dänniker Muschelagglomerat gliiferet hän, vo Bedytig gsi.



</doc>
<doc id="14565" url="https://als.wikipedia.org/wiki?curid=14565" title="Zeglingen">
Zeglingen

Zeglige (hochdytsch Zeglingen) isch e politischi Gmeind im Bezirk Sissech vom Kanton Basel-Landschaft in dr Schwiiz.

Zeglige liggt uff 535 m ü.M. z oberscht im Eital ganz im Süde vom Baselbiet. Nochbergmeinde sin im Norde Häfelfinge, Rünebrg, Chilchbrg, Wäislinge, Oltige und im Süde die soledurnische Wise, Lostorf und Rohr

S Wappe vo 1944 zeigt e silbrigi Wagedeichsle uff rotem Grund und versinnbildlicht d Gabelig vom Eital südlig vo Zeglige.

Zeglige wird als Zegningen s erschti Moll 1358 gnennt. Fund uss dr Bronze- und Yysezyt im Tal und römischi Siidligsspure uff dr Hochebeni zeige aber, dass es scho friener Mensche ir Gegend gee hett. Sitt römischer und friehmittelalterliger Zytt hett sich südlig vo Zeglige d Stroos, wo vom Homburgertal ko isch, deilt: einersyts noch Wise-Erlimoos-Trimbach-Olte, anderersyts zer Schofmatt noch Kienberg-Aarau. 1372 hetts Dorf zer Herrschaft Thierstai-Farnsburg gheert und 1461 hetts d Stadt Basel kauft. Bis ins 16. Joorhundert isch z Zeglige e St.-Agatha-Kapälle gstande.

Hystorischi Bausubstanz isch kuum verbliibe, abers Dorfbild (e langzooges Buuredorf) isch grossmeerheitlig intakt bliibe.




</doc>
<doc id="14566" url="https://als.wikipedia.org/wiki?curid=14566" title="Zunzgen">
Zunzgen

Zunzge (hochdytsch Zunzgen) isch e politischi Gmeind im Bezirk Sissech vom Kanton Basel-Landschaft in dr Schwiiz.

Zunzge liggt uff 397 m ü.M. am undere-n-Änd vom Diegtertal a dr Autobahn A2. Nochbergmeinde sin Ütige, Sissech, Dürne, Dännike und Höllschtä.

S Wappe exischtiert sit 1948. Uffeme goldige Fäld stoht uff eme rote Bärg e schwarze Turm mit Zinne. Symbolisiert wird dodrmit dr Heidebüchel mitsamt dr ehemoolige Burg. D Farbe gääl-rot zeige die friener Zuegheerigkeit zur Herrschaft Habsburg-Laufeburg.

1323 wird dr Ort als Zunzkon s erschti Moll erwäänt und hett wool ursprynglig zer Herrschaft vo dr Homburg gheert. Wie bie Diegtä und Dännike handlet sichs eigentli um ein friehmittelalterlig-alemannische Ortsname uf -ing, wo mit em druffolgende -hofen verschmolze isch und zu -kon oder -gen abgschliffe worde isch. Flurnäme und en bsundere Hügel spräche aber für e frieneri Besiidlig. Dä Hügel - dr «Büchel» isch s Woorzeiche vo Zunzge. Är isch ca. 30 m hoch und hett e Volume vo ca. 6000 Kubikmeter. E Datierig isch bishär nid möglich gsi, en Untersuechig vo 1950 hett Teil von ere friehmittelalterlige Burgalag (ca. um 900) zem Vorschiin brocht. Dr Sag noch sell dr Hunnekeenig Attila do begrabe syy. Au e Begräbnisstett uss dr Zyt vor Völkerwanderig isch allerdings wyter möglig.

1223 isch dr Ort in Bsitz vo de Grafe vo Habsburg-Laufeburg ko, wo dr Ort an die Edle vo Frick, speeter vo Eptige, verleent hän. 1461 isch dr Ort an d Stadt Basel glangt. Währenddäm um 1700 ca. 200 Lyt z Zunzge gläbt hän, sins 1900 scho 685 gsi. 1956 hett me d Tuusger-Gränze überschritte. Wichtigscht Arbetgäber für vili Joore isch d Basler Yysemöbelfabrik gsi, wo 1899 gründet worde isch.

Woorzeiche vom Ort isch dr Heidebüchel, wo um die erscht Joortuusigwändi e Holzburg treit het. Dr Büchel isch ca. 30m hoch, sin Ursprung nid klar (lueg Gschicht). Ebefalls sehenswärt isch die gwölbti Dorfbachbrugg uss Stai.



 


</doc>
<doc id="14569" url="https://als.wikipedia.org/wiki?curid=14569" title="Mattenenglisch">
Mattenenglisch

Ds Mattenänglisch isch e Soziolekt vom Bärndütsche. Sy Name het nüt mit Änglisch z tüe, sondern mit sym Ursprungsort, em Bärner Mattequartier, bzw. der Mattenängi, wo ds traditionellen Unterschichtsquartier vo Bärn isch gsy. Syt sech im Louff vom 20igschte Jahrhundert d Bevölkerigsstruktur vo däm Quartier starch het veränderet, wird ds Mattenänglischen im Alltag nümm bbruucht. Es git aber e Verein, wo's bis hüt pflegt.

Die mattenänglischi Gheimsprach glycht em Pig Latin, wo im änglische Sprachruum verbreitet isch. Es zeichnet sech aber bsunders derdür uus, das der erscht Vokal immer ganz ersetzt wird. Teil Lüt bezeichne nume die Gheimsprach als "Mattenänglisch".

D Regle göh eso:


Unbetonti Partikle blyben entweder unveränderet, oder si wärden als Bestandteil vo anderne Wörter behandlet, we si sech enklitisch a nes Wort alehne, bispilswys:

Der mattenänglisch Soziolekt het e Huuffe spezielli Usdrück gha. Zum Teil lat sech dä Wortschatz uf überregionali Gounersprache wi ds Rotwälsche (byspilswys "e Ligu Lehm" für 'es Stück Brot') oder d Sprach vo de Schwyzer Fahrende, ds Jenische, la zrüggfüere. E Groossteil vo däm Wortschatz wird hüt zwar nümm bbrucht, aber es paar mattenänglischi Wörter sy i ds normale Bärndütsch ufgnoh worde. Bispil:





</doc>
<doc id="14575" url="https://als.wikipedia.org/wiki?curid=14575" title="Inzlingen">
Inzlingen

Inzlige litt im südweschdlichschde Zipfeli vo Bade-Würtemberg uff eme Usläufer vom Dinkelbärg im Dreiländereck Dütschland - Schwiz- Frankrich un hett e unmiddelbari Gränz zum Kanton Basel Schdadt.

S´litt uff ere Höchi vo 365 m ü.M., die högschdi Erhebig isch 514 m un die niedrigschdi 314 m. Idyllisch iibettet in e Daal isch Inzlige umgää vo vil Wald un Matte.

D´Gmei isch polidisch sälbschdändig mit ere eigene Verwaldig, wo im Wasserschloss ihr Sitz hett.

Urkundlich erwähnt isch Inzlige s´erschd mool 1229 als " Inzlingin".

Di - inge Orte hen en germanische Urschprung. Vermuedlich hett im 6. - 7. Joohrhundert e Herr Inzilo obe an de Stroßeegge " Kapelle- Steinewäg" e Buurehof errichtet, un doodruf isch de Ortsname begründet.

Unterinzlige wird au erwähnt, es gitt e Bezeichnig voo "Hinderseppige", was d´Vermuedig zulosst, daß es urschprünglich zwei Dörfer gsi sin, wo ums Joohr 1238, wo d´Dorfchille " St. Peter un Paul" errichdet worde isch, zämmegwagse sin.
Im Joohr 1511 wird s´erschd Mool s´Wasserschloß erwähnt.
Wasserburge sin ab em 12 Joohrhunder erbaut worde.

D´Familie Reich vo Reichestein, wo e Basler Gschlecht gsi isch, het 1394 die Hohe Gerichtsbarkeit über Inzlige als Lehe erhalde.

S´wird vermueded, daß es Schloss in drei Abschnitt baut worde isch, e genaues Datum litt nitt vor, me vermueded, s´mues so um 1500 gsi sii. Usbaut hänn sie um 1563 - 1566, schpöder dann in de Joohre zwüsche 1674 und 1745 hett es sie barocke Karakter erhalde. 

Hütt noo chaa me die Rokokostrukur, Kniegetäfer, Fülligsdüüre, Supraporte, Chachelöfe und iiglegti Fuesböde bewundere.

1805 isch Öschdreich zwunge worde, die Bsitztümer abz´drädde, vo do ewäg hett Inzlige zue Bade ghört.

1819 ändet die langi Reicheschdeiner Gschicht, s´Schloss un au de Waidhof sin verchauft worde. 
Im Lauf vo de Zitt hett es mehreri Eigedümer vom Schloss geh un es isch au für verschiedeni Zwäck, wie Industriebetrieb, Wohnhuus und Landwirtschaft gnutzt worde.

1969 hett d´Gmei des Schloss erworbe un es bis 1977 umbaue loo. Me findet dinne nitt numme d´Gmeiverwaldig, sondern au e Spiesreschdaurand vo der ghobene Gaschdronomie ( Michelinsternli), Konferenzräum un e chleinere Feschdsaal.

De Verein zur Erhaldig vom Inzliger Wasserschloss kümmered sich um de Erhald vum Schloss.

1903 hett me oobe am Steinewäg 7 alemanischi Bladdegräber gfunde, durch Undersuechige hett me zweifelsfrei feschdgschdellt, daß es sich um e Alemannefriedhof ghandlet hett, wo ums Joohr 700 aaglegt worde si mues.

Uf der hüddige Neusetzi hett me dann 1939 bim Bau vo Wohnhüüser Keldegräber entdeckt, wo vom Aafang 7. Joohrhundert gschdammt hänn.

Do druss uuse losst sich feschdschdelle, daß Inzlige scho lang vor 1229 exischdiert haa mues.

Ergebnis vo dr Landdagswahle sit 2006: 

Iiwohner hett des beschauliche Dörfli so um die 2600 in rund 1200 Wohnige uff ere Gemarkigsflächi vo 948 ha. Es hett e Usländeraadeil vo 4,6 % (stadisdisches Landesamt 2005)

Ab 1235 stönn an de Südhäng e beachdliche Mengi Rääbe, 1921 sin es dann numme noo 2 ha gsi, huett isch nütt me doodefoh z´seh.

D´Landwirtschaft isch beschwerlich gsi, me hett in de Bundsandschdeischdeibrüch im Underdorf un in de Muschelchalchsteibrüch im Oberdorf si Uskomme gfunde.

Spöder dann sin die Arbeider nach Lörrach, Basel oder Gränzach Wyhle ind Fabrike zum schaffe.

Noch em zweide Wältchrieg hett sich des Dorf dann zue ere ghobene Wohngmei entwicklet. 

Hütt gits numme no ei größere landwirtschaftliche Betrieb un 9 chleini.

E Grundversorgig isch vor Ort mit eme Läbensmiddellade, ere Metzg, em Beck, eme Bluemelade, zwei Frisör, e Arzt, e Zahnarzt, Massage- un Chrankegymnaschdigpraxis, eme Schuelade, zwei Banke un au ere Apodek. Zweimoohl in der Wuche isch Märt an de Bruggewoog, e Buur vom Riehrberg verchauft si Obscht un Gmies.

Au chleini Handwärksbedrieb sinn aasässig, wie e Zimmermann, e Moohler un au zwei Inschdalladeur.

Beize dürfe uf Grund vo der Laag zue der Schwiz nitt fehle, so gits sechs vo dere Sorde, un näbem Wasserschloss isch au no der öbbis userhalb liegende Landgaschdhof Waidhof e prämierdi, ghobeni Beiz.

1806 isch di aldi Schuel errichdet worde. 

Nach viele Umbaude isch es 1966 Zitt gsi, in e Neubau umszieh.

Bis Ändi 80ger Joohr hett me e Grund- un Hauptschuel ghaa, un hütt chönne nur noo d´ Grundschuelchinder d´Buttebergschuel bis zum Änd vo de vierde Klass bsueche.

Chindergärde gitt es drei, de kadolischi St. Elisabethe, de Gmeichindergarde im Erschdel un des vo ere Eldereiniziadive gründetes Mäuslehäusle.

Zahlriichi Verein, under anderem e Durn- un e Schpordverein, e Musikverein, e Gsangsverein, drei Fasnachtsclique un e im Umkreis bekannti un beliebti Guggemusik isch z´ Inzlige daheim.

S´Waiefeschd vom Musikverein isch in de ganze Regio bekannt, friejer hänn sich au bekannti Showgrösse e Schdelldichiih gähh.

Inzlige wird au Waieland gnennt. Waie sinn dünni Blächchueche us Hefideig mit ere Uflag uss tradizionell Öpfel, Zwätschge oder Ziebele.

Polidisch isch die Gmei scho immer schwarz gsi, s´stadisdische Landesamt hett uf ihrer Internetsidde veröffendlicht, daß 2004 bi ere Gmeirootswahl mit insgesamt 2023 Wahlberechdigde un ere Wahlbedeiligung vo 61 %, 60,3 % d´CDU gwählt hänn un 39,4 % d´SPD.

E freiwilligi Füürwehr hett des Dorf au, die e vorbildlichi Jugendusbildig mache un do derfür viel Lob ernde us em Kreis.

Inzlige brofidiert vo siinere Lag, d´Nochberstädt hänn e riesiges kuldurelles Agebot: 

Basel isch e Wäldschdadt, Theater, Musicals un e wunderschöni Altschdadt laade zum Bummle ii. Un vili wichdigi Mässe wie d´Uhre-un Schmuckmäss, d´Mustermäss oder d´Herbschdmäss beschere au de Inzlinger Feriewohnigsvermieder un de Hotelies volli Bedde.

Für Nadurliebhaber lade Wandergebiet im noche Schwarzwald, in de Vogese un im Jura siini Gäschd iih. Un au d´Wäg in un um Inzlige sin guet usbaut.
Un wer sie Gäld los werde will, cha in Basel sii Glück versueche oder isch au in ere Schdund mit em Audo in Freiburg im Breisgau.

1983 het d´Boscht e Briefmarkereihe " Burge un Schlösser" ghaa, doo hett s´Inzliger Wasserschloss vo ere 50 Pfennigbriefmarke gwunke, un des isch s Pordo für Boschdcharde gsi.

1995 hett Inzlige im Landesweddbewerb "Unser Dorf soll schöner werden" e Goldmedaille griegt




</doc>
<doc id="14576" url="https://als.wikipedia.org/wiki?curid=14576" title="Uster-Oetwil-Bahn">
Uster-Oetwil-Bahn

D Uschter–Oetwil-Bahn (UOeB) isch e Schwyzer Bahngsellschaft gsi, wo im Züri Oberland vo 1909 bis 1949 e schmalschpurigi Überlandbahn betriibe hät.

Villi Wünsch, Projäkt, Lokalinterässe sind scho vorhande gsi. D Forchbahn hät scho im Jahr 1873 e Konzession für de Abschnitt vo Esslinge nach Uschter gha.

Im Jahr 1893 isch es Gsuech für de Buu vonere schmalschpurige Schtrassebahn vo Winterthur über Uschter nach Ötwil am See und witer via Schtäfa, Männedorf nach Meile iigreicht worde.
Im März 1895 isch es normalschpurigs Projäkt für ei Bahnlinie vo Effretike über Volketschwil–Uschter–Egg und dur en 250 Meter lange Pfanneschtiiltunnel nach Meile vorgschtellt worde. De Gmeind Ötwil am See hät diä Schtreckefüerig über Egg natürli nöd gfalle und hät defür e Wiiterfüerig über Ötwil nach Üerike/Schtäfa schtatt nach Meile vorgschlage. Wils scho es buurriifs Projäkt ge hät für e schmalschpurigi Bahn vo Wetzike über Grüenige, wo an Zürisee hät sölle füere, hät di kantonali Komission e Fusion vo dene beide Projäkt gforderet.

1896 händ d eidgenössische Rät ei Konzession für e normalschpurigi Bahn vo Uschter über Mönchaltorf–Gossau–Ottike nach Grüenige erteilt und vo dete nach Hombrächtike, wo en Aschluss a d äbefalls projäktiirti Uerikon-Bauma-Bahn (UeBB) erfolge sötti.




</doc>
<doc id="14582" url="https://als.wikipedia.org/wiki?curid=14582" title="Aesch BL">
Aesch BL

Ääsch (hochdytsch "Aesch") isch e politischi Gmeind im Bezirk Arlise vom Kanton Basel-Landschaft in dr Schwyz.

Ääsch liggt an dr Birs uff 315 m ü.M. zwischem Faltejura (Blaue) und em Tafeljura (Gämpe). Dr Ort gränzt an Duggige, Pfäffige, Ettigä, Därwyyl, Ryynech und s soledurnische Dornech.

S Ääscher Wappe, wo syt 1937 offiziell isch, zaigt uff silbrigem Grund en schwarze Speer us Yyse und rächts obe dra en rote Stärn mit säggs Straale. Es handlet sich doodrbyy ums Wappe vom usgstorbene Basler Adelsgschlächt Macerel, wo im 14. Joorhundert die elter Ääschburg (hitte Ruine Bärefels) als Lehe gheert het.

E jungstaizytlichs Dolmegrab, wo stärbligi Überräscht vo 47 Lyt dinne gsi sin, wyst uff e frieni Besiidlig vor Region hii. Im friene Mittelalter isch dr Ort relativ bedytend gsi, wie ryychi Grabfünd am Andlauerwäg (6./7. Jhd.) und am Salwäg (9./10. Jhd.) belegge. Am Saalwäg hett me au Spure vonere Kapälle uss karolinigischer Zyt gfunde. Bis ins 18. Joorhundert isch dr hitte normali Wäg ins Laufetal nid meeglig gsi, will d Birsschlucht bim Chessiloch z Grellige nid z überwinde gsi isch. Also isch dr Wäg ins (obere) Laufetal über dr Plattepass gange, wo au scho d Römer brucht hän. A däm Wäg, in dr Ääscher Klus, hetts Gschlächt «Ääsch» – e thiersteinischs Dienschtmannegschlächt, drei Burge, Münchsberg, Schalberg (Vorgänger Burg Engenstein) und Frohburg (au Tschöpperli gnennt) baut und dr Wäg so kontrolliert. S Gschlächt isch im 13. Joorhundert usgstorbe und ihrer Burge sin als Lehe an Bischof vo Basel ko. Bim grosse Ärdbebe vo Basel 1356 sin d Burge zersteert und verloo worde. Wäärend em Drissgjöörige Krieg isch s Dorf 1638 vo schwedische Truppe plünderet worde. 1792 ischs Fürschtbischtum Bsel uffghobe und als Raurakische Republik konstituiert worde. Die isch 1793 als Département du Mont-Terrible Frankryych yyverlybt worde, so dass d Ääscher kurzi Zyt Franzose gsi sin. 1815, noch em Wiener Kongräss, isch s Dorf definitiv zur Schwiizer Eidgenosseschaft ko.

Ääsch liggt an dr Jurabahn Basel - Dälsbrg - Biel. Am Bahnhof, wo am linke Birsufer und dodrmit am Ortsrand gläge isch, haltet all halb Stund d Regio-S-Bahn Linie 3 (Dälsbrg-Laufe-Basel-Olte). In Ortskärn fahrt d Tramlinie 11 vo dr BLT, wo vo Basel kunnt und Ääsch als Ändstation hett. D Buslinie 65 fiehrt vom Bahnhof vo Dornach yyber Ääsch noch Pfäffige.

D Schnällstroos J18 fiehrt vo Basel (Autibahn A2) bis noch Ääsch und heert am Dorfrand bim Schloss Angestai uff. D Hauptstroos vo Basel durs Laufetal fiehrt dur Ääsch.





</doc>
<doc id="14583" url="https://als.wikipedia.org/wiki?curid=14583" title="Aesch">
Aesch

Aesch isch dr Name vo mehrere Schwiizer Ort:
Äsch isch d Churzform vo de Gmeind Dürrenäsch im Kanton Aargau
Lueg au:


</doc>
<doc id="14584" url="https://als.wikipedia.org/wiki?curid=14584" title="Allschwil">
Allschwil

Allschwyl (umgangssprochlich au "Schwellheim" oder "Schwelleme", hochdytsch Allschwil) isch e politischi Gmeind im Bezirk Arlise vom Kanton Basel-Landschaft in dr Schwiiz. Sii isch noch Rynech die Gmeind mit de meischte Yywooner vom Baselbiet.

Allschwyl liggt am südweschtlige Rand vo dr Stadt Basel und isch mit ihre komplett zämmegwaggse. D Kantonsgränze verlauft zmittst durs Siidligsgebiet und so gitts Stroosse, wo die eint Sitte zer Stadt Basel, die visavis zue Allschwyl gheert. Am andere Ortsrand isch Allschwyl vo zwai Sytene vo Frankrych umgeh. Geografisch und kulturhistorisch gheert Allschwyl zem Sundgau. Nochbergmeinde sin Schönebuech, Oberwyl, Binnige und die franzeesische (elsässische) Gmeinde Neuweiler, Buschwiller, Hégenheim und Saint-Louis.

S Wappe vo 1939 zeiggt uf blauem Grund en goldige Schlüssel krytzt mit eme silbrige Schwärt. Es isch s'Symbol vo de Heilige Petrus und Paulus, de beide Patron vo dr Dorfchile. 

Urkundlig wird dr Ort Almswilre 1033 s'erschti Moll erwäänt, abr Fünd uss dr Stai-, Bronze- und Römerzyt züüge vonere lange Gschicht vom Ort. In fränkischer Zyt hettt Allschwyl zem Herzogtum Elsass gheert und isch 1004 zum Bistum Basel ko. 1525 hett Stadt Basel mit Allschwyl en Schirmvertrag gschlosse, wo vorübergehend bis 1595 d Reformation yygfiehrt hett Wäärend em Drissgjöörige Krieg isch s Dorf 1634 vo schwedische Truppe plünderet worde. 1792 ischs Fürschtbischtum Bsel uffghobe und als Raurakische Republik konstituiert worde. Die isch 1793 als Département du Mont-Terrible Frankrych yverleibt worde, so dass d'Allschwyler kurzi Zyt widr Franzose gsi sin (nochdäm sis scho im 1. Joortusig lang gsi sin). 1815, noch em Wiener Kongräss, isch s Dorf definitiv zur Schwiizer Eidgenosseschaft ko. Dr lokali Name Schwellheim oder (elter) Schwelleme dürfti in dr Mitti vom 20. Joorhundert entstande sy.

Uffgrund vo dr gynschtige Lag vor Gmeind (stadtnoch, Flughafe, Landesgränze) und dr styyrlige Belaschtig sin z'Allschwyl relativ villi glaineri Firmene asässig, vor allem sog. Startup-Unternähme in dr Chemii-, Pharma- und Biotechbranche. Die hän sich z'Allschwyl zem sogenannte "Innovationszentrum Nordweschtschwiiz" zämmegschlosse. Bekannti Firmene sin u. a. Actelion, Polyhpor, MDL Information Systems. Au d Färnseestation Nordwescht 1 hett ihri Studios z'Allschwyl gha.

Wie in dr ganze Region isch au z'Allschwyl d Fasnacht stark in dr Bevölkerig verankeret. Dr Umzug am Sunntig ei Wuche vor dr Basler Fasnacht gheert zue de grössere vo dr Region, isch aber noni bsunders alt, isch doch Allschwyl bis vor em Bauboom in de 1970er Joore no e glaises Dorf gsi. Entsprächend ka's d Allschwyler Fasnacht au nid mit däre z'Basel, z'Lieschtel oder z'Sissech uffnee. Sii hett aber mit de Joore iire eigne Charme entwickelet. En alte Bruuch, wo in de letschte Joore reaktiviert worde isch, isch d'Eierläset im Friehlig. 

E Halle- und e Freibad biete Erholig und Aktivität im Wasser. Für Jungi gitts es Jugendfreizythuus, en Robi-Spiilplatz und s'Jugendland.

Allschwyl isch mit emene dichte Stroosenetz mit dr Region verbunde, hett aber ken Schnällstrooseaschluss, was zumene hoche Verkehrsufkomme uff de Hauptstroose fiehrt, bsunders zu de Pändelzyte, wenn d Elsässer via Allschwyl noch Basel zur Arbet kemme oder wieder hai geehn. 

Bis zum Dorfplatz fahrt d Tramlinie 6 vo dr BVB, wo noch Basel und witer noch Rieche bis an d Landesgränze bi Lörrach fiehrt. Drei Buslinie (33, 38, 61) verbinde d Quartier vo Allschwyl unterenand und mit Basel, Schönebeuch, Binnige und Oberwyl.






</doc>
<doc id="14603" url="https://als.wikipedia.org/wiki?curid=14603" title="Rheinfelden AG">
Rheinfelden AG

Rhyfälde ([]; hochdüütsch: "Rheinfelden") isch ä Stadt und dr Hauptort vom glichnamige Bezirk im Kanton Aargau.

D Stadt lyt am Rhy, im Weschte vom Fricktal und a dr Grenze zu Dütschland. Si isch geschichtlich, wirtschaftlich und gsellschaftlich nooch mit dr Stadt Badisch Rhyfälde uf de andere Rhysite verbunde.

D Altstadt vo Rhyfälde lyt am linken Ufer vom Rhy. Dr Fluss wird doo durch s "Inseli," ä rund 150 Meter lange Felschopf, i zwei Ärm ufdeilt, en schmale bi dr Stadt zue und dr breiter uf dr änere Syte. D Rhyschiff chönnte vo dr Nordsee bis zu dr Ländti vo Rhyfälde ufefahre.

Dr Magdenerbach lauft uf dr Oschtyte vo der Altstadt dure und macht es Tääli, wo wie en alte Stadtgrabe vor der mittelalterliche Stadtmuur lyt.

D Flächi vo de Gmeind hed 1612 Hektare; vo dene sin 804 Hektare bewaldet und 309 Hektare überbout. Uf der Oschtsyte vo der Stadt isch s Grosse Waldgebiet mit em "Wäberhölzli" und der "Rüüchi." Im Weschte lyt d Ebeni vom "Augarte" und em "Kloosfäld." Bim Augarte isch die nöi Rhybrugg mit em Zollposchte. Dr höchschti Punkt isch sich uf 419 Meter uf em "Berg," en ere Hööchi vom Jura, die tiefschti Stell isch uf 270 Meter am Rhy unde.

D Nochbergmeinde vo Rhyfälde in dr Schwyz sind Chaiseraugscht im Weschte, Olschberg im Südweschte, Magde im Süde und Möhli im Oschte. Im Norde grenzt Rhyfälde a die dütschi Schwöschterstadt Badisch Rhyfälde.

Zwüschem aargauischen und em baadische Rhyfälde cha me über d Rhybrugg, wo es schön Wäärch vom Architekt Robert Maillart isch. Vorhär het s scho sit em Mittelalter do e Brugg über e Fluss gha.

Bi Rhyfälde goot d Autobahn A 3 dure, wo im Stadtpiet grad zwo Uusfahrte het: "15 Rheinfelden Ost" mit em Zuebringer id Stadt und zum Bezirkspital und "14 Rheinfelden" mit der Verbindig a d Kantonsstrooss und über di nöi Rhybrugg uf Dütschland zu der "A 861".

D Gegend um Rhyfälde isch scho vor öppe 10'000 Joor besidlet gsi. Zu dere Zyt hän Mensche in dr "Ermitage" gläbt, das isch e chlini, natürlechi Höhli. Vor über 2'000 Joor isch i der Nöchi, im hütige Augst, d Römerstadt Augusta Raurica gründet worde, die erschti römischi Sidlig im Piet vo de hütige Schwyz. 

I dr zweite Hälfti vom 10. Joorhundert, unter de Burgunder, isch uf em Inseli im Rhy e Burg bout worde. Me het ere spöter eifach "Schtei" oder "Schtei vo Rhyfälde" gseit; es isch dr Sitz gsi vo dr Familie vo de Grafe vo Rhyfälde. Hüt gseht me nüt me dervo. Dur d Hüroot vo der Agnes vo Rhyfälde isch s Gebiet vo de Rhyfälder ad Zähringer cho.

Näbe der Burg isch Rhyfälde zun ere Handelssidlig worde, wo der Zähringer Konrad I. zur Stadt gmacht het. Do dermit isch Rhyfälde die ältischti Schwyzer Zähringerstadt und die ältischti Stadt vom Kanton Aargau überhaupt. Die erschti Rhybrugg vom Inseli uf die rächti Syte vom Fluss het Rhyfälde im Joor 1150 bout. Dank dere Brugg isch d Lag vo der Stadt immer wichtiger worde. 

Sid 1125 isch Rhyfälde e freii Riichsstadt gsi bis 1330, wo si a d Habsburger gfalle isch. 1446 isch denn d Burg Schtei vo de Basler, de Bärner und de Soledurner kabut gmacht worde. 1449 het d Stadt aber scho wider de Habsburger ghört. Das aber nume bis anne 1468, denne hän d Habsburger s ganze Fricktal an Burgund verpfändet. Au das isch nid lang eso bliibe: Wo d Eidgenosse d Burgunder gschlage hän, isch Rhyfälde 1477 wider öschdrichisch worde.

Im Dryssgjöörige Chrieg het Rhyfälde schwäär under de Kämpf zwüsche de Schweede und de Spanier und zwüsche de Schwede und de Refermierten und de Kaiserlich-Bayrische Truppe glitte. Vil Hüüser und d Rhybrugg sind verprune. Au im Holändische Chrieg und im Öschtrychische Eerbfolgchrieg isch d Stadt zwüsche d Fronte groote, dasmol sind s d Kämpf zwüsche de Franzoose un de Öschtrycher gsi, wo dr Stadt staarch gschadet händ. D Burg "Schtei" isch vor em Chrieg versteercht und zun ere chlyne Feschtig usbout worde; anne 1744 isch si aber vo de Franzoose gsprängt und bis ufe Bode gschlisse worde.

Sid 1802 isch Rhyfälde der Hauptort vom nöie Kanton Fricktal gsi, und jetz isch der nördlich Teil vom Stadtbann ännet em Rhy vo der Stadft wäggcho; 1803 isch der Kanton Fricktal im Kanton Aargau ufgange und Rhyfläde isch sid denn en aargauischi Stadt.

1844 het me bi Rhyfälde mit drmit agfange, Salz us em Bode z hole. Dank der Sole sind es paar Kurhotäll entstande.

1856 isch di badischi Hochrrhybahn zwüsche Basel und Waldshuet ufgange, und jetz het Rhyfälde im Badische ääne e Bahnhof gha. 1875 isch d Bahnlinie uf der Schwyzer Syte vo Basel zum Bözbärg ufgange, mit em Bahnhof Rhyfälde bi der Stadt zue.

Bi Rhyfälde stoot d Brouerei "Fäldschlössli", wo ane 1876 gründet worden isch.

1898 het am Rhy s Wasserchraftwärch Rhyfälde dr Betriib uufgnoo. Das prächtige alte Wäärch näbem Fluss het men aproche und dur s Neue Wasserchraftwäärch Ryfälde ersetzt, wo 2010 dr Betriib ufgnoo het.

A dr Maartgass stoot s Fricktaler Museum, wo es Stadt- und Regionalmuseum isch.

Im Huus zum Salme isch d Stadtbiblioteek.

Sid em 16. Joorhundertr isch d Rhyfälder Fasnacht dokumäntiert.




</doc>
<doc id="14606" url="https://als.wikipedia.org/wiki?curid=14606" title="Runeninschriften (Kontinent)">
Runeninschriften (Kontinent)

Under kontinentale Runeinschrifte verstoot mer epigrafischi Inschrifte vo Ruune, wo ide Völkerwanderigszit und im Früemittelalter ufem europäische Festland (ohni Skandinavie) gschribe worde sind.

Die Inschrifte chönet verschidnige germanische Stämm zuegornet werde, öppe d Hälfti a de Alemanne.

Die ältiste Inschrifte stamet usem 3. Joorhundert, die jüngste usem 7. Joorhundert. Abem 19. Joorhundert händ verschidnigi Lüt afange noiji Runeinschrifte afertige, wo ide Forschig as "Fälschige" klassifiziert werdet.

Nöd zu de epigraphische Inschrifte ghöret Ruune und Ruuneraije, wo i mittelalterliche Büecher (Manuskriptruune) gschribe wore sind.

Chlini Statistik: bis zum Joor 2005 vertailet sich die kontinentale Runeinschrifte öppe so:

Da sind nu rundi Zaale, gnaui Zaale sind nöd mögli, well de Runecharakter vonere Inschrift nöd immer klar isch und au d Zueordnig zumene bestimmte Stamm nöd selte schwer isch. Pro Joor werdet öppe zwoo bis drai noiji Inschrifte ufem Kontinent gfunde.

Die ostgermanische Runeinschrifte ghöret zude ältiste ufem Festland und stammet usem 3. und 4. Joorhundert. Si chönet ade Gote, de Wandale und Burgunder zuegschribe werde und sind hoptsächlich uf Waffe abrocht worde. Si sind imene ältere Futhark vom nordische Typ (aistrichigi Hagal-Rune) gschribe und zaiget zum Tail Sonderforme. E paar Rune sind vom Wulfila is Gotische Alfebeet öberno worde.

Die burgundischi Lanzespitze vo Dahmsdorf (Brandeburg; um 250) zaigt s Wort ranja, wa as ""Renner"" düted werd. Nebet de Rune sind ono anderi Symbol igritzt worde, e Moosichle und e Chrais, also möglicherwiis e Symbol vode Sune, denn e Triskele und e Swastika (Hooggechrüz) und 27 Pünkt. Die burgundischi Runefible vo Charnay (Frankriich; 2.Drittel 6.Jh.) ghört em früene Mittelalter aa. Si zaigt die fast ganz Ruuneraaije und de ainzig burgundischi Satz, wo öberliferet isch. 

Die bikanntisti gotischi Runeinschrift isch de Halsring vo Pietroassa (Rumänie; vor 380). Si zaigt die gotischi Inschrift gutaniowihailag, wa als "/Gutanî ôþal wîh-hailag/" ("sakrosankts Erbguet vode Gote") glese werd. Anderi gotischi Runeinschrifte sind d Lanzespitze vo Kowel (Ukraine; um250) und de Spinnwirtel vo Letcani (Rumänie; 4.Jh.).

Ali Inschrifte, wo ade Wandale (Niesdrowitz, Rozwadów, Sedschütz: Pole; 3.Jh.) zuegschribe werdet, sind problematisch und zum Tail liget gär kai Ruune vor.

D Friise sind bsundrigs runechundig gsii und me kennt öppe 25 friesischi Runeinschrifte, wo imene liecht verändrete und erwitrete ältere Futhark gschribe worde sind. Die ältiste Inschrifte stammet usem 5. Joorhundert, die jüngste usem 9. Joorhundert und sind uf allerlai Gegeständ abrocht worde, wie z. B. Sträal, Amulett, Münze. Die maiste stammet us de holländische Provinze Friesland und Groningen. Die Inschrifte bestönd mengisch nu us aim Wort (kambu "Strääl") oder Name (weladu "Wieland"). Die längsti Inschrift isch ufeme Iibeholzstab igritzt worde, wo z Westeremde (Groningen; 8.Jh.) gfunde worden isch. Laider isch de Text mit öber 40 Rune schwer dütbar. E noijiri Dütig lutet: "Uf em Heimetli het de Ämluth d Sünde vom Gschlecht ermanet; uf de Chnüü hends alli gschwige." Anderi Dütige interpretieret die Inschrift as e Zauberspruch gege Sturmfluete oder Fruchtbarkaitszauber.

D Abgrenzig vode friesische zu de sächsische Runeinschrifte isch nöd ganz dütli. Si zaiget wie die friesische Inschrifte zum Tail recht uffälligi Runeforme. De Schemel vo Wreme (Niedersachse; anno 421) zaigt e Bild vomene Hirsch, wo grad vomene Hund agfale werd. Denebet stoot: ksamella lguskaþi, da haisst öppe "Schemel. Hirsch-Schade". Langi Zit hend d Weser-Rune vo Brake (Niedersachse; 5.Jh.) as Fälschig ggolte. Hüt isch mit wüsseschaftliche Methode nochegwise worde, ass die Rune echt sind.

Die fränkische Runeinschrifte stamet usem 6. und 7. Joorhundert und konzentriered sich vor alem um d Gegete vo Koblenz und Mainz, aber au witer westlich i de Ardenne sind Runeinschrifte gfunde worde. Si sind im ältere Futhark gschribe worde. D Inschrift vo Chéhéry (Frankrich, Dep. Ardennes; 6.Jh.) isch e Mischinschrift us Rune und latinische Capitalis. Laider cha si nöd dütet werde. 

D Inschrift vo Freilaubershaim (Rhiiland-Pfalz; um 550) ghört zude wenige Inschrifte wo ganzi Sätz mit Verb zaiget: boso:wraetruna: þk:daþïna:golida ("De Boso het d Rune ritzt. Dich grüesst d Dathina."). D Runefible vo Osthofe (Rhiiland-Pfalz; 2.H.6.Jh.) isch e Bekenntnis an christliche Glaube: "Gott vor di, Tüüfel!". Doch sind d Rune nöme guet lesbar und Dütig somit au entsprechend uusicher.

D Thüringer, d Bayre und d Langobarde hend ebefalls e paar wenigi Runeinschrifte gmacht. Si sind im gliiche Futhark wie die alemannische und fränkische Runeinschrifte gschribe worde und stammet usem gliiche Zitruum. Di maiste thüringische Inschrifte stammet us Weimar (Thüringe; 1.H.6.Jh.): e paar Mane und Fraue hend sich anenand Liebs gwünscht. Us em Piet vo Erfurt stammt di ältischti südgermanischi Runeinschrift. Es isch dr Strääl vo Frienstedt usem dritte Joorhundert nach Chrischtus; er zaigt d Runezeiche kaba, wa "Strääl" (hochdüütsch «Kamm») bidüütet..

D Langobarde hend offebar Rune nume brucht, wo si z Pannonie gwont hend. Uf de baide Fible vo Bezenye (Ungarn; um 550) wünschet zwo Fraue Glück und Sege. Us de Römerstadt Aquincum (Budapest, Ungarn; um 530) stammt en anderi Fible mit Rune. Si zaigt under anderem die erste acht Rune vom Futhark. Witeri Runeinschrifte usem östliche Europa und Balkan, wie die vo Breza (Bosnie; 6.Jh.?), wo fast die ganz Runeraije zaigt, chönet nöd sicher amene bestimmte Stamm zuegornet werde.

Die bayrische Inschrifte sind vode alemannische schwer abgrenzbar, scho nume au, well för die Zit e gnaui Stammesgrenze nöd sicher bestimmt werde cha. Die maiste Runefund stammet us de Umgebig vode Stadt Münche. Sozäge all bayrischi Inschrifte sind schwer leserlich oder nöd dütbar.

Nebet de Friese isch au bi d Alemanne d Chenntnis vo de Rune wiit verbraitet gsii. Bis hüt sind meriri Dotzed Inschrifte gfunde worde, wo im ältere Futhark gschribe worde sind. Die ältiste Inschrifte stammet usem 5. Joorhundert (Oole), die jüngste usem erste Drittel vom 7. Joorhundert. Vill Inschrifte sind unleserlich oder es handlet sich um Psoidoruune. Vo de lesbare Inschrifte zaiget vili nu ais Wort oder en Name, anderi züget aber vo de poetische Fähigkaite vo de Alemanne, wie d Gürtelschnalle vo Pforze (Ost-Allgöi; 2.H.6.Jh.): aigilandiaïlrun: ltahungasokun. De Runeforscher Klaus Düwel het die zwo Zile so dütet: "/Aigil andi Ailrûn, elahun gasôkun./" (De Aigil und d Ailrun hend d Hirsch verurtailt.) Da isch e perfekti germanischi Langzile mit Endraim. Usem gliiche Ort stammt e Ring us Elfebai, wo vonere Frau mit Rune beschribe woren isch: aodliþ:urait:runa: oder uf guet "voraltalemannisch" "/Aodlinþ wrait rûnâ./" ("D Otlinde het d Rune gritzt."). Au zwo anderi Alemannine hend da Sätzli ufgschribe.

Bekannt sind no d Runefible vo Nordedorf wo d Götter Wôdan und Þonar nennt. D Runefible vo Büüli (Schwiz; 2.H.6.Jh.) isch velicht en Hürotsaatrag: frifridil / du / ftmik / l l. Da werd verschide öbersetzt, aber immer öppe im Stil vo "Liebliebling du, umarm/hüroot mi!" Die baide ainzelne Lauch-Rune werdet as Fruchtbarkaitswunsch dütet. Wemmer die Inschrift hinderschi lest, findet me d Wort fudlidi, wa prompt as Bezaichnig vo de wiibliche und männliche Gschlechtstail (ahd. fud, lidi "Vulva, Penis") dütet worden isch. Öberhopt isch um die Inschrift vill spekuliert worde und es sind die oobetürlichste Liebesmagiie anzauberet worde. 

Immer wider werd d Echthait vode Runeinschrift diskutiert, wo im Chliine Schuelerloch (Altmühltal) entdeckt worden isch. Es isch die anzigi Runeinschrift ufem Kontinent, wo nöd ufeme lose Objekt isch, sondern inen Fels vonere Höhli gritzt woren isch. Wel de Satz birg:leub:selbrade ("D Birg isch lieb em Selbrat") ade nordische Runeinschrift vo Opedal (Norwege) gliicht, hend vill Forscher agnoo, as do e Fälschig vorlit. Doch, nochdem mer im Joor 2001 bi Bad Chrozinge e Fible gfunde het mit de Inschrift boba:leub agirike ("D Boba isch lieb em Agirich"), nint mer wider aa, as die Inschrift doch echt sii chönt.




</doc>
<doc id="14612" url="https://als.wikipedia.org/wiki?curid=14612" title="Eduard Paulus">
Eduard Paulus

Dr Eduard Paulus (gebora am 16. Oktobr 1837 en Stuegert, wo-nr am 16. April 1907 au gschdorba isch) isch a deitscher Dichter, Kunschthischtoriker ond Archäolog gwä.

Dr Eduard Paulus kommt am 16. Oktobr 1837 en Stuegert uf d Welt. Sei Vadder isch dr Kunschthischtoriker Karl Eduard Paulus, wo vo dr Pfalz noch Stuegert komma isch, ond d‘ Muader d‘ Maria Pauline Zinser, a waschechda Stuegertere. Noch seim Abi studiirt dr Eduard Paulus Archidekdur an dr Polytechnischa Hochschual en seira Hoimatstadt ond nochher no Kunschtgschicht ond Archäologii an dr Uni Minchen. Vo älle eiropäische Ländr hot’r an ganz bsondra Hang zo Italia. Deshalb reist’r emmor wieder mol dort no, abr net bloß, om d‘ Landschaft ozgucket, sondern om zo forscha. 1868 schliaßlich promoviert’r en Diibenga ibr d’Villa d’Este en Tivoli bei Rom.

Am liabschda dät’r an kunschtgeschichtlicha Lehrstual ibernemma, abr a solcher isch grad net frei. Deshalb wuud’r Mitarbeitr bei seim Vadder, dem Karl Eduard Paulus, wo ma heit meischtens als Eduard Paulus da Äldora bezeichnet, em Stadischdischa Landesamt en Stuegert. Bei dem Amt fanget se 1871 damit o, älle wirdabergische Oberamtsbezirk zo beschreiba, ond des isch jetzt au sei Aufgab.

1873 kriegt’r wiidr a nuia Arbet: Jetzt wird’r Konservator vo de vadderländische Kunscht- ond Altertumsdenkmäler en Stuegert. Viir Johr später wuud’r Nochfolger vo seim Vadder beim Stadischdischa Landesamt ond 1893 Vorstand vo dr Staatssammlong vo de Kunscht- ond Altertumsdenkmäler. Als Archäolog isch’r an de Limes-Forschonga ond beim Rausbuddla vo Sacha, wo de alte Kelta henterlassa hend, beteiligt. ‘s Letzschdere isch hauptsächlich uf dr Henneburg bassiirt. So hoißet d‘ Ruina vo-ra keldischa Siidlong bei Hundersenga an dr Donau. Ond so ganz neabaher schreibt’r au no Gedicht ond Theaterstickla. Am 16. April 1907 stirbt’r en Stuegert, wo-nr uf em Fangelsbachfriidhof sei Grab fendet.

Seine bekanndeschde Vers, wo au heit no oft zitiirt werret, stammet aus seim Buach „Arabesken“:

<poem style="font-style:italic">
Dr Schelling ond dr Hegel,
dr Schiller ond dr Hauff,
des isch bei ons dui Regel,
des fällt do gar et auf.
</poem>

Wenn des d Leit heret, wo koine Schwoba send, no werfet se meischtens de Schwoba vor, se seiet a ganz arrogants Velkle, so zom Beisbiil dr Peter Bamm, wo aus Nordrhei-Weschtfala stammt. Koi andrer Volksstamm en Deitschland dät sich selber so loba. Andre abr, ond do ghairt dr Thaddäus Troll drzua, wia-nr en seim Buach „Deutschland, deine Schwaben“ schreibt, send ibrzeigt drvo, dass dr Eduard Paulus des au gar et so gmoint hot. Viilmeh häb’r des so vorstanda han wella, dass d Schwoba ihre Dichter ond Denker ibrhaupt et beachtet, oder no krassr ausdrickt, dass se se missachtet. Schliaßlech stammet au de folgende Vers von-em:

<poem style="font-style:italic">
Allda, in dem Schwabenstamme,
der ein komisches Gemisch
aus erweichtem Urweltschlamme
und des Tiefsinns heilger Flamme,
herb und derb und grüblerisch.
Darum war das Volk der Schwaben
stets von Poesie durchquickt.
Männer sind’s von großen Gaben,
die den Friedrich Schiller haben
außer Landes fortgeschickt.
</poem>





</doc>
<doc id="14613" url="https://als.wikipedia.org/wiki?curid=14613" title="Runenkästchen von Auzon">
Runenkästchen von Auzon

S Runetrückli vo Auzon oder Franksscher Schrein (engl. Franks Kasket) isch e mittelalterlichs Trückli, wo d Totebai vo Hailige ufbewaart worde sind. Es isch us Walrossbai gschnitzt und ghört zu de bidütendste Runedenkmöler, isch aber au e üsserst interessants Objekt us religionshistorische Sicht. Jedi Site vo dem Trückli zaigt e Szene, wo mit Rune im angelsächsische Futhark kommentiert sind, wobi d Vokal zum Tail i Ghaimrune gschribe worde sind. D Sproch vom Trückli isch Altenglisch.

Da Trückli isch im 7. Joorhundert z England in Northumbrie gmacht worde und het möglicherwiis as Reliquieschrain oder as Schmuckschatulle dienet. Es isch im 19. Joorhundert z Auzon (Frankrich) gfunde worde und vom Engländer Sir Augusts W. Franks gkauft worde. De hets denn 1867 em Britische Museum z London vermacht. En Tail wo gfehlt het, isch spöter im Bargello Museum z Florenz gfunde worde.

De Deckel zaigt de germanisch Held und Bogeschütz Egil, wiener inere Burg sich gege e paar Aagriifer wehrt. Öberem Egil isch sin Name i Rune gschribe: ægili. Hinderem Egil sitzt zämeghuuret e Frau. De Egil werd möglicherwiis au i de alemannische Runeinschrift vo Pforze (Allgöi) gnennt.

D Vordersite zaigt links de Brüeder vom Egil, de elbehafti Schmiid Wieland, rechts denebet werdet grad a draine Gäns de Chopf umdrület. Uf de rechte Site sind die drai König abbildet, wo em Jesuschindli huldiget; sie weret vonere Gans agfüert. Die Bildlegende verglicht die "grausami" germanischi Heldesaag mit de christliche Hailslehr: De König Nidhad het de Schmid Wieland gfange ghalte. Um sich z räche, het de seb aber de chlii Bueb vom König Nidhad tötet und usem Schädel vo dem arme Büebli e Trinkschale gmacht. Die füllt er miteme Liebestrank und git de ade jungföiliche Töchter vom König. Drufaber tuet er si vergwaltige. 
Im Gegesatz dezue tüend die drai König vo de biblische Gschicht die (hailig) Jungfrau und und ere sis Chindli vereere. Öber de drai Könige stoot i Ruune mægi, en altenglische Usdruck för die drai König. Rund um d Vordersite lauft e Runeband, mit dem stabende Text:" "Walfischbai. D Fluet het de Fisch an Felsestrand ghobe. Wie isch de Gasric trurig worde, woner ufem Sand gschwume isch."" Mit Gasric isch vermuetli de Walfisch gmaint. De Vers bezücht sich somit uf s Material vom Trückli, wo us Walrossbai gmacht woren isch.

Die link Site zaigt de Romulus und de Remus, wie si a de Wölfin süggelet. Do werd die "unchristlichi" römischi Heldesag agsproche: Die arme Chindli sind usgsetzt worde (und di jungfäulich Muetter, e Vestalin, in Fluss Tiber gworfe). S Runeband wo um die Site lauft lutet: ""Romwalus und Reumwalus, zwee Brüeder. Ernährt het si e Wölfin i de Stadt Rom, wiit weg vomene Dihai.""

Links sitzt e Mischwese, s keltische Flügelross. Vor dem stoot e Chrieger. Denn chunt e Grabhügel und dröber e richtigs Ross, drüber stot i Rune "Gstrüpp Wald". Uf de rechte Site drai Mensche und links devo en andere miteme Schwert, wo bita ""Biisser"" haisst. Da Wort cha aber au ""bitter"" haisse und bzücht sich den uf de Becher unedra. Denn wär aso i dem Becher e Giftwässerli. Do werd jetzt die keltischi Saag thematisiert: d Göttin Rhiannon het e Bueb uf d Welt brocht. Aber no ide Nacht vo sinere Geburt isch er graubt worde. (Er isch spööter imene Rossstall vomene arme Buur gfunde worde). E Dieneri het d Rhiannon mit Bluet verschmiert und het si denn bi irem Maa, em König Pwyll, verlümdet, si hegi s Büebli umbrocht. Druf abe het si as e Ross ufeme Stai vorde Königsburg müese sitze und jedem wo verbi cho isch, müese verzäle, wa si irem Büebli atue hegi. Denn het si müese de Frömdi uf irem Rugge in Hof träge, wiene Ross. S Runeband mit Ghaimrune sait: ""Do sitzt Hors ("Ross") ufem Leidhügel. Si erlidet Unbill, so wies ere d Erta bifole het. E schmerzliche Ort vo Sorge und Quale för s Gmüet."" Wer d Erta gsii isch, wais mer nöd, vermuetet werd en Zämehang mit de gallische Bäregöttin Artio. Au da Spruchband isch i germanische Langzile dichtet.

De römisch Kaiser Titus kämpft gege d Jude, wo us de Stadt Jerusalem flüchet. Une links isch e Grichtszene abbildet, rechts une werdet Gaisle weggfüert. S Spruchband, zum Tail i Rune, zum Tail i latinische Capitalis lutet: ""Do kämpfet de Titus und d Jude. Do flüchet d Iiwohner us Hierusalem. Domgisl"". S letzt Wort isch en Name, vellicht vom Künstler, wo da wertvolli Werch vollbrocht het. De zwait Satz isch uf Latinisch gschribe.

S Trückli vo Auzon vergliicht noch dere Dütig die christlich Hailsbotschaft, wo d Vereerig vom Jesus (-chindli) und de jungfröiliche Muetter Gottes mit de drai Kulture, wo maassgeblich ade Bildig vode angelsächsische Gsellschaft betailigt gsii sind: de Kelte, de Römer und de Germane. Ali drai kenet e Saag oder e Mythos, wo e Jungfrau oder jungi Muetter ungrecht behandlet werd. Glichzitig weret au Chindli, wo grad uf d Welt cho sind, uugsetzt, fern vo jedem Dihai. Jedes Spruchband bestoot us 72 Zaiche (Ruune, Capitalis, Pünkt), e Zaal, wo im Christetum wichtig isch (72 Völker, Sprooche, Schüeler etc.)! Nöd nu da, jedi Ruuneraije het au de Ruunewert 720. Uf die Zaal chunt me, wemer jedere Ruune die Zaal zueornet, wo si ire Platz im Futhark het, aso f=1, u=2, th=3, a=4 etc. und denn all die Zaale zämerechnet. 

Natürli gits ono anderi Dütige, wo ener uf de Verherrlichung vom (germanische) Chriegerlebe basieret. Noch dere Dütig, stoot s Bild vom Romulus und Remus för die ussergwönli Giburt vomene Held, s Bild vom Wieland stoot för Frauegschichte, won e junge Held het, s keltische Bild mitem Grabhügel för de Tod etc.




</doc>
<doc id="14615" url="https://als.wikipedia.org/wiki?curid=14615" title="Stabreim">
Stabreim

De Stabreim isch e stilistisches Element um enere sprochliche Üsserig e bsundrige Ton zverlaije, indem me verschidnigi Wörter, wo eng zunenand ghöret, mit de gliiche Luut lot lo afoo: "Woors Wüsse wurzlet im Lebe." S Gegestuck isch de Endraim wo d Wörter uf e Silbe endet, wo gliich "lutet und tutet". Seltener isch de Binneraim, wo de Raim im Wort ine stoot: "Wer under Böim tröimt, tuet nünt versöime".

Die aifachst Form vo Stabraim sind Wortpaar wie "Maa und Muus", "Chind und Chegel" oder "regelrecht" und "nigel-nagel-noi". So Formle sind zum Tail recht fest und alt. Me kennt mittlerwile meriri alti germanischi Wortpaar, wie "Erde und Ufhimel" as Usdruck för s All oder "Liine und Lauch" um Fruchtbarkait z bewürke. Dur lutlichi Verändrige chönet noiji Paar entstoo: noialemannisch "Ruune ritze" isch e Stabraim, aber i altalemannische Runeinschrifte haissts no "wreit runa", also kan Raim!

De Stabraim isch bi de Germane, Kelte und de Römer gern brucht worde. Am bikanntiste isch de Usspruch vom Julius Cäsar: "veni, vidi, vici!" (I bi cho, has gse und gsigt!) oder de Usspruch vom Cicero: "Ceterum censeo Carthaginem esse delendam" (Zudem verlangi as Karthago zerstört werde mues!). De Stabraim chan aber au i andere Sprooche sporadisch uftrete.

D Germane hend de Stabraim witer entwicklet und e regelrechti Verskunst drusgmacht. Aber er dient au i Rechtstext um sich d Gsetz besser z merke chöne, wie zwai Bispil usem altfriesische Gsetz zaiget: "hengest hof and hundes toth and swines tusk and hana ezel and hritheres horn" (Huf vom Hengst, Zaa vom Hund, Hauer vom Eber, Schnabel vom Huehn, Horn vom Rind) oder: "morth mot ma mith morte kela" (Mord muemer mit Mord chüele). En Prosatext cha öber de Stabraim ohni dütlichi Grenze in e Gedicht öbergoo.

Die ältisti überlifriti germanischi Langzile isch d Runeinschrift ufem Horn vo Gallehus (Dänemark; um 400): 
Usem 6. Joorhundert stammt die alemannischi Runeinschrift vo Pforze (Allgöi), wo nöd nur zuesätzlich no Endraim zaigt, sondern sogär metrisch usglichen isch:

Wörter wo im Stabreim stönd, müend mitem gliiche Mitlut afoo: "Huus und Hof". Klar sind au Konsonantegruppe erlaubt, wie "Schnickschnack" und au verschidnig Gruppe gönd: "Flussfisch fom Fischer Fritz". Aber sp, st und sk tüend nöd as e Gruppe gelte, sondern as ananzige Konsonant und stabet drum nöd underenand und onöd mit aifachem s: en "spitzige Stai" isch kan Stabraim. Uf die Mitlut wo stabet, mues immer e betonte Vokal cho, Vorsilbe chönet nie staabe. Wörter wo miteme betonte Vokal afönd, stabet au mitenand, wobi gern druf glueget werd, ases verschidnigi Vokal sind, da isch aber nöd Bedingig: "an Oostere Aijer esse".

Die aifachsti und ältisti poetischi Form isch die germanischi Langzile, wo nebet de lutliche Regle no anderne bestimmte Regle unterworfe isch. Im Althochdütsche sind öppe 200 germanischi Langzile öberliferet, aber nöd alli sind korrekt, im Altsächsische sinds 6000 und im Angelsächsische sogär 30000 Langzile. 


E Langzile cha no mit witere stilistische Element usgschmückt werde, wie mit em "Endraim" oder "Binneraim".

Vomene "Schüttelraim" red mer, wenn die baide Nebehebige underenand ono staabet:

En "Hooggeraim" lit vor, wenn die letzt Hebig (wo aigetlich kan Stab träge tar), beraits de Stab vode nöchste Langzile zaigt. Da Element chunt im Hildebrandslied 63-66 vor:

In Skandinavie isch d Stabraimdichtig witerusbaut worde und es hend sich verschidnigi Stilforme entwicklet:




</doc>
<doc id="14616" url="https://als.wikipedia.org/wiki?curid=14616" title="Artio">
Artio

D Artio isch e gallischi Bääregöttin gsii, wo vode Helvetier und Treverer vereert worden isch. Ere Name werd vo "artos", em gall. Wort för "Bäär" abglaitet (air. art; kymr. arth).

Z Muri bi Bärn (Schwiz) isch e Bronzeplastik gfunde worde, wo d Göttin Artio darstellt. Si sitzt ufenere Art Bänkli und het en Fruchtchorb im Schooss. Vor ere stoot e riisige Bäär und hinder dem Bäär isch no e Bomm dargstellt. Ufem Sockel stoot die latinischi Inschrift: DEAE ARTIONI LICINIA SABINELLA, wa öbersetzt haisst; "Ade Göttin Artio. Licinia Sabinella (het die Statue gstiftet)".

E wiiteri Inschrift wo a dere Göttin gwidmet isch, stammt usem Moseltal inere Schlucht bi Bitburg-Prüm und isch in Fels ineghaue: ARTIONI BIBER.

Unklar isch, öb d "Ertae", wo ufem Ruunetrückli vo Auzon gnennt werd, e anglisierti Form vo dere Göttin isch.

Im französische Departement Drôme sind meriri Inschrifte vode Göttin Andarta ("Grossi Bäärin") gfunde worde und i de Nööchi vo Grenoble (Frankriich) isch degege de Bääregott Artaios vereert worde und mitem römische Gott Mercurius gliichgsetzt worde: MERCVRIO AVG ARTAIO. Vo England stammt degege en Inschrift, wo de Bäregott Matunus (air. math »Bär«) nennt.




</doc>
<doc id="14618" url="https://als.wikipedia.org/wiki?curid=14618" title="Stadt">
Stadt

A Schtadt (vom Olthochdütscho: "stat" → Schtandort, Schtell, vgl.: Staat) ischt a größore, zivilä, zentralisierte, abgrenzte Sidlung mit anar ogono Vorwaltungs- und Vorsorgungsstruktur und anama Krüzungspunkt vo größara Vorkehrsweogo.

Das hoßt, dass also fascht jede Schtadt an zentrala Ort ischt. Abhängig vu dor Größe, Bedeutung odr Funktion vo anar Stadt untorscheidot ma Klinschtadt, Mittelschtadt, Großschtadt, Millionenschtadt, Weltschtadt, Trabantenschtadt und Schlaufschtadt.

Dio uf dean erschto Blick eindeutige Definition hat abor trotzdem a paar Unklarheite, wio zum Bischpiel d "Größe" und s "Abgrenztsin". Z Dänemark zum Beischpil muss a Schtadt mindeschtens 200 Inwohnar hea, im Dütsche und z Frankreich sand as 2000 Inwohnar, i de Schwiiz 10'000 und z Japan 50'000 Inwohnar, dass a Sidlung als Schtadt bezeichnot werdo ka.

Dorzuo kunnt der ursprüngliche Wortschtamm, der usom Mittloltar vom Schtadträet her kunnt. Das ischt s Räet uf ogone Vorwaltung, d Freiheit vo jedom Inwohnar, s Markträet, s Räet für Gerichtsbarkeit, d Ufhäbung vo dor Leibeigenschaft, s Zollräet und s Münzräet. Ou hützutags isch a beschtimmte Inwohnarzahl no ka Garantii zur Erhebung vo anama Dorf odr anar Marktgmuond zu anar Schtadt. As ischt allad no nötig, dass a höhere offizielle Schtell (Exekutive) dean Beschluss usdrücklich fasst. Im Dütsche wär das zum Bischpil d Landesregierung.

I dor Schwiz wird an Ort bloß denn als Schtadt bezeichnot, wenn ar entwedor me as 10'000 Inwohnar hat odr wenn der Ort im Mittloltar (was bodo seolto ischt) scho s Stadtrecht vorlioho kriogt hat.

Schtädt händ drum ou historisch wio ou regional zimlich vorschidone Entschtehungszemmohäng und Schtruktura. So zogot zum Bischpil jetztige Großschtädt vo dor früoinduschtrialisierto Schtaata ondre Schtruktura und Entwicklungsdynamika as dio so gnennto Megacitis vo do Entwicklungs- und Schwelloländor. D Entwicklung vo Schtädt folgt dorbi of vorgiona Schtadtmodellorn.




</doc>
<doc id="14619" url="https://als.wikipedia.org/wiki?curid=14619" title="Berlin">
Berlin

Berlin isch d Hauptstadt fa Dütschland und gliichzittig a eigenes Bundesland. D Stadt hätt ca. 3,5 Mio Iwohner un isch d gröschti Stadt in Dütschland.

Nach em Zwoida Weltkrieg isch Berlin doilet gweä in en amerikanischa Sektor, en franzeesischa Sektor, en bridischa Sektor ond en sowjedischa. Us dene drui weschtliche Zona hat ma na Weschtberlin gründet, ond us dr sowjedische Oschtberlin.

Berlin isch fa 1949 bis 1990 in zwoa Helftana, nämli in Oschtberlin und Weschtberlin toalat gsi, und durch die bekannte Berliner Muur fa 1961 bis 1989 treanat gsi. D Muure isch noch dr Wiidervereinigung vo dr Stadt fast vollkomme abbroche worde.

Durch de Regierungssitz, d alliierte Mächte nach em Krieg, d Luftbrücke, d Olympiade, es Verlagswese und de kulturelle Austausch mit andere Weltstätte hot Berlin e internationale Usrichtung. Im Zentrum vu Berlin isches es ganz selbschtverschtändlich, dass mer englisch, französisch, spanisch und polnisch nebbe berlinerisch und dütsch gsproche hört.

Fir d westdeutsche und ausländische Gäscht höret sich d Berliner scho emol ruppig und undiplomatisch aa, wenn se onnem abluffet. Dees kummt villeicht durch d große Zahl vu Mensche, wo uff emol abfertigt werre müsset. Wemmer de Aufforderungen Folge leischte tuet, denn hond se fir onnem au en freundlichs Wort und oft en guet gemeinte Rat. Im übrige war Berlin scho immer en Schmelztiggel vu ville Iiwanderer und hott se uff sinne schnoddrige Art no alle integriere könne.

Nach de Widdervereinigung vu Berlin isch de Sitz vum Stadtstaat im "Berliner Roothuus" ("rotes Roothuus" wegge sinner rote Backsteifassade) bim Alexanderplatz. Dett arbeitet de Regierende Birgermoschter vu Berlin, d Senatskanzlei und kummt de Root vu de Birgermoschter zusamme. Dett werret d Staatgäscht empfange und könnet au d Birger und Tourischte neiluege.

Berlin hot vill Verwaltunge im öffentliche Dienscht. D Wirtschaft isch schwach usprägt, weil zu DDR-Zeite de Inselstatus vu West-Berlin und de Wasserkopf-Status vu Oschtberlin Induschtrieansiedlunge verhindert hot. En starke Zweig isch de Tourismus, d Lobbyismus und d Mediebranche und alle Arte vu öffentliche Verwaltunge im Zusammehang mit de Bundesregierung und em Stadtstaat.

Berlin hott seit November 2008 nur no zwei Flughäffe mit so enum 20 Millione Passagier: Tegel (TXL) und Schönefeld (SXF). Bis 2011 soll de Flughaffe Schönefeld vergrößert und denn de Flughaffe Tegel in dr Schtadt gschlosse werre. 

De Flughaffe Berlin Brandenburg in Schönefeld isch im Südoschte vu Berlin kurz nach de Berliner Schtadtgrenz und scho im Land Brandenburg. Es soll de Flughaffe fir Berlin, Brandeburg und Pole werre. Es soll en Nachtflugverbot vu Mitternacht bis fünf Uhr gelte. De Bau vum Großflughaffe Berlin Brandenburg isch im März 2006 vom Bundesverwaltungsgericht in Leipzig unter bschtimmte Bdingige zueglasse worre. Mit em Bau isch End 2006/Bginn 2007 aagfange worre. Im November 2011 soll mit em Flughaffebtrieb aafange werre. D' Gesellschafter hond d Baukoschte uff ungfähr 2,5 bis 4 Milliarde Euro gschätzt. Im Aafang soll de Flughaffe ungfähr 22 Millione Passagiere abfertige könne. Als Verkehrsanbindunge gitts S-Bahn, Flughaffe-Express vum Hauptbahnhof und d Autobahn A 113. De offizielle Nam fir de Flughaffe isch "Flughafen Berlin Brandenburg Willy Brandt".

Im Gbiet vu de Innestadt, wo vum Ring vu de S-Bahn umschlosse isch, derf mer seit em Januar 2010 nur no mit Autos fahre, wo e grüene Plakette zugteilt kriegt hond. 

D Stadtautobahne hond wegge de Platzknappheit konne Abstellstreife, ville Uff- und Usfahrte in geringem Abstand. D Linnieführunge vu de Autobahne 111, 100, 115, 103 und 113 sind verschlunge und mer mueß laufend d Spur wechsele, selbscht wenn mer nur in onne Richtung fahre will.

Mit der U 2 ka mer guet vum Weschte in de Oschte fahre. De Bus 100, "de Hunderter" fährt vum Bahnhof Zoo nach Friedrichshain und in d Umgebung vun Weißensee/Prenzlauer Berg über ville touristisch interessante Schtatione. Vum neue Hauptbahnhof, dees war früher de Lehrter Bahnhof, fahret vum Obergschoss S-Bahne nach Weschte bis nach Potsdam und nach Oschte bis zum Flughaffe Berlin-Schönefeld.

D Fueßgänger werret durch kleine blaue Wegweiser-Schildle mitr Aangab in weißer Schrift zu de beliebteschte touristische Ziele durch d Schtadt gführt.

In de "Waldbühn hinterm Olympiastadion" losset d Berliner Philharmoniker jeds Johr im Juni zum Saisonschluss en bschwingtes Konzert im Freie höre. Weil es so e bsundere Stimmung isch, wird es live im Fernsähe ibbertragge.

S gitt a paar Schtroße, Plätz und Gärte mit ener bsundere Atmosphäre.

Im Verlauf vun de Bundesschtroß 1 isch die Mitte vun de "Glienicker Brücke" vun Wescht-Berlin nach Potsdam hischtorisch bsonders interessant. Dett sind im "Kalte Krieg" die gschnappte Schpione vun der jeweilige Gegenseite ausgetauscht worre. Die Grenze dett war zur DDR-Zeit für Flüchtlinge wegge der scharfe Bwachung vun der Brücke und em Gwässer nitt zu überwinde.

De "Kurfürstendamm" im Weschte isch a Promenierschtroß mit guete Gschäfte und Lokale. Als bsunderes Luxuskaufhaus mit kaum zu fassendem Aangebot isch des KaDeWe (Kaufhaus des Westens) am Wittenbergplatz z' nenne. Es nennt sich de gröschte Departmentstore uffm europäische Kontinent mit 60 000 qm.

Zwische Oscht und Wescht isch de "Potsdamer Platz" mit enner große Einkaufspassage und em große überdachte Centrum (dees nach Sony bnannt isch).

Denn isch au die Schtroß "Unter den Linden" als Flaniermeile neu blebt, die führt zum Brandeburger Tor. 

Seit der Wiedervereinigung isch im Oschte vill baut worre, bsunders die "Friedrichschtroß" mit ihre Quartiere und neuere Gschäfte und dr quartierverbindende Passage im Untergschoss. 

De "Gendarmenmarkt" im Oschte isch en architektonisch bsunders glungenes Ensemble mit em Deutsche Dom, wo e Usstellung ibber d demokratische Gschichte vu Deutschland bherbergt isch, und em Französische Dom, wo e Usstellig zum Aandenke an d Hugenotte drinne isch, und mit em Konzerthaus.

S "Nikolaiviertel um d Nikolaikirch" isch nach de Bombardierung im Zweite Weltkrieg als en Prestigeobjekt vu de DDR im Muschter vu Alt-Berlin wieder ufbaut worre. Ville Alt-Berliner Kneipe gebbet s Gfühl vu vegangene Zite.

D "Zitadelle Spandau" isch e guet erhaltene Feschtungsanlaag us de Hochrenaissance mit em Juliusturm, wo 1874 bis 1919 de Staatsschatz uffbewahrt worre isch und wo de Rudolf Hess nach er Verurteilung durch es Nürnberger Kriegsgericht im Militärgefängnis gesesse hot.

Ins "Olympiastadion (frieher Reichssportfeld)" sollt mer sich emol neisetze, wennes konne Schpiel gitt: und denn einfach emol die Gdanke frei schweife losse. Denn isch es au guet amol rund num zu gange, um d Größe zu begreife. Durch d Modernisierung, Uffstockung, Bestuhlung und es blaue Oval am Bodde isch de friehere Charakter vum Muschelkalkbau arg verfremdet worre. Uff de Seit isch es Olympiabad, wo etzet als Schwimmbad genutzt wird. Uff de andere Seit isch uffm Pflaschter d friehere Olympiaglock uffstellt, wo bim Sprenge vum zerstörte Glocketurm uff de Bodde falle isch und etzt Riss hot.

Majestätisch isch des Ensemble vum "Schloss Charlottenburg" im Weschte mit sinnem Garte.

Als neuere Gsamtleischtung ka mer dees Regierungsviertel um de "Bundestag (früher: Reichtag)" sähe.

D "Hackesche Höfe" sind e Aanlag us de Jugendstilzeit vu Gebäude us glasierte Backstein. Nach inne goht mer vu de Rosenthaler Stroß, passiert acht mitenander verbundene Höf (Hinterhöf) und kummt annere ganz andere Stroß wieder usser. In denne Höf gibt vill Umtrieb, Gschäftle und Restaurants.

Zur Schtadtarchitektur ghört inner gwisse Weis au de große Park "Tiergarten" und die Schtroß des 17. Juni mit ihrem Kreisverkehr um d Siegesäule.

De "Botanische Garte" im Stadtteil Dahlem isch e echte griene Oase im Stadtgwimmel, wo mer vum Trubel abschalte kaa. 

D "Pfaueninsel in de Havel" kaa mer ibber e Fähre erreiche. Es gitt dett tatsächlich frei laufende Pfaue, e Schlössle, und d griene Anlagge sind vum Peter Joseph Lenné.

Im Izugsgebiet vu Berlin, im Südweschte, liggt in Potsdam es berühmte "Schloss Sanssouci", wo früher de alte Fritz (Friedrich de Große) im Summer sich uffgehalte hot, mit sinnem Grab, de Wiigärte, de Windmühl und em Park.

Uff de rund ein Quadratkilometer große "Museumsinsel" sind fünf berühmte Musee: es Bodemuseum, Pergamonmuseum, es Neue Museum, es Alte Museum und d Alte Nationalgalerie. Alle Musee mitenand ligget uff ener Insel in Berlin-Mitte, wo vu de Spree umflosse wird. Selle majestätische Gesamtheit isch 1999 vu de UNESCO zum Weltkulturerbe ernannt worre. D Musee vu d Museumsinsel ghöret zu de finf wichigschte Musee vu de Welt. Die andere vu de „Big Five“ sind de Louvre in Paris, es British Museum in London, d Eremitage in St. Petersburg und es Metropolitan Museum in New York.

Im "Pergamonmuseum uff de Museumsinsel" kaa mer nur schtaune, wemmer de große, guet erhaltene Altar vun Pergamon und des blaue Ischtar-Tor zu Gsicht kriegt. Es Ischtar-Tor hot zu de finf Weltwundere vu de Antike ghört und stammt us de Stadtmauere vu Babylon. Dehinter sieht mer e Prozessionsstroß us Babylon. Es römische Markttor vu Milet vu 120 n. Chr. isch au uffgstellt. Ibber 1.300 Münze us der Antike und em Römische Reich in der Zeit zwische em 6./7. Johrhundert v. Chr. bis 300 n. Chr. sind im Pergamonmuseum aazluege.

S "Bodemuseum" mit sinne zwei bsundere Kuppele isch scho ellein als Bauwerk sehenswert. D Münzsammlung hot 740000 Objekte: Münze, Scheine und Gwichte us de ganze Welt seit mer's Geld erfunde hot. D Skulpturesammlung hot Werke vu ville europäische Bildhauer us em religiöse Bereich. Vu de Ballustrade in der Halle vum Haupteingang erkennt mer die schlossartige Ausmaße vum Bode-Museum.

Es "Neue Museum" isch nach de Zerstörung im Zweite Weltkrieg wieder uffgbaut und 2009 eröffnet worre. E bsunderes Ausstellungsstick isch d Büschte vu de Königin Nofretete us de Bildhauerwerkstatt vum Thutmosis am Nil usm 14. Johrhundert vor Christus, wo durch ihr zeitlos schönes Ussähe d Bsuecher in Bann schlägt. Des isch d Ehefrau vum Pharao Echnaton und 1912 bei Usgrabunge in Ägypte gfunde und nach Deutschland bracht worre. Ägypte hätt se am liebschte wieder zruck. De dreitausend Johr alte „Berliner Goldhut“ sieht aus wie en Zauberhuet, isch 75 cm hoch, us Goldfolie und bschreibt Sonne- und Mondzykle uff sinner Außenseite.

S "Alte Museum" isch durch d bsundre Lage am Kupfergraben und am Luschtgarte, mit sinner Säulefront und sinner große Granitschal scho imponierend. Inne sind alte Skulpture und Vase z bwundere. 

In de "Alte Nationalgalerie" sind brühmte Gmälde, beischpielsweis vu de Maler Caspar David Friedrich („Der Mönch am Meer“ vu 1808-1810), Menzel, Beckmann, Liebermann, Manet, Monet und Renoir und Schkulpture vu Rodin usgstellt.

Es "Jüdische Museum" isch vum Architekt Daniel Libeskind entworfe worre, luegt so uus wie en Blitz in Stein. Es hot im Johr 2001 uffgmacht. Ibbers Johr kummert so um die 750.000 Bsuecher und schauet sich d deutsch-jüdische Gschichte aa. Vu denne kummet zwei Drittel usm Usland.

Im "Georg Kolbe Museum" in de Sensburger Allee im Westend sind anmutige Schkulpture vum Bildhauer Georg Kolbe wie Tänzerinne und Athlete, aber au Sonderusstellige zu Schkulpture usm 20. Johrhundert usgstellt.

Es "Brücke-Museum" liggt bsunders schön in Dahlem und hot d Sammlung vu Gemälde vu de Brücke-Maler. Die nutzet leuchtende Farbe und stellet d Mensche natürlich dor.

In de "Liebermann-Villa" am Großen Wannsee hoot de Maler Liebermann im Summer in Ruhe gelebt und in sinnem Atelier im obere Stock die beriehmte Gartebilder gemolt.




Scho in de zweite Hälft vum 13. Johrhundert und im 14. Johrhundert isch d "alte Berliner Stadtmauer um Berlin und Cölln" baut worre. Selle isch im 18. Johrhundert abgrisse worre. En kleine Rescht us Feld- und Backstein gitts au heut no in de Waisenstroß.

Es "Grab vum Heinrich von Kleist" liegt am Kleine Wannsee, unterhalb vu de Bismarckstroß (Wannsee), wo er mit de Henriette Vogel am 21. November 1811 Selbschtmord bgange hot.




















Vum "Grunewaldturm" oberhalb vun der Havel hott mer a gwaltige Sicht nach Weschte über d Gwässer vun Berlin (Havel, Wannsee) und nach Oschte übber vill Wälder und Parks ind Schtadt nei. Leider kaa mer de Turm wegge de Baufälligkeit vun de Treppe seit 2007 nimme bschteige, d Renovierung isch ungwiss.

Vum "Funkturm" am Messeglände ka mer uff d Avus, d S-Bahn und uff Weschtberlin luege.

Vun de "Aussichtsplattform vum Reichstag" ka mer guet s Bundeskanzleramt und d Charité sehe und sozusagge uff der Naas vun de Abgeordnete rumtanze.

Vum "Panoramapunkt am Potsdamer Platz" im Quartier Daimler ka mer aus 100 m Höhe zum Brandeburger Tor, Reichstag, Haulocaust Memorial, Gendarmenmarkt und Tiergarte num schaue. Do gitts Berlin uff onnen Blick.

Vum "Fernsehturm am Alexanderplatz" hot mer a guete Rundumsicht, schpeziell nach em Oschte.




</doc>
<doc id="14621" url="https://als.wikipedia.org/wiki?curid=14621" title="Fastenzeit">
Fastenzeit

Di chrischtlig Faschtazit isch die Zit zwischa Aschermittwoch und Ostere. Si durat 40 Täg, wobei d Sunntig nöd zählt werdend.

Der religiees Zwäck vum Faschte isch: Mer soll si Geischt un si Wille stärke – so kammer besser Gott diäne un dr Verlockunge vu dr Wält (oder vum Dejfel) widerstoh.

Diä 40 Tag vo da Faschtazit sin noch eme biblische Ereignis feschtglegt wore: Dr Jesus Chrischtus het vor sim öffentliche Wirke 40 Dag in dr Wiäschti gfaschtet. Un verschiidene Verlockunge vum Dejfel widerstande. Noch em Mattäus-Evangelium uf Züridütsch het er im Deifel unter anderem zruck gä:

In der Faschtazit sött ma koa Fleisch und koane Süeßigkeita easa oder z. B. ufs Röcha verzichta. Faschtabrecha währ denn albig am Sunntig. Vili Lüt pfläged hüt nu no de Äschermittwoch und de Karfrytig i de Faschtazit als Faschttag. Es git no Restorant, wo a däne Täg a Menü mit Fisch (mängmol Stockfisch) oder en fleischlose Tageställer aabüted.

Dä Bruuch vom Faschta gits au usserhalb vo de Faschtazit jewils ame Frytig, als Erinnerig an Karfrytig, em Gedänktag vom Stärbe vo Jesus am Krütz.

I katholisch prägte Regione werd i de Fastezyt i de Kirche alli Krüz und d Bilder vo de Hoch- und Sytealtär mit violette Tüecher abdeckt. Wos Flügelaltär hät, werded dia zueklabt – au s Aug söll i dera Zyt faste. I denoo Pfarreie gits de Bruuch vom "Hungertuech", wo i de Kirche ufghängt werd.

I de Schwiz gits im Zämehang mit de Fastezyt verschidni Akzione und Veraastaltige vom "Fastenopfer" und vo "Brot für alle".

Aü anderi Religione känne Faschtezitte, im sunnitische Islam isch des dr Ramadan – do wird zwische Sunneufgang un Sunneuntergang nyt gässe un nyt drunke un ke Gschlächtsverkehr vollzoge. In dr Nachtstunde wird s Faschte broche. Kinder, Granki un Reisendi sin vum Faschte befrejt.



</doc>
<doc id="14622" url="https://als.wikipedia.org/wiki?curid=14622" title="Derendingen SO">
Derendingen SO

Däredinge (amtlich "Derendingen") isch e Iiwohnergmein im Bezirk Wasseramt im Kanton Soledurn, Schwiiz.

Däredinge liit am Unterlauf vo dr Emme. D Gmeindsflächi umfasst 41,5 % langwirtschaftlichi Flächi, 26,9 % Waud, 30,5 % Sidligsflächi un 1,1 % suschtigi Flächi.

Nochbergmeine si Luterbach, Deitige, Subige, Ökinge, Chriegstette, Gerlafinge, Biberischt u Zuchu.

Däredinge isch zum erschte Mou gnennt worde im Johr 1291 aus "in Therendingen" (1294 "de Teradingen").

Quälle: Bundesamt für Statistik 2005

De Uusländeraateil isch 2010 bi 28 % gläge.

36,6 % vo dr Iiwooner si im Johr 2000 evangelisch-reformiert gsii, 33,6 % römisch-katholisch.

Politisch isch Däredinge sehr lang e roti Hochburg gsi, sit de Gmeindrotswahle vo 2001 hei die Bürgerleche aber d Merheit im Gmeindrot. D SPS het mit em Urs Aerni aber no bis 2005 de Gmeindamme gstellt, sit em 1. Jänner 2006 stellt aber d FDP mit em Kuno Tschumi dr Gmeindamme. Im Gmeindrot gits im Unterschiid zu de meiste angere Schwiizer Gmeinde es sehr starchs Blockdänke. Es höschst politisch Organ isch aber d Gmeindversammlig und über wichtigi Aglägeheite wird in Volksabstimmige entschiide.

Bi dr Nationalrootswaale 2011 hät s das Ergebnis gää: BDP 4,1 %, CVP 13,2 %, EDU 0,6 %, EVP 1,5 %, FDP 17,3 %. GLP 4,8 %, GP 7,3 %, SP 24,9 %, SVP 23,4 %, Suschtigi 2,8 %.

Gmeindspresidänt isch dr Kurt Henzi (Stand 2012).

D Arbetslosigkeit isch im Johr 2011 bi 3,4 % gläge.

Bi dr Voukszellig 2000 hei vo dr 5810 Iiwohner 85,1 % Dütsch aus Hauptsproch aagää, 0,7 % Französisch, 6 % Italienisch u 8,2 % angeri Sproche.

Dr hochalemannisch Dialäkt vo Däredinge ghört zue dr Dialäkt vo dr Region Soledurn, wo ähnlich si zum Bärndütsch.




</doc>
<doc id="14623" url="https://als.wikipedia.org/wiki?curid=14623" title="Ceres (Begriffsklärung)">
Ceres (Begriffsklärung)

Ceres isch e Bezeichnig fer


CERES isch e Abchürzig fer



</doc>
<doc id="14636" url="https://als.wikipedia.org/wiki?curid=14636" title="Döttingen AG">
Döttingen AG

Töttige (amtlich "Döttingen") isch en Iiwonergmäind im Norde vom Kanton Aargau. D Gmäind liit a de Aare und het öppe 3'500 Iiwohner.

Töttige lit bi dr Mündig vo dr Surb i d Aare näbe de Brügge vo dr Stroos un dr Iisebaan über dä Bach. Uf dr Südsiite vo der Surb goot dr Gmeinbann wiit dr Aare no bis id Beznau. Dört stönd s Chraftwärch Beznau un s Atomchraftwärch Beznau.

Bi Töttige foot dr Stausee vo Chlingnau a. Obe-n-am See het’s die einzige Brugg über d Aare zwüsche Stilli und de Choblezer Brugge am Rii.

D Nochbergmäinde im Bezirk vo Zurzi sind Böötschde, Chlingnau und Tägerfäld, im Bezirk Bade Würlinge. Chliitöttige i dr Gmäind Böötschde wird nume dur d Aare vo Töttige trännt, und me het früener zur Underschäidig zu Töttige au Grosstöttige gsäit.

Chlingnau un Töttige sind hüt praktisch zämegwachse. Zunere Gmäindsfusion händ d Chlingnauer im 2013i in ere Volchsabstimmig Ja gsäit, d Töttiger händs aber abgläänt.

Dank em Atomchraftwärch het Töttige de tüüfscht Stüürfuess vom ganze Kanton Aargau.



</doc>
<doc id="14638" url="https://als.wikipedia.org/wiki?curid=14638" title="Elba">
Elba

Elba isch e Insle im Mittelmeer und ghört zum Toskanische Archipel vo de Region Toskana in Italie (Provinz Livorno). Sie isch ungfähr 20 km vom italienische Fäschtland entfärnt.

Hüt läbe im Winter uf de Insle öppe 32.000 Mänsche i acht Gmeinde: Portoferraio (gliichzitig au d' Hauptschtadt vo de Insle), Campo nell'Elba, Capoliveri, Marciana, Marciana Marina, Porto Azzurro, Rio Marina und Rio nell'Elba.



</doc>
<doc id="14640" url="https://als.wikipedia.org/wiki?curid=14640" title="Elba (Begriffsklärung)">
Elba (Begriffsklärung)

Elba isch no e Bezeichnig für:

ELBA schtaht au no für:


</doc>
<doc id="14655" url="https://als.wikipedia.org/wiki?curid=14655" title="Hip-Hop in Zürich">
Hip-Hop in Zürich

Züri hät ä überuus läbigi HipHop-Szene mit villne Aktivischte. 

Unter anderem isch au dä Midi Gottet vom Trio Eden ide Achtzgerjahr als Breakdancer und Sprayer aktiv gsi.

I dä Nünzger isch die goldig Ziit vom sognännte Zürisläng cho. Lüüt wie paar@ohrä, Gleiszwei, Samurai+Rokator, Sterneis, Primitive Lyrics, Sendak, Bligg'n'Lexx und no en Huufe anderi händ züritütsche Rap iidrücklich eme breite Publikum us dä ganzä Schwiiz präsentiert. I dä Nünzger händ denn au d Graffitigruppe UC (UpperClass), ZAT (Zulu Art Television), RIAP, FASH und UFO ihri beste Zite gha. Anderi derbi Gruppe sind NSR, STR und KMH gsi.

Während HipHop früehner vor allem e Alternative zu andere Läbesstil gsi isch, und Konzert, Jams und Ähnlichs vor allem im Untergrund schtattgfunde händ, hät sich ide letschte 10 Jahr ä düütlichi Kommerzialisierig bemerkbar gmacht und au grossi Klubs wies Kauflüüte und s X-Tra händ HipHop als Publikumsmagnet entdeckt. Nebed villne Konsumente gits aber immerno e aktivi, meh oder weniger guet vernetzti Szene, wo absiits vo kommerzielle Ziil ihräs Ding duräzieht.

Momentan mached vor allem die junge Wilde vo sich redä, aber au vodä OldSchool gits immerno es paar wo vo sich redä mached zum Biischpiil dä E.K.R. oder dä Gordo und vili meh.


</doc>
<doc id="14666" url="https://als.wikipedia.org/wiki?curid=14666" title="Germanische Gottheiten">
Germanische Gottheiten

Germanischi Gotthaite sind Götter und Göttine, wo bi de verschidnige germanische Stämm vereert worde sind. Ufgrund vode Öberliferig chamer vier Traditione erschlüüsse. Die Siite isch me as en Öbersicht denkt und bistoot drum vor alem us Liste und Tafle.

Gwüssi Gotthaite und mythischi Helde chömed bide maiste germanische Stämm vor. Allerdings isch fast nünt öberliferet, wa d Ostgermane betrefft.

D Römer hend as ersti öber d Religio vo de Germane gschribe, wobi si di germanische Götter mit de römische vergliche hend (Interpretatio Romana) und denn au die römische Näme bruucht hend. Germanischi Stämm, wo im römische Riich gsidlet hend, wie d Ubier hend noch de Sitte vo de keltische Gallier afange gwiichti Stai för iri Götter und Göttine ufstele, meerhaitlich a Muettergöttine (Matronæ).


Nu wenig isch öber di haidnischi Religioo vode Gote und anderen Ostgermane bikannt:


För di südgermanische Stämm, de Alemane, Langobarde, Franke, Sachse und Friese, sind i alte Quele öberliferet:


"Lueg au Alemannisches Haidetum."

Gotthaite und mythischi Helde vo de Angelsachse z England sind:



E Bsundrighait isch, as sitem Mittelalter immer wider germanischi Gotthaite i de Literatur uftauchet, wo s offesichtlich nie gee het. Die wered i de Forschig au Pseudogotthaite gnenn. Dezue ghöret: 

De tütschi Musiker Richard Wagner het sich för sis grossi Werch "Der Ring" vode germanische Götter- und Heldesage inspiriere loo und i sinene Opere chömed die Gotthaite vor:

De englischi Autor J. R. R. Tolkien het sich mee vode angelsächsische Öberliferig inspiriere loo bim schriibe vo sinene Phantasiiromän.



</doc>
<doc id="14667" url="https://als.wikipedia.org/wiki?curid=14667" title="Gaus">
Gaus

De Gaus oder Gautr isch en germanische Gott gsii.

 (got. Gapt; aisl. Gautr; altengl. Géat; altsächs. Hathagât; lbrd. Gaus). De Name werd mitem Name vom gotische Volk i Verbindig brocht, ohni as Zämehäng klar sind. Well er Stammvater vo merere germanische Königsfamilie gsii isch, werd de Name au as "Usgüüsser" (vo Sperma und demit au Völker) dütet.

Bim gotische Historiker Jordanes het de Stammvatter vo de Amaler de Name "Gapt". Do nun im gotische Alfebet d Buechstäbe för /p/ und /u/ fast glichig usgsend, ninnt mer aa, as de Stammvater bi de Gote *Gauts ghaisse het und sich somit lutgsetzlich zu anderne bekannte germanische göttliche Stammvätere iirait. Zu de Amaler hend d Könige vo de Ostgote gstellt, drunder de Ermanarich und de Gotekönig Theoderich, wo as Dietrich vo Bern ide Heldesaag witerlebt.

Bi de Langobarde haisst nämli de Stammvater vo de baide König Alboin und Audoin "Gausus". Andersch bi de Sachse, wo de "Hathagât" ("Champf-Gaus") nöd as Stammvater vomene König isch, aber er werd as en alte Held beschribe und "Vater vode Vätere" gnennt. 

Bi de Angelsachse isch de "Géat" en Vorfahr vom Wóden und somit de Stammvater vo de maiste angelsächsische Königshüser. Im Joommerilied vom Dichter Deor werd die unglücklichi Liebi vom Géat zu de Mathilde (Mæðhilde) besunge und well d Angelsachse offebar gern luuti Loblieder uf de Gott gsunge hend, het de König Alfred de Gott schlichtweg as e "komödiehafte Gott" betitlet.

I de Edda isch "Gautr" en Name vom Götterkönig Odin gsii. Anderi ähnlichi Näme, wo de no gha het, sind "Gauti" und "Gautatyr".



</doc>
<doc id="14668" url="https://als.wikipedia.org/wiki?curid=14668" title="Langobardische Sprache">
Langobardische Sprache

S Langobardische isch en Dialekt vom Althochdütsche gsii, wo z Italie vo de Langobarde (ahd. "lancparta") gredt worden isch. Wie s Alemannische und die andere althochdütsche Dialekt het s Langobardische die zwait Lutverschiebig döregmacht, isch aber degege im Vokalismus konservativ blibe.

Die ältiste langobardische Schriftstugg sind e paar wenigi Ruuneinschrifte usem 6. Joorhundert. Die Dokument zaiget no kai Spuure vode Lutverschiebig, wo erst itrete isch, nochdem d Langobarde anno 568 underem König Alboin Italie eroberet hend. Zwor hend d Langobarde denn numeno Latinisch gschribe, aber vor allem i Gsetzbüecher ("Edictus Rothari" vo anne 643) und Uurchunde hend s immer wider langobardischi Wörter bruucht. Bim Schriftsteller Paulus Diaconus findet mer meriri langobardischi Glosse. Us dem Grund chamer zwor näbis öber s Lutsystem säge, aber sozäge nünt öber d Grammatik. Ahand vo Personename chamer schlüüsse, as s Langobardische am längste im Herzogtum Benevent öberlebt het. D Orthografi isch sehr unainhaitlich.
Bis hüt hend nume no e paar wenigi Wörter und Flurnäme i italienische Dialekt öberlebt.

S Langobardische het d Lutverschiebig zum Tail mitgmacht.

Im Gegesatz zu de andere althochdütsche Dialekt hend sich d Vokal nöd veränderet:
D Churzvokäl i und e bzw. u und o hend sich vermischt, wohl underem Iifluss vom Romanische und au vom Gotische.




</doc>
<doc id="14672" url="https://als.wikipedia.org/wiki?curid=14672" title="Andelfingen ZH">
Andelfingen ZH

Andelfinge (amtlich "Andelfingen", bis 1970 "Grossandelfingen") isch e Gmäind im Bezirk Andelfinge im Kanton Züri.

Andelfinge isch en Ortschaft im Zürcher Wyland, und es isch der Bezirkshauptort vom Bezirk Andelfinge.

D Gmeind hät en alti reformierti Chile und es Bezirksgricht, en Chnootebahnhof (sit em Dezämber 2006 haltet au di neu S16 z Andelfinge) und es alts Schloss und es grüümigs Schwümmbad.

Andelfinge hätt e Nachbersgmeind Chlii-Andelfinge, wo mal hätt wele fusioniere mit Andelfinge, aber das isch bim Traum vo de Chlii-Andelfinger plibe. Andelfinge und Chlii-Andelfinge wärded dur di historisch Brugg über d Thur trännt, wo dur Liechtsignal gschtüüret wird und nur eischpuurig befahrbar isch; Welo und Fuessgänger chönd separat d Brugg überkwäre.

Zu Andelfinge ghört au no s Puuredörfli "Alte".

Wiiteri Gmeinde um Andelfinge ume sind Adlike, Ossinge, Flaach, Dorf, Huemlike und Hänggert.

Andelfinge isch zum eschte Mal gnennt worde im Jaar 1248 als "Andelfingon".

Quälle: Bundesamt für Statistik 2005
De Ussländeraatäil isch anne 2011 bi 13,4 Prozänt gsi.

56,8 Prozänt vo de Iiwooner sind evangelisch-reformiert, 19,7 Prozänt sind römisch-katholisch (Stand 2011).

Bi de Kantonsraatswaale 2011 hät s das Ergebnis ggee: BDP 7,3 %, CVP 0,8 %, EDU 2,0 %, EVP 5,3 %, FDP 14,9 %, GLP 8,2 %, GP 14,0 %, SP 12,8 %, SVP 34,4 %, Suschtigi 0,2 %.

De Märtplatz vo Andelfinge zeichnet d Ortschaft rächt guet uus, vill lang iigsässni Gschäfter händ det ihren Sitz wie zum Biischpiil de Beck Gnädiger, de Schueh-Peyer, de Volg, d Metzg vom Schäuble, d Babetterie Fischli oder s Reisebüro am Märtplatz.

D Sekundarschüeler vo Oberwil, wo eigentli i de Gmeind Dägerle liit, gönd au no z Andelfinge i d Schuel. Die übrige Dägerler (also Ruetschwil, Dägerle sälber, Bärg und Bänk) müend uf Seuzach i d Oberschtuufe.

De züritüütsch Tieläkt vo Andelfinge ghört zue de Winterthurer Mundarte.




</doc>
<doc id="14674" url="https://als.wikipedia.org/wiki?curid=14674" title="Eningen unter Achalm">
Eningen unter Achalm

Ẽnenga (amtlich "Eningen unter Achalm") isch a Gmoid am Fuaß vom Albtrauf, direkt eschtlich vo Reitlenga. Ma schwätzt da Nama grad so wia dui Gmoid „Ehnenga“, mô em Kreis Beblenga leit. Om Vorwechslonga auszschliaßet, hot mr Ẽnenga no dean Zuasatz „ondr dr Achl“ geaba.

Ẽnenga leit zwischa dr Achl ond em Albtrauf. Dr diafschde Ponkt vo 419 m isch bei dr Strôßamoischderei ond dr hechschde vo 791 m beim Wolfsfelsa uf dr Schwäbischa Alb.

Städt ond Gmoida, mô a Grenz mit Ẽnenga hend ond au zom Landkreis Reitlenga gheret, send - ufgfihrt em Uhrzeigersenn ond ôgfanga em Norda:

Metzenga, St. Johann, Pfullenga ond Reitlenga.

Zo Ẽnenga gheret au dia Weiler „Talgued Lendahof“ (Ondrer Lendahof) ond s Albguad
Lendahof (Obrer Lendahof), zwoi landwirtschaftliche Versuachs- ond Lehrgiadr vo dr
Universideet Hohaheim.

De erscht urkondlich Erwehnong vom Nama Ẽnenga stohd em Bempflenger Vrtrag vo 1090 vom Kloschtr Zwiefalda dren. D Besitzer vo deam Flecka send Grafa vo Achalm. 

Em 14. Johrhondert schliaßlech kommt Ẽnenga zo Wirdaberg. 

1648, nôch-em Dreißgjähriga Kriag, goht’s viile vo de Birger ganz dreckig. D Landwirtschaft, mô se bedreibet, wirft nemme gnueg ab, om leaba zo kenna. Se send deshalb uf dr Suach noch ma neia Erwerbszweig. Dô hot oiner dui Idee, an „Landhandl“ ufzmachet, ond an Haufa send vo dera Idee begeischdret ond machet mit. Se schnallet sich d Krätza (grauße Holzkischda) uf da Buckl, fillet se mit Borda ond Spitza, mô ihre Weiber gmacht hend, dent au noh a baar Volksbiechr ond Kalendr, mô z Reitlenga druckt worra send, nei, ond ganget vo oim Ort zom andra ond verkaufet dia Sacha deet, mô ma se noh et hot, abr guat braucha kô. Em Lauf dr Zeit funktioniirt des Gschäft emmer besser, ond d Weag, mô se zrickleget, wend emmer weiter. Manche kommet sogar bis en d Schweiz, ens Elsass, nôch Tirol ond nôch Holland. Ond deet kaufet se nadiirlich au wiedr Sacha uf, mô mr en dr Hoimet et hot, mô abr dô au gern gsäa send. Zwoimol em Johr, so om Jakobi ond om Weihnachta rom, kommet dia Ẽnenger Landhendler – ma kô au Hausiirer saga – en ihr Hoimet zruck. Dô bleibet se abr bloß a baar Wocha, abr en dera Zeit isch an Haufa los en Ẽnenga. Dia Hendler treffet sich mit ihre ausländische Handlsheiser zo-ra graußa Mess, mô se „Ẽnenger Kongress“ hoißet. Daagsiber wuud kauft ond verkauft ond ôbnets bis en d Naacht nei wuud bechert, gsonga ond danzt. Uf sella Ẽnenger Kongress isch's au zruckzfihret, dass en Ẽnenga – em Verheltnis zo seira Greeße – so saumäßig viil Gaschtheef ond Wirtschafda geit. – Zor Erennrong an dui graußa Zeit, mô des Dorf so charaktrischdisch prägt hot, wuud viil schpätr uf em ehemaliga Marktplatz a Denkmal vo so ma Krämer ufgstellt.

Noch em Zwoida Weltkriag isch fascht ganz Sidwirdaberg vo de Franzosa bsetzt. Deane ihrem Kommandanda basst’s ibrhaupt et, dass Ẽnenga a selbschdändiga Gmoid isch. Drom schlaget se 1945 des Dorf oifach em graußa Nôchbr Reitlenga zua. Abr scho nôch drei Johr hot der Schbuk a End: am 1. Novembr 1948 isch Ẽnenga wiidr a selbschdändiga Gmoid.

Dr Birgermoischtr wuud en nuierer Zeit – wia iberaal em Lendle - fir a Amtszeit vo acht Johr gwehlt. De letzschd Wahl hot am 8. Juli 2007 schdaddgfonda, ond dô isch dr Alexander Schweizer em zwoida Wahlgang zom nuia Birgermoischtr gewehlt worra. Sei Amt hod'r am 13. Septembr 2007 ôôtredda. 

A baar frihere Schulthoißa ond Birgermoischtr send gwäa:

Ergäbnis vo de Landdagswahla seid 2006: 

D Eiwohnerzahla vo dr Gmoid hend sich so entwicklet:

Ẽnenga hot a Städtepartnerschaft mit folgende Städt:






Durch d Gmoid gôht d Landesstrôß L 380 und verbendet Ẽnenga em Weschda mit Reitlenga ond Pfullenga ond em Oschda mit St. Johann. D Kreisstrôß K 6714 verbendet Enenga em Norda mit Metzenga. D Landesstrôß 380a zweigt dô drvoo ab ond fihrt ibr Metzenga-Glems noch Metzenga-Neihausa.

D Bundesstrôß 312 tridd am Sidbôhhof vo Reitlenga uf d Markong vo Enenga ond hot ogfähr zwoi km sidweschdlich vom Ortskern a Abzweigong nôch Enenga.

Dr effentliche Nahverkehr wuud durch da Verkehrsverbond Neckar-Alb-Donau (NALDO) sichrgschdellt. Ẽnenga isch en dr Wab 220.








</doc>
<doc id="14679" url="https://als.wikipedia.org/wiki?curid=14679" title="Markgrafschaft Baden">
Markgrafschaft Baden

D' Markgrafschaft Bade isch es Fürschtetum im Südweschte vo Dütschland gsi. 

De erscht Markgraf het Hermann I. (1052–1074) gheise un isch en Sohn vom Zähringer Berthold I. (1024-1078) gsi. De Graf Hermann II. us em Briisgau im Johr 1112 isch de erscht gsi wo sich Markgraf vo Bade gnennt het. Durch e Hüürat het er s Gebiet um d Stadt Bade (hüt:Baden-Baden) übercho und het de Markgrafetitel vo Verona, wonner vo siim Grossvater Berthold gerbt het mit dem neue Stammsitz vo sinere Familie ergänzt. 

Im 12. un 13. Johrhundert hei die Badner d Staufer unterstützt, un hei so neui Gebiet zwische Backnang und Stuttgart, im Ruum vo Karlsruhe, im Nordschwarzwald un im Briisgau derzugwonne. 
Mit de Ziit hei d Markgrafe no wiiteri Gebiet chönne derzugwünne. Im Johr 1535 isch es dann zu ere Spaltig in d Gebiet vo Bade-Durlach un Bade-Bade cho.
I de Reformationsziit isch Bade-Bade katholisch blibe, Bade-Dorlach aber protestantisch worde. Die Trennig i de Konfession isch bis hüt prägend für Bade.
Karl II. vo Bade-Dorlach het sini Residenz 1565 vo Pforze nach Dorlach verlegt un Markgraf Karl Wilhelm het sich 1715 entschiede, sich im Hardtwald es neus Schloss z baue und het dert Karlsruh gründt.
Wo de Karl Friedrich Markgraf isch gsi, het sich sini Markgrafschaft zerscht zu enem Kürfürschtetum un drno zu e nem Großherzogtum entwicklet. Zunächscht isch 1771 d katholisch Linie z Bade-Bade uusgstorbe un de Karl Friedrich het die Markgrafschaft wider chönne vereinige. Mit m Riichsdeputationshauptschluss 1803 isch de Teil vo de Kurpfalz, wo uf de rechte Siite vom Rhii isch, mit de Kurfürschtewürde zu Bade cho. Derzu no Teil vo de Bistümer Konstanz, Basel, Strassburg un Speyer. 1805 isch no de Breisgau un d Ortenau dezu cho. 
D Gschicht vo de Markgrafschaft Bade isch damit z End gange un d Zit vom Grossherzogtum Bade het agfange.

E schregrächte rote Balke im goldene Schild 


Dr Christoph I. het z Bade-Bade s Neue Schloss un isch 1479 dert anne züglet. Sis Land het er 1515 sine drei Söhn ghä, em Bernhard, em Philipp un em Ernst. Somit hets zerscht drei Teil ghä, aber weil de Philipp 1533 ohne Erbe gschtorbe isch, hei sini Brüeder s Erb unter sich ufteilt. So isch 1533 die „Ernestinische Linie“ Bade-Dorlach un die „Berhardinisch Linie“ Bade-Bade entstande.



„Bernhardinische Linie“, katholisch

„Ernestinische Linie“, protestantisch 




</doc>
<doc id="14680" url="https://als.wikipedia.org/wiki?curid=14680" title="Deutsche Nationalbibliothek">
Deutsche Nationalbibliothek

Die Deutsche Nationalbibliothek (DNB) isch di zentral Archivbibliothek und s nationalbibliografisch Zentrum vo de Bundesrepublik Ditschland. Sie isch anne 1990 us em Zemmeschluß vo de "Deutsche Bücherei" z’ Leipzig und de "Deutsche Bibliothek" z’ Frankfurt am Main entstande und het bis anne 2006 "Die Deutsche Bibliothek" ghoeße. 

De gsetzlich Sammelufftrag vo de DNB umfasst alli Mediewerke, wo sit 1913 z’ Ditschland veröffentlicht worre sind (Grundlag do defir isch s’ sogenannte "Pflichtexemplarrecht"). Dezue kummet diitschsprachigi Mediewerke, wo im Usland veröffentlicht worre sind, Ibersetzunge vo diitschsprachige Mediewerke i anderi Sproche und fremdsprachigi Mediewerke iber Ditschland. Die gsammlete Publikatione werret erschlosse, archiviert und for d’ Präsenznutzung ("Präsenzbibliothek") bereit gschtellt. Usserdem erstellt d’ DNB au d’ "Deutsche Nationalbibliografie" und pfleget e paar Sondersammlunge, nämlich s’ "Deutsche Exilarchiv 1933-1945", d’ "Anne-Frank-Shoah-Bibliothek" und s’ "Deutsche Buch- und Schriftmuseum".

Die Bibliothek het drei verschidini Standorte:


De gsamt Bestand vo de Deutsche Nationalbibliothek betrait ugfähr 22,2 Millione Medieeinheite. Do devo schtond ugfähr 13,2 Millione z’ Leipzig, ugfähr 7,8 Millione z’ Frankfurt und ugfähr 1,2 Millione im Musigarchiv z’ Berlin. S’ isch plant, daß s’ Deutsche Musikarchiv bis anne 2010 gi Leipzig umziehe soll.

Zemmed mit de "Sammlung Deutscher Drucke" und de DFG-"Sondersammelgebiete" bildet di Deutsche Nationalbibliothek e sogenannti "Verteilte Nationalbibliothek für Deutschland". De Leiter vo de Deutsche Nationalbibliothek het de Titel "Generaldirektor(in)". Sit 1999 isch d’ Elisabeth Niggemann i dem Amt, iren Vorgänger isch de Klaus-Dieter Lehmann gsi.

Di hiitig "Deutsche Nationalbibliothek" goht zruck uff die "Deutsche Bücherei" z’ Leipzig, wo anne 1912 als Gsamtarchiv vom diitsche Schrifttum gründet worre isch. Iren domolige Uftrag isch es gsi, daß sie alli Literatur, wo ab em Johr 1913 z’ Ditschland erschine isch, het solle sammle, in ere Nationalbibliografie verzoechne und jederma zuegänglich mache. Noch em zweite Weltkriäg isch aber Leizpig i de sowjetische Besatzungszone gläge, und drum het mer anne 1947 e zweiti Bibliothek i de amerikanische Zone gründet, wo iren Sitz z’ Frankfurt am Main gha het und "Deutsche Bibliothek" ghoeße het. 1970 isch e "Deutsches Musikarchiv" z' Wescht-Berlin gründet worre, wo e Abteilung vo de "Deutsche Bibliothek" isch.

I de erschte Johrzehnte hond d’ Verlage ire Neierscheinunge freiwillig bi de Deutsche Bücherei oder bi de Deutsche Bibliothek abgliferet. Di hiitig Abliferungspflicht (s’ sogenannte "Pflichtexemplarrecht") isch i de DDR anne 1955 und i de Bundesrepublik 1969 igfiehrt worre.

Noch de Widervereinigung 1990 sind di zwei Bibliotheke z’Leipzig und z’Frankfurt und s’ Musikarchiv zun ere gmeinsame Institution zemmegschlosse worre, wo sit dem "Die Deutsche Bibliothek" ghoeße het. Am 29. Juni 2006 isch e neii Fassung vom „Gesetz über die Deutsche Nationalbibliothek“ i Kraft trete, und sither het si iren hittige Name "Deutsche Nationalbibliothek".




</doc>
<doc id="14684" url="https://als.wikipedia.org/wiki?curid=14684" title="Falsche Freunde">
Falsche Freunde

Falschi Fründ sind Wortpaar us zwei verschiidene Sprache, wo orthografisch oder phonetisch ähnlich sind, aber verschiideni Bedütige händ, wie zum Byspil alemannisch "Huut" un hochdütsch "Hut". D'Wörter chönnd entweder diä gliiche Wurzle ha, oder händ e rein zuefälligi Änhlichkeit. By relativ nöche verwandte Schprache (z. B. Hochdütsch und Niederländisch) oder settige, wo zämme früehner vill Kontakt händ gha (z. B. Dütsch und Französisch), sind falschi Fründ meh verträte als by sonige, wo enander historisch fremd si (z. B. Dütsch und Japanisch). By dene dänkt me, das es sich umä Zuefall handlet. Falschi Fründ ghöred zue de Schwierigkeite bim Übersetze und Interferenzfehler und verleited zuä falsche Übersetzige.

Usserdem werde hüüfig Wörter als falschi Fründ bezeichnet, wo wiä gwöhnlichi Främd- oder Lähnwörter uusgsehnd, aber i de Schprach, wos Wort härchunnt, kei oder e anderi Bedütig händ.(Biischpiel: "Handy" bedütet im Änglische nöd "Mobiltelefon", sondern "handlich"; "Parterre" bedütet im Französische nöd "Erdgschoss", sondern "am Bode-n-unde" oder "zum Bonde-n-abe").

Näbe de beschriibene interlinguale (i Bezüchig uf zwei Schprache) falschi Fründe gits no diä intralinguale (innerschprachliche). Intralinguali falschi Fründ oder Paronym cha me au "falschi Brüedere" nänne - na em Buech vom Franzose J. Bertrand: "Dictionnaire Pratique des Faux Freres - mots a ne pas confondre entre eux" (1979), zum Biischpiel: "antiseptique"/"aseptique", "amoral"/"immoral".

Mit Abkirzige wird adittet, wu s alemannisch Wort verbreitet isch. Wel niäme e greßere Dialäktraüm gnaü iberblickt, heißt des aber numme, ass e Wort do in e Deil Ortschafte verbreitet isch, nit aber, ass es in jedem Ort brücht wird. Schriib witteri Abkirzige drzue un makriär diini Biispiil drmit!

(a) = allgmein verbreitet
(ba) = bodeseealemannisch
(bb) = baselbieterdütsch
(bd) = bärndütsch
(bsd) = baselditsch
(ha) = hochalemannisch
(ml) = Markgräflerland
(oa) = oberrhiinalemannisch
(os) = Ostschwiz
(osch) = Oberschwabe
(sch) = schwäbisch
(sd) = standardditsch
(sg) = Sanggale
(sw) = Schwarzwald
(ue) = Unterelsass
(wa) = Wallis
(zd) = züritüütsch
(ld) = Lozärn-Dütsch
(xx-t) = teilwiis
(xx-s) = süd
(xx-n) = nord

Dä Abschnitt bringt Biipspiil drfir, ass e alemannisch un e standardditsch Wort sich glich ahert, aber unterschiidligi Bedittig het.




</doc>
<doc id="14690" url="https://als.wikipedia.org/wiki?curid=14690" title="Tafeljura">
Tafeljura

Bim Dafelejura handlet es sich um e Bruchschollegebirg, wo vor öppe 30 Millione Joor entschdande isch. S isch e Deil vum Schwizzer Jura, wu im Gegesatz zuem Faldejura nüt gfaltet isch. Mer darf en nüt verwächsle mit em Plateaujura, wu zämme mit em Chettejura dr Faltejura bildet. 

D Zämmesetzig vom Gschdei isch: Chalchschdei, Gips, Iserohgschdei, Quarzsandschdei (in rod un grau), Bundsandschdei un Schdeisalz.

Fossilie sin au z finde, was de Hiwys gitt, daß do friejer mool e Meer gsi isch.

De Dafelejura folgt em Faldejura im Berich vom Kandon Basel Land vo Süde her.

S isch de nördlichschdi Deil vom Schwizzer Jura un befindet sich ebbe i der Gäged vom Kandon Basel Land bis in de Aargau, bis zum nördlichschtè Punkt uff èrè Linniè, wo vom Großè Randè un dè Wuètèschlucht bildet wörd. 

Die Gschdeinsschichde sin flach un nur e weng schräg, si sin in "Horste" un "Gräbe" zergliedered worde.
D Zugschpannig vom Rhiigraabe sorgt derfür, daß di Strukdure vo de Gschdeisschichte no Nord-Nordost un Süd-Südweschd uusgrichded sin.

Die Horschd, wo uuse drädde sin, sin im Lauf voo de Zidd durch Wind un Wädder abdraage worre. Es zeigt sich e typisches Schdreifemuschder.

Zwüsche 1,7 und 0,1 Millione Joohr hänn Flüss un Gletscher die Gschdeinsschichde duregschnidde, wobei dann d Dääler entschdande sin. Denn isch i d Dääler Chiis ygschwemmt worde, un no fiere d Flussschodder hüffig Grundwasser. Indresandderwies sin die Dääler au in de glieche Himmelsrichdig aagsiedled (also vo NNO no SSW). An de Dalhäng sin nooch der Iiszitt Ghängschuttdeckene un Gehänglehmdeckene entschdande.

Es handlet sich also um Daafelberg, wie me si au in de sägsische Schwizz im Elbsandschdeigebirg (Bundesland Sachsen, Dütschland Oschd) aahdräffe chaa.


Geotechnisches Institut


</doc>
<doc id="14693" url="https://als.wikipedia.org/wiki?curid=14693" title="Augustin Bea">
Augustin Bea

Augustin Kardinal Bea SJ (* 28. Mai 1881 z’ Berringe bi Blumberg; † 16. November 1968 z’ Rom), Theologiiprofessor und römisch-katholische Kuriekardinal, isch maßgeblich am Zweite Vatikanische Konzil beteiliget gsi und gilt als Wegbereiter vo de Ökumene. Er het sich sowohl fer d Einheit vom Chrischtetum iigsetzt als au fer bessere Beziehunge zwische de katholische Kirche und em Judetum.

De Augustin Bea isch anne 1881 im Dorf Berringe im hittige Schwarzwald-Baar-Kreis uff d’ Welt kumme. Sin Vatter isch en Zimmerma gsi. Bereits i de Volksschuel vo Riädberringe isch im Augustin si Hochbegabung uffgfalle, und de Pfarrer und de Lehrer hond doe, wa si hond kenne, zum dä Bue fördere. Noch de Volksschuel hond sin zerscht uff d’ „Lender’sche Heimschuel“ gi Sasbach gschickt, später isch er gi Konstanz uff s’ Gymnasium und gi Raschtatt uff s’ Erzbischefflich Konvikt gange. Im Juni 1900 het er si Abitur mit Beschtnote gmacht.

1900 hett de Augustin Bea a de Universität z’ Friiburg im Breisgau agfange Theologie studiere. Scho während em Studium isch er i de Jesuite-Orde iiträte, und am 25.8.1912 het er si Prieschterweihe gha. 1913 het er dann sin Doktor i Theologii gmacht und hinnedra no e Semeschter lang z’ Berlin Orientalischtik studiert, bevor er 1914 sin erschte Poschte als Superior vo de Jesuite-Residenz z’ Aachen aträte het.

Anne 1917 isch de Augustin Bea zum Professor fer alttestamentliche Exegese ernannt worre und het usserdem s Amt vome Studiepräfekt im Ignatiushuus z’ Valkeburg ibernomme. Anne 1924 isch er als Professor a di Päpstlich Universität Gregoriana beruefe worre, wo er en Lehrstuel fer biblischi Theologie iberko het. Vo 1930 bis 1949 isch er Rektor vom Päpstliche Bibelinschtitut gsi und het ab 1940 e Kommission fer die latiinisch Psalme-Ibersetzung gleitet. Diä Ibersetzung het s’ Bibelinschtitut im Ufftrag vom Papst Pius XII. bearbeitet, und de Bea het fer sini Arbet großi Anerkennung greägt.

De Augustin Bea isch Biichtvatter vom Papst Pius XII. gsi und het ab 1930 verschideni Ämter als Consultor innegha. Am 14. Dezember 1959 isch er Kardinal worre.
1960 het ihn de Papst Johannes XXIII. zum Präsident vom »Sekretariat für die Förderung der Einheit der Christen« gmacht, und im gliiche Johr het er ihn beufftragt zum e Erklärung iber die Beziehunge vo de Kirche zum Judetum vorbereite. 1962 isch er zum Bischof gweiht worre und si hond ihm e Titularbischtum gä.

Ab 1962 isch de Kardinal Bea bim Zweite Vatikanische Konzil debei gsi. Us sinnere Arbet isch d Erklärung Nostra Aetate verre gange, wo di katholisch Kirch iren johrhundertealte Vorwurf drmit widerruefe het, dass d Jude „Gottesmörder“ seied. Au a de Entstehung vom Ökumene-Dekret Unitatis redintegratio und a de Erklärung über d Religionsfreiheit Dignitatis Humanae isch de Kardinal Bea maßgeblich beteiliget gsi. Bsunders am Herze gläge isch ihm d Uussehnung mit de Oschtkirche. I de letzschte Sitzung vom Konzil het er e Erklärung vom Papst Paul VI. vorgläse, daß d Bannbulle vo 1054 gege di Orthodoxe Chrischte uffghobe werd. Kurz bevor er 1968 gschtorbe isch, het mer ihn als Mitglied vo de Kongregation für die Evangelisierung der Völker beruefe.

Sit sim Tod het d Ökumene en Huufe Fortschritt gmacht. S Verdiänscht vom Kardinal Bea liit i de Pionieraarbet, wo er gleischtet het zum di johrhundertelang Trennung vo de Chrischte iberwinde.

De Augustin Kardinal Bea isch die gröscht Persönlichkeit, wo s gleine Baaremer Dorf Riädberringe verre brocht het. Mer het e Stroß im Dorf noch ihm benannt, und si Elterehuus isch hitt e Museum, wo vil Fotos, Text und Urkunde zu sim Läbe usgschtellt sind. Im Museum het's aber au anderi Exponate wie zum Beischpiel e hebräisch-englische Bible mit eme prächtige Iiband, allerlei Ikone und Gwänder, und usserdem im Bea sin Kardinalshuet, si Bischofsmitra und anderi persönlichi Gegeschtänd.

De Augustin Kardinal Bea isch etlichi mol zum Ehredoktor ernannt worre, under anderem vo de Universität Friiburg im Breisgau und de Universität Friiburg i de Schwiiz, wo er usserdem Ehresenator gsi isch. Er isch ordentliches Mitglied vo de Päpstliche Theologische Akademie in Rom, de Internationale Päpstliche Marianische Akademie in Rom und vo de Görresgsellschaft gsi, usserdem Ehremitglied i mehrere wisseschaftliche Gsellschafte. 

Zu sine Orde und Uuszoechnunge gheret s Große Verdienstkreuz vo de Bundesrepublik Deutschland und de Friedenspreis des Deutschen Buchhandels vo 1966 zemmet mit em Visser’t Hooft.






</doc>
<doc id="14696" url="https://als.wikipedia.org/wiki?curid=14696" title="Olive Emil Wetter">
Olive Emil Wetter

Är het mit Vierehaubi sini erschte Klavierstunde übercho. 1997 het är ds Schtudium a dr "Hochschule der Künste Bern" ufgnoh, wo är unter anderem i dr Meischterklass vom Prof. Bruno Canino gsi isch und mit em Lehr- und Konzärtriifediplom abgschlosse het. Während dere Zyt het är Chammermusigunterricht unter anderem bim Jörg Ewald Dähler gnosse. 2003 het är parallel zumene Gaschtschtudium a dr "Hochschule für Musik und Theater Hannover" bim Prof. Martin Dörrie ds Schtudium vor Psychologi, Psychopathologi und dr Anglistik ar Universität Zürich agfange, wüu er tieferi Iisichte i ds mönschliche Erläbe und Verhaute het wöue gwinne. Är het Priise aus Solischt und Chammermusiker bi Wettbewerbe z Bärn, Züri und Basel übercho und het unter anderem in Ufführige unter em Marc Kissóczy und em Jürg Wyttenbach mitgmacht. Zu sine Chammermusigpartner ghöre d Bettina Sartorius vo de Berliner Philharmoniker und dr Paul Moser, ehemaus Konzärtmeischter vom Berner Symphonie Orchester.
In eigene Projekt förderet er interdisziplinäri Zämenarbeit, öpe mit Moderatore wie em Kurt Aeschbacher und dr Nina Havel.

Bis hüt gits füf CD-Iischpilige; derbi si e "Winterreise" und mehreri Erschtufnahme vo Wärk vo zytgenössische Schwyzer Komponischte.



</doc>
<doc id="14699" url="https://als.wikipedia.org/wiki?curid=14699" title="Giswil">
Giswil

Giswil isch ä Iiwohnergmäind (politischi Gmäind) im Kanton Obwaldä. Si liid im Saarneraatal, am siidlichä Endi vom Saarnersee.

Giswil zelld 3514 Iwooner (31. Dezämber 2009) und hed ä Flechi vo 86 km². Giswil isch flechimässig diä zweit greescht Obwaldner Gmäind, und oi im nazionale Vergliich isch Giswil unter de greeschtä hundert, si isch eppe gliich grooss wie d Stadt Ziri. Giswil liid am siidlichä Sarnerseeendi und d Taalflechi isch umchräist vo Bärge; am markantischtä isch dr Giswilerstock.
Im Winterturismus isch d Meerlialp, äs Schiigebiät, attraktiv zum Schiifaarä. Im Summer cha mä dedt, wiä oi i villnä anderä Schiigebiät, go wandärä oder mä cha oi im Saarnersee go badä.
Giswil täild sich i 4 Bezirk uif: Groostäil (nerdlich vo dr Louwi), Chliitäil (siidlich vo dr Louwi), Rudenz und Diechtersmatt (Dorf).

Diä friäschte Nennigä vu Giswil stammid us dr Ziit vu 840, daazmaal nu als «Kisewilare». Im 13. Jahrhundert isch Giswil de unter d Herrschaft vu dä Habsburger graatä.
Bis zum Untergang vu dä Chilä Chliitäil im 17. Jahrhundert isch dr Chliitäil ds Zentrum vu Giswil gsi. Das isch etz aber Diechtersmatt, will d Loiwi 1629 d Chliitäiler Chilä mitgrisse hed. Sit 1635 staad d Chilä St. Laurentius ufem Hoger, wo im Mittelalter diä mittleri Burg vo Giswil gschtandän isch. Die beedän anderä Burgä sind d Burg Rudenz und die im Chliitäil gsi. Vo däne beedä sind hitt nu Ruinä umä.
I dr zwäitä Helfti vom 19. Jarhundert sind us Giswil vil Uiswanderer uf Amerika und Brasilie ggangä.



</doc>
<doc id="14704" url="https://als.wikipedia.org/wiki?curid=14704" title="Donauquelle">
Donauquelle

D Donau entschpringt im Schwarzwald-Baar-Kreis im südliche Bade-Württeberg und goht durch insgsamt zehn europäischi Länder, bevor si i s Schwarze Meer mündet. De Fluß isch 2845 beziehungswiis 2888 Kilometer lang, je nochdem, ob mer ab Donaueschinge oder ab der Quelle bi Furtwange rechnet.

„Brigach un Breg bringe d Donau zweg.“ So goht en alte Merkschpruch, wo villi Liit scho i de Schuel uswendig gleert hond. Di zwoe Flüss "Brig" und "Breg" kummet beidi us em Schwarzwald und vereiniget sich am Oschtrand vo Donaueschingè wennige Metter vorr de Brugg vo de B27. Wem mò im Merkschpruch folgè duèt, lyt ergo Donaueschingè gar nit a dè Donau, sondern a dè Brigach und müèsst korrekterwys "Brigachingè" heißè.

D Brigach isch 43 km lang und entschpringt uff 925 Meereshöhi weschtlech vo Brigach, eme Dorf bi Sankt George, goht vo dert iber Villinge und d Gmond Brigachtal gi Donaueschinge.

De länger vo de zwoe Quellflüss isch d Breg. Sie isch 46 km lang, entschpringt uff 1078 Meter Meereshöhi nördlech vo Furtwange bi dr Martinskapelle und goht iber Vehrebach, Wolterdingen, Briilinge und Hifinge gi Donaueschinge. Erscht ab dere Stell, wo sich Brigach und Breg treffet, hoeßt de Fluß offiziell Donau.

De Donaubach isch e glei Bächli, wo nebem Fürschtlich Fürschtebergische Schloss mitte i de Stadt Donaueschinge us ere Kaarschtquelle entspringt. De Bach goht e paar hundert Meter durch de Fürschtlich Park und lauft denno i d Brigach, kurz bevor sich d Brigach mit de Breg veroeniget. D Quelle bim Schloß isch sit em 18. Johrhundert mit ere Muur iigfasst. Hit stoht dert e greisrund Quellbecke mit ere Figuregruppe vom Adolf Heer us dem Johr 1895, wo darschtellt wi d Motter Baar ire Deechter Donau de Weg zoeget. D Kaarschtquelle bim Donaueschinger Schloß gilt im Allgemeine als historischi Donauquelle. Wiè mò im Merkschpruch entnää cha, fangt d Donau historisch gsää am Zämmefluss vo Brigach un Breg aa, besaiti Karschtquèllè isch also nu dè unterscht Zuèfluss vo dè Brigach, mee nit. Vomuètlich hèt mò uss touristischè un honorigè Gründ d Quèllè in fürschtèbärglichè Schlosspark volait. Honorig deswegè, well Eschingè, wie obbè scho erlütterèt, suscht gar nit a dè Donau lyt, mò dè Residenzstadt uff dè Baar asè abber d Ehr gnõ het.

D Bregquelle isch nerdlich vo Furtwange am Kolmehof und ka ebefalls als e Donauursprung gelte. Fer d Bregquelle sprechet zum oente hydrologischi Gründe, well d Breg vergliche mit de Brigach länger isch und meh Wasser het, und usserdem d Quelle 150 Meter höher liit wi selli vo de Brigach. Geologisch spricht defir, daß vo allene Donauzueflüss, wos giit, d Bregquelle am wiiteschte vo de Mündung im Donaudelta entfernt isch. Us dene Gründe wird au d Bregquelle immer wider als Donauquelle bezoechnet.

I de Vergangeheit hets au Versueche gä zum d Brigachquell oder d Quell vom Inn im Engadin (gnau gnoo d Quell vo dere irem Sytebach Flaz) als Donnäquell z deklariere. De Inn isch de Nebefluss mit de hechschtglegene Quell ond fiahrt am Zemmefluss mit de Donnä in Passau em Durchschnitt meh Wasser als d Donnä. Trodzdemm send sellige Meinunge niä allgemein anerkannt worre und werret als lokalpatriotisch motiviert agsea.





</doc>
<doc id="14711" url="https://als.wikipedia.org/wiki?curid=14711" title="Elasto Mania">
Elasto Mania

Elasto Mania isch en 2D-Gländmotorrad-Simulation, wo uf emä PC gschbiilt wird.

Im Gegensatz zu andere Motorrad-Simulatione staht hie s'erreichen vom Ziel, und nid d'Gschwindigkeit im Vordergrund.
Für Profis isch jedoch d'Gschwindigkeit zum Vergliich mit andere Spieler ah erschter Stell.

D'Schwierigkeit beschtaht drin, de Töff dur es Level voller Hindernis z'schtüüre.
Es gilt z'verhindere, dass de Chopf vom Töfffahrer s'Gländ berüährt.
Bi z'schnellem Brämse (odr Gas gee) kippt s'Motorrad füre (bzw. hindere).
Um s'Ziel, ä wiissi Blueme, z'aktiviere, mönd alli Öpfel iigsammled wärde.
Dur d'Läärtaste lad sich d'Fahrtrichtig vom Töff wechsle.
Viili Level sind nur dur die enormi Elastizität vom Töff z'schaffe.
We'mer es Level erfolgriich absolviert hed, cha'mer de Lauf speichere, um'ne andere z'zeigen, odr i d'Internet-Highscore z'cho.

Die letscht offiziell entwickelti Version (1.11a) isch im Jahr 2003 erschiine, inoffiziell isch sie vo de Fans bis zur Version 1.2 wiiterentwicklet worde. Am 22. Januar 2007 isch zum erschte Mal en inoffizielle Online Patch veröffentlicht worde, wo en unbegrenzti Ahzahl vo Spieler gegenand ahtretet und sich debi gegesiitig gsehnd.


</doc>
<doc id="14715" url="https://als.wikipedia.org/wiki?curid=14715" title="Altdorf">
Altdorf

Altdorf isch dr Name vù dääne Ort:

Bade-Wirtteberg:
Bayere:
Hesse:
Nordrhy-Weschtfale:
Rhyland-Pfalz:

Schwyz:

Frankrych:

Suschtigs Europa:
Altdorf isch dr Name vu däne Lyt:

Dezue isch Altdorf dr Name vu:



</doc>
<doc id="14721" url="https://als.wikipedia.org/wiki?curid=14721" title="Greppen">
Greppen

Greppe esch e politischi Gmeind im Wahlchreis Lozärn-Land im Kanton Lozärn i de Schwiz.

Greppe liid am Vierwaldstettersee und au no am Fuess vo de Rigi, zäme mid Vitznau und Wäggis. Di drüü Gmeinde sind zäme uumgää vom Kanton Schwyz und bilded so en Entklave vom Kanton Lozärn. Es isch übrigens au scho zur Debatte gstande, dass mer zäme mid de andere beide Seegmeinde de Kanton wächsled.

Vo dr Gmeindsflechi send 50,9 % Landwirtschaftlechi Flechi, 39,7 % Waud ond 9,4 % Sidligsflechi. Nachbergmeinde vo Greppe send Wäggis ond Chüsnacht im Kanton Schwyz.

Im Jahr 1259 werd zom eschte Mau en "Henricus de Crepon" gnännt.

Quälle: Bundesamt für Statistik 2005

Dr Uusländeraateil esch 2014 bi 16,7 % gläge.

66 % vo dr Iiwooner send im Jahr 2000 römisch-katholisch gsii, 19,9 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,0% , CVP 19,5% , FDP 18,9% , GLP 8,8% , GP 5,5% , SP 9,2% , SVP 32,7% , Süschtigi 4,5%.

D Gmeindspräsidentin vo Greppe esch d Claudia Bernasconi (Stand Februar 2016).

D Arbetslosigkeit esch im Jahr 2011 bi 0,9 % gläge.

Bi dr Volkszellig 2000 hend vo dr 770 Iiwohner 94 % Dütsch aus Houptsprach aagää, 0,9 % Französisch, 0,5 % Italienisch ond 4,6 % anderi Sprache.

Z Greppe redt me scho s höchschtalemannisch Schwyzerisch.




</doc>
<doc id="14722" url="https://als.wikipedia.org/wiki?curid=14722" title="Döttingen">
Döttingen

Döttingen stoot för:
Lueg au:


</doc>
<doc id="14729" url="https://als.wikipedia.org/wiki?curid=14729" title="Volla">
Volla

D Volla oder Fulla isch e germanischei Göttin gsii.

De Name cha uf zruggfüert werde, en typische Name för e Fruchtbarkaitsgöttin. Wäret si bi de Südgermane vermuetli die alti Funktion bibhaltet het, het si sich z Skandinavie uuftailt i die baide Göttine Freyja ("Herrin") und Fulla.

D Volla isch e Göttin, wo im Merseburger Zauberspruch vorchunnt. Si isch d Schwöster vode Frija und versuecht mit dere zäme, e chranks Ross vom Phol mit Magii z haile.

Phol - sin Name werd wegem Stabraim wie "Fol" usgsproche - isch die männlichi Namesform und somit chan er as Fruchtbarkaitsgott betrachtet werde. Meriri Beobachtige bestätiget die Vermuetig. So git s bide Germane meriri Götterpaar, wo glichigi Näme hend, wa aigetlich ungermanisch isch: Freyr und Freyja, baidi Fruchtbarkaitsgotthaite; Njördr und Nerthus, er de nordischi Meeres- und Handelsgott, si d Muetter Erde; denn Fjörgyn und Fjörgynn. Die letzt isch en andere Name för d Erdgöttin Jörd, er isch aber de Vater vode Göttin Frigg. Somit werd dütlich, as de "Fol" und d "Folla" Fruchtbarkaitsgotthaite bi de Südgermane gsii sind, doch chamer nöd säge, öb sie Brüeder und Schwöster, wie de Freyr und d Freyja im Norde, oder e Ehepaar oder gär Muetter und Soo gsii sind.

I de altisländische Edda isch d Fulla d Dieneri vo de Muetergöttin Frigg und werd zude Asine zält. Si isch e Jungfrau und hortet s Trückli mitem Schmuck vode Frigg. Well d Fulla au ide Skaldedichtig vorchunnt, chamer anee, ass si e gwüssi Bedütig gha het.




</doc>
<doc id="14732" url="https://als.wikipedia.org/wiki?curid=14732" title="Aurvandill">
Aurvandill

De Aurvandil isch en Sterneheld i de nordische Mythologi. S git Azaiche deför, as er au bi de Westgermane bikannt gsii isch.

De Aurvandill oder Örvandill isch i de nordische Mythologi e Held, wo i de Edda gnennt werd. De Donnergott Thor het en us de Iisfluete vom Élivágar grettet und imene Chorb uf sim Rugge furttrait. Jetz het aber e Zeche vom Aurvandill us dem Chorb glueget und isch drum ganz abgfroore. De Thor het denn de Zeche abproche und in Himel ufe grüert und sitdem lüchtet de Zeche as en Stern mitem Name Aurvandils tá. Die Gschicht het de Thor a de Gróa, de Frau vom Aurvandill, verzellt, wo si en nocheme Champf het wöle haile. Vor luter Froid het si aber de Zauberspruch vergesse und het em Thor nüme chöne helfe.

Bim Dänische Historiker Saxo Grammaticus isch de Horwendillus de Vater vom Amlethus. De letzt isch s literarische Vorbild vom Hamlet bim Shakespeare.

Bi de Angelsachse werd de Éarendel imene Lobgedicht för de Jesus Christus as de glänzigsti vo allne Engel bezaichnet und i Glosse werd s Wort "ēarendel" mit "Morgestern, Liechtstraal" öbersetzt. Da passt guet zom Name, denn cha us abglaitet werde. Us dere Wurzle sind aber au d Näme vom Morgestern i verschidnige Sprooche abglaitet: altindisch Uśanā, altgriechisch Heōios und Heōsphoros, lettisch Auseklis. Somit werd denkbar, as scho i de indoeuropäischi Religioo de Morgestern äänlich binennt woren isch. Bim Tolkien isch "Earendil de Seefaarer" en Halbelb.

Im dütsche Heldebuech werd de Orendel as erste vo allne Helde gnennt, wa durchus e Hiiwiis si cha uf de Morgestern as Vorchämpfer vom Tag. Im Mittelalter isch er de Hoptheld vomene Chrüzritterroman. Die Gschicht cha aber kum me no Ufschlüss öber haidnischi Vorstelige vom Orendel gee.

Inere langobardische Uurchund (um 720) chunnt de Manename Auriuuandalus vor.




</doc>
<doc id="14734" url="https://als.wikipedia.org/wiki?curid=14734" title="Edda">
Edda

Mit Edda werdet zwai Werch vode altisländische Literatur bezaichnet. D Lieder-Edda isch e Sammlig vo nordische Götter- und Heldelieder und d Snorra-Edda isch e Lehrbuech för Skalde, de nordische Dichter. Baid Büecher zäme sind die wichtigsti Quelle vo de nordische Mythologi und büütet au vill Material us de Heldesaage. Trotz verschidnige Erklärigsversüech, isch de Name Edda nöd dütet.

D Dichter vo de Gedicht i de Lieder-Edda (oder Älteri Edda oder fälschlicherwiis au Sämundar-Edda) sind nöd bekannt. Us sproochliche Gründ chamer die ältiste Lieder, wie d Völuspa, is 9. Joorhundert datiere, die jüngste Gedicht ghöret is 11. Joorhundert. Die Lieder sind mündlich tradiert wore. S ältiste erhaltnigi Exemplar vo de Lieder Edda isch de "Codex Regius", wo im 13. Joorhundert ufgschribe woren isch. D Lieder sind im Stabraim verfasst wore und zum Tail dur en churze Prosategscht erwiteret wore.

D Snorra-Edda (au Jüngiri Edda oder Prosa-Edda) isch um 1220 vom isländische Dichter Snorri Sturluson gschribe worde. Si isch e Lehrbuech för Dichter, wobi de Snorri ahand vo Biispil us Götter- und Heldelieder die verschidnige stilistische Möglichkaite und Umschriibige (Kenning) erchlärt. Demit die beraits christliche Dichter de Inhalt und d Aaspilige a die nordischi Götterwelt i de Werch vode alte Skalde verstönd, isch dem Werch no s Prosa-Stuck "Gylfaginning" anegfüegt wore, wo die ganzi nordischi Mythologi erklärt werd.


</doc>
<doc id="14735" url="https://als.wikipedia.org/wiki?curid=14735" title="Jörd">
Jörd

D Jörd (aisl. Jörð „Erde“) isch i de nordische Mythologi d Göttin vode Erde. Si isch d Tochter vo de Nótt ("Nacht") und vom Ánnarr und d Muetter vom Donnergott Thor. Si spilt i de Göttersaage kai wichtigi Role, het aber meriri Näme, wie : "Fjörgyn", "Fold", "Grund" und "Hlóðyn". 

I de Römerzit sind i de Provinz Nidergermanie meriri Stai ade Göttin Hludana gwidmet wore. Si cha wegem nordische Name Hlóðyn as e Form vode Erdgöttin dütet werde, obwoll baid Näme sprochlich nöd recht zämepasset und onöd erchlärt werde chönet.

De nordisch Name Fjörgyn degege ghört zu altenglisch "firgen" und gotisch "fairguni" "Berge, Bergzug". Au de Name vom dütsche Mittelgebirge hangt demit zäme (kelt. "Hercynia silva", ahd., "Virgunnea"). Denebet werd i de Edda no en Gott mitem Name Fjörgynn gnennt. Er isch de Vater vo de Göttin Frigg, me waismer nöd vonem. Obwoll de Name lutlich mitem Name vom baltische Donnergott Perkunas öberistimmt, blibt de Zämehang dunkel. Vermuetli sind aber all besprochne Näme mee oder weniger unabhängig vonenand entstande und e Ablaitig vo (lat. quercus; ahd. fereh-eih).

De angelsächsischi "Flursege" isch e Mischig us christliche und haidnische Element, wo d Erde abetet werd. De Buur wendet sich richtig Oste und foot a bete und rüeft d Erde aa: "Folde, fira módor" ("Folde, Mueter vode Mensche") und dütlicher "Erce eorðan módor" ("Erce, Erdemueter"). De erst Name chönnt e Fortsetzig vom indogermanische Göttername sii: *Plthuih mehtēr ("Erd-Mueter"; skt.: Prthivī mātā und gall. Litavis).

E witeri Form vode Erdmuetter isch d Nerthus. Ire Kult werd vom römische Schriftsteller Tacitus beschribe.




</doc>
<doc id="14736" url="https://als.wikipedia.org/wiki?curid=14736" title="Sunna (Göttin)">
Sunna (Göttin)

Sunna oder Sol isch de Name vo de Sunegöttin bi de Germane.

De Julius Cäsar schribt, as d Germane nume de Sol, d Luna und de Vulcanus, e poetischi Umschriibig för Sune, Moo und Füür, vereert hebid, doch isch de Cäsar schlecht bezügli de germanische Religioo infomiert gsii. E Zügnis vo Sune- und Astralkult bi de Germanie het de Tacitus öberliferet: Nochdem um 58 n.Chr. d Ampsivarier vo de Chaucer us irem Land vertribe wore sind, het sich ire Först Boiocalus uf Rom bigee und d Römer um s ehemooligi Land vo de Chamaver bete, wo scho längeri Ziit brooch ligi, mit de Wort, as de Himmel för d Götter bestimmt sai und d Erde för d Mensche. Denn het er zu de Sune glueget und si und anderi Gstirn aagruefe und gfrööget, öb si leers Land möged. 

D Sunna isch e Göttin im zwaite Merseburger Zauberspruch, wo mit Magii versuecht zäme mit ere sinere Schwöster Sinhtgunt s verletzti Ross vom Phol z haile. Do de Name identisch isch mitem althochdütsche Wort för "Sune", chamer sicher sii, as si d Sunegöttin vode haidnische Germane gsii isch. Drum nemet au vill Forscher aa, as ere sini Schwöster Sinhtgunt d Göttin vom Moo gsii sai, wa aber scho gär nöd sicher isch, scho nume drum, well bi de Germane de Moo männlich isch. Au cha de Name vo de Sinhtgunt nöd sicher dütet werde. 

I de Edda isch d Sól ("Sune") d Schwöster vom Máni ("Moo") und zällt zu de Asine. De Vater vo dene baide isch de Mundilfari, wo sini Chind ase höbsch gfunde het, as er si noch Sune und Moo binennt het. Baid Gstirn hend Götter i Uurziite us de Funke gmacht gha, wo us de Füürwelt Muspellsheim stammet. D Götter hend aber bestimmt, as d Sól de Sunewage und de Máni de Wage vom Moo lenke mues.

De Sunewage werd vode baide Ross Arvakr und Alsvidr (aisl. Árvakr, Alsviðr „Früewach“ & „Ganzgschwind“) zoge und de Schild Svalin schützt de Wage vor de Sunegluet. De Maa vode Sól haisst Glenr ("Glanz"). D Sune werd die ganzi Zit vom Wolf Sköll (»Spott«) verfolgt, wo si fresse will. Mängisch chunnt er ase nöch a d Sune, as si verdunklet werd. Doch erst am Tag vom Weltuntergang fresst er si uf. Doch bringt d Sune vorene e Tochter uf d Welt, wo den i de noije Welt schiine tuet und nöd weniger schöö as iri Muetter isch.

Ane 1902 het en Puur im dänische Trundholm e Bronzeskulptur usem Bode pflüegt, wo er Ross uf Rädli zaigt, won e Schiibe zücht und underem Name "Sunewage vo Trondholm" bikannt isch. Er stammt öppe us de Bronzezit um 1400 v.Chr., isch aso woll no as vorgermanisch z betrachte. Denno bizügt er as d Vorstelig vome Sunewage wo vo Ross zoge werd zimli alt isch.




</doc>
<doc id="14737" url="https://als.wikipedia.org/wiki?curid=14737" title="Klausjagen">
Klausjagen

S Chlausjage z Chüssnacht am Rigi isch en Samichlaus-Bruuch, wo siit de früenere Neuziit immer am 5. Dezämber stattfinded.

Früener sind d Chüssnachter Burschte dur d Gasse zoge und hend d Lüüt aapöblet, um öppis z ässe oder z trinke überzcho. Im Jahr 1928 isch d Chüssnachter "St. Niklausegsellschaft" gründed worde, mit em Ziil, s Fäscht i gordneti Bahne z länke.
Am Abig am achti versammled sich die wiit über 1'000 Chlausjäger. Alli träged s wiisse Chlausehämli oder -gwand. Nach eme Schuss gad in ganz Chüssnacht d Belüüchtig uus. D "Geislechlepfer" lönd ihri Geisle tätsche, währeddäm sie em Umzuug voraagönd.

Hinter ihne tänzled schtill d "Iffeleträger". Uf ihrne Chöpf träged sie d "Iffele". Die sind us Karton und farbigem Sidepapiir gmacht und gsend uus wie Chilefänschter, wo vo inne dur Cherze belüchted sind. Die gröschte "Iffele" sind mee als zwee Meter höch und 20 Kilo schwär.

Denn chunnt de "Samichlaus", begleited vo drüüne "Schmutzli" und es paar "Fackelträger". Die drüü "Schmutzli" verteiled Chräpfe, Dörrfrücht und Nüss a d Zuschauer.

Denn chömed d "Blächbläser" mit de traditionelle Chlausemelodie.

Denn chömed d "Trychler", wo mit ihrne Chueglogge de Hauptharscht vom Umzug bildid. Dä finded siin schuurig-schöne Uusklang mit de "Hornbläser".

Nach em Umzuug schtreifid d Chlausjäger i chlinere Gruppe die ganz Nacht dur s Dorf, bevor sie sich am Morge am sächsi zum abschliessende "Sächsizügli" wieder zämefinded.



</doc>
<doc id="14738" url="https://als.wikipedia.org/wiki?curid=14738" title="Necker">
Necker

De Necker oder au Negger (IPA: ˈnɛkxər, ˈnɛk:ər) isch en Fluss im Toggeburg. Er isch 33 km lang und sis Iizugpiet bitrait 123 km². Er entspringt oberhalb vo de Waldschlucht Ofeloch uf Chrumenauer Bode, a de Grenze vo Nesslau zu Urnäsch. Er flüsst den s Neckertal döräb bis uf Lütisburg, wonner i d Thur mündet. Sit em 1. Jänner 2009 gits i däm Piet e Fusionsgmaind, wo de Name Neckertal trait.

Am Necker gsiet me öppedie no de seltnig Iisvogel ("Alcedo atthis"). Im Underlauf lebet 10 Fischarte: em hüüfigste sind Bachforele ("Samo trutta fario"), d Baarbe ("Barbus barbus") und de Alet ("Leuciscus cephalus"). Au d Äsche ("Thymallus thymallus"), de Gropp ("Cottus gobio"), s Grundbarbeli ("Barbatula barbatula") und de Strömer ("Leuciscus souffia") sind nöd selte.


</doc>
<doc id="14739" url="https://als.wikipedia.org/wiki?curid=14739" title="Säntis">
Säntis

De Säntis (IPA: ; um 850: iugum Sambutinum) isch mit sine de höchscht Berg im Alpsteigebiet. Uf sim Gipfel obe treffet sich die drü Kantön Appezell Osserrhode, Appezell Innerrhode und Sanggalle.

Uf em Säntis isch im 19. Johrhundert e metereoligischi Messtation baut worde, wo bis i die zweit Hälfti vom letschte Johrhundert no ganzjöhrig vome Wetterwart betreut worde isch. Spöter isch denn alles automatisiert worde.

Wils im Umchrais vo mehrere Kilometer kain höchere Bärg git, isch uf em Säntis scho 1957 en Sändeturm baut worde. Im Novämber 1997 hät d'Swisscom en neue, 123,55 Meter hochä, Sändemaschte i Betrieb gno.

De Säntis isch turistisch guet erschlosse. Vo de Schwägalp () us füert sit 1935 e Sailbahn uf de Gipfel ufi. Äs hät Wanderwäg, womer aber nu mit gueter Uusrüschtig söt benütze, vo dä Schwägalp, vo Wasseraue, vo Wildhuus und no vo anderne Ort us uf de Säntis ufi.

Mit em Säntis verbunde isch d Saag vom Säntisriis, wo e Stadt het wöle baue. Er het im Montafon vo Zwerge Hüser baue loo und die inen Sack inetue. Aber woner öber de Säntis gstigen isch, isch de Sack vomene Fels ufgrisse worde und all Hüser sind d Häng aberporzlet. Wo de Säntisriis aber all die Hüser so vertailt i de Landschaft gsee het, hetem da ase gfale, as er si lo si loo het, wo si aneghait sind. Drum sind im Appezellische und im Toggeborg no hüt all Hüser verstroit ide Landschaft.




</doc>
<doc id="14740" url="https://als.wikipedia.org/wiki?curid=14740" title="Giovanna d'Arco">
Giovanna d'Arco

Giovanna d'Arco isch 



</doc>
<doc id="14743" url="https://als.wikipedia.org/wiki?curid=14743" title="Gailingen am Hochrhein">
Gailingen am Hochrhein

Gailinge am Hochrhi isch e Dorf am Hochrhi isch e schtaatlich anerkannte Erholungsort. S'liit im Süde vum Hegau im Landkreis Konschtanz i Bade-Württeberg.
In dr Amtssproch chennts mer au als "Gailingen am Hochrhein", a de Fasnet säget si au "Gelagé" (sell wird „Gelaschee“ uusgschproche).
Hütztag wohnet i sellem Dorf eweng me als 3000 Lüt.

Gailinge liit im Süde vum Hegau am Hochrhi ufenere Höhi vu 400 bis 630 Meter überem Meeresschpiegl. 's Dorf ziet sich am Südhang vum Rauheberg und ufere alti Flussterrasse vum Rhi hii, iigrahmt vu Wald uf de Bergsite und im Oschte und Felder im Weschte. 

Die alti Flussterrasse bricht relativ steil zum Fluss ab und bütet gueti Häng für de Wiiabau. Bi Fön hätt mer en fantastische Blick uf d' Alpekette, die sich denn am ganze Horizont erstrecke. Direkt gegenüber vu Gailinge liit 's chlini und wege sinere mittelalterliche Architektur uusgschproche hübschi Städtli Diessehofe.

D' Gmeind grenzt im Norde a de Gottmadinger Ortsteil Randegg, im Oschte ad' Schwiizer Gmeinde Buäch und Ramse im Kanton Schaffhuuse, im Süede ad' Schtadt Diessehofe im Kanton Thurgau und im Weste a Dörflinge im Kanton Schaffhuuse. Iigrohmt vu de Schwiz, aber politisch zu Dytschland ghörig isch Büesinge, die Nochbergmeind, die im Weschte ufem halbe Weg zwische Gailinge und Schaffhuuse liit.
Gailinge isch 965 s'erscht Mol inere Urkund erwähnt worde. De Name goht ufene alemannische Sippenfüehrer mit em Name „Gailo“ zruck, wo's Dorf worschinli im 5. Jahrhundert gründet het. De Ort hätt zerscht de Herre vu Gailinge ghört, bevor er 1465 unter d' Landeshoheit vu de Habsburger ko isch. Im Rahme vu de Gebietsverschiebige dur de Reichsdeputationshauptschluss isch di Gmeind 1806 as Großherzogtum Baden gheit.

E Bsonderheit vu Gailinge isch über vili Johrhundert de hohi jüdisch Bevölkerigsaateil gsi. Nach em End vum Drißigjährige Chrieg isch de erste Jude (1657) erlaubt wore, sich do niderzlo. Zwei Jahrzehnt spöter händ si di mildtätig Bruederschaft Chewra Kadischa gründet und de jüdisch Fridhof aaglegt, wo bis hüt guet erhalten isch. 1830 hät mer z Gailinge, wo jo vu 1827 bis 1925 de Sitz vuneme Bezirksrabbinat gsi isch, e Synagoge iigweit, wo bis zu de Zerschtörig dur d Nazi im Johr 1938 Bschtand gha het. I de Mitte vum 19. Johrhundert sind d Hälfti vu de Iwohner im Dorf jüdischi Bürger gsi (1862 sin nämlich 990 gegenüber de 982 Christe gsi), und vo 1870 bis 1884 het di Gsamtgmeind au en jüdische Burgermeischter, de Leopold Guggenheim, gha. 
Gailinge isch dötmols nit nume di zweitgröscht Gmeind im Nelleburgische Hegau gsi (nach Stockach und no vor Radolfzell und Singe!), sondern hät au eini vu de gröschte israelitische Gmeinde vu Bade gha. S Gemeindlebe mit, dur berühmti Rabbiner und Lehrer gschaffene, religiöse und soziale Irichtige (Rat- und Schuelhuus, zentrali Wasserversorgig, Krankehuus, Altersheim) hät bis zur unrühmliche Zit i de Naziherrschaft als musterhaft golte. Di weschtjiddisch Mundart vo Gailinge hät d Florence Guggenheim-Grünberg beschribe.

Ergebnis vu dr Landdagswahle syt 2006:



</doc>
<doc id="14761" url="https://als.wikipedia.org/wiki?curid=14761" title="Ubuntu">
Ubuntu

Ubuntu isch es GNU/Linux-Betriebssystem, wo uf Debian basiert. Wäge dr eifache Bedien- und Konfigurierbarket, dr Unterstützig dur d'Entwickler und dr Gmeinschaft sowie sinre Gstaltig het es sich innerhalb churzer Zyt zue dr weltwit beliebtischste Desktop-Linux-Distribution entwickelt und wird dorum besunders "Linux-Neuling" empfohle. Aber au viili fortgschritteni Linux-Benützer sind mit Ubuntu zfride, will es au sehr apassigsfähig isch. 

Ubuntu Linux wird vu Canonical Ltd. vum Mark Shuttleworth gsponsert. Am 1. Juli 2005 isch d'Ubuntu Foundation mit eme Startkapital vu 10 Milione US-Dollar is Lebe gruefe worde. S'Wort Ubuntu chunnt us de Sproche vu dr Zulu und dr Xhosa. Es stoht für "Menschlichkeit" und "Gmeinsinn", aber au für dr Glaube an e "universelles Band vum Teile, wo alli Mensche verbindet". Die meischte vu de ungfähr 40 hauptbruefliche Ubuntu-Entwickler chömmet us de Debian- und de GNOME-Gmeinschaftene.

Jedi Version het en eigene Codename und ei Versionsnummere, wo uf em jewilige Veröffentlichungsjohr und -monet basiert. 

Am 10. Oktober 2010 isch d'Version 10.10 ("Maverick Meerkat") mit Kernel 2.6.31 veröffentlicht worde (gnauer: am 10.10.10 um 10:10 Uhr Weltzit). Z'Speziell a de Versionsnummere isch, dass d'Nummer s'Erschinigsdatum darstellt. 10.10 staht drmit für's Johr 2010, dr 10. Monet.

Standardbenutzeroberflächi vu ubuntu isch GNOME, d'KDE-Version vu Ubuntu heisst Kubuntu. Es git e Vilzahl vu wittere Ubuntu-basierte Distributione.

Ds Projekt hät sich zum Ziel gsetzt, alli sechs Monet ei neui Version vor Distribution z'veröffentliche. Mit dr Usnahm vu dr Langzitdistribution 6.06 isch säll bisher immer ighalte worde.



</doc>
<doc id="14762" url="https://als.wikipedia.org/wiki?curid=14762" title="Donaueschingen">
Donaueschingen

Donaueschinge (umgangsschprochlich "Eschinge", amtlich "Donaueschingen") liit im Südweschte vo Bade-Wirtteberg und isch die zweitgröscht Stadt vo de Boor im Schwarzwald-Baar-Kreis. Vor de Kreisreform 1973 isch es Kreisstadt vom Landkreis Donaueschinge gsi (Autonummere: DS), hüt isch's e Großi Kreisstadt. D Stadt isch Sitz vom "Gmondverwaltungsverband", wo au die kleinere Nochberstädt Hifinge und Briilinge dezue gheret, und isch e Mittelzentrum im Landkreis. Sit 1993 het Donaueschinge de Titel Große Kreisstadt.

Die nechschte größere Stedt im Umkreis sind d’ Kreissstadt Villinge-Schwenninge 13 km nerdlich, d’ Kreisstadt Tuttlinge 24 km eschtlich, Titisee-Neustadt weschtlich und Schaffhuuse i de Schwiiz 30 km südlich.
D’ Stadt liit uf em Hochplateau vo de Boor am Oschtrand vom südliche Schwarzwald am Donauquellfluß "Brigach". Kurz noch Donaueschinge fließt d’ "Brigach" mit dem andere Quellfluß "Breg" zemmet und bildet do dedurch d Donau. Als historischi Donauquelle gilt d’ Quelle vom "Donaubach", wo im Schloßpark entschprint und e glei Stuck wiiter i d Brigach goht.

Dr Bann bstoht us 52,3 % Landwirtschaftsflechi, 29,2 % Wald, 16 % Sidligsflechi un 2,6 % sunschtiger Flechi.
Die folgende Städt und Gmoende grenzet a d Stadt Donaueschinge (im Uhrzoegersinn, agfange im Nordweschte):
Vehrebach, Villinge-Schwenninge, Brigachtal, Bad Dürrheim (alli Schwarzwald-Baar-Kreis), Giisinge (Landkreis Tuttlinge) , Blumberg, Hifinge und Briilinge (alli Schwarzwald-Baar-Kreis).

Donaueschinge isch under em Name "Esginga" zum erschte Mol 889 urkundlich erwähnt worre. Im 13. Johrhundert het de Ort i de Herre vo Blumberg ghert, nochher bis 1465 i de "Ritter von Stein". Di umligend Landschaft Baar hond d Grafe vo Fürschteberg scho sit 1283 als Läche vom Habsburger Kaiser gha, 1488 hond si au d Stadt Donaueschinge dezue kauft. Zum Läche het s Recht zum Bierbraue ghert, di hittig Fürschteberg-Brauerei het dert iren Urschprung.

1653 isch Donaueschinge under em "Ferdinand Friedrich vo Fürschteberg" Residenzschtadt worre. Sit 1716 isch es de Hauptsitz vo de Fürschte vo Fürschteberg. 1801 isch i de Stadt e Obervogteiamt vo de Herrschaft Fürschteberg iigrichtet worre.

Mit de territoriale Neiordnung vo 1806 isch Donaueschinge zum Großherzogtum Bade kumme. 1810 hets s Stadtrecht iberkho. S Amt Donaueschinge het vo 1807 bis 1810 und nomol vo 1813 bis 1818 exischtiert, 1849 isch es nei gründet und später zum Bezirksamt erhobe worre. 

1868 isch di erscht Iisebah gi Donaueschinge kumme, nämlich de südlich Toel vo de Schwarzwaldbahn vo Konstanz her. Ende 1873 isch di ganz Schwarzwaldbahn vo Konstanz bis Offeburg fertig gsi, und bis zu de Johrhundertwendi sind no zwei Streckene gi Furtwange und gi Titisee-Neustadt dezue kumme, so daß sich Donaueschinge zum e gleine Iisebahknotepunkt entwicklet het.

1908 isch en groeße Toel vo Donaueschinge abbrennt, aber mit finanzielle Underschtützung vom Diitsche Reich recht zügig wider uffbaut worre. De domolig Fürscht zu Fürschteberg het gueti persönlichi Beziehunge zum Kaiser Wilhelm II. gha.

Us em Bezirksamt isch 1939 de Landkreis Donaueschinge entschtande, wo bi de Kreisreform 1973 iberwigend im neie Schwarzwald-Baar-Kreis uffgange isch. Do dedurch, daß etlichi umligende Derfer iigmondet worre sid, het sich Donaueschinge zu de zweitgröschte Stadt im Landkreis entwicklet und 1992 zum erschte Mol mehr wi 20.000 Iiwohner gha. Uff Aatrag vo de Stadtverwaltung het s Land Bade-Württeberg mit Wirkung vom 1. Juli 1993 Donaueschinge zun ere Große Kreisstadt erhobe.

Au d Stadttoel vo Donaueschinge hond e langi Gschichte. Meischtens hond si bis 1806 zum Fürschtetum Fürschteberg ghert und sind denno zum Großherzogtum Bade kumme. Nochdem si e Ziitlang zum Amt Hifinge ghert hond, sind si 1849 zum Amt Donaueschinge und 1939 zum Landkreis Donaueschinge kumme. Griäninge het aber erscht ab 1936 zum Bezirksamt Donaueschinge ghert.











Di folgende Gmoende sind i d Stadt Donaueschinge iigmoendet worre:

Iiwohnerzahle vo dem Gebiet, wo zu sellere Ziit zu Donaueschinge ghert het. Diä Zahle sind endweder bi Volkszählunge ermittlet worre oder stammet us amtliche Fortschriibunge vo de Statistische Ämter (nu Liit mit Hauptwohnsitz).

¹ Volkszählungsergebnis

Ergebnis vo dr Landdagswahle sit 2006: 


Hofbibliothek Donaueschingen




</doc>
<doc id="14764" url="https://als.wikipedia.org/wiki?curid=14764" title="Keks">
Keks

Guetzli isch s Alemannischs Wort für Keks. Das heisst, es handlet sich um es Gebäck. Am meischte Guetzli werded ide Wiehnachtsziit bache und gesse. Vieli Husfraue stönd ide Adventsziit stundelang ide Chuchi und bached en huufe verschiedeni Sorte. S'git natürli au Fertigteig zchaufe, aber selbergmacht sinds meistens besser. 

S'gaht unter Süessigkeit und isch nid würkli xund, wills viel Fett (i Form vo Butter oder Öl) und Zucker drin het. 

Guetzli chammer eigetli i jedem Lebensmittelgschäft oder ide Beckerei poste. Je nach Marke sinds billig aber chönd au sehr tüür sii, wills spezielli Usfüehrige sind. S'git au derig Sorte wo Alkohol drin hend. 

Ide Schwiiz werded Guetzli vielfach zu Kafi oder Tee serviert, oder au als chliine Dessert ufeme Tellerli agrichtet dezuegleit. Für chlinneri Chind gitz au spezielli Guetzli, damit mers besser chan hebe, susch hend Guetzli kei vorgschriebni Form oder Gschmacksrichtige. 

Sgit jensti Variatione vo Guetzli und en huufe Schwizer guetzlihersteller wie zum Biispiel d Luzerner "HUG", Kambly, Kägi, Midor, Wernli, und anderi.

S'Wort "Gutzeli" het innerhalb vum Alemannische Sprochruum unterschiedlichi Bedütige. Näbe dr Bedütig vo "Keks" chas au Bonbons (z. B. i dr Baar) oder Marmelade (zum Deil am Hochrhy) bedüte.


</doc>
<doc id="14766" url="https://als.wikipedia.org/wiki?curid=14766" title="Hofbibliothek Donaueschingen">
Hofbibliothek Donaueschingen

Die Fürstlich Fürstenbergische Hofbibliothek Donaueschingen isch e wisseschaftlichi Spezialbibliothek zu de Regionalgschicht mit öppe 30.000 Bänd. Si isch öffentlich zuegänglich und a s "Fernleihnetz" vo de diitsche Bibliotheke agschlosse.

Bis zum End vom 20. Johrhundert isch d Hofbibliothek oni vo de gröschte und bedeutenschte Adelsbibliotheke in Diitschland gsi. Si het en Altbeschtand mit zahlreiche Handschrifte und alte Druck gha, s meischt devo isch zwische 1980 und 2001 a anderi Bibliotheke oder a Auktionshiiser verkauft worre.

D Bibliothek isch im e Gebäude vom Fürschtlich Fürschtebergische Schloss z Donaueschinge underbroocht.

D Hofbibliothek Donaueschinge het hit ugfähr 30.000 Bänd, s meist devo isch Literatur iber d Gschichte und Landeskunde vom ehemalige Fürschtetum Fürschteberg und vom Land Bade-Wirtteberg. Bis i d 1990er Johr isch si e bedeutendi Adelsbibliothek mit meh we 130.000 Bänd gsi, do devo waret fascht 1400 Handschrifte, iber 500 Inkunable und 7000 Musikalie.

D Hofbibliothek het mit ere gleine Büechersammlung vom "Graf Wolfgang zu Fürstenberg" (1465 bis 1509) agfange. Im 17. Johrhundert hond d Fürschteberger mehreri Bibliotheke vo andere Adelsfamilie kauft, die gröscht devo war selli vo de "Grafe vo Zimmern". Anne 1723 isch d Residenz gi Donaueschinge verleit worre und i de nächschte 40 Johr het mer d Bibliotheke us verschidene Fürschteberger Schlösser z Donaueschinge zemmetrait. 

Anne 1794 isch d Bibliothek vom ehemolige Franziskanerkloschter vo Villinge verschteigeret worre, und vo dene Büecher het d Donaueschinger Hofbibliothek 90 Stuck kauft, so daß selli Sammlung wenigschtens zum Toel beienand blibe isch. Am Afang vom 19. Johrhundert sind mehreri säkularisierti Kloschterbibliotheke gi Donaueschinge kumme, under anderem vom Kollegiatschtift Betebrunn bi Heiligeberg. Underem Fürscht Karl Egon II. (1796-1854) isch d Bibliothek im allgemeine Publikum zuegänglich gmacht worre. De Hofbibliothekar Karl August Barack het 1865 en Handschriftekatalog vo de Donaueschinger Hofbibliothek veröffentlicht.

Di wichtigscht Sammlung, wo im 19. Johrhundert i d Hofbibliothek kumme isch, war selli vom Joseph von Laßberg anne 1853. De Laßberg, wo en Schwoger vo de Dichterin Annette von Droste-Hülshoff gsi isch, het siner Lebtag e Bibliothek mit iber 11.000 Büecher zemmetrait, do drunder waret vil wertvolli Handschrifte und Inkunable. S großartigscht Stuck us sinere Sammlung isch di sogenannt Nibelungehandschrift C gsi, wo er anne 1815 kauft gha het, und wo noch sim Tod anne 1855 ebefalls i d Hofbibliothek Donaueschinge kumme isch.


Sit 1980 sind immer wider emol onzelni Handschrifte us de Hofbibliothek Donaueschinge bi Verschteigerunge ufftaucht. Im Johr 1993 het d Familie Fürschteberg alle 1370 Handschrifte a s Land Bade-Wirtteberg verkauft. E Johr später sind d Inkunable an e Auktionshuus z London gange, und anne 1999 isch dann de Rescht vom Altbeschtand verkauft worre.

S Land Bade-Wirtteberg het di kaufte Handschrifte ufftoelt: alli latinische Handschrifte und di diitsche Handschrifte us de Ziit noch 1500 sind a di Wirttebergisch Landesbibliothek Schtuttgart gange, di diitsche us de Ziit vor 1500 mitsamt em Nibelungelied a di Badisch Landesbibliothek z Karlsruhe. Wa us de Inkunable und andere druckte Büecher worre isch, do woeß mer nit vil devo. E paar Stuck sind vo andere Bibliotheke kauft worre, so isch zum Beischpiel en Inkunabeldruck vom Hexehammer (Nürnberg 1487) us em ehemalige Villinger Franziskanerkloschter jetzt im Franziskanermuseum z Villinge-Schwenninge glandet. Die meischte Büecher derftet vo private Sammler kauft worre si.

De Friiburger Mediävischt Klaus Graf het im Johr 2000 s Projekt Donaueschingen digital is Läbe gruefe. Do debei gohts um e virtuelli Rekonschtruktion vo de Donaueschinger Altbeschtänd, bsunders vo de Sammlung Laßberg.




</doc>
<doc id="14767" url="https://als.wikipedia.org/wiki?curid=14767" title="Arlesheim">
Arlesheim

Arlise oder Arlese ([], hochdytsch Arlesheim) isch e politischi Gmeind und Hauptort vom gliichnamige Bezirk im Kanton Basel-Landschaft in dr Schwiiz.

Arlise isch in antroposoofische Kreise international beriehmt. Zem eine stoot die wältwyt erschti antroposoofischi Klink z'Arlise, anderersyts hett d Firma Weleda ihre Hauptsitz im Ort. D Weleda isch dr wältwyt fiehrend Härsteller vo Arzneimittel uss dr Komplementärmedizin und dr ganzheitlige Körperpfläg.

Arlise liggt uff 335 m.ü.M. ännet dr Birs am Rugge vom Bärg Gspänig im Birseck. Nochbergmeinde sin Rynech, Münchestai, Muttez und die soledurnische Dornech und Gämpe.

S Dorf wird vo dr BLT-Tramlinie 10 und emene Bus erschlosse. Im Nochberort Dornach befindet sich dr gmeinsam Bahnhof. Im Talbode fiehrt d Autistroos J18 dure.

S Wappe zeigt en blaue Adlerflügel uff silbrigem Grund. Das isch s Zeiche vo de Herre vom Üsebärg gsi, wo-n-im Mittelalter d Vogtei Birseck gheert hett.

Z'Arlise, z'Münchestai und z'Lieschtel finde sich die eltischti Siidligsort vom Kanton. Z'Arlise sin das nämli d Eremitage-Höhli, dr hohli Fels und d Hollebärg-Höhlene. Dert sin unter anderem Skelett, Silexwärkzüg, Maalstai und Schmugg uss dr Alt-, Mittel- und Jungstaizyt gfunde worde.

Im friene Mittelalter hett d Siidlig Arlise em elsässische Herzog Eticho gheert. Siner Tochter hett si im 708 em Kloschter Hoheburg im Elsass gschänkt. Die erscht urkundlig Erwäänig datiert aber erscht uff 1239 als Arlisheim (1245 Arloshein, 1269 bereits Arlesheim). 1239 hett d Äbtissin Willebirgis vo Hoheburg Arlise em Fürstbischof vo Basel verkauft. 1529 sind d Arlemer reformiert worde, aber scho 1581 zem alte katholische Glaube zrugg keert. 1679 isch dr Ort zue grosser Bedytig ko, wills Basler Domkapitel mitsamt Bischof, wo uss Basel zerscht noch Friburg im Briisgau vertriibe worde isch, sich z'Arlise niider gloo hett. Gli druffabe sin Domherrehyyser und dr Dom sälber baut worde.

In Erinnerig an die gschichtlich Verbindig zwische Friburg, speziell vu Friburg-Dienge, mit Arlise isch e Baggersee im Diengemer Bann uf dr Namme Arlisemer See daift worde. 

Am 10. Auguscht 1792 hän die franzeesische Bsetzer de Bischofsuntertane s Rächt gee, sälber über sich z'bestimme. Die hänn druffabe die Raurachisch Republik grindet. Dur das isch dr wältlig Bsitz und Yfluss vo Bischof massiv gsunke. S Domkapitel vo Arlise isch ufflgleest worde, dr Dom und d Stiftshyyser an die Meischtbietende versteigeret worde. Dr Bischof isch druffabe noch Soledurn gflohe, woner bis hytte residiert. Fyr 22 Joor hett Arlise denn zue Frankryych gheert. Noch em Sturz vom Napoleon Bonaparte hett me dr Ort 1814 em Kanton Basel zuegschlage. D Arlemer hän sich aber nymmi unterdrugge loo und hän zämme mit andere Baselbieter fyr en eigeständige Kanton kämpft. Mit dr Kantonstrennig isch Arlise Hauptort vom neye Bezirk Arlise worde.

Zur Wändi ins 20. Joorhundert hän sich z'Arlise vili ryychi Lyt niider gloo und es sin vili Villene am Hang entstande, im Tal hän sich Fabrikene usbreitet. So isch s Dorf zue zimli Woolstand ko und s Dorf isch bekannt gsi fyr sini suubere Stroosse. Syt 1921 bestoot z'Arlise die erscht antroposoofisch Klinik, d Ita-Wegman-Klinik.






</doc>
<doc id="14768" url="https://als.wikipedia.org/wiki?curid=14768" title="FC Liestal">
FC Liestal

Dr FC Lieschtel isch e Fuessballverein uss Lieschtel. Är isch Mitgliid vom Schwizerische Fuessballverband (SFV). Dr Verein isch am 3. Juli 1895 gründet worde als Fussballclub Liestal und gheert dodrmit zue de ältischte Clubs us Lieschtel. Im Momänt spiilt er in dr 2. Liga interregional, dr vierthegschte Liga vor Schwiiz. Siner greeschte Erfolg hett dr Club aber in dr Zyt zwische de beide Wältkrieg gha, woner es paar Jöörli hegschtklassig gspiilt het - allerdings hetts denn no e kai nationali Meischterschaft gee.

Dr Verein hett im Momänt 5 Aggtiv- und 14 Junioremannschafte. S Fanionteam spiilt sit sinem Uffstiig vor wenige Joor in dr 2. Liga interregional und haltet in de vordere Tabällepositione mit. Dr ganz Verein zellt über 600 Mitgliider.

Die greeschte Erfolg hett dr Club am Ändi vo de 1920er und in de friehne 1930er Joor gschriibe, woner im Schwiizer Cup gege beriemtig Gegner wie Lugano, Zyri oder Old Boys Basel gunne het. In däre Zyt isch dr FC Lieschtel au Baselbieter Meischter und B-Meischter vo dr Zentralschwiiz worde. Dodrmit isch me in d Promotionsklass uffgstiige, dr doozmolls hegschte Liga vor dr Yyfierig vonere nationale Liga. 1928 isch s Ändspiil um die schwiizerisch Promotionsmeischterschaft gege d Young Boys Bärn ungligglig uff eigenem Platz verlore gange.. 

Sit de 1950er Joor isches mit em Club bärgab gange bis abe in d Niiderige vo dr 3. Liga. In de 1990er Joor hett denn d'Wändi yygsetzt.

E Usnaam in dr Trischtess hett d Saison 1979/1980 bildet, wo dr FC Lieschtel dr Basler Cup gunne hett. 2002/2003 hett me dr Reini Erbe-Cup kenne gwinne, wo allewyl die bescht Mannschaft vom Fuessballverband Nordweschtwiiz bikunnt.

Im 2006 isch dr Verein Gegner vom grosse Stadtrival, em FCB, im Schwiizer Cup gsi. Grad säggs Töpf hän d Basler i däm 1/32-Finalspiil gmacht. Immerhin hänn die guet 5150 Zueschauer, wo ins Gitterli pilgeret sin, es Ehregool kenne bewundere.



</doc>
<doc id="14769" url="https://als.wikipedia.org/wiki?curid=14769" title="Türkei">
Türkei

D Tirkei (amtli "Türkiye Cumhuriyeti" [T.C.], alemannisch "Republik Tirkei") isch e Republik z Vorderasien un z Sidoschteuropa. Dr Staat isch syt syre Grindig anne 1923 laizistisch un kemalistisch bregt. Är isch noch em Erschte Wältchrieg dr Noofolgstaat vum Osmanische Rych wore. Noch em Vorbild vu verschidene europäische Nationalstaate het dr Staatsgrinder Mustafa Kemal Atatürk e Modärnisierig vu dr Tirkei dur gsellschaftligi un rächtligi Reformen yyglaitet.

D Tirkei goht geografisch iber zwee Kontinänt. Anatolie, dr asiatisch Dail vum tirkische Staatsbiet, umfasst rund 97 % vu dr Flechi, dr europäisch Dail im Nordweschte (Oschtthrakie) rund 3 %.

Mit ere Kischtelinie vu rund 7.200 km lyt d Tirkei im Weschten am Ägäische Meer, im Siden am Mittelmeer un im Norden am Schwarze Meer. S Marmarameer lyt zwisch em Ägäische Meer un em Schwarze Meer, je verbunde dur e Meerängi: im Weschte vum Marmarameer di rund 65 Kilometer lange Dardanelle, im Oschte dr Bosporus. Am Bosporus lyt d Millione-Metropole Istanbul.

D Landgränze zue dr acht Nochberländer het e Gsamtlengi vu 2.648 km. Im Nordweschte gränzt d Tirkei an Griecheland (206 km) un Bulgarie (240 km), im Nordoschten an Georgie (252 km), Armenie (268 km), Aserbaidschan (Exklav un autonomi Republik Nachitschewan, 9 km), im Oschten an dr Iran (499 km) un im Siden an dr Irak (331 km) un Syrie (822 km). Di bolitisch dailt Insle Zypern mit er Republik Zypern un dr international nit anerkännte Tirkische Republik Nordzypern lyt rund 70 Kilometer vu dr Sidkischten ewäg. Au di griechische Insle Chios, Kos, Symi un Rhodos lige nit wyt ewäg vum tirkische Feschtland.

D Tirkei lyt zum greschte Dail uf dr Anatolische Platte, wu im Norden un Oschten an di Eurasisch Platte, im Siden an di Arabisch Platte un im Sidweschten an di Afrikanisch Platte gränzt. Dur di Nordanatolisch Verwärfig, e Transformsterig, ghert vor allem dr Norde vu dr Tirkei zue dr Regionen uf dr Ärd, wu am sterkschte vu Ärdbidem gfehrdet isch. In dr letschte Johr het s e barr schwäri Ärdbidem gee. Wel s e gwissi Oscht-Wescht-Afolg in dr Chronology vu dr Ärdbidem in dr Nordtirkei git, vermuete Experte, ass bal au z İstanbul e groß Ärdbidem git. Di letschte große Bidem het s in dr Provinz Kocaeli gee, weniger wie 100 km vu İstanbul ewäg.

D Tirkei wird geografisch in sibe Biet oder Regionen unterdailt. Vier Regione sin no dr Meer gnännt, wu si draa gränze: Schwarzmeerregion, Marmararegion, Ägäisregion un Mittelmeerregion. Drei Regione sin no ihre Lag z Anatolie gnännt: Zäntralanatolie, Oschtanatolien un Sidoschtanatolie. Die Regionen unterschaide si stark in dr Vegetation un dr Wätterbedingige

D Marmara-Region umschließt s Marmarameer un lyt dodermit zum Dail, z Europa, zum Dail z Anatolie, wu zue Asie ghert. Dr europäisch Dail im Norden isch tirkisch Thrakie (Oschtthrakie). Uf dr thrakische Hochebeni bildet der Fluss Meriç d Gränze zue Griecheland. D Landschaft vu dr Marmararegion isch bucklig un mit Hirsch tun Wälder deckt. Dr fruchtbar Ackerbode wycht im Oschte ere Steppelandschaft. D Metropolregion Istanbul bildet s wirtschaftli Zäntrum vu dr Tirkei. D Millionestadt Bursa isch Kurort un beriemt fir ihri Schwäfel- un Thermalquälle. Si lyt am Fueß vum Uludağ-Gebirg. Dr Bärg isch s ganz Johr e beliebt Uusflugszil.

Au in dr Ägäis-Region wird intänsiv buurt. Di stark bucklig Landschaft goht an dr Weschtkischte lang zwische Çanakkale un Bodrum. Näb Zypresse un Elbaim brege Rääbe d Landschaft. Die Kischteregion zellt zue dr turistisch am beschte erschlossene Regione vu dr Tirkei. In däre Region het s e Huffe antiki Stätte us dr Zyt vu dr griechische Bsidlig, z. B. Troja, Assos (Behramkale), Pergamon (Bergama), Ephesus (Efes), Priene, Milet, Didyma un Euromos.

D Schwarzmeer-Region umfasst dr nerdli Kischtestraife vu dr Tirkei. Si isch bregt dur e mild, fycht Klima, un in däre bärgige Landschaft het s großi Wälder. Uf em seli fruchtbare Bode wäre Tee, Dubak, Wälschchorn un Haselnuss aaböut.

Di zäntralanatolisch Region umfasst di inneranatolische Hochebene. Do lige dr Salzsee Tuz Gölü un Gebirgschette, wu stellewys bis zue 3900 m uffegehn. Im Oschte lyt Kappadokie, wu wäg syre in Tuffstai dribene Wohnhehline un Felsechilche in bis zue 2000 m hoche Bärgchaigel beriemt isch. Inneranatolien isch zum große Dail dur e eine Steppelandschaft bregt un ghert zue dr druckeschte Biet z Anatolie. In dr Region um dr Tuz Gölü isch d Landschaft wieschtenartig. Wäge däm wir din däre Region weniger buurt wie in andre Regione. Vor allem Waise, Gärschte, Hilschefricht, bsunderesch Chicherärbsen, un Obs wäre do aaböut. S Klima vu däre Region isch bregt dur haißi, druckeni Summer mit chalte Nächt. D Winter sin mit Tämperature bis unter −20 Grad Celsius arg chalt.

In dr Hochgebirgslandschaft z Oschtanatolie het s ebaar vu dr hegschte Bärg vu dr Tirkei, wie dr Ararat un dr Süphan Dağı. Au het s do d Quällfliss vum Euphrat, dr Murat un dr Karasu, derzue dr Oberlauf vum Aras, wu am Ararat durelauft un no Oschte in s Kaspisch Meer goht. Dr 1640 Meter hoch gläge Vansee isch dr greschte Binnesee vum Land. Di greschte Stedt in dr Region sin Elazığ, Erzincan, Erzurum, Malatya un Van.

D Mittelmeerregion wird im Norde vum Taurus- un im Oschte vum Amanosgebirg begränzt. In däre Region wäre vor allem Zitrusfricht, Banane, Tomate, Ärdnuss un Böuwulle aaböut.

Sidoschtanatolien isch di eltscht Kulturregion vu dr Tirkei. Si wird vum Taurus-Gebirg umschlosse. Do verlaufe di beede Fliss Euphrat un Tigris. In däre Region wäre vor allem Waise, Gärschte-, Rääbe, Oliven un Pischtazien aaböut. Eschtli vum Euphrat isch d Gegnig dur e Hochplatoo bregt. Am euphrat un am tigris sin e Huffe Stasudämm böut wore.

D Flora vu dr Tirkei giltet as vylfältigscht un abwächsligsrychscht vum Noche Oschte. Mittlerwyl sin iber 9.000 Arten us iber 850 Gattige bstimmt wore. Eppe ne Drittel vu däne Arten isch endemisch. Grind fir die extrem hochi Endemiterot sin s Zämmedräffe vu verschidene phytogeografische Regione, di klimatisch Vylfalt un e gebirgsrychi Landschaft; Faktore, wu ne starki Uusdifferänzierig megli gmacht hän. D Gattige Verbascum un Astragalus hän do ihre Verbraitigsschwärpunkt. E Huffe endemischi Artie sin aber gfährdet. Di zäntrale Steppebiet wäre beherrscht vu Dornebolschter un Hirscht, z. B. Dischtle, wu dur di johrhundertelang Bewaidig dur Vihnomade gferderet wore sin. Im Norde, vor allem an dr Schwarzmeerkischte, findet mer uusdehnti Nodelwälder un wirtschaftli gnutzt Haselnuss-, Wälschchorn- un Teeplantasche, im Siden ender Obs- un Böuwullplantasche.
Haimisch sin au ne Huffe Niderwildarte un Wildsei, ihre Bstand goht aber dur d Jagd allmee zrugg. An Nutzdier het s vor allem Vii, Ross, Biffel, Schof un Gaiße. Dr Kamelbstand isch in dr letschte Johrzehnt als zrugggange; si wäre hite in erschter Linie fir sportligi Wettkämpf zichtet un nimi as Laschtedreger.

An dr tirkische Kischte git s di verschidenschte Fischarten un au Delfin. Dailwys drifft mer im Meer au uf unterschidligi Haiarte,wu aber ender nit an d Kischte cheme. D Menchsrobbe, wu z europa fir uusgstorbe ghalte woren isch, het s mittlerwyli wider an dr Ägäiskischte vu dr Tirkei un vu Griecheland.

Di greschte Raubdiert, wu s hite no git in dr Tirkei, sin unter anderem Bruunbär, Wolf, Goldschakal un Luchs. D Straifehyäne läbt im Sidoschte vum Land. Verainzelt drifft mer au Schlychchatze un Wildchatze. Im Lauf vu dr Zyt sin Raubdier gjagt un uusgrottet wore. Dr letscht Asiatisch Leeb isch anne 1870 erlait wore. Dr letscht Kaspisch Diger isch anne 1970 gschosse wore.. Dr anatolisch Leopard isch anne 1974 fir usgstorben erklärt wore, isch aber noch ere meejehrige Forschig anne 2013 in dr Schwarzmeerregion widerentdeck woret. Im Sidoschte het s au Wieschtewaran un Ichneumon.

D Tirkei isch Bruet- un Iberwinterigsblatz fir zahlrychi Vogelarte. Sidli vu Bandırma – im Kuşcenneti-Nationalpark – lyt e bekannt Vogelparadys, wu Pelikan, Wildänte, Sterch, Kormoran, Nachtigalle un Fasan ihri Haimet gfunde hän. Wichtigi Kolonie vu dr Rosaflamingo het s im Inneren un im Side vum Land.

Di ethnisch Zämmesetzig isch vu dr Bevelkerig in dr Tirkei isch nit exakt feschtstellbar. Bi offiziälle Volkszellige wird di ethnisch Zuegherigkait nit erfasst. Ermittlet wäre dergege Muetersproch un Zwootsproch, doderby sin d Zahle bi vyl Minderhaitewäg dr tirkische Assimilationsbolitik arg rugglaifig sin. 

D Aagabe zue dr Ethnie unterschaide si stark, je nodäm, weli Quälle härgnuu wäre. Doderno läben in dr Tirkei die Ethnie: 70 bis 77 % Tirke, 14 bis 18 % Kurde, 4 % Zaza, 2 % Tscherkesse, 2 % Bosniake, 1,5 % Araber, 1 % Albaner, 1 % Lase, 0,1 % Georgier un verschideni anderi ethnischi Gruppen un Nationalitete wie Armenier/Hemşinli, Bulgare/Pomake, Aramäer, Tschetschene, Grieche/Pontier, Juden un Roma.

Anne 1914 het s im Osmanische Rych rund 1,3 Millionen Armenier gee mit dr Muetersproch Armenisch. Ihri Zahl isch dur dr Velkermord vu 1915 bis 1917 un d Verdybige uf rund 40.000 zrugggange. Doderzue cheme eppe 70.000 illegali armenischi Yywanderer.

D Bevelkerigsgruppe vu dr Tirke wird unterschidli definiert. Di tirkischi Regierig zellt syter anne 1965 Bevelkerigsgruppe derzue, wu vu andere Quälle zum Dail as Aagherigi vu andere Turkvelker aagsää wäre. Des sin rund 600.000 Aserbaidschaner, je bis zue 200.000 Mescheten un Turkmene, rund 15.000 Gagause, je rund 1.000 Kasache, Kirgise, Kumyke, Usbeken un 500 Uigure.

D National- un Amtssproch vu dr Tirkei isch d Turksproch Tirkisch, wu vu iber 80 % vu dr Bevelkerig as Muetersproch un vu nomol 10–15 % as Zwootsproch gschwätzt wird. Dodermit isch s Tirkisch di mit Abstand wichtigscht Sproche in dr hitige Tirkei. Di tirkisch Gebärdesproch isch im Juli 2005 gsetzlig anerkännt wore.

Derzue git s rund zwanzg Sprochen us fimf verschidene Sprochfamilie, wu vu nir-tirkische Minderhaite gschwätzt wäre:

indogermanischi Sproche:

Afroasiatischi Sproche:
Di friejere aramäische Sproche Nestorianisch-Neiaramäisch („Assyrisch“), Chaldäisch-Neiaramäisch (Kaldoyo) un Jidisch-Neiaramäisch (Lishana Deni) wäre hite in dr Tirkei nimi gschwätzt.

Turksproche

Weschtkaukasischi Sproche

Kartwelischi Sproche

Dur aktuälli Flichtlingsbewegige git s hite au no chlaineri Sprächergruppe vu Turksproche Turkmenisch, Kasachisch, Kirgisisch, Usbekisch un Uigurisch, vu dr kaukasische Sproche Tschetschenisch, Lakisch un Lesgisch un vu dr iranische Sprochen Ossetisch un Persisch (Farsi). Wel s si doderby um Flichtlingsgruppe handlet, wäre die Sproche nit zue dr Sproche vu dr Tirkei zellt.

No offiziälle Statischtiken sin eppe 99 % vu dr tirkische Bevelkerig Muslim. Dodervu sin ca. 80 % Sunnite, 15–20 % Alevite un 1–2 % Alawite. Derzue läben in dr Tirkei 0,2 % Chrischte (125.000) un 0,04 % Jude (23.000). Au ne chlaini Aazahl vu Jesiden un dr Dönme läbt im Land. Am Aafang vum 20. Johrhundert hän no rund 20 % Chrischte (bsundersch Armenier un Grieche) uf em Biet vu dr hitige Tirkei gee, un 1923 sin iber 120.000 Jude zellt wore.

Mit däne Zahle mueß mer vorsichtig syy, wel e jede Yywohner automatisch as Muslim zellt wird, wu nit explizit as zuegherig zuen ere andere Religion erklert wird. E Gegestuck zum Chilchenuusdritt git s nit, dodermit wären au Atheischte, Agnoschtiker un die, wu zue kaire Religionsgmainschaft gheren in dr amtlige Statischtik as Muslim zellt. Di gnau Aazahl vu dr Muslim un vu dr konfessionslosen Yywohner isch wäge däm nit bekannt.

Syt dr Grindig vu dr Republik giltet d Drännig zwische Staat un Religion. D Stellig vum Islam as Staatsreligion isch anne 1928 unter em Staatsgrinder Atatürk per Verfassigsänderig ufghobe wore. D Tirkei siit si syterhär as laizistische Staat, wu kaini religiese Preferänze het. Zum Byschpel giltet d Scharia, andersch wie in vyl andere muslimische Staate, in dr Tirkei nit.

S Biet vu dr hitige Tirkei isch syt dr Altstaizyt bsidlet. Seli frie het in dr Oschttirkei s Neolithikum aagfange. Zygnis dodervu sin z Göbekli Tepe, z Nevali Cori un z Çatalhöyük z sääne.Im dritten un zwaite Johrdöusert v. Chr. Hän d Hattier (au Protohattier) z Anatolie gsidlet, z Nordmesopotamie d Hurriter.

In dr zwoote Helfti vum Johrdöusert sin näb dr Luwier d Hethiter yygwanderet, wu au Indogermane gsii sin, wu aber nit klar isch, wu si här chuu sin. Um des Zyt isch z Chlaiasie ne Netz vu assyrische Handelskolonie "(karum)" entstande. Noch ere Zyt vu lokale Firschtedimer hän d Hethiter um 1600 v. Chr. ihre Großrych mit dr Hauptstadt Hattuša grindet. Ihre Rych het us nit bekannte Grind um 1200 v. Chr. ufghert, ihri Kultur het s aber wyter gee in Chlaichenigrych sim sideschtligen Anatolien un z Syrie bis eppe 600 v. Chr. E meglige Aaloss fir s Änd vum Hethiterrych sin d Phryger gsii, wu noch em Homer vu Thrakien gstammtsin. Iber ihri Friezyt uf chlaiasiatischem Biet git s wenig Zygnis, in dr Zwischezyt zaichnet si ab, ass si ihri Hauptstadt Gordion scho im 12. Johrhundert v. Chr. bsidlet ghaa hän. Um 750 v. Chr. cha mer e phrygisch Großrych um Gordion un Midasstadt noowyse, s het aagebli 696 v. Chr. ufghert mit em Yyfall vu dr Kimmerier, wu wahrschyns vu Sidrussland chuu sin. Um die Zyt isch mit dr Hauptstadt Sardes im weschtlige Chlaiasie s Rych vu dr Lyder entstande, derwylscht s im Nordoschte vum 9. bis 7. Johrhundert v. Chr. s Rych vu Urartu gee het, wu mee oder weniger ständig im Chrieg mit dr Assyrer glägen isch.

D Weschtkischte vu Anatolie (unter anderem Milet) isch scho syt dr Mitti vum zwaite vorchrischtlige Johrdöusert vu ionische, aiolische un dorische Grieche bsidlet gsii, wu vu dert uus an d Sidkischte un d Schwarzmeerkischte vordrunge sin. Au Relikt vu dr mykenische Kultur sin an dr Wescht- un Sidkischte gfunde wore, mittlerwyli au z Kuşaklı im zäntralanatolische Hochland. Ab 700 v. Chr. vu vu Oschte här Meder un Perser yydrungen un Lydien un Dail vu dr griechische Sidlige eroberet. 334 v. Chr. het dr Alexander dr Groß ganz Chlaiasien eroberet, No sällem sym Dod isch sy Großrych ussenandergheit, s het dr Hellenismus aagfange mit mehrere makedonische Herrscher, wu mitenander rivalisiert gha hän. Dr griechisch Vorherrschaft hetam Änd vum 3. Johrhundert d Expansion vum Remische Rych en Änd gmacht, wu nodno d Macht z Chlaiasien ibernuu het un bis zue dr Rychsdailig in Wescht- un Oschtrom (Byzanz) im 4. Johrhundert bhalde het. Derno het s Land bis zum Yydringe vu dr Araber un speter vu dr Seldschuken un Osmanen zum Byzantinische Rych ghert..

D urspringli Haimet vu dr Tirke, gnännt Kök-Tirke, isch vum z Zäntralasien un z Weschtchina gläge. Dert hän si 6. bis 8. Johrhundert en aige Rych ghaa, s Kök-Tirke-Rych. Vu dr Chinese sin si "tujue" gnännt wore.

Di ändgiltig tirkisch Bsidlig vu Anatolie het mit em Yydräffe vu dr Seldschuken im 11. Johrhundert n. Chr. aagfange.

D Seldschuke hän di byzantinisch Armee in dr Schlacht bi Manzikert anne 1071 vernichtend gschlaa. Anne 1077 isch s Sultanat vu dr Rum-Seldschuke grindet wore un d Tirke hän derno großi Biet vu Oscht- un Mittelanatolie eroberet. Noch em Iberfall vu dr Mongolen isch s seldschukisch Rych gschwächt gsii, e Huffe tirkischi Stämm hän sälbschtständigi Rych grindet. Us aim vu däne tirkische Firschtedimer "(Beylike)" isch s speter Osmanisch Rych gwachse. Syt em 12. Johrhundert isch in weschtlige Quälle "Turchia" as Name vum Land belait.

Um 1299 het dr Osman I., Gazi (1259–1326) s no ihm gnännt Osmanisch Rych (au "Tirkischs Rych" gnännt) un d Osmane-Dinaschty grindet. Aafangs het fir d Osmane d Gazi-Ideology e großi Roll bi dr Chriegsfierig gspiilt. Si hän s vu Aafang a auf d Eroberig vu byzantinische Territorien abgsää ghaa. Di erschte Eroberige sin an dr Gränze Byzantinische Rych (Uc) gschääne un än si in richtig Rumelie furtgsetzt. No dr Eroberig vu Konstantinopel anne 1453 hän d Osmane iber großi Dail vum Noche Oschte, Nordafrika, dr Krim, em Kaukasus un em Balkan gherrscht.

Wu d Expansion vum Osmanische Rych uf Europa yyne vor Wien zum Stillstand brocht woren isch, s osmanisch Heer dert am Kahlenberg 1683 gschlaa woren isch, isch s Rych als wyter us syne europäische Biet bis uf dr Zipfel weschtli vum Marmarameer, zwische Istanbul un Edirne, zruggdrängt wore. D Nationalbewegige, wu ab em 19. Johrhundert ufchuu sin, hän zuen ere langsame Versplitterig vim Rych gfiert, d Bsetzig vum tirkische Nordafrika dur europäisch Mächt un schließli d Niderlag im Erschte Wältchrieg hän schließli sy ändgiltige Verfall brocht.

Im Erschte Wältchrieg het s Osmanisch Rych an dr Syte vu dr Mittelmächt kämpft. Wu Frankrych un Großbritannie dr Armenier e sälbschtändige Staat z Oschtanatolie versproche ghaa hän, het di osmanisch Regierig unter dr Jungtirke ne Schwechig vu ihre territorialen Integritet gferchet. Unter em Vorwand vun ere Umsidligsaktion si e große Dail vu dr Armenier, wu im Biet vum Rych gläbt hän, umbrocht wore oder sin bi dr Verdrybig in d syrisch Wieschti gstorbe. Insgsamt sin 1915 bis 1917 ca. 300.000 bis 1,5 Millionen Armenier in däm Velkermord umbrocht wore. Au an dr Aramäer un dr Assyrer isch e e Genozid begange wore. Dr Unteruusschuss fir d Verhietig vu Diskriminierig un dr Schutz vu Minderhaite vu dr Un-Mänscherächtskummission het die Maßnahme vu dr osmanische Regierig anne 1985 as Genozid anerkännt. Tirkischi Regierige bstryten aber bis hite, ass di osmanisch Regierig die Mord het welle un dodermit d d Dytig as Velkermord.

No dr Niderlag vu dr Mittelmächt het s Osmanisch Rych dur dr Fridesverdrages vu Sèvres syni Biet usserhalb vu Anatolien un Thrakie verlore. Derzue het s Biet vu dr hitige Tirkei au solle versticklet wäre. Griecheland isch d Stadt Smyrna (tirkisch Izmir) un Dail vu Weschtanatolie zuegsproche wore, d Region um Adana het an Italie un Kilikie an Frankrych sotte goh. In dr eschtlige Landesdail vu dr hitige Tirkei het um d Stedt Kars, Ardahan un Erzurum en armenische Staat sotte entstoh un sidli dervu isch dr Kurde ne autonomi Region zuegsproche wore. Die Blän sin aber nie umgsetzt wore.

Dr Mustafa Kemal Pascha het ab em 19. Mai 1919 dr bolitisch un militerisch Widerstand gege die Blän organisiert. Bsundersch heftig sin ab 1920 d Kämpf mit Griecheland gsii. Dr Chrieg het am 9. Septämber 1922 ufghert mit dr Ruggeroberig vu Izmir. No dr Yystellig vu Chriegshandlige isch s zue ethnische Syferige z Griecheland un in dr Tirkei chuu, doderby sin „Tirke“ vum griechische Territorium un „Grieche“ vu tirkischem Territorium verdribe wore, d Grieche z Istanbul un d Muslim z Weschtthrakie sin dodervu uusgnuu gsii.

Noch em Siig vu dr Tirkei sin am 24. Juli 1923 mit em Verdrag vu Lausanne d Bstimmige vum Verdrag vu Sèvres revidiert wore. Mit em Verdrag sin di hitige Gränze vum neie Staat velkerrächtlig anerkännt wore. Glychzytig isch di gegesytig Verdrybig vu dr Minderhaite legalisiert wore. Wu alli uusländische Militer Anatolie verloo ghaa hän, het dr Mustafa Kemal Pascha am 29. Oktober 1923 d Republik uusgruefe.

Im Lauf vu syre Amtszyt het dr Mustafa Kemal Pascha diefi Reformen im bolitischen un gsellschaftlige Sischtem duregfiert, wu d Tirkei in e modärne, sekularen un europäisch orientierte Staat hätte solle wandle. D Laitlinie vu syre Bolitik wäre hite unter em Stichwort „Kemalismus“ zämegfasst.

Unter anderem isch anne 1922 s Sultanat abgschafft wore un am 3. Merz 1924 s Kalifat. Im nämlige Johr het d Tirkei d Scharia abgschafft, 1925 sin im Zug vun ere umfassende Chlaiderreform („Huetgsetz“) dr Fes verbote un d Koedukation vu Maidli un Buebe yygfiert wore. Di yyflussryche islamische Bruederschafte sin verbote wore. Anne 1926 sin di islamisch Zyträchnig dur dr Gregorianisch Kaländer ersetzt un s metrisch Sischtem yygfiert wore (fir staatligi Yyrichtige het des scho syter 1871 gulte).

In dr Johr dernoo sin ganzi Rächtssischtem vu europäische Länder ibernuu un dr tirkische Verhältnis aabasst wore. Anne 1926 isch zerscht s Schwyzer Zivilrächt – un dodermit d Aineh mit dr Glychstellig vu Mann un Frau – ibernuu wore, derno s dytsch Handelsrächt un s italienisch Strofrächt. 1928 isch d Sekularisierig uusgruefe woren un im nämlige Johr di arabisch Schrift dur di latynisch ersetzt. Im Zug vu andere Reforme isch in dr Tirkei anne 1930 s aktiv Frauewahlrächt yygfiert wore un 1934 au s aktiv Frauewahlrächt. Vu dr Nationalversammlig het dr Mustafa Kemal Pasch dr Name "Atatürk" (Vater vu dr Tirke) iberchuu. Nume wenig vu syne Reforme sin no sym Dod retuurgnuu wore, zem Byschpel ass dr Bätruef numeno uf Tirkisch statt uf Arabisch het derfe gruefe wäre.

Wo dr Atatürk am 10. Novämber 1938 gstorbe isch, isch sy änge Kamrad Ismet Inönü dr zweet tikisch Staatsbresidänr wore. Dr Inönü het d Modernisierig vu dr Tirkei furtgfiert un versuecht, ussebolitisch neitral z blybe. Anne 1939 het si dr Staat Hatay dr Tirkei aagschlossen un isch in dr glychnamige Provinz mit dr Hauptstadt İskenderun ufgange.

Noch em Uusbruch vum Zweete Wältchrieg het d Tirkei zerscht ihri ussebolitisch Neitralitet bhalte, wu si si mit Frankrych iber d Yygliderig vu dr Provinz Hatay verständigt ghaa het. Erscht am 23. Februar 1945 het si uf dr Syte vu dr Alliierte Dytschland un Japan simbolisch dr Chrieg erklert. Am 26. Juni 1945 het si d Charta vu dr Verainte Nationen unterzaichnet. Dodermit zellt d Tirkei zue dr 51 Grindigsmitglider vu dr Verainte Natione.

Anne 1945 sin in dr Tirkei zum erschte Mol syter 1930 anderi bolitischi Barteie zuegloo wore. Di Demokratisch Bartei (DP) het bi dr Wahlen am 14. Mai 1950 unter dr Fierig vum Adnan Menderes d Meehait vu Barlemäntssitz gwunne. Dodermit het d Aibarteieherrschaft vu dr Republikanische Volksbartei (CHP) ufghert, wu syt dr Staatsgrindig duurt het.

Dr Oscht-Wescht-Konflikt, wu sich allmee abzaichnet het, un d Versuech vu dr Sowjetunion, Yyfluss uf d Tirkei z nee, het ändgiltig derzue gfiert, ass d Tirkei ihri ussebolitisch Neitralitet ufgee het. Im Johr 1950 het d Tirkei as Dail vun eme UNO-Kontingänt am Koreachrieg dailgnuu un isch 1952 in d NATO yydrätte.

1960 het dr Minischterbresidänt Adnan Menderes en Ermächtigungsgsetz proklamiert, go di bolitisch Opposition uuszschalte. Gege die Maßnahme het s tirkisch Militer butscht. Dr Menderes un anderi Bolitiker sin zum Dod verurdailt un am 17. Septämber 1961 uf İmralı ghänkt wore. Wu s Militer 1961 e neii Verfassig yygfiert ghaa het, het s Macht Zivilregierung abgee.

Dr İsmet İnönü isch wider Minischterbresidänt wore, wu des scho vor em Zweete Wältchrieg vu 1923 bis 1924 un 1925 bis 1937 gsii isch, innehatte, un het vu 1961 bis 1965 regiert. 1963 het d Tirkei mit dr EWG en Assoziierigsabchuu abgschlosse. Aber au d Regierig dernoo het d Probläm nit in Griff kriegt. Dr link un dr rächt Terrorismus hän zuegnuu un d Wirtschaftslag isch all schlächter wore. 1971 het d Armee, ohni Butsch, wider in d Bolitik yygriffe. Unter em militerischen Yyfluss sin repressiveri Maßnahme gege d Bevelkerig duregsetzt wore.

Anne 1974 het di griechisch Militerdiktatur dr zypriotisch Bresidänt Makarios gstirzt. Dr tirkisch Minischterbresidänt Bülent Ecevit het dodruf Druppen uf Zypern gschickt go di tirkisch Minderhait uf dr Insle schitze un e Zämmeschluss zwisch em dodmol nationalistisch-aggressive Griecheland un Zypern verhindere. No schwäre Kämpf isch e Waffestillstand veryybart wore, wu zue dr Dailig vu dr Insle in zwee sälschtständigi Dail gfiert het, wu bis hite goht. Am 15. Novämber 1983 isch di Tirkisch Republik Nordzypern (TRNZ) unter em Rauf Denktaş proklamiert wore, wu aber bis hite velkerrächtli nit anerkännt wird.

Am 12. Septämber 1980 het s tirkisch Militer wider butscht. Uusleser isch di arg inschtabil Phase in dr 1970er-Johr gsii, wu dur wächselndi pbolitische Koalitione, bolitischi un wirtschaftligi Inschtabilität un Terrorakt dur s extrem rächt un link bolitisch Späktrum bregt gsii isch. S Militer unter em General Kenan Evren het iber s Land s Chriegsrächt verhänkt un het alli bolitische Barteie verbote. D Chunta isch heftig gege kurdischi Separatischten un linki Oppositionälle vorgange. Iber 650.000 Mänsche sin feschtgnuu wore, 1,5 Millione Lyt sin erkännigsdienschtlig erfasst wore, gege 210.000 Tirke sin Verfahren yyglaitet wore. Insgsamt 517 Mol isch d Dodesstrof gforderet wore, fufzg Persone sin hiigrichtet wore, 171 Mänsche sin dur Folter sgtorbe. 14.000 Tirke hän ihri Staatsaagherigkait verlore, 30.000 Mänsche hän d Tirkei as bolitischi Flichtling verloo. 23.000 Verain sin verbote un Döuserti Lyt entloo wore. 31 Schurnalischte si zue Haftstrofe verurdailt wore un zeh Monet lang hän kaini Zytige derfe uusechuu. Am 7. Novämber 1982 isch di vu dr Militer vorglait un bis hite giltig Verfassig in ere Volksabstimmig aagnuu wore un am 9. Novämber 1982 in Chraft drätte.

Ab dr Mitti vu dr 1980er het dr Kurdekomflikt di innebolitisch Debatte in dr Tirkei beherrscht. D Kurdebroblematik isch bis dert vu dr Bolitik dotgschwige wore. D Assimilierigsbolitik vu dr Tirkei het zuen ere Unterdruckig vu dr kurdische Kultur un Identitet gfiert. As Reaktion dodruf isch anne 1978 d Arbaiterbartei vu Kurdischtan (PKK) mit emAbdullah Öcalan an ihre Spitz entstande. Si het 1984 im Sidoschte dr bewaffnet Kampf fir en unabhängige sozialistische Staat Kurdischtan ufgnuu. Am 16. Februar 1998 het dr tirkisch Ghaimdienscht dr Abdullah Öcalan, dr Fierer vu dr PKK, z Kenia gfange gnuu un het en in d Tirkei brocht. Dodruf het d PKK en aisytige Waffestillstand verchindet, wu erscht 2004 wider broche woren isch.

Unter dr Regierig vum Bülent Ecevit (1999–2002) hän großi Reformen im Zivilrächt aagfange, wu d Mänschen- un Freihaitsrächte gsterkt hän (z. B. Versammligs- un Demonschtrationsrächt). Unter anderem isch d Dodesstrof abgschafft, d Folter verbote un di kulturälle Freihaite vu dr kurdische Bevelkerig gsterkt wore. Die Reforme sin unter dr AKP (syt 2001) wytergfiert wore. Syterhär isch s Verbot, kurdischi Dialäkt z schwätze ufghobe woren un Kurdischunterricht un kurdischi Radio- un Färnsehkanäl sin zuegloo wore. Au dr staatli Sänder TRT 3 strahlt mittlerwyli Sändigen in Arabisch, Zazaisch, Kurmandschi, Bosnisch un andere Minderhaitesprochen uus.

Am 15. Novämber 2003 un 20. Novämber 2003 het e Zälle vu al-Qaida e baar Bumbenaaschleg z Istanbul veriebt. Zyl vu dr Aaschleg, wu 60 Mänsche derby gstorbe sin, sin woo Synagoge, s britisch Konsulat un d Filiale vu dr britische HSBC-Bank. Syt 2004 sin d Kämpf zwische dr tirkische Strytchreft un dr Untergrundorganisation PKK wider ufgflammt un hän 2005 und 2007 an Intensität nomol zuegnuu. Bi me Bsuech am 12. Augschte 2005 z Diyarbakırhet dr domolig Minischterbresdänt Erdoğan d Probläm im Oschte ne spezifisch „kurdisch Probläm“ "(kürt sorunu)" gnännt. Zum erschte Mol in dr tirkische Gschicht isch dodermit dr spezifisch kurdisch Karakter vum Komflikt im Oschte vu dr Tirkei anerkännt wore. Bis 2007 sin bi dr Kämpf zwisch em tirkische Militer un dr PKK rund 40.000 Mänschen um s Läbe chuu.

No 40-jehrige Bemiejige het s d Tirkei am 3. Oktober 2005 gschafft, ass Byydrittsverhandlige mit dr Europäische Union ufgnuu wore sin. Näbe wirtschaftlige Kriterien un bolitische Verbflichtige stehn doderby au Forderige vu dr EU zue dr Demokraty, dr Rächtsstaatligkait un dr Mänscherächt, zum Schutz vu Minderhaiten un zue dr Verbesserig vu dr Beziejige zue dr Nochberstaaten im Mittelpunkt. In eme Referändum im Septämber 2010 het di tirkisch Bevelkerig fir umfassendi Verfassigsänderige stimmt, wu di tirkisch Verfassig an Rächtsnorme vu dr Europäische Union aabasst hän. D EU het aber verchindet, ass es unter dr islamisch-konservative AKP-Regierig vum Erdoğan kai Furtschritt bi dr Grundrächt gee het, ass d Mainigsfreihait sogar ender yygschränkt wird. Am 10. Augschte 2014 isch dr Bresidänt in dr Tirkei zum erschte Mol diräkt vum Volk gwehlt wore. Gwunne het d Wahl dr bishärig Minischterbresidänt Recep Tayyip Erdoğan. 

In dr Nacht zum 16. Juli 2016 het s wider e Butschversuech dur Dail vum Militer gee. Im Verlauf vu dr gwalttsamen Ussenandersetzig in däre Nacht sin no Aagabe vu dr staatlige Nochrichtenagentur Anadolu 264 Mänschen um s Läbe chuu un 1390 Zivilischte sin verletzt wore. D Regierig het s Schytere vum Butscht gnutzt go grundlegendi personälli Veränderigen im Militer, bi dr Bolizei, in dr Justiz un im Berych Bildig durezsetze. Iber 11.000 Mitarbaiter vu Minischterie, 2900 Richter un Staatsaawält un 15.000 Beamti sin entloo wore. S Bildigsminischterium het d Lehrlizänze vu 21.000 Aagstellte vu private Inschtitutione gchindet un dr Hochschuelrot het dr Ruggdritt vu allne Rektore vu privaten un staatlige Hochschuele verlangt. Statt vu rächtsstaatlige Brozäss gege di Verantwortlige vum Butsch het dr Bresidänt Erdoğan uffig vu "Syferige" gschwätzt..

D Tirkei isch in 81 Provinze ("İl" oder "valilik") glideret, wu dur e Guverneur "(Vali)" verwaltet wäre. D Provinze aiun wyter in Landkrais ("ilçe" oder "kaymakamlık") un Gmaine unterdailt.



</doc>
<doc id="14778" url="https://als.wikipedia.org/wiki?curid=14778" title="GNOME">
GNOME

GNOME isch e Desktop-Umgebig für Unix- und unixoidi System, wo unter de freie Linzenze GPL und LGPL veröffentlicht sind. GNOME isch en Teil vum GNU-Projekt und gilt als eini vu de am meischte verbreitischte Desktop-Umgebige jensits vu Windows un Mac. GNOME isch sitm 14. März 2007 unter dr 2.18 Version dusse.

Z'Projekt GNOME isch 1997 vu Miguel de Icaza und Federico Mena gstarte worde und isch konzipiert als e Antwort uf KDE xi. KDE isch am Afang unter de ned-frye Software-Lizenz vu "Qt" vertribe worde. Will dr zu dere Zyt das Unternehme Trolltech (dr Hersteller vu Qt) Lizenzierig ned hett welle ändere, hend d'Mitglieder vu GNU zwei nüi Projekt is Lebe gruefe: Harmony sött en Ersatz für'd Programm-Biblotheke vu Qt produziere und GNOME sött e Desktop-Umgebig sii, wo im Gegesatz zu KDE us freier Software bestaht.

Druffhi hett Trolltech im November 1998 bekannt geh, d'Lizenzierig vu de Qt-Bibliotheke uf QPL z'ändere, d'Kompatibilität vu QPL zu GPL hett jedoch e Debatte bis September 2000 kah. Wo denn dr Druck uf Trolltech vu dusse gstige isch, hett Trolltech d'Linux-Versione vu de Qt-Bibliotheke au unter GNU GPL gändert. Die Änderig hett ned für d'Windows-Variante gulte, wo ersch sit Juni 2005 ebefalls unter nem' dual Lizenzsystem verfügbar sind.




</doc>
<doc id="14785" url="https://als.wikipedia.org/wiki?curid=14785" title="Schutzhaft">
Schutzhaft

D Schutzhaft isch eis vo de wirkigsvollschte Mittel vode NSDAP gsi.
Mit de Schutzhaft sind Lüt uf unbestimmti Ziit inhaftiert worde, wils angeblich dur ihres Verhalte d Sicherheit vom Volk und em Staat gfärdet händ.
Di meischte Opfer sind Kommunischte, Sozialdemokrate, Homosexuelle und Jude gsi. 1933 sind scho über 25 000 Persone inhaftiert worde.

Das ganzi isch ermöglicht worde dur § 2 vo de Rychstagverordnig, det wird d Rychsregierig ermächtigt alli Massnahme zu de Wiederherstellig vo de öffentliche Sicherheit und Ordnig z treffe.

I de Zit vom Nationalsozialismus hät d SA und d SS massehaft die "Massnahm" missbrucht, zudem hät sie gar nöd irgendwele Schutzzweck dient sondern de Verfolgig vo politische und andere Gegner.


</doc>
<doc id="14790" url="https://als.wikipedia.org/wiki?curid=14790" title="C (Programmiersprache)">
C (Programmiersprache)

D Programmiersproch C isch vom Dennis Ritchie i de früe 70er-Jahr in de Bell Labs für das damals neu entwickelte Betriebssystem Unix entworfe worde. Dä Ken Thompson hät do zsemma mid em Dennis Ritchie zerscht d Programmiersproch BCPL a sine Wünsche anpasst und sie i d Sprach B umgnännt (Nach de Bell Laboratories, vo er sie entwickelt hät). Später isch drus dän d Sprach C entstande. D grundlegendi Programm vo allne Unix-System und d Systemkerne vielä Betriebssystem sind in C programmiert.

Vill Sprachä, wie C++, Java, C#, Objective-C, PHP oder Perl orientiered sich a dä Syntax und anderä Eigenschaftä von C.

C isch uf fascht allne Computersystem verfüegbar. Sie isch e sogenannti prozedurali Programmiersprach. In C gschribeni Programm werded rächt schnell usgfüert und bruched wenig Systemressource.

D Verbreitig vo C isch immer no höch und vill i C gschribeni Programm mönd gwarted und witerentwickled werde.

Dank es paar Eigeschafte wie em relativ diräkte Speicherzuägriff eigned sich C guet für d Systemprogrammierig. Bi dä Awendigsentwicklig wird C aber immer meh dur anderi Sprache wie C++, Objective-C, Java und C# verdrängt, diä sind im Bezug uf Entwickligsgschwindigkeit, Wartbarkeit, Informationssicherheit und Entwurfsunterstützig besser.

D Sprach C isch mit em Ziel entwickelt worde, ä Sprachabstraktion zu Assembler z implementierä. Es söt e direkti Zueordnig zu wenigä Maschinäinstruktionä gä, um d Abhängigkeit vo än rä Laufzitumgäbig z minimierä. Dank dem Design isch es möglich C-Code uf ä rä hardwarnäche Ebeni z schribe, analog zuä Assemblerbefehl. D Portiärig vo emä C-Compiler uf noiä Prozessorplattformä isch im Gägäsatz zuä anderä Sprache weniger ufwändig, so dass sich das praktisch immer lohnt, vom Mikrocontroller bis zum Grossrächner. Dä GNU-C-Compiler (gcc) isch zum Bispil für vil verschiedeni Prozessorä und Betriebsystem verfüegbar. Es gid also für fascht jedi Plattform än C-Compiler, so chönd Quelltegscht mit chline Änderigä uf anderä Plattforme wieder verwänded wärde.

E munzigs Brogramm in C, wo "Hallo Welt!" uf e Bildschirm schribt, wo as änglisch "Hello world!" uf dr ganze Wält bekannt isch: 


int main(void)
} /* end main() */


</doc>
<doc id="14799" url="https://als.wikipedia.org/wiki?curid=14799" title="Biel-Benken">
Biel-Benken

Biel-Bängge (hochdytsch Biel-Benken) isch e politischi Gmeind im Bezirk Arlise vom Kanton Basel-Landschaft in dr Schwiiz.

Biel-Bängge ligt im Leymetal uff 317 m ü.M. am Ytritt vom Birsig uff Schwiizer Bode ganz im Nordweschte vom Kanton an dr Ussegränze vo dr Schwiiz. Es gränzt an Frankryych mit de Gmeinde Leyme und Neuweiler, an Kanton Soledurn mit Bättwil und Witterswil und an d Baselbieter Nochbergmeinde Oberwyl und Därwyl.

S Wappe vo Biel-Bängge hett uf rotem Grund fünf silbrige Wecke (gliichmässigi Parallelogramm). Es isch s ehemoolige Wappe vo Bängge und s Familiewappe vo de Schalers. Biel hett bis 1971 s gliiche Wappe aber mit umdraite Farbe gha.

D Gmeind bestoot us de zwei alemannische Siidlige Biel ("Benken minor") und Bängge ("Benken maior", au "Benchon"). Sii sin sit em 13. Joorhundert im Bsitz vom Basler Rittergschlächt Schaler gsi. 1526 sin d Ort an d Stadt Basel verkauft worde. Noch dr Reformation 1529 hän sich Biel und Bängge zue einere einzige Pfarrei zämme gschlosse und statt de beide Dorfkapälle hett me 1621 z Bängge e neui Chile baut. Im Drissgjöörige Krieg isch es beide Deerfer nid besser gange als de andere im Umland. Sii sin plünderet und in Brand gsteckt worde. Bim Usbruch vo dr franzeesische Revolution ischs Dorf Zuefluchtsort fyr Jude uss em noche Sundgau gsi.

Am 1. Januar 1972 hän sich die beide bis do ane unabhängige Gmeinde Biel und Bängge zämme gschlosse und sin sithär ei politischi Gmeind.




</doc>
<doc id="14800" url="https://als.wikipedia.org/wiki?curid=14800" title="Benken">
Benken

Benken isch dr Name vo mehrere Schwiizer Ort:


</doc>
<doc id="14811" url="https://als.wikipedia.org/wiki?curid=14811" title="Mazurek Dąbrowskiego">
Mazurek Dąbrowskiego

Mazurek Dąbrowskiego isch d' Nationalhymne vo de Republik Pole.

Am Aafang hät de Titel vo dem Lied „Lied vo de Polnische Legionen in Italie“ gheisse ("Pieśń Legionów Polskich we Włoszech"). Józef Wybicki hät de Tegscht 1797 i de italienische Schtadt Reggio nell’Emilia gschriibe.
S'Lied isch 1798, by i allne drü Teil vo Pole gsunge worde, 1830 und 1831 bym Noväberuufschtand ("Powstanie listopadowe"), 1863 und 1864 bym Jänneruufschtand ("Powstanie styczniowe)", vo de Polen vo de Wielka Emigration ("Wielka Emigracja"), 1905 by de russische Revolution und au no im Erschte Wältchrieg und Zweite Wältchrieg. 

Hörbeispiel 


</doc>
<doc id="14812" url="https://als.wikipedia.org/wiki?curid=14812" title="FC Vaduz">
FC Vaduz

Dä FC Vaduz (au FC Vadoz gnannt) isch dä Fuesballverein vo da Liechtestahner Hauptstadt Vaduz. Dä Verein het 630 Mitglieder, syni Vereinsfarbe sind Rot und Wiis. Er spylt i dä Saison 2014/15 i dä Schwyzer Raiffeisen Super League.
Dä Verein isch im Dezember 1931 gründet worde, nachdem dä Vaduzer Gmeindrat d'Erichtig vomene Fuesballplatz bewilligt het. Dä FC Vaduz het sich zersch em Voralberger Fuesballverband ahgschlosse, isch denn aber bereits ais Jahr druf in "Schweizer Fussball- und Athletik-Verband", em hütige Schweizerischer Fussballverband (SFV) gwechslet.

Dä gröschti Erfolg vom FC Vaduz isch 1996 gsi, döt no i de 1. Liga vom SFV (dritthöchsschti Liga), wos gege de lettisch Gegner "FC Universitate Riga" (1:1, 4:2) im Europakol vo dä Pokalsieger gwunne hend. Sy sind abr drufabe am lukrative Gegner FC Paris St. Germain (0:4, 0:3) gschyter.

Dä gröschti Erfolg i de Liga het de FC Vaduz 2001 mit em erschmaligen Ufstieg ind Nationalliga B chöne fyre. 2004 hend sy gege Neuchâtel Xamax s'Ufstiegsspiel (Barrage) in die höchscht Schwyzer Liga, d' Super League verlore.

Au im Jahr 2005 hend sy gege de FC Schaffhausen de Ufstieg in d' Super League dur e 0:1-Heimniderlag im Rückschpil (Hinspiel 1:1) verpasst. Für d'Saison 2005/06 isch de Mats Gren als Trainer verpflichtet worde. I de erschte Rundi vo de UEFA-Cup-Qualifikation het de FC Vaduz de moldawisch Gegner FC Dacia Chisinau besiegt. I de zweite Rundi sind sy uf de Istanbuler Verein Beşiktaş Istanbul troffe, gege de sy denn usgschide sind.

Dä Liechtestahner Fuesball-Pokal het de Verein bereits 42mal gunne, vo 1998 bis 2011 vierzeh Mal in Folg un zletzt 2013 un 2014, wodur er fascht schtändig im UEFA-Pokal vertrete isch. 2006 het de FC Vaduz im Cupfinal gege de FC Balzers de Sieg ersch nach de Verlängerig erreiche chöne (4:2; 2:2 nach regulärer Spielzeit). Im Jahr 2007 het de FC Vaduz de Cupfinal gege de FC Ruggell mit 8 zu 0 gwünne chöne.




</doc>
<doc id="14821" url="https://als.wikipedia.org/wiki?curid=14821" title="SP">
SP

D Abchürzig SP bezeichnet

die folgende Parteie:

Auti-Kennzeiche vo dene Gebietskörperschafte:
Sustigs:

sp. stoht für:


</doc>
<doc id="14831" url="https://als.wikipedia.org/wiki?curid=14831" title="Programmiersprache">
Programmiersprache

E Programmiersproch isch e formal konstruierti Sproch, wo für s'Erstelle vu Verarbeitigsahwisige für Computersystem bruucht wird. Sie würd au für d'Verarbeitig vu Informatione bruucht. Es git verschideni Programmiersprochene, wo sich meistens unterscheide, jedoch trotzem Gmeinsamkeite hend. Jedi Programmiersproch hett e eigeti Struktur, au "Syntax" gnannt. Dr Kode, wo usgfüehrt wird, nennt me "Quelletext". Inere Programmiersproch existieret "Funktione", "Variable" und "Ablaufstüürigsfunktione", wie zum Biispil codice_1, wo in schier jeder Programmiersproch zfinde isch.

Als eini vu de erschte Programmiersprochene gilt e Vorschrift für d'Berechnig vu Bernoulli-Zahle, wo dr Ada Lovelace ide Johre 1842/1843 für di mechanisch "Analytical Engine" vum Charles Babbage erstellt hett. Das Programm hett zu sinre Zyt nur vu Hand chönne usgfüehrt werde. De Alozon Church und dr Stephen Kleene hend ide 1930er Johre dr Lambda-Kalkül entwickelt. Es isch schu früeh nachgwise worde, dasses e universelli Programmiersproch isch. Drmit hend me theoretisch also schu damals mächtigi Progrämm chönne schriibe. Z'Einzige wo gfehlt hett, isch d'Hardware xi. Mit dr Fertigstellgi vu de erschte elektronische Rechemaschine und dr vermehrter Verwendig vu bool'sche Algebra, isch d'Entwicklig vu Programmiersprochene spürbar witer gange. Dr Konrad Zuse hett so 1937 e Computerarchitektur beschribe, wo spöter als "Von-Neumann-Maschine" bekannt worde isch. Ide 1940-er Johre hett dr Zuse drfür sini Programmiersproch Plankalkül fertiggstellt.
Ide 50-er Johre hend sich ide USA drüü höheri Programmiersproche entwickelt:
Die gnannti Sprochene gits zum Teil bis hüt no. Vorallem LISP hett die ade amerikanische Universitäte entwickelte Sproche stark beihflusst. 1958 und 1960 hett sich es internationales Komitee während ere Tagigsreihe e „neui Sprooch für Algorüthme“ entworfe. Die hett ide Entwicklig vu Algol 60 gfüehrt. Me hett viili Ideene ufgnoh, so zum Biispil e Ihetiliche Syntax und d'Ihfüehrig vu Gültigkeitsbereich vu Variablene. Us gröschte Teils politische Gründ hett sich Algol 60 in Nordamerika ned duresetze chönne. Trotzdem isches zum Standard vu Programmiersprochene ide (west)europäische Länder worde. Sie hett vorallem grosse Ihfluss uf d'Sprochene Simula, Pascal und Scheme kah.

Ide 1970er Johr isch das Verteidigigsministerium vu'de USA bsorgt über d'Ahzahl vu über 450 Programmiersprochene worde. Die meischte Sprochene sind ned standarisiert xi, so dass sich e Arbeitsgruppe 1977 drzue entschlosse hett, sich durch dr Dschulgel dure'zschaffe, jedoch ohni Erfolg. Nach nem Usschribe für e neui Programmiersproch hett me sich 1980 für de Entwurch vu Ada entschide. Ada isch unter dr Bezeichnig MIL-STD 1815 standardisiert worde, will 1850 d'Namensgeberin Ada Lovelace uf'd Welt choo isch. Z'Verteidigigsministerium vu de USA hett sogar zytwilig vorgeh, dass es Softwareprojekt mindeschtens 80 % in Ada muess gschribe sii. Unterstützt isch d'Verbreitig vu dr US Air Force worde, wo en kostefreie GNAT-Compiler erstellt hett. D'Ahzahl vu'de Programmiersprochene isch uf 36 schrumpft.

D'Objektorientierti Programmierig isch i'dr Mitti vu'de 1980er Johre populärer worde, unteranderem au dur dr Ihfluss vu C++, wo als syntaktischi Erwiterig vu'dr Sprooch C denkt isch. 1983 isch vu Bjarne Stroustrup d'Sprooch C++ vorgstellt worde. Neb C++ hend au anderi Sprochene, wie Pascal oder LISP, oder au ab 1995 Ada 95 e Erwiterig kha, womit me objektorientiert hett chönne schaffe.

Mit'm Internet isch e Reihe vu Programmiersproche entwickelt und verbessert worde. So hett me mit Hypertext Markup Language (HTML) z'Ussehe vu'nere Website chönne verändere. HTML gilt als e Uszeichnigssproch. Mit de neue verschidene Ahwendigsort hets e völlig neui Grundlag für Programmiersprochene geh. Java isch schu relativ früeh entwickelt worde, und isch vu Webbrowser unterstützt worde. Anderi Skriptsproche hend dynamischi Inhalt ermöglicht. Neue Sprachdesign und Aspekt wie automatischi Speicherbereinigig oder Typisierig sind meh berücksichtigt worde. Neui Arbeitsplätz und Möglichkeite hett das Webzytalter gschaffe, will au unteranderem grafischi Ahwendige sich erstellt hend.

Einigi Programmiersprochene hends drzue anebrocht, sehr populär zwerde. Da sind jetzt es paar populäri und verbreiteti Sprochene ufglischtet:


</doc>
<doc id="14847" url="https://als.wikipedia.org/wiki?curid=14847" title="Langenthal">
Langenthal

Langete oder jünger Langetau oder Langetu, amtlech "Langenthal," isch e Stadt un e Ywonergmeind im Verwautigs-Chreis Oberaargou vom Kanton Bärn. Si het meh weder 15'600 Ywohner (2017), und si isch s Zäntrum vo dr Landschaft Oberaargou.

Langete ligt im Langetetau im Schwyzer Mittuland. Im Stadtzäntrum het’s no viu auti Hüser. Zur Stadt ghöre d Dörfer Langete u Schoore (sit 1898) und im Oschte, im Roottau, ou no Schwarzebach, Ungersängi, Ungersteckholz und Chlyroot. Vor Gmeindsflechi si 34 Prozänt landwirtschaftlechs Gebiet, 39 Prozänt si Waud und 27 Prozänt Sidligsflechi.

Im Oschte het’s es grosses Waudgebiet im Gmeindbann.

D Nochbergmeinde vo Langete sy: Roggu, Aarwange, Tuunstedde, Bleiebach, Lotzbu, Obersteckholz, Buesu und Mäuchnou im Kanton Bärn, und ännet dr Kantonsgränze im Kanton Luzärn no Pfaffnou.

Archäologischi Fund hei zeigt, das i däm Gebiet scho im sächste Joortuusig vor Chrischtus Lüüt gwont hei. Bi de archäologische Ungersuechige ufem Trassee vor «Bahn 2000» z Langeten-Ungerhard het men e Fridhof gfunde, wo vor Iisezyt bis is Früemidduauter, auso währet 1500 Johr, gäng wider isch bruucht worde. Us der Röömerzyt gits no Räschte vo re Therme und vo re Villa ufem Geissbärg, drzue ane no e Villa bim Waudhof.

Vp ane 862 isch die öutischti Urkunde, wo drin dr Name vom Oort s erschte Mou vorchunt; er heisst dört "Langatun".

Ane 1032 isch dr Oberaargou und dermit ou Langete vom Königrych Burgund zum Dütsche Rych choo.

Im Joor 1194 hei dr Lütolf und dr Werner vo Langeschtei im Roottaau es Zisterziänserchlooschter gründet; ufemene Stück Land, wo hüt zu Langete ghört. Gly drufabe si d Mönch ane bessere Platz wyter a dr Root unge s Chlooschter Santurbe go boue. Di meischte Höf z "Langaton," namentlech ou s Dörfli Schoore, si vo itz aa em Chloschter Santurbe gsi, wo syni Bsitzige dür nahmhafti Schänkige vo Adlige de no gäng erwyteret het. Wo d Langetoner früecher no z Tuunstedde id Chiuche si, hei si 1197 en eigeti übercho. Sid der Middi vom drizäte Johrhundert het die em Chloschter Santurbe yghört. 1336 wird s voue Eigetumsrächt vom Chloschter am Dorf ire Urkund anerchennt, es het denn scho es paar Wirtschafte gä. D Mönche hei äuä au mit de Wässermatte uf em Fäud agfange.

1375 het ou Langeten ungerem Yfau vo de Gugler schwär glitte, d Mönsche hei us de Dörfer müesse flüchte.

1415 hei d Stadt Bärn und s Chloschter es »ebigs Bürgerrächt« bschlosse. Langete isch vo itz unger dr Bärner Landeshoheit gsi und het zum Amt Wange ghört. Di höchi Grichtsbarkeit und d Stüürhoheit isch ou bi Bärn gsi, di nidrigi aber gäng no bim Chloschter. Über vierhundert Johr lang si d Langetaler itz „Diener vo zwöi Herre“ gsi, öppis wo si entwäder drüber hei gchlagt oder wo si uusgnützt hei. Dür di bärneschi Landeshoheit si d Langetaler gäng wi säubschtbewusster worde. Si si aus eigeti Gmeind ufträtte und wirtschaftlech gäng wi innovativer worde. Derzue heisi sit der Reformation e Chüuche, e Chüuchmeier, e Prädikant und s Chorgricht im Dorf gha.

Sid 1480 het’s z Langete e regumässige Märit ggää. 1542 isch ime Grossbrand öpen ei Drittu vom Dorf verbrunne. Ab 1571 het Langete zwöi Johrmärite dörfe dürefüehre, der eint acht Tääg vor Pfingschte, de zwöit zäh Tääg nach Martini. 1613 het Langete chönne s Chorn- und Choufhuus boue u sit doo jede Zischti e Wuchemärit dürefüehre. S «Choufhüsi» über der Langete und zmitts ir innere Aumänd isch zum Symbou vom dörfleche Säubschtbestimmigswüue worde.

1653 isch Langeten im Burechrieg es baar Mou Versammligsort vo de Rebelle gsi. 2256 Chrone Chriegschoschte het s Dorf nachem verlornige Ufstang müesse zahle.

Um 1700 isch Langete gäng no es Buuredorf gsi, aber es het scho wichtigi Chauflüt ggää, mit Handusbeziehige uf ganz Europa. Ane 1730 het me d Märitgass, „ein wüster Wäg voll Kot, dass Reiser und Marktleute ein Ekel darob haben“ – wieme gseit het –, mit Bsetzisteine ufbesseret worde, und über d Langete het mer e Steibrügg boue.

1753 si 53 Langetaler ir Chrämerzunft ygschribe gsi. 1758 het me d Langetaler Elle aus Mäss ygfüert, wo zwöi Zou lenger aus d Bärner Elle isch und bis is 19. Johrhundert füre Lynewandhandu isch brucht worde "(Lueg do derzue im Artiku: Auti Mass u Gwicht vor Schwyz)."

1760 isch d Landstrooss, wo vo Züri uf Bärn goot, wy im Norde näbe Langete dure bout worde. Sid 1762 het Langete gmäss eme Dekret vo Bärn, glych wi d Bärner Municipalstedt, frömdi Ware dörfe yfüehre und dermit handle. 1785 isch Langeten e Bierbrouerei bewilliget worde, wüus zwüsche Burdlef u Aarou no keni ggä het. 1793 isch Langete i Handussache de Stedt glychgschtöut worde, das heisst d Chouflüt hei ganz frei döörfe Ware ychoufe.

1822 isch s eerschten Eidgenössische Offizierfescht z Langetu gsi, d Langetaler Offiziersgsöuschaft isch gly drufabe gründet worde. 1823 het dr Pestalozzi i syr berüehmte Langetaler Reed über d Problem vor Voukserziehig im Fabrigzytauter, wo grad agfange het, gredt. 1833 isch d Sekundarschueu gründet worde (di zwöiti im Bärnbiet nach Chlidietu); 1835 isch im obrigkeitleche Zähtespycher d Notfaustube (das isch dr Afang vom hütige Spitau) uftoo worde. 1857 het Langeten e Bahnhof vor Ysebahn-Linie vo Oute uf Buchsi überchoo; die Bahn isch vo dr SCB gsi. 1865 isch s „Oberaargouer Tagblatt“ (ab 1920 „Langetaler Tagblatt“) gründet worde, 1916 het s Stadttheater uftoo, wo dr Langetaler Bürger und Zürcher Stadtboumeischter Arnold Geiser boue het. 1930 isch d Badi scho, 1969 di Oberaargouisch Musigschueu und 1974 d Regionaubiblere Langete.

Ane 1898 hei sech d Gmeinde Langete und Schore vereiniget, d Burgergmeinde si aber säubschtändig blibe. 1919 het me d Gmeindsversammlig düres Parlament, dr Gross Gmeindrat, ersetzt. Ane 2010 hei ou no d Gmeinde Langete und Understeckholz fusioniert.

1913 isch dr erscht Flugtag ufem Flugplatz Langete-Bleibech gsi.

D Langete het ou baar Joor bih schwärem Waätter es Hochwasser brocht. Ane 1975 isch s Johrhunderthochwasser gsi, wo s Stadtzäntrum wider überschwemmt het. D Gmeinde a dr Langete hei e Gmeindschutzverband biudet zur Lösig vor Überschwemmigsfrog. Ane 1991 het me dr Entlaschtigsstolle vor Langete z Madiswil uftoo.

D Legislative isch de vierzigchöpfig Stadtrot, wo jede Monet tagt. D Exekutive isch de sibechöpfig Gmeindrot. Stadtpräsidänt isch de Reto Müller (SP), wyteri Mitglider vor Exekutive si: de Markus Gfeller (FDP, Öffentlechi Sicherheit), de Roberto Di Nino (SVP, Finanz und Stüürwäse), de Pierre Masson (SP, Versorgig und Entsorgig, Energy und Umwäutschutz), d Helena Morgenthaler-Baumann (SVP, Kuutur und Sport), de Michael Witschi (FDP, Soziauwäse, Autersfroge und Gsundheit) und de Matthias Wüthrich (GL, Ressort Büudig und Jugend).

Quäuue: Bundesamt für Statistik 2005

Dr Uusländeraateil isch 2010 öpe bi zwänzg Prozänt gsi.

62,7 Prozänt vo de Ywohner si refermiert, 18,4 Prozänt si römisch-katolisch (Stang 2000).

Bi de Naztionaurotswahle 2011 het s das Ergebnis ggää: BDP 12,1 Prozänt, CVP 1,5 Prozänt, EVP 4,8 Prozänt, FDP 16,7 Prozänt. GLP 5,7 Prozänt, Grüeni 7,7 Prozänt, SP 22,7 Prozänt, SVP 22,5 Prozänt, Angeri 6,3 Prozänt.

Gmeindspresidänt vo Langete isch dr Reto Müller (2017).
Langete isch e Induschtrystandort, bekannti Firmä wi d Ammann, d Motorex, d Kadi AG, d Porzelaanfabrigg Langete und d Lantal Textiles hei ihre Sitz hie. S Induschtriipotenzial vom Oberargouer Zäntrum isch ou dank der Isebahnlinie vo Oute uf Bärn gross.

Firmegründige:


Ane 1922 isch di kantonali Landwirtschaftsschueu Waudhof boue worde.

Näbem Kunschthuus Langete isch ou s Design Center Langete e nazionau beachteti Kuuturinstitution.

Angeri Sache sy:

Vouksschueu (Primarstufe und Sek)

Maturitätsschuele:

Bir Voukszöuig 2000 hei vo de 14'078 Ywohner 85,3 Prozänt Dütsch aus Houptsproch aagäh, 0,8 Prozänt Französisch u 3,4 Prozänt Italiänisch.

Dr Dialäkt vo Langete ghört zum Hochalemannische.

Langete het zwöi Stedtepartnerschafte, eine miter Walliser Gmein Brig-Glis und eini mit der italiänische Stadt Neviano. D Stadtpartnerschaft het sech vorauem us em höche Atöu a italiänische Gaschtaarbeiter gää, wo z Langete unger angerem ir Porzellanfabrik Langete, Creation Boumaa, Amme Maschinebou, Lynewäberei Langete und no vüune angerne gschaffet hei. Jedes Johr gits e Schüeleruustuusch, wo d Langetaler im Herbscht uf Neviano chöi und d Nevianesi im Winter uf Langete.




</doc>
<doc id="14858" url="https://als.wikipedia.org/wiki?curid=14858" title="Destruction">
Destruction

Destruction (engl.: Zerstöörig) isch di erschti dütschi Thrash-Metal-Band, un bestoht bis hüt. Si isch 1982 z Bade-Württeberg gründet worde un isch näbe Kreator un Sodom eini vo de erfolgriiechschte dütsche Bands us dere Stilrichtig.

Nachdäm di Band 1982 unterm Namme Knight of Demon z Lörrach gründet worde isch, isch 1983 ihre erschts Demo Speed Kills, wo au Mad Butcher (Vorruggte Metzga), e spötere Albumtitel enthalte isch, erschiiene. Nachm zwoite Demo Bestial Invasion of Hell hänn SPV si unter Votrag gno un hänn 1984 d EP Sentence of Death un 1985 s erschte Album Infernal Overkill, wellem ä Tour mit Slayer gfolgt isch, voöffentlicht.

Im Joor druf isch Eternal Devastation erschiene un di Band isch zsämme mit Kreator un Rage uf Tour gange. Noch kreative Differänze het Sandmann d Band voloh un isch durch de Oliver Kaiser ersetzt worde. Uußerdem isch de Harry Wilkens als zwoite Gitarrist engagiert worde. Noch de Mad Butcher EP vo 1987 isch e Tour mit Motörhead gfolgt, un dere isch wiederum Release from Agony gfolgt.

1989 isch d Band nochere Tour mit Celtic Frost usenander broche: De Schmier het Headhunter gründet, wo au de Jörg Michael (Mekong Delta, Running Wild, Stratovarius) drummelt het, wehrend er bi Destruction vo André Grieder (ex-Poltergeischt) ersetzt worde isch, mit wellem dört Cracked Brain erschiine isch. Beidi sin keini wirklich erfolgriieche Projekt gsi in dere Ziit, wo spöter als Neo-Destruction bekannt worde isch.

Zääh Joor noch de Trennig isch d Wiedervoeinigung vo de Band zwüschem Schmier un em Sifringer zsämme mitm neue Schlagzüüger Sven Vormann glunge. Noch Uftritt uf wichtigä dütsche Feschtivals isch bi Nuclear Blast im Folgejoor All Hell Breaks Loose erschiiene.

Bim 2001er Album The Antichrist sin bi de erschte Uuflage Fehlprässige mit falscha Liedfolg entschtande, wo bi de Plattefirma umtuscht werde hätte chönne, wenn d Band uf ihrer Websiite nüd wägem hoche Sammlerwert devor gwarnt hätt.

Im Oktober 2001 isch de Sven bi Destruction usgstiige, wiil ihm de Tourplan z viil worde isch un er mehr Ziit für sini Familie bruucht het. Mitm neue Drummer Marc Reign (Orth un Gunjah) isch d Band aanschliessend mit Sodom un Kreator uf Tour gange. Mit Kreator sin Destruction sogar durch Südamerika tourt.

Nochdäm im Schmier gege 2003 wehrend de Tournee durch d USA si Inschtrumänt gschtohle worde isch, het er sich ä Splitterbruch an de rächte Hand zü zoge, was ihn zü ere Paus zwunge het un wodurch d Band d Tour durch Großbritannie absage het müesse. Züm Beginn vom Golfkrieg het meh uf de Bandwebsiite di The Exploited-Coverversion Fuck The USA koschtelos abelade chönne. Im Mai isch de Reign vom Flughafepersonal z Mailand festghalte worde, weil si Gürtel ä Usschlage vom Metalldetektor erzügt gha het.

Am 22. Auguscht 2005 isch s Album Inventor of Evil erschiiene, nochdäm d Band im Januar zü AFM Records gewäxselt gha het.




</doc>
<doc id="14860" url="https://als.wikipedia.org/wiki?curid=14860" title="Xenegugeli">
Xenegugeli

Xenegugeli heisst ds Fabelwäse us em Tier-ABC vom Roland Zoss, wos als Bilderbuech, Tonalbum und als App ABC Dino git.

I der Schwyz isch es ds einzige moderne Mundart-ABC i dere Form. Es biblio- und audiophils Wärch für chlyni Chind mit Bilder und Musig vo A bis Z. Erschine ischs z Bärn 1999 und i füfter Uflag 2010. Dermit het der Roland Zoss syni Karriere als Pionier im Bärndütsche Chinderlied gstartet. Im Johr 2012 sy 26 nöiji Tierlieder erschine under em Name "Xenegugeli Gold-ABC". Und im 2014 s "ABC DINO App" mit animierte Tierzeichnige und Lieduszüg für iPhone u iPad-Tafele. Das gits uf Dütsch, Französisch, Änglisch u Spanisch - und uf Alemannisch.

Am Xenegugeli hei verschideni bedütendi Musiker musikalisch mitgschaffet. Der Mario Capitanio, der Julian Sartorius, d Bärner Rocker Christoph Kohli und der Stefan W. Müller, zwe Mitbegründer vom Mundartrock mit SPAN. Und der Holger Schöpflin het 44 Tier-Bilder mit Farbstifte zeichnet. I de frömdsprachige Versione isch ds ABC Dino Xenegugeli vom argentinische Sänger Mauro Guiretti und der kanadische Chinderlieder-Sängere Claire de Lune gsunge worde. Die 4 Lieder-Albe gits als Download uf iTunes. A vilne Schwiizer Schuele wird ds ABC sit Jahre gsunge.
Neu gits e französeschi Version. Mit dere cha me zwüsche Mundart-Dütsch-Französisch parallel die 26 ABC-Tierlieder lose und singe. Es eimaligs Produkt, für de Chind der Ystig i ne anderi Sprach emotional liebevoll necher zbringe.

Es git es Folgealbum mit wytere 25 Tier und 40 Musiker us der ganze Wält. Das Wältchinderalbum unterm Patronat vo UNESCO Schweiz heisst Muku-Tiki-Mu: Multikulturelle Tier- und Kinder-Musig. Ds Xenegugeli-Album wird a vilne Schuele uf de Understufe verwändet o in Süddütschland. Im Usland isch es bekannt worde als "ABC Dino" uf iPads. Es hilft Chind us frömde Kulture mit Pfiff und Pep i d Mundart und vertritt d Bärner Mundart uf em Wältmusiklabel Putumayo z Nöi-York.

S Tier-ABC


S Xenegugeli Gold-ABC

1) Ameisi 
2) Bussi 
3) Chue 
4) Daggeli 
5) Elstere 
6) Frösch 
7) Gugger 
8) Hyäne 
9) Ibis 
10) Jabiru 
11) Kolibri 
12) Leguan 
13) Meersöili 
14) Nasebär 
15) Otter 
16) Pelikan 
17) Quagga 
18) Rab 
19) Spinneli 
20) Tintefisch 
21) Urochs 
22) Vipere 
23) Wärzesöili 
24) Xenegugeli 
25) Ysbär 
26) Zitteraal 




</doc>
<doc id="14867" url="https://als.wikipedia.org/wiki?curid=14867" title="Bezirk Dornbirn">
Bezirk Dornbirn

Do Bezirk Doarobiro ist flächomäßig dar klennste Bezirk z Voradlberg, heat abor di größt Bevölkorungsdichte. Luschnou und Ems grenzand mit-o-m Rhii at Schwitz.

Do Bezirk Doarobiro ist dar jüngste Vrwaltungsbezirk vo Voradlberg, er ist erst 1969 vom Bezirk Fealdkirch abspalto woro.

Do Sitz vo dor Bezirkshauptmannschaft ist z Doarobiro.

Mit ar Flächo vo 120,976 km² heat Doarobiro an Flächo-n-atoal vo eabba 70 % und mit  Iiwohnar ist as ou dio Gmuond mit do meisto Lütt. Ems heat  Iiwohnar und a Flächo vo 29,17 km² (17 %). Luschnou heat  Iiwohnar und a Flächo vo 22,26 km² (13 %).


</doc>
<doc id="14881" url="https://als.wikipedia.org/wiki?curid=14881" title="Lordi">
Lordi

Lordi isch e finnischi Hard Rock Bänd. Alli Mitgliider verchleide sich wäärend emene Uuftritt als Monschter. Iri Koschtüm ärinnered a di amerikaanisch Bäänd Gwar. Lordi het de Eurovision Song Contest 2006 gwunne.1992 isch Lordi vom Sänger Tomi Putaansuu alias "Mr. Lordi" gründet woorde. 1996 isch de Gitarrischt Jussi Sydänmaa alias Amen zueträtte, wil de Mr.Lordi luut eigete Uussage gseit het, dass är en "grotteschlächte" Gitarrischt isch. Im gliiche Joor hed Lordi sich de Bassischt G-Stealer (Sami Keinänen) gholt. Är isch aber au 1998 dur de Magnum (Sami Wolking) ersetzt worde, wil de G-Stealer us brueflyche Gründ uf England uusgwanderet isch. Wenig spööter isch de Schlagzüüger Sampsa Astala alias Kita de Bäänd zueträtte. 2000 isch d Kiiborderin Enary (Erna Siikavarta) zu Lordi gschtoosse.

Im Joor 2002 isch s Albuum "Get Heavy" usechoo. Es isch nid bsunders erfolgriich gsii. 2003 isch de Magnum dür de Kalma (Niko Hurme) abglööst woorde. 2 Joor lang hed me nüd me vo de Bäänd ghöört. 2005 isch s Albuum "The Monsterican Dream" uf e Markt choo. 

In Finnland isch Lordi plötzlich berüemt woorde, was woorschiinlich eher a de Maske als a de Musig liit. Ebefalls 2005 isch d Awa (Leena Paisa) choo. D Enary isch denn us de Bäänd. 

2006 isch denn s erfolgriichschte Albuum vo Lordi choo, The Arockalypse. D Bäss sind no vom Kalma gschpylt woorde, aber uf em Cover isch scho de OX (Samer el-Nahhal) z'gseh. The Arockalypse isch bis jetzt s'beschte Lordi Albuum. 

Mit em Hit "Hard Rock Hallelujah" isch Lordi am Eurovision Song Contest 2006 in Athen Sieger woorde. Noch em Eurovision Song Contest isch lordi heftig kritisiert woorde. Me hed ne Voorgworfe, si seged Satanischte. D Bäänd hed dezue lang ke Stellig bezoge, doch dänn hed de Kita alles klar gmacht und hed emol gseit: "Lordi isch ke Satanistischi Bäänd!"

Im Jänner 2008 isch d'Single "Beast loose in Paradise" erschine. Das Lied wird nid of em neue Album "Deadache" wo am 20.8.08 erschiint droff sii. Am 15.8.2008 esch of em finnische Rockradiosänder Radio Rock d'Single "Bite it like a Bulldog" voorgschtellt woorde. Ebefalls im Joor 2008 wärded d'Koschtüm total ernoieret, wie im Joor 2004. Im Johr 2008 esch s'Album Deadache usechoo.

Sitdem Lordi bim Eurovision Song Contest gwunne hed, hed Lordi ä grossi Fängmeind om sich, nid wenigi chömed us Ööschtrich u Dütschland, sowie au einige us dr Schwiiz. Vel Lordi Fäns si minderjäärig, zom beduure vo dene, wo Lordi scho vorem ESC könnt hei, si behoupte, i de Forene wärdi immer meh Blödsinn gschrebe ond si hei ou befürchtet, dass Lordi in Pop verheit. Öbers erschte cha mer Striitte, s'zwoite esch ganz sicher ned der Fall.

Mr. Lordi: "(Tomi Putaansuu)" De Mr. Lordi isch de Sänger vo Lordi. Är sälber macht alli Koschtüm und Maske. Sit sim 7.Lebensjohr schpilt är E-Gitarre, E-Bass und Schlagzüüg. 1992 hed är d'Bäänd gründet. S'eerschte Koschtüm wo är entworffe hed isch das vom G-Stealer gsii, wo denn wäge Chöschte au das vom Kita woorde isch. Dä Mr. Lordi macht alles wo mer bi mene Live Uuftritt gseet, au d'Idee'e für d' Videoclip macht är sälber. Är isch Präsident bi de KISS-Army gsi. Det hed er au di andere Bäändmitgliider troffe. Wil KISS jo vil Make-up hed, isch es klaar gsii, dass au Lordi Maske hed.

Amen: "(Jussi Sydänmaa)" De Amen isch de Gitarrischt vo Lordi. Är schtellt ä ägyptischi Mumie dar. 1996 isch är als eerschte am Mr. Lordi zueträtte. Bis zom Album "The Monsterican Dream" isch sis Koschtüm mit Bandaasche iigwicklet gsii, nochher häd är aber e kompletti Outfit-Ernoierig öberchoo und häd jetzt e furchtiiflössendi Narbe am Muul. Au hed er vil me Broschene, Gold ond Schmock öberchoo, was druuf hiiwiist, dass är en ägyptische Pharao gsii isch.

OX: "(Samer el-Nahhal)" Dä 4. Bassischt vo Lordi schtellt en "Hellbull" dar, was überstzt heisst, en Hölle-Schtier. Dä Nochfolger vom Kalma isch 2005 zu Lordi choo. Monatelang hend di Beide g'üebt und sitdem verbindet si ä dick Fründschaft. Är isch en Ochs mit Läderchleider gsii. Doch im Joor 2008 isch de Lädermantel vom Koschtüm entfärnt wordi. Jetzt häd er en graue, lange Mantel us Schtoff. Mit sim Grinse gseet er sehr hinterlischtig ond onheimlich uus.

Kalma: "(Niko Hurme)" Dä Kalma esch vo 2002-2005 i de Bäänd gsii. Er isch dä absoluti Liebling vo villne Fäns. Er esch 2002 i d'Bäänd choo, esch of em Album "Get Heavy" als volls Mitgliid anerkennt, obwohl är uf jenem Album ken einzige Ton gschpilt hät, sondern sin Vorgänger Magnum. Em Bassischt Kalma esch of em Album "The Monsterican Dream" es Lied gwidmet: "Kalmageddon", benannt noch de vom Mr.Lordi erfundne Gschecht über d'Kalmageddon Brotherhood. Dert esch au de Kalma derbii und de Aafüehrer vo dere Truppe. Zur Ziit wo är "uf de Ärde" gsii esch, hed de OX d'Füehrig über d'Kalmageddon Brotherhood (änglisch: Brüederschaft) öbernoo, ond isch dänn, wo de Kalma zrugg i d'Unterwelt choo isch, sis Amt als Bassischt vo Lordi öbernoo. Dä Name Kalma chonnt os de finnische Mythologii ond esch de Name vom Gott vom Tod. Er häd noch sim Uustritt es Teschtamänt hingerloo.

Magnum: "(Sami Wolking)" Dä Magnum esch (lut Mr. Lordi) en Chopfgäldjeger us de Galaxie Alfa Centauri. Är esch vo 1998-2002 i de Bäänd gsii ond esch dä einzig Charakter, wo sis Koschtüm sälber gamcht hed. Er hät nie e Live-Uuftritt ärläbt, will er chorz bevor em Erschiine vo "Get Heavy" us de Bäänd uusträtte esch. Trotzdem isch är im CD-Booklet z'gsee ond me chan en au im "Would you love a Monsterman"-Videoclip aaluege. Är isch inere Rüschtig gsii, me hed nome sin Chopf gsee, wo verkablet isch. Woorschinlich häd de Magnum e chli vo de Gschecht Frankenstein abgluegt. Är hed Bass gschpilt.

G-Stealer: "(Sami Keinänen)" Dä G-Stealer esch de eerschti Bassischt vo Lordi gsii ond vo 1996-1998 i de Bäänd gsii. Siis Koschtüm isch wie das vom Kita gsii, do me us chöschtegründe kes nois hed chönne mache. Wil er uf Ängland uusgwanderet isch, isch er us de Bäänd.

Enary: "(Erna Siikavarta)" D'Enary esch vo 2000-2005 i de Bäänd gsii ond hed Kiibord gschpilt. Ires Koschtüm hed Walkyre-äänlich uusgsee. Wil sii sich mit de Bäänd verkracht häd, häd si müesse Uusträtte.

Kita: "(Sampsa Astala)" De Kita schtellt es usserirdischs Monschter dar. 1998 isch är zu dä Bäänd cho. Dä Kita isch dä gsii, wo als eerschte uf d'Kritik, Lordi sege Satanischte, reagiert hed. Är isch de Schlagzüüger vo Lordi. Sis Koschtüm isch sit de Ernoierig im Joor 2004 root, är isch aber vo vilne Chettene, wo bim Schlagzüügschpile im Wäg chömmid befreit woorde. Är hed zwoi grossi Zaareihe, ond sin Chopf erinneret liecht a d'Schädelform vomene Mönschenaff. 2010 hed er müesse uusträtte, wil är mit sinere zwöite Bänd "Stala & So." wott Karriere mache und dorum sin richtige Name öffentlich werd. 

Awa: "(Leena Paisa)" (Au: Lady Awa de Paysant) D' Awa isch e Mischig zwüsche nere Häx und emene Geischt. Si isch sit 2005 i de Bäänd, als Nochfolgerin vo de Walkyre Enary. Si schpilt Kiibord. Im Mai 2007 hed d'Awa e noieri Mske überchoo. D'Maske isch zwor äänlich, aber aggressiver. Iri Maske isch, wie de Räscht vom Koschtüm au, wiiss. Sie häd en Rock us Fätze, damit ihre Gang schwäbend uusgseet.







</doc>
<doc id="14885" url="https://als.wikipedia.org/wiki?curid=14885" title="Lotzwil">
Lotzwil

Lotzbu oder Lotzu isch e politischi Gmeind im Verwautigschreis Oberaargou im Kanton Bärn, Schwyz.

Lotzbu ligt im Bärner Oberaargou im Tau vor im Napfgebiet entspringende Langete. 2,5 Kilometer südlech vor Oberaargouer Metropole Langetu (14500 Ywohner, und je 40 km vo de Stedt Bärn, Basel und Luzärn wäg. Lotzbu het e Bahnhof, wo d’ Gmeind richtig Langetau und Huttu verbingt. Ds Gmeindgebiet het e Flächi vo 6,22 km² und het 2400 Ywohner, mit stigender Tendänz.

Nochbergmeinde si: Langetu, Buesu, Obersteckholz, Madis, Rütschele und Bleibech

Lotzbu isch zum erschte Mal gnennt worde im Johr 1194 aus "Locewillare". Bis zum 31. Dezämber 2009 het d Gmeind zum Bezirk Aarwange ghört.

Quäuue: Bundesamt für Statistik 2005

Dr Uusländeraateil isch 2010 bi 16,9 % gläge.

70,8 % vo de Ywohner si evangelisch-reformiert, 12,2 % si römisch-katholisch (Stang 2000).

Bi de Nationauraatswahle 2011 het s das Ergebnis ggää: BDP 14,2 %, CVP 1,0 %, EVP 8,3 %, FDP 9,0 %. GLP 4,2 %, GP 6,1 %, SP 18,1 %, SVP 32,0 %, Suschtigi 7,1 %.

Gmeindspresidänt vo Lotzu isch dr Beat Luder (Stang 2013).

66 % vo der erwärbstätige Ywohner schaffe nid z Lotzbu, das si meh aus no im Johr 1980. Di meischte Wägpändler schaffe z Langetau. D Arbetslosigkeit isch im Jahr 2011 bi 2,3 % gläge.

Bir Vouchszeuuig 2000 hei vo de 2334 Ywohner 90,4 % Dütsch aus Houptsprach aaggää, 0,5 % Französisch u 1,8 % Italienisch.

Dr Dialäkt vo Lotzbu ghört zum Hochalemannisch.




</doc>
<doc id="14893" url="https://als.wikipedia.org/wiki?curid=14893" title="Włocławek">
Włocławek

Włocławek (IPA: []) (dt. "Leslau", vo 1940–1945 offizielle Name), liit a de Weichsel, isch e polnischi Grossschtadt im Verwaltigsbezirk Kujawien-Pommern – öppe 90 Kilometer südöschtlich vo de Bezirkshauptschtadt Bydgoszcz (dt. "Bromberg") und 140 Kilometer nordweschtlich vo de polnische Landshauptschtadt Warschau.


D'Woiwodschaft Włocławek isch zwüsche 1975 und 1998 e polnischi Verwaltigsiiheit gsi, wo sich uufgrund vonere Verwaltigsreform uufglöst hät und hüt zue de Woiwodschaft Kujawien-Pommern ghört. Włocławek isch mit 123'100 Iwohner di gröschti und d'Hauptstadt vo de Woiwodschaft gsi.



</doc>
<doc id="14895" url="https://als.wikipedia.org/wiki?curid=14895" title="Wisła">
Wisła

Wisła isch de Name:



</doc>
<doc id="14897" url="https://als.wikipedia.org/wiki?curid=14897" title="Schwarzwaldmädel">
Schwarzwaldmädel

Schwarzwaldmädel isch a Operedde en drei Uffziig vom Leon Jessel. S Libreddo hot dr August Neidhart gschrieba. D Uruffiirong isch am 25. Auguscht 1917 z Berlin gwäa.


Zwoi Fleeda, zwoi Oboa, zwoi Klarinedda, zwoi Fagott, vier Herner, zwoi Trombeda, drei Posauna, oi Harf, oi Tscheleschda, Schlagwerk ond Streichr

Dui Operedde schbiilt em kloina Dorf „Sankt Christoph“ em wirdabergischa Toil vom Schwarzwald. Wer jetzt ofangt, em Atlas noch dera Gmoid zo suacha, wuud se net fenda, weil’s des Dorf ibrhaupt et geit. Als Zeit vo dr Handlong muaß mr dui nemma, wo des Werk urufgfihrt worra isch, also so oms Johr 1915 rom.

Em Musikzemmer vom Domkapellmoischtr

D Malwine von Hainau isch a mannstolls Weibsbild ond drzua no ganz saumäßig eifrsichtig. Ihr aktueller Schwarm isch dr Hans, abr weil se deam so furchtbar uff da Wecker ghot, losst’r se lenks liiga, haut ab ond fährt mit seim Freind Richard en da Schwarzwald. Dia zwoi hoffet, deet a bissle Ruhe zo fenda, om da Stress vom Alltagsleaba abzoschittla. Se landet en deam Dorf Sankt Christoph. Obwohl des eigentlich a ganz kloinr o‘bedeidender Flecka isch, hot’r – ond des isch wirklich zom Stauna – a riisiga Domkirch. Abr so ebbas geit’s au bloß en dr Operedde.

Wia dia zwoi en Sankt Christoph okommet, send deet d Vorbereidonga zom Cäciliafescht em volla Gang. Obwohl dr Domkapellmoischtr dobei nadiirlich ganz bsonders stark eigspannt ischt, vormiatet’r trotzdem no Zemmer an d Gäscht. Er sitzt grad en seim Arbeitszemmr ond klempret a bissle uf seim Klaviir rom, do klopft’s an dr Tiir: Zwoi jonge Manna kommet rei ond saget, se seiet Wandermusikanda ond dädet gern bei ehm ibernachta. Dia zwoi send nadirlich dr Hans ond dr Richard, ond em Domkapellmoischtr kommt dui Abwechslong grad reacht. Er onterhält se mit deane zwoi jonge Manna ganz guat. Abr – schlag me s Blechle – scho klopft’s wiidr an dr Tiir, ond wer kommt jetzt? – D‘ Malwine. Dui hot nämlich rauskriagt, wo ihr Hans nohganga isch, ond hofft, se kennt-an en deam scheena Schwarzwaldderfle omstemma. Bald wuud-ra abr klar, dass sich d e r jetzt zo deam jonga Schwarzwaldmädle nohzoga fihlt, wo en deam Haus beschäftigt isch. Des macht-ra abr et viel aus, schliaßlech isch jo nomol a jonger Mo em Haus, wo-se als Opfr ausgucka ko: Em Hans sei Freind Richard.

Schwärmerische Gedanka hot au dr Blasius Römer. Obwohl’r eigentlich scho an altr Krachr isch, hot’r sich ganz heimlich en sei jonga hibscha Haushaltshilf Bärbele verliabt. Er hot scho a baar mol vorghet, se zo froga, ob se sei Frau werra will, abr letzschtendlich hot’r sich doch et traut. S Bärbele hot en zwar gern ond geit em emmer mol wiidr a Kissle uff da Backa, abr des isch meh so zo vorstanda, wia wenn a Techterle ihrem Vaddr a Kissle geit.

Em Hof vom „Blaua Ochsa“ am Dag vom Cäciliafescht

Noch em Feschtgoddesdenscht geit's a grauß Remmidemmi em Hof vom „Blaua Ochsa“. Dr ganz Flecka isch deet versammlet. D‘ Musikanta spiilet auf, s wuud viil danzt ond glacht ond manchmol au gschdridda. Mitfeira duat au a Turischt aus Berlin, wo’s ganz wichtig hot. Er schmeißt grauße Reda ond fällt bei viele ganz o-a-gnehm uff. 

Allmählich hot sich dui Nochricht romgsprocha, dr alte Römer dät heit seira Haushaltshilf an Heiratsotrag macha. De alt Traudl – a Weib, wo vo viile em Dorf gern ghänslt wuud – goht uff da Domkapellmoischtr zua ond sait em ganz offa ens Gsicht, er soll bloß koi Dommheit macha. Abr do dribr ko dr alt Römer bloß lacha. S verganget abr bloß a baar Menuda, ond scho bleibt em Domkapellmoischtr s Lacha em Hals stecka, wia-nr sieht, dass "sei" liabs Bärbele mit sellem herglaufena „Wandermusikanda“ Hans rombussiirt. 

D Musikanda bittet om Ruhe ond saget, als nägschtr Danz dät d‘ Cäcilia-Polka drokomma. Noch-ra alda Sidde isch’s iblich, dass bei deam Tanz d Weibsbildr bestemma däffat, mit weam se danza wellet. S Bärbele entscheidet sich für da alta Römer. Abr bei sellem isch’s mit dr Wirde vo seim kirchlicha Amt et vereinbar, dass’r danzt. Er geit deshalb em Bärbele an Korb. Dees hänt au a bar jonge Burscha mitkriagt ond fanget o, s Bärbele zo vrschbodda. Wia se noh no saget, se sei a Hex, helt’s dr Hans nemme aus. Er goht ganz wild uf oin vo deane Burscha zua. Do drmit wuud abr bloß a riisiga Schlägerei ausgleest, ond dr Wirt vom „Blaua Ochsa“ muaß sei ganza Kraft eisetza, om d‘ Ruha wiidr oinigermaßa herstella zo kenna.

Drenna em Wirtshaus am Dag noch-em Cäciliafescht

Dr Schultes vo Sankt Christoph will obedengt rauskriaga, welcher Saukerle geschtern mit dera Schlägerei ogfanga hot. Abr älle seine Ostrengonga nützet nix. Er kriagt bloß mit, dass sich d Malwine ond dr Richard verlobt hänt. Ond s Bärbele kriagt a schleachda ond a guada Nochricht gleichzeitig: Se erfährt, dass ihr Vaddr gstorba isch ond ehra a grauß Vermeega henterlau hot. Wia dees dr alte Römer heert, kommt’r endlich au zor Oisicht. Dät’r nämlich jetzt emmr noh em Bärbele da Hof macha, no dät’s em ganza Dorf bloß hoißa, er wär a Mitgiftjägr. S Bärbele sait ehm, se häb sich ganz arg en da Hans vorliabt ond dät mit ehm en d Stadt ziaga. Des macht da Domkapellmoischtr ganz traurich, ond'r suacht Troscht en seira Kirchamusik.

S kommt emmr mol wiidr vor, dass Autora, wo koine Schwoba send, a Gschicht em Schwäbischa spiila lent, so wia do en dera Operedde. Damit d Handlong au echt wirkt, muaß Lokalkolorit her. Ond dees sieht so aus: De oiheimische Persona kriaget an ihrn Nama oifach a „le“ o‘ghengt. Handlet d‘ Gschicht em Schwarzwald, müasset d‘ Mädla bei ma Fescht an Bollahuat traga, au wenn so an Huat en Wirklichkeit bloß de Evangelische en drei beschdemmde Schwarzwaldderfer traga dent. Guat macht sich au emmr a Norddeitscher – en deam Werk isch’s an Berliner -, wo a graußa Gosch hot ond sich beim Versuach, a baar Wertla schwäbisch zo schwätza, saumäßich blamiirt.

S Beschde an dera Operedde isch emmr noh d Musik. Dui hot Schwong, goht ens Bluet ond en Gedanka sengt mr mit. Zo de Heheponkt ghairet dia Melodia vo de Liadr

Dui Operette isch 1950 ondr dr Regie vom Hans Deppe vrfilmt worra. D Hauptrolla hend d Sonja Ziemann als Bärbele, dr Rudolf Prack als Hans, dr Paul Hörbiger als Domkapellmoischtr, d Gretl Schörg als Malwine, d Lucie Englisch als Lorle ond dr Ernst Waldow als komischer Berliner Fritz Bussmann (des isch der, wo en dr Operette „Schmußheim“ hoißt) gschbiilt. D Uruffiirong vo deam Film isch am 7. Septembr 1950 en Stuegert gwäa. Der Film isch oiner vo de greeschde Leiwanderfolg en dr Nochkriagszeit gwäa ond hot a ganza Serie vo Hoimatfilm ausglöst. Luag dô drzua da Hauptartikl "Schwarzwaldmädel (Film)".

Dr Riisaerfolg vo dera Operedde hält bis heit noh oh. „Das Schwarzwaldmädel“ isch an Begriff em ganza deitscha Sprochroom. Deshalb isch’s au koi Wonder, dass des Mädle Eizug en d‘ Werbong gfonda hot: D Rothaus-Brauerei loht s Mädle – abr ohne Bollahuat – vo de Flaschaetikedda lacha, mit Bollahuat isch se uf dr Kirschwassersalami vo dr Metzgerei Winterhalder en Elzach abbildet ond fir d Breisgaumilch derf des Mädle au mit Bollahuat Werbong macha.



</doc>
<doc id="14898" url="https://als.wikipedia.org/wiki?curid=14898" title="Max Rieple">
Max Rieple

De Max Rieple (* 13. Februar 1902 z Eschinge; † 16. Januar 1981 z Eschinge) isch en ditscher Schriftsteller gsi.

De Schriftsteller Max Rieple isch de Sohn vom Eschinger Kaufmaa gsi. Er het scho i de Schuel Gedichte gschribe und Violine gleert und hett eigentlich gern Musik studiert, aber noch em Abitur het er sich fer "Jura" und "Kunschtgschichte" entschide und het z Heidelberg, z Friiburg und z München studiert. Well er Tuberkulose greägt het, het er si Studium mese abbreche und isch fer längeri Ziit uff Kur i de Schwiiz gsi. Wo er wider gsund gsi isch, het er z Donaueschinge im Gschäft mitgholfe. Im Zweite Weltkrieg isch er e Ziitlang Soldat gsi und het noch em Krieg s Gschäft vo sim Vater ibernomme. Im Johr 1956 het er ghierotet.

De Rieple het sich stark fer avantgardistischi Musig interessiert und isch noch em Krieg Mitbegründer vo de Donaueschinger Musigtag gsi. 1949 isch er Leiter vo de "Gesellschaft der Musikfreunde" worre.

I sine spätere Johr isch er vor allem als Reise- und Hoemetschriftsteller bekannt worre.





</doc>
<doc id="14901" url="https://als.wikipedia.org/wiki?curid=14901" title="Morphia">
Morphia

Die holländischi Symphonic-Doom-Metal-Band Morphia isch 1995 gründet worde.
Ihri Musig isch e Mischig zwüsche Doom, Death und Gothic Metal.

Im 1995 hei Werner (Vocals), Erik (Bass), Bert (Mixer), Martin (Gitarre), Roger (Gitarre), Ernst-Jan (Schlagzeug), und Peter (Keyboard) e Death Metal Band gründet, wo sech mit der Zit zure Symphonic-Doom-Metal-Band entwicklet het.
Im 1997 isch ihri erschti Demo-CD „Poison Minded“ usecho.
Im 1998 hei d Holländer ihri erschti CD, „Unfulfilled Dreams“, ufgno. Si isch im 1999 veröffentlecht worde. Jedoch het de Sänger Werner, wo d Band e gwüssi Bekanntheit erreicht het, Morphia verloh, und drum heisi e neue Sänger müesse sueche.
Wosi de de Jasper aus Sänger i d Band ufgno hei, heisi no meh lieder gschribe, und mit dene Lieder isch im 2001 e neui CD, „Frozen Dust“, ufgno worde. Im 2002 isch s Album dür d Hilf vom holländische Label Fear Dark usecho.
I der nöchste Zit het Morphia mehrmous d Glägeheit gha mit bekannte Bands wie zum Bispiu After Forever, Altar oder Saviour Machine zäme z spile.
Im Novämber 2004 isch, äbefaus bi Fear Dark, s Album „Fading Beauty“ veröffentlecht worde.





</doc>
<doc id="14911" url="https://als.wikipedia.org/wiki?curid=14911" title="UNIX">
UNIX

UNIX isch es Mehrbenutzerbetriebssyschtem, wo im Ouguscht 1969 vu Bell Laboratories für'd Unterstützig vu de Softwareentwicklig gmacht worde isch. UNIX bezeichnet im allgemeine Sproochgbruch verschiedeni Betriebssyschtem, wo entweder ihre Uhrsprung in Unixsyschtem vo AT&T (früehner no Bell Laboratories) vu de 70er Johre hend oder dem si Konzept benützed.

Will UNIX es ihgtragenes Markezeiche vu'de Open Group isch, deffed nur usgwählti Syschtem dr Name UNIX füehre. Trotz dem rechtliche Hinderniss wird dr Name au be Betriebsschtem wie Linux verwendet. En viil bruchte Name für unixähnlichi Syschtem, wo freii sii wend, isch "*nix".


</doc>
<doc id="14943" url="https://als.wikipedia.org/wiki?curid=14943" title="Hyrule">
Hyrule

Bi Hyrule handlet sichs um es fiktivs Land, wo di meischte Spiel von de Computerspiil-Serie "The legend of Zelda schpiled. Hyrule isch vom Japaner Kensuke Tanabe erfunde worde. Er selber het gseit, Hyrule isch vo Tolkiens Mittelerde inspiriert worde.

Hyrule gseht i de meischte Zelda-Spiel wider e chli andersch us, es git aber Gebiet, wo immer wider uftauched: 

En Fluss, meischtens Zoras Fluss gnennt. 

En Berg, meischtens Todesberg (aber: in "the minish cap": Gongol-Berg und in "twilight princess": Füürberg.

De Hylia-See, wo vom Zora-Fluss gschpiist isch. 

E Wüeschti mit variierende Neme meischtens heisst sie aber Gerudo-Wüeschti

Ebene, wo di verschidene Gebiet mitenand verbinde.

Welder, mengisch di "verlorene Welder" gnennt.

Stadt-Hyrule, d Lon-Lon-Farm und s´Dorf Kakariko.

Di folgende Völker sind jetzt us verschidenschte Spiel zämetreit worde, und chömed meischtens nöd zeme i eim Spiel vor. 

Kumulaner: Hüenerehnlichs Volk wo i de flügende Stadt Kumula lebt. (twilight princess)

Hylianer: D Mensche vo Hyrule. Si hend schpitzigi Ohre. (eigentlich alli Spiel)

Goronen: Schtei essends, stachs Volk wo bim Todesberg lebt. (diversi Spiel)

Zoras: Im Wasser lebends Volk wo bi de Quelle vom Zora-Fluss wohnt. (diversi Spiel)

Twili: (ableitet vo Twilight, was Zwielicht bedütet). D Twili sind es Volk vo ehemals verbannte Hylianer. Meh dezue i "Triforce" (twilight princess)

Kokiri: Es Volk vo Chinde wo nie erwachse werded. (Aber nur, solangs in ihrne Welder bliibed)

Gerudos: Das Volk, wo im Gerudo-Tal wohnt, bestaht nur us Fraue. (diversi Spiel)

Sheikah: Sind es Volk vo Ninjamessige Assasine. Es git nüme vili von ihne. Die bekanntischti isch d' Impa im Spiel OoT (diversi Spiel)
Minish: Das Volk chunth vorallem im Spiel "the Minish cap" vor. Das Volk bestaht us Zwerge, wo nur alli Hundert Jahr us ere Welt, wo Tyloria heisst, nach Hyrule chömed und de Mensche helfed. I einige Spiel vo Zelda, wird ein Minish zum böse Demon Vaati.

Die Völker wo jetzt chömed, sind erscht entstande wo Hyrule überfluetet worde isch. Das Spiel "the wind waker" schpilt i dere überfluete Welt.

Orni: Es Vogelvolk wo uf de Insle Drakonia wohnt. Diened als Pöschtler. Si schtammed vo de Zoras ab.

Krogs: Es uf de Insle Tanntopia lebends Volk, wo vo de Kokiri abschtammt und uusgseht, als wers us Holz und bletter.

Hyrule isch (fiktiv) vo drü Göttinne erschaffe worde. (Din, Nayru und Farore). 
Die Göttinne hend ihri Macht in Form vom Triforce (drü drüegg) hinterla. S Triforce erfüllt alli Wünsch, und isch drum gfehrlich. As wird drum im "goldenen Reich" (sacred realm) iigschperrt. I das Riich werded irgendwenn Mensche, wo durch Chrieg s Triforce hend wele chlaue, verbannt. Us ine entstönd d Twili. Da Oberbösewicht Ganondorf wird au i das Riich verbannt, und macht us dem "goldenen Reich" es Schatteriich, wo i de Spiel "twilight princess" und "a link to the past" thematisiert wird. 
Im Spiel versuecht de Bösewicht (Ganondorf) meischtens, s Triforce für sini Zweck z missbruche.

Einigi Figure chömed immer wider vor. 

De Ganon isch en Maa vom Gerudo Volk. (Nur alli hundert Jahr gits bi dene en Maa). Us ihm wird de Demon Ganondorf, wo i praktisch allne Zelda-Spiel vorchunth.
De Ganon beherrscht s Triforce-Teil vo de Sterchi.

D Prinzessin Zelda, nach dere s Spiel benennt isch, verfüegt übr s Triforce-Teil vo de Weisheit und kempft immer (usserd si wird dur e bösi Macht konrolliert) uf Siite vo de Guete. 

De Link, de blondi, in grüen kleideti Held, isch immer d Hauptfigur wo meischtens imene lendliche Gebiet wohnt, und nöd grad sehr bedütend erschient. In "the ocarina of time" lebt er bi de Kokiri, isch eigentli aber en Hylianer. I de Zelda-Spiel cha de Spiler de Name vom Held uswehle, Link isch aber de Allgemeinbegriff.
Wi d Spiel vo Zelda teilwiis hunderti vo Jahr usenand schpiled, handlet sichs bim aktuelle Link meischtens um en Widergeburt. (I de Spiel wird oft uf en Held vo vergangener Ziit higwise). 
De Link seit nie öppis, was luut Nintendo am Schpiler helfe sett, sich mit em Held z identifiziere. 
De Link het s Triforce-Teil vom Muet.

I vilne Spiel chunth au de König vo Hyrule vor. 

Und nie vergesse def mer de Helfer oder d Helferin vom Link. Debi chas sich um en desertierte Twili, e Fee, e Chappe oder au es redends Boot handle. (Chunth ufs Spiel drufah).

I de Schpieu wo i de Traditione vo "Ocarina of Time" sy isch ir Regu ou d'Lon-Lon Farm azträffe. Uf dere gits näbe Chüe und d'Epona, s'Ross vom Link, ou d'Malon u ihre Father de Talon. Während de Talon meischtens schlooft, duet d'Malon singe odr cha eim im Fau vo Ocarina of Time sogar s'Lied "Eponas Lied" bibringe. Ir Lon-Lon Farm chame meischtens ou Müuch choufe. 
Ou de Tingle, e ironeschi Parodie vom Link, chund i füune Zeldas vor u het sogar es eigets Spiu namens "Freshly-Picked Tingle's Rosy Rupeeland" becho. 


</doc>
<doc id="14954" url="https://als.wikipedia.org/wiki?curid=14954" title="Internet Explorer">
Internet Explorer

Dr Internet Explorer isch en Webbrowser, wo vu Microsoft entwickelt worden isch. Afangs hett er no Teil us'm erschte Webbrowser "NCSA Mosaic" gha, hett sich aber im Lauf vu dr Zyt zunem eigenem Browser entwickelt. Zum erschte Mol isch er 1995 mit Windows 95 usgliefert worde. Momentan isch er i'de Version 10 dusse. Es Zytli lang isch dr Internet Explorer au für Unix-artigi System und Mac OS entwickelt worde. Dr Internet Explorer für Mac isch e eigeständigi Software gsi (Codenamme "Tasman"), wo - im Gegesatz zue dr Windows-Version ("Trident") e vorbildlichi Unterstützig vu CSS-Standards un au vu PNG mit Alpha-Transparenz het.

Dr Internet Explorer isch wie dr Netscape Navigator us'm NCSA Mosaic entstande. Dr Browser isch sit Windows 95 en wichtige Teil vum Windows-Betriebsystem, was drzue gfüehrt hett, dass bis vor wenige Johr dr Internet Explorer es Monopol gfüehrt hett. Das ganze isch ab dr Version 4.0 passiert. Mit dere Version isch au dr Active Desktop ihgfüehrt worde. Das Modul ermöglicht das automatische Aktualisiere vu Websitene, Wetterchartene, Aktiekursene und anderne Darstellige. Es isch so zsäge en Vorläufer vu AJAX xi. Mitm Update uf'd Version 4.0b1 het dr Internet Explorer zum erschte Mal PNG-Grafike chönne Ahzeige, das jedoch zum Teil sehr fehlerhaft und ohni Alpha-Transparenz.

Ab dr Version hets Unterstützig vu bidirektionalem Text, Ruby-Markup, XML und MHTML geh. I de nöchschte Version, Internet Explorer 5.5, hets e Verbesserig vu dr Druckvorschau, dr CSS- und HTML-Unterstützig sowie dr Unterstützig vu Programmierschnittstellene geh.

Mit Windows XP isch die sechst Version usecho. Sie hett e verbesserti Unterstützig vu CSS 1, DOM 1 und SMIL 2.0 brocht. Drzue isch d'XML-Unterstützig, e Medie-Symbolleischte und e Bilder-Symbolleischte erwytert worde. Usserdem isch d'Benutzerschnittstelli überarbeitet worde, so dases sich am Ussehe vu Windows XP ahpasst hett. Ab 9. September 2002 isch ds Service Pack 1 für dr Internet Explorer 6 veröffentlicht worde, wo zahlrichi Sicherheitsproblem behobe hett, aber drvo kei grundlegendi Änderige brocht hett. Im Auguscht 2004 isch s'zweite Service Pack für Windows XP und dr Internet Explorer 6.0 veröffentlicht worde. Im Gegesatz zum erschte Service Pack, hets jetzt verschideni Ernürige geh, unter anderem en Pop-up-Blocker und e Verwaltig für Browserzuesätz (Plugins). D Version 9, wo CSS3 und HTML5 understützt, isch nume no uf Windows Vista und Windows 7 gloffe, mit Windows 8 chunnt dr Internet Explorer 10.


</doc>
<doc id="14961" url="https://als.wikipedia.org/wiki?curid=14961" title="Microsoft">
Microsoft

D Microsoft Corporation isch dr weltwyt gröscht Programmhersteller mitm Hauptsitz in Redmond (en Vorort vo Seattle, US-Bundesstaat Washington). Ds Unternehme isch 1975 vum Bill Gates und em Paul Allen gründet worde. Dr Name „Microsoft“ stoht für Microcomputer-Software und isch zum erschte Mal am 29. November 1975 vum Bill Gates inem Brief an dr Paul Allen benutzt worde. Am 6. Jänner 1976 isch „Microsoft“ e ytrageni Handelsmarke worde. Dr jetzig CEO isch dr Steve Ballmer.

Nach de afängliche Erfolg mit nem BASIC-Interpreter am Endi vu de 70er-Johre hett die Firma erschtmals 1981 ds Betriebssyschtem MS-DOS vorgstellt. D Entwicklig vu MS-DOS isch im Uftrag vu IBM duregfüehrt worde. Dr IBM-PC und deri Nachbaute uf PC-Basis sind ide 80er Johre mit dem DOS- Betriebssyschtem usgstattet worde. Mit em grafische Benutzersyschtem "Microsoft Windows" und em Büroprogramm "Microsoft Office" isch Microsoft Marktfüehrer worde.




</doc>
<doc id="14965" url="https://als.wikipedia.org/wiki?curid=14965" title="Couleur 3">
Couleur 3

Couleur 3 (IPA: [kulœʁ'tʁwɑ]) isch en welsch-schwyzr Radiosender vur französisch-schwyzr Radiogruppe RSR. D Studio vom Couleur 3 sind z Lausanne.

Dr Sender sendet vorallem Musig für Zuehörer im Alter unter 30, moderiert wird in französischer Sprooch. Ähnlich wie be Radio SRF 3, gits be Couleur 3 es pendant uf dr "World Music Special", wo be Couleur 3 "Republik Kalkutta" heisst.

De Sender cha i de ganz Weltschschwiiz empfange werde und het z Frankriich no meriri UKW-Sender und zwor z Lyon, z Chambéry, z Grenoble und z Chamonix. Da Programm underschaidet sich vor alem i de Werbig vom weltsche Sender. Rechtlich gsie isch de Sender z Frankriich e Privatsender.

I de Tütschschwiz cha Couleur 3 via DAB gloset werde. Im Badische cha de Sender tailwiis uf 104,8 MHz im Marggräflerland bis zum südliche Chaiserstuel empfange werde. Uf höchere Berge under guete Bedingige cha de Sender au uf em Chasseral uf 104,2 MHz apailt werde.



</doc>
<doc id="14966" url="https://als.wikipedia.org/wiki?curid=14966" title="Meersburg">
Meersburg

Meerschburg isch a Stadt im Bodeseekreis im ditsche Bundesland Bade-Württeberg und hot früener zu Bade ghört. 

D Stadt liggt im Norde vom Bodesee zwische Iberlinge und Hafe, do wo de Obersee uffhört und de Überlinger See afängt. Dr Bann bstoht us 46,1 % Landwirtschaftsfleche, 33,4 % Wald, 19,8 % Sidlungsflechi un 0,7 % sunschtiger Flechi.

Meerschburg hosst so wie d Alte Burg. Die schaut gwaltig us und liggt über de Unterschtadt und isch a Welt für sich. Es wird verzellt, dass s Alte Schloss vum Merowingerkönig Dagobert I. im 7. Jahrhundert baut worre sei. Es wird agnomme, dass des die älteschte, no it zerstörte und bewohnte Burg in Ditschland isch.

Gegenüber und in de Oberstadt isch s Neue Schloss usm Barock. Im alte und später im Neue Schloss hond die Bischöff vun Konschdanz in de Reformationszit vun 1551 bis zur Säkularisation 1803 gherrscht.

Meerschburg hot also zum Fürschtbischtum Konschtanz ghört. Es isch 1299 zur Stadt erhobe worre und 1803 ans Grossherzigtum Bade gfalle.

Im Johr 1972 isch die Gmeinde Bottehuse-Schiggedorf igmeindet worre.

D Wappebeschreibung: Ibber blaue Welle isch a rote Burg mit enem Turm und em offene Tor. S Wappe erklärt sich vu selbscht und hott in sich d Bstandteil „Meer“ und „Burg“.

Meersburg hot sich mit de Gmeinde Daisedorf, Hagnau, Stette und Uhldinge-Mühlhofe zu em Verband zsammegschlosse und isch Sitz vu dem Gmeindeverband.


Ergebnis vo dr Landdagswahle seit 2006: 

Meerschburg het Städtepartnerschafte mit 

Uußerdem hot Meerschburg d Pateschaft für de Versorger "Meersburg" (Schiffs-Nr. A 1418) vu de Bundesmarine und für de Lufthansajet "Meersburg" (Nr. D-ACHB) übernomme.

Die wichtigschte Tätigkeite sin de Wiibau und de Fremdeverkehr. Die hond de Vorteil vun de Sunn, de Südlag un em milde Seeklima.

In dr Saison kummet viile Tagesgäscht mitm Schiff oder mitm Auto. Aber es kummet au viile Duurgäscht zum Wii koschte, ind schöne Altschtadt, zum Bade, Ruedere und Segele und wege de badische Küch. Mer ka in viile Hotels, Gaschthöf, Pensione, Feriewohnunge und Fremdezimmer übernachte.

Vum Schiff us ka mer guet die Rebhäng aan de Hügel nach Uhldinge und Hagnau aluege. Au in höhere Lage, des isch nördlich vun de Bundesschtroß gibts no Rebe. Onner vu denne Wii isch de Spätburgunder Wiißherbscht. Der hot a Farb grad so wie e Zwibbel und schmeckt guet. Als wiiße Rebsort git's de Müller-Thurgau und de Spätburgunder wird usserdem au zue Rotwii usbaut. Die Fläch für de Wiibau isch it so groß, aber es gibt e paar Winzer. Die Betribsforme sind gnosseschaftlich, in Form vunnere Stiftung, staatlich, markgräflich/fürschtlich und privatwirtschaftlich gführt.

Z Meerschburg isch es Dekanat Linzgau. Des ghört zum Erzbistum Friiburg.

In de Stadt Meerschburg gitts zwei Schuele: 

S "Droste-Hülshoff-Gymnasium" isch en staatlichs Uffbaugymnasium. Dezu ghört en Internat. D Leiter vun de Schul isch dr Philipp Strack. Im Gymnasium schaffet 52 Lehrer. Denne höret zue und folget 629 Schüeler in 18 Schuelklasse. Im allgmeine hond die Klasse im Schuljahr 2006/07 25,4 Schüeler ghett. Für de Bodeseekreis isch dees d niedrigschte Klassegröß an em Gymnasium.

De "Sommertalschule" isch e Grund- und Hauptschuel mit 24 Lehrer. Die inschtruieret 335 Schüeler in 15 Schuelklasse. De Leiter vun de Schuel isch de Jürgen Ritter, sin Stelvertrreter isch dr Wolfgang Fitz. Im Schueljahr 2006/07 sind bim Wechsel vu de Grundschuel 26 % uff d Hauptschuel gange, 26 % an d Realschuel und 48 % uff Gymnasie.

Z Meerschburg hotts e Freibad und e Thermalbad, e Sporthall, e Tennisgebiet mit fünf Tennisplätz und en Skatepark. S Freibad isch an sunnige Sommertaag vo de Schüeler und de Tourischte gschätzt, wiil mer en direkte Zuegang zum See hot und dett schwimme kaa.

D Bundesstroß B 31 vun Brisach aan de französische Gränz bis na Lindau aan de österreichische Gränz isch in dr Gegen virspurig usbaut und goht an Meerschburg vorbi und me muess ufpasse, dass me d Usfahrt Meerschburg (au Richtung Fähre) oder d Usfahrt Uhldinge/Mühlhofe nimmt. Die andere Bundesschtroß wo Meerschburg dra ligt, isch die B 33 vun Willstätt uf (via Fähre vu Meerschburg) Konschdanz

Zwische Meerschburg und Konschdanz-Staad gitts die Autofähre, wo laufend verkehrt. 

Es gitt Busse uf Fridrichshafe und Überlinge im Bodesee-Oberschwobe-Verkehrsverbund.

Und itt zuletscht gitts die Bodensee-Schiffsbetriebe. Mitm Schiff ka mer uf Konschdanz (gegenüber), uf Überlinge (im Weschte) und uf Lindau und Bregenz (im Oschte) gmüetlich fahre.

S alte Meerschburg (Unter- und Oberstadt) ischt für Fueßgänger reserviert. Die Unter- und die wiiter obbe glegene Oberstadt sind mit de Burgtrepp, de Rüschentrepp und de Steigstroß, wo en Buckel nuf goht, verbunde. D Autofahrer könnet um die Altstadt num fahre über die B 33 (Serpentine), und des isch au gliichziitig die einzige Möglichkeit von de Oberschstadt zur Fähre z'kumme.

Ob es etzet d "Oberschwäbische Barockschtroß", d "Schwäbische Dichterschtroß" oder d "Deutsche Ferieschtroß" isch. Die ganget alle uff Meerschburg.

D einheimische Meerschburger könnet alle alemannisch schwätze. Es hot aber nach m Zweite Weltkrieg vill Flichtlinge gäbbe und ville Tourischte, wo no em Hochdeutsche aahänget. Ville Meerschburger schwetzet unterenand wie inne de Schnobel gwachse isch, aber im Tourismusbreich bmüehet se sich "hochdeutsch" zu schwätze. Uff alle Fäll gitts immer d alemannische Lebbensart, d Fasnet, d Musik- und Trachteumzüg und itt zletscht s gmeinsame Gfüel vu denne, wo um de Bodesee wohnet. D Mundart wird vu de Wisseschaftler Bodeseealemannisch im Niederalemannische Sprochkreis gnennt.

Dia Trachta mo se do zoiget, sen Kloider, wia ma se en dr Zeit vom Napoleon (Empire) traga hot, d Fraua hen drzua Radhauba aus Strao. D Mennr deant an Dreispitz odr au an flacha Trachtahuat drzua traga.
Immerhin gitts zwei bekannte Musikkapelle, nämlich d Knabemusi und d Schtadtkapelle. Di schpielet mit em guete Schmiss. Z finde sind se bei de Fasnet, bim Winzerfescht, aan de Feiertaag und für d Tourischte und d Partnerschtädt.

Wil d Annette von Droste-Hülshoff uff de Meerschburg und im Firschtehüsle gsi isch, goht de Droste-Priis vun de Schtadt aan unbekannte Schriftstellerinne, wo nochher brüemt werre.

Au z Meerschburg gitts en Zeppelin-Museum, gerad eso wie z Friedrichshaffe. Im Alte Schloss isch usser em Sterbezimmer vun de Droste-Hülshoff au eppes vun de Burganlage ze bsichtige. In de Burg findet au einige Mol a mittelalterliche Burgmusi uff alte Inschtrumente schtatt. 

Gegenibber vum Alte Schloss ischs Neue Schloss. Do kaa mer d Rüm vun de Fürstbischöff, d Terrasse mit em guete Rundblick uffn See und Flugzügmodelle us de alte Zite vum Dornier betrachte. Für alle Meerschburg- und Bodesee-Begeischterte gitts dett die Usstellung vun de Meerschburg-Maler. 

Im Wibaumuseum in de Vorburggass sid große Wifässer und a alte Wipress (Torkel) usgschtellt. Regelmäßig hotts dett Wiprobe vum Staatsweingut. Ibber dem Torkelkeller, im erschte Schtock, isch de brüemte Arzt und Heiler Franz Anton Mesmer gschtorbe. 

In de Bibelgalerie gitts Aufklärung zu de Bibele.

Nebbe dem Alte Schloss hott die Droste-Hülshoff no en bsunders Refugium ghett. Dees isch s Firschtehäusle oberhalb vum Obertor. Usm friehere Bsitz vun de Fürschtbischöff vu Konschdanz isch des im Johr 1843 aan d Droste verschteigert worre.

Bsunders d "Terrasse vum Neue Schloss" gitt en guete Blick uff d Unterschtadt und de Schiffsverkehr uffm Bodesee. 

S "Känzele" bim Priesterseminar liggt gnau ibber de Rebhäng vum "Rieschen". D Sicht uff d Haffe, de Gondelehaffe und uffs Schtrandbad bis nibber zum schwizer Ufer isch bmerkenswert. 

In der Mitt vun de "Rieschentrepp" isch a windgschütztes, sunnigs Plätzle wo mer guet devo s Triibe in de Unterschtadt gnieße kaa. Aan de Seepromenade sieht mer d Fischle, d Wasservögel, de Felsabfall vum flache ins tiefe Wasser und, wenns schlechts Wetter wird, es Panorama vun de Alpe. 

Am Höheweg vun Meerschburg nach Hagnau sind s "Wetterkreuz" und s "Ehrenmal" bsundere Ussichtpunkt.

S Unterstadt- und Oberstadt-Tor sind d auffällige Reste vun der frühere Stadtbefestigung. De höchste Punkt vun de Stadtbefestigung isch dett gsi, wo etzet de Turm vun de katholische Pfarrkirch schtoht.

Herusragend isch s Alte Schloss mit sim markante Dagobertsturm. Dees ghört mit zu em iprägsame Panorama vum See us. 

Als a neue barocke Residenz vu de Firschtbischöff isch die Gsamtheit us Neuem Schloss (rot), Reithof (gelb) und em Priesterseminar (rot) baut worre. Im Neue Schloss sind etzet Musee, im Riithof s Staatswiguet und im Priesterseminar s Droste-Hülshoff-Gymnasium. Für d Allgmeinheit it zugänglich isch die Barockkapell im Priesterseminar mit Fresko-Malereie übber d Pestzit.

D Fachwerkhüser aan de Steigschtroß sind no guet erhalte und sehr malerisch.

D "Magische Säule uff der Haffemole" isch vum Peter Lenk usdacht und fertig gstellt worre. Grad eso wie andere vu sinne Kunschtwerk aan de gößere Schiffslände vum Bodesee: So gitts die "Imperia-Figur" am Haffe vu Konschdanz, de "Reiter ibber de Bodesee" a bissele weg vun der Schiffslände z Iberlinge, im Johr 2007 denn d "Magische Säule" an der Ifahrt in de Schiffshaffe vu Meerschburg. Die schaut zerbrechlich us. Do sind alte Gschichte und Leit vu Meerschburg uff- und usgstellt: de Meerschburger Amor vum Firschtbischof us em 13. Jahrhundert, de Freiherr Joseph von Laßberg, d Annette von Droste-Hülshoff, und it zletscht Wendelgart von Halten (Haltnau-Sage), de Franz Anton Mesmer und sin Gegespieler Johann Joseph Gassner (Exorzist).

D Hiiser vun Meerschburg hond de Hintergrund abgäbbe für Heimatfilm us de 1950er Johr. Dees isch de "Briefträger Müller" mit Heinz Rühmann und d "Die Fischerin vom Bodensee" mit Marianne Hold gsi. In de Fischerin vum Bodesee sind ville Trachte us Meerschburg und em gsamte Bodeseebiet zeigt worre und so au a Stückle Heimat für d Nachfahre bwahrt worre.

De Meerschburger Fasnet isch scho in ere Urkund vu 1360 als "Vasnaht" erwähnt worre. De Narreruf isch „Ho Narro!“. Besundere Veranstaltunge sind:

Am Sunndig vorm Fasnetsunndig goht ab Zweie am Nachmittag en Umzug durch d Stadt mit em gschälte Tannebom, wo nur no aan de Spitze sinne Zwiig hot. De "Narrebom" wird am Schluss uffm Marktplatz vor em Rathuus vo de Zimmermannsgild uffgestellt. Denn müsset die Kinder, wo stark gnueg sind, am glatte Stamm ruffkraxele bis zum grüene Kranz wo obbe feschtgmacht isch. An demm hänget Lebensmittel. Die müeßet se abriiße, und denn ghöret se ihne. Manche verteilet au ebis von obbe und werfet es in d Mengi. So vill se halte könnet nehmet se mit und rutschet de Stamm wieder nunter. D Narrezunft Schnabelgiere hot au Deutungsversueche ghört, dass de Brauch uffs End vum 3. Johrhundert zruckgoht, wo Jungfraue e eichene Sul (Säule) als Fruchtbarkeitssymbol durch d Stadt trage und am Marktplatz uffgstellt hond fir d haidnische germanische Gottheit Donar.

Am Schmotzge Dunschdig fängts um fünfe in de Früe aa mit de Katzemusik. Denn ziehet d Lit mit Höllelärm durch d Stadt und wecket die, wo no schlofet, uff. Des hört sich rhytmisch, hell und verheerend aa. Des Scheppere hört sich viil luuter a als bim Fechte und vom Rhytmus so, wie wenn d Kinder mit ener Sammelbüchs klapperet. De gruusige Krach wird gmacht mit Kochtopfdeckel, wo se anenand klöpfet, oder die hauet mit Löffel uff alte Kochtöpf.

Am selbe Tag am Vormittag werdet Schüeler bfreit und es Roothuus gstürmt. Ab Zweie am Mittag goht denn vum Obertor de Schnabelgiere-Umzug durchs Städtle. Am Obend um Siebene goht denn de große Hemmedglonkerumzueg los.

Am Nachmittag vum Schmotzge Dunschtig goht de Schnabelgiere in de Stadt umme uffer feschtglegte Route. De Schnabelgiere isch a Person, wo en große wisse Vogel mit em lange rote Schnabbel, also en Storch, dorschtellt. Er hot en Wiidekorb umgschnallt, kriegt vun de Kauflit Gschenkle in de Korb (vor allem eppes zum schnabuliere) und wirft se denn naus aan d Kinder. D Kinder laufet mit und müesse ruefe "Schnabel-, Schnabel-Giere". Zwei schwarz gwandete Helfer mit enner schwarze Kapuze und erre schwarze Maske, de "Dominos", wo de Schnabelgiere begleite, fetzet die Kinder, wo nit lut gnueg ruefe, mit "Suublodere". Suublodere sin Schweinsblose, wo mit Luft gfüllt und annem Stiil bfeschtigt sind. Die klepfet lut, wenn mer mit dene uff de Rücke vun de Kinder haut, des tuet aber it weh. In de Winzergass unterhalb vun de katholische Stadtkirch isch en Schnabelgiere-Brunne, wo s'Usteile vun de Lebbensmittel dorschtellt und als närrische Ilaag de Betrachter unerwartet nass spritzt. Villicht isch de Schnabelgiere en Erinnerung aan d Peschtärzt us de Peschtzit. Vu de Meerschburger "Narrezunft Schnabelgiere" wird aber druff verwiese, dass de Schnabelgiere in de jetzige Form nach der Peschtzeit am End vum 18. Johrhundert durch d Firschtbischöff fründlich ussähend gschtaltet worre isch. Vum 13. Johrhundert bis zum End vum 18. Johrhundert isch dees e Figur vun em schwarze Raab gsi, als Symbol fir Krieg und Pescht oder villiicht sogar en Erinnerung aan germanische Totevögel. Es Häs vu de Meerschburger Burghex hot d Narrenzunft Schnabelgiere im Johr 1995 iigführt.

Dees sind Kerle und Mädle im wisse lange Hemmed. Die ziehet am Obend vum Schmotzge Dunschtig durch d Stadt und traget Fackele. Uff em Marktplatz wird am Schluss a zünftige Red uff alemannisch ghalte über die große und kleine luschtige Begebeheite vum letschte Johr.

Die Figure stammet us em Anfang vum 19. Johrhundert. D Hänsele sind Kerle und Mädle, wo mer it erkenne kaa, wil se en Häs über de ganze Körper hond, wo us Stoff-Plätzle in mehrere Farbe (blau, rot, schwarz, gelb oder blau, grün, schwarz, rot) bschtoht. Die kummet ällewell in Gruppe, hüpfet und johlet und verstrubbelet die Hoor vun de hübsche Zuschauerinne am Stroßerand und schwätzet mit denne inner Fischtelstimm, damit mer se jo it erkenne kaa. Wenn se grad Luscht hond, denn schnellet se mit ener Karbatsche (Peitsche), dass es nur so klöpft. D Zuschauer machet um se en Kreis und loset.








</doc>
<doc id="14973" url="https://als.wikipedia.org/wiki?curid=14973" title="Altdorf SH">
Altdorf SH

Aaltdorf isch bis Endi 2008 e eigni Gmeind gsi, ghört hüt zur politische Gmeind Thaynge und liit im Nordä vom Kanton Schaffhuuse.

Altdorf isch noch Barge s zweit nördlichschte Dorf vo dä Schwiz und hett de nördlichscht Rebberg vo dä Schwiiz. Viel Lüüt sägänd, Altdorf segi abglege, wa aber überhaupt nid stimmt. D Stadt Schaffhuuse chame i guetener viertel Stund erreiche, und au uf Singe z Dütschländ hettme au grad öbbe so lang.

Z Altdorf, au vil Altdorf SH, wills immer wider verwechslet wird mit Altdorf UR (Uri), hett bitz meh wie 200 Iiwohner. Es liit im ehemolige Bezirk Reiat, gnauer gseit im undere Reiat. Im undere Reiat liit userdem no Opfertshofe, Bibere und Hofe. Im undere Reiat gits en feschte zämähalt, will die vier Gmeinde sind alli meh oder weniger glich gross, und machend rächt viel mitenand. Z. B. hettme e gmeinsami Schuel, e gmeinsami Badi, und au d Vereine bestönd meistens us Mitglieder vo allne vier Gmeinde.

Korbball wird i dä ganze Gegend gross gschriebe und isch eigentlich die Sportart, womer i de Verein am Meiste spielt. D Korbball-Mannschaft vom TV Untere Reiat spielt unteranderem i dä oberste Liga.

Altdorf hett en eigene Dialekt, leider goht de aber länger je meh verlorä.

Do e paar Biispiel:



</doc>
<doc id="14980" url="https://als.wikipedia.org/wiki?curid=14980" title="Citroën Xantia">
Citroën Xantia

Der Xantia isch äs Modäll vu dä französischä Automarkä Citroën. Äs isch 1993 als Nachfolger vum Citroën BX vorgschtellt und bis 2001 i Frankriich, im Wärk Rennes iner Bretagne, baut cho. Der Combi "Break" isch ab 1995 und nid bi Citroën, sondern im Carosseriewärk Heuliez hergschtellt cho. Nachfolger isch denn der Citroën C5.

Na immer wird än einfach usgschtattäti Version vum Xantia im Iran bi SAIPA baut.

D Technik vum Xantia büütät einigi Bsunderhaitä, bischpilswis di kinematisch mitlenkändi Hinterachs, s für Citroën typischi hydropneumatisch Fahrwärk und, ab 1998, einä vu dä erschtä Common-Rail-Dieselmotorä.

D' Hydropneumatik isch bi dän einfacherä Modäll nachm gliichä Prinzip wiä bim BX ufbaut xi, di tüürerä Variantä hend di wiiterentwicklät Hydractive II - Federig mit 2 unerschiedlichä Federkonstantä und elektronischer Regelig gha.
Bi dem System isch pro Achs än zuäsätzlichi Federchuglä ahbracht. Diä vergrösserät s'Federvolumä und wird bi Kurväfahrt, Bremsig und Beschlüünigung dur äs elektrischs Ventil abtrennt, was d'Federig straffer macht.

Ab Modälljahr 1994 isch d'Hydropneumatik zuäsätzlich mit ämä "Anti-Absink-System" ergänzt cho.
Das hät bim parkiertä Auto d'Rückläuf vu dä Federig gschperrt und so äs Absinkä vum Auto verhinderät. Will der Bremsdruck vu dä Hinterachs dur dä Federigsdruck gschpisä wird, isch aner Hinterachs än zuäsätzlichi Federchuglä is System integriert cho wo d'Versorgig vu dä Hinterachs-Brems bi stillstehendem Fahrzüg sichergschtellt hät. Der Xantia ischs letscht Modäll vu Citroën mit Zentralhydraulik wo Federig, Brems und Lenkig mit Öldruck versorgt hät.

1997 häts äs "Face-Lifting" geh. Näbscht neuem Frontdesign und ä paar Details im Inneruum ischd Carosseriestruktur verstärcht cho und äs hät neui Motorä geh.

Ab Modälljahr 1994 isch än Fahrer-Airbag montiert cho, ab 1997 au än Biifahrer-Airbag.
Mitm Wächsel uf Serie II sind zuäsätzlich 2 Siitä-Airbags i dä lehnä vudä Vordersitz montiert cho.
Fascht all Xantias sind mit 3-Kanal-ABS usgschtattät usglieferät cho.



</doc>
<doc id="14987" url="https://als.wikipedia.org/wiki?curid=14987" title="Toyota LiteAce">
Toyota LiteAce

Dä Toyota LiteAce isch äs Modäll vu Toyota gsi. Er isch in verschiednä Carosserievariantä härgschtellt cho: Chaschtäwagä, Chaschtäwagä (hinä verglast), Combi, Pick-Up.
Di Usschtattigsvariantä sind guät xi für unterschiedlichschti Nutzig, vum einfachä Handwerchär-Lieferwagä bis zum komfortabäl usgschtattätä Chliibuss mit Platz für 8 Personä.

Motorä sind verschiedeni Benzin- und Dieselmotorä, je nach Beschtimmigsland, zum Iisatz cho, Benziner vum Typ K und Y (unäliegendi Nockäwellä, Vergaser oder Multipointiischprützig), Diesel vum Typ L (Verteileriischprützpumpi Lizenz Bosch).
Fahrzüg mit Typ "Y"-Motor hend technisch am Toyota Model-F entsprochä und sind denn au mit zuäschaltbaräm Allradantrieb oder Automatikgetriebe (Aisin-Warner Typ A43) lieferbar xi.

Lieferwagä-Versionä hend hinnä än Schtarrachs mit Blattfäderä gha, Personäwägä aini mit Schruubäfedärä, 4 Längslenker und Panhardschtab.

Vorteilä vum Liteace sind di robuscht und ahschpruchslos Technik und d'Handlichkeit durch där churzi Radschtand xi.

Ab 1996 isch der Liteace usm europäischä Toyota-Modällangebot gschtrichä cho.


</doc>
<doc id="14991" url="https://als.wikipedia.org/wiki?curid=14991" title="Volvo 240">
Volvo 240

Dr Volvo 240 isch äs Modäll vum schwedischä Autoherschtellär Volvo.

Der Volvo 240 isch s Nachfolgemodäll vum Volvo 140 und isch vu 1974 bis 1993 baut cho.
Äs isch zur damaligä Ziit z wichtigscht Modäll vu Volvo xi und hät uber Wiiterbeschtoo oder Niedergang von der Firma entschiedä. 
Vor alläm ufm wichtigä US-Amerikanischä Markt hätt dLimousinä vill Cheufär gfunnä, in Europa hingegä eher der klassisch Combi.

Äs sind denn verschiedeni Carosserievariantä baut cho: 2- oder 4-Türigi Limousinä, Combi, Coupé oder Sonderversionä wiä verlegneräti Limousinä und Combi und mit der Basis au Chrankä- und Beschtattigsfahrzüg.
Produktionszahlä gmäss Volvo: Insgesamt 2,8 Millionä, 1 Million Combis, 1,6 Millionä Limousinä und 200.000 Coupés.

Der 240er isch mit verschiednä Benzin- und Dieselmotorä baut cho:
D' 4-Zylinder Benziner nach 1976 sind all nachm gliichä Baumuschter entwicklät xi: Graugussblock, Zahriemä, Lichtmetall-Zylinderchopf und -Chölbä, obäliggendi Nochäwellä mit Zahriemä.
D' V6-Benziner sind us der Kooperation vu Volvo mit Peugeot und Renault entschtannä.
D' 6-Zylinder-Reihä-Diesel sind vu VW zuäkauft und für teils Märkt au nu mit 5 Zylinder ahbottä cho.
D' Benziner geltät als überuus robuscht, d'Diesel weniger.

All Motorä sind mit 4-Gang-Getriebe mit und ohni Overdrive (Laycock-de-Normanville) oder schpäter mit 5-Gang-Getriebe, oder denn mit 3-Stufä-Automat (Borg-Warner) und schpäter mit 4-Stufä-Automat (Aisin-Warner) erhältlich xi. D'Schmiirig vu allnä Getriebe ärfolgt mit ATF, au d'Handschaltmodäll!

Der Volvo 240 isch zu siner Ziit äs sehr sichers Auto xi und isch fer das au mit summi Priisä uszeichnät cho.
1976 hät di US-amerikanisch Vercherssicherhaitsbhördä NHTSA der Volvo 240 als Referenzfahrzüg ferd Sicherhaitsforschig gwählt. Das, wil d'Amerikaner am Volvo 240 der bescht Insassäschutz vu allnä Fahrzüg in der Klass atteschtiert hend!!
1991 hät ds Versicherigsinschtitut Insurance Institute for Highway Safety IIHS inra grossä Studiä der Volvo 240 Combi als sicherschts Fahrzüg vum Jahr ufm amerikanischä Markt gwählt!
Seriämässig und als Wunschusschtattig sind im Volvo 240 vil damals na nid selbschtverschtändlichi System und Merkmal erhältlich xi. Z. B. Knautschzonä vornä und hinnä, stabilä Innärum, Zahschtangalenkig, Sicherheitslenksüülä, massivi Rohr in dä Türä fer dä Siitäufprallschutz, polschteräts Armaturäbrätt, 4 Schiibäbremsä, Gurt-Warnliächt, Reflektor in dä Türä. Di letschtä Fahrzüg sind schu mit Airbag lieferbar xi.

Der Volvo 240 isch schu 1975 in dä USA (als erschts Auto wältwiit) mit greglätm Katalysator und Lambdasondä erhältlich xi.

Der Volvo 240 isch zu siiner Ziit sehr beliäbt xi und hät summi Vorzüg bottä;
Sehr hochä Sicherhaitsstandart, sehr robuschti Bauwiis, chliinä Wendechreis, relativ guäti Winter- und Zugfahrzügeigäschaftä.
Hüt sind vill Fahrzüg in armi Lendär exportiert, ma xeht aber na immer 240er als Gebruuchtwägä.









</doc>
<doc id="14999" url="https://als.wikipedia.org/wiki?curid=14999" title="Konj">
Konj

Konj (uf serbokroatisch "Ross") isch en Bärg im Südweschte vu Bosnie und vu de kroatische Dalmatia. Dr Berg isch en Tail vum Kamešnica-Gebirg. Er liit a de Grenze vu de beidne Länder, de gösser Tail isch uf em Gebiet vo Bosnie und Herzegowina. Dr Bärg isch 1852 m und bütet bi guetem Wetter e Uusicht über d Adria ah. Dank dr guete geografische Position isch dr Konj mit sinere Umgebig e bevorzugts Wohngebiet für Pflanzä und Tier. Dr Bärg und sini Umgebig isch belebt vu Wölf, Lüchs und Bäre. Au zeigt sini Umgebig viil Höhlene und es hät Wanderwäg. Im Johr isch dr Bärg bis zu sechs Mönet lang mit Schnee zuedeckt.


</doc>
<doc id="15001" url="https://als.wikipedia.org/wiki?curid=15001" title="Libanon">
Libanon

Die Libanesisch Republik (oder au de Libanon, arabisch: Lubnān لبنان) isch en Staat in Vorderasie und wird im allgemeine Sprachgebruch als Libanon bezeichnet. De Libanon gräntzt a Syrie, Israel und as Mittelmeer und zehlt zu de Maschrek-Staate. Er isch vorallem für sini religiös Diversität bekannt und für si kulturelli Offeheit, was im arabische Ruum eender sälte vorchunnt.

Öppe 54 % vo de Bevölgerig sind Moslems (27 % Schiite; 27 % Sunnitä). Chrischte bildet mit 41 % (21 % Maronitä; 8 % Griächisch Orthodox; 4 % Armenisch Orthodox; 3 % restlichi Sekte) die zweitgröscht Religionsgruppä im Libanon. Die reschtliche 5 % sind Druse, wo nüme zu de Schiite grächnät wärdet. 

Da de Libanon i de letschte 50 Jahr e sehr starchi Landflucht ufwist, zum Tail weg em Bürgerchrieg, wo s Land meriri Johrzent erschütteret het, lebt de Grossteil vo de Bevölkerig i Städt, vor allem i de Hauptstadt Bairut und Vorort. Dört lebet meh als d'Helfti vo de Libanese und no meh schaffet da.

Grössti Städt mit Iwohnerzahl (gschätzt; sit 1932 häts kai offizieli Volkszählig me ge)

Die vier höggste Staatsämter si für bestimmti religiösi Grubben reserviert: Dr Staatsbresidänt muess e maronitische Christ si, dr Bresidänt vom Parlamänt e schiitische Muslim, dr Brömieeminister e sunnitische Muslim und dr Oberbefäälshaaber vo dr Armee e Christ. Die Verdäilig stützt sich uf d Aadäil vo de respektive religiööse Grubbe in dr Bevölkerig, wie s vor mee as eme halbe Joorhundert gsi isch, wo d Christe en absoluti Meerhäit gsi si. E Hufe Maronite si aber in de letschte Joorzäänt emigriert, so dass die Verdäilig d Wirkligkäit nüm reflektiert.

Dr Libanon het scho sit Joore kä Regierig mee, wo d Laag im äigene Land in dr Hand het. Im Süde herscht die schiitischi Miliz Hisbollah, wo vo Sürie understützt wird und sich vo dr Regierig nüt loot lo vorschriibe, und im Norde häi d Sunnite und d Maronite iiri Gebiet, wo si sälber mit äigene Milize verdäidige.


</doc>
<doc id="15013" url="https://als.wikipedia.org/wiki?curid=15013" title="Migration-Audio-Archiv">
Migration-Audio-Archiv

S' Migration-Audio-Archiv, i de eigene Schriibwis migration-audio-archiv, churz maa gnännt, isch e „Sammlig vo Migrationsgschichte, wo me lose chan.

Es isch z Köln.

I dem syt em Jahr 2004 entschtandene Hörarchiv, wo e Radioqualität hät, wärde vorzue ächti Iiwanderigsgschichte vo Migrante vo allne Nationalitäte in Dütschland dokumentiert, für e allgemeini Öffentlichkeit uufgnoo und in verschiedene Möglichkeite dargschtellt.

2007 isch die läbigi Website vo dem Projäkt für de Grimm Online Priis nominiert worde.

D Entscheidig über d' Priisträger wird am 20. Juni 2007 in Chöln im Rahme vo de Priisverleihig bekannt ghä.



</doc>
<doc id="15018" url="https://als.wikipedia.org/wiki?curid=15018" title="Färöer">
Färöer

D Färöer, au Färöer-Insle – (poetisch au: Føroyaland, – vermuetli: „Schafsinsle“) isch en im Mittelalter entdeckti und besidleti Inselgruppä im Nordatlantik zwüsched dä Britische Insle, Norwege und Island. Mit Usnahm vo Chli-Dimun sind alli 18 Insele permanänt bewohnt. Politisch ghöre d Insle zue Dänemark.

D Färör Inslä sind rund 1395,74 km² gross und hend rund 48.317 Iwohner. 

D Färör sind, wiä Grönland, än „glichberächtigti Nation“ innerhalb vom Chönigrich Dänemark, scho sit 1948 witgehend autonom und hend mit em Løgting eis vode ältischde Parlamänt vode Wält. S git e Gsetz, dass immer zwe Abgordneti vode Färinger (wiä d Inwohner vom Archipels heißed) im dänischä Folketing sitzed. D Färör sind im Gägäsatz zu Dänemark nöd Mitglid vode Europäischä Union und ghöred noch em Art. 3 Abs. 1 ZK nöd zum Zollgebiät vode Gmeinschaft, sind aber mit zwe Delegiertä im Nordischä Rat verträte. Zämä mit Island bildet sie sitem 1. November 2006 än Wirtschaftsunion. Island, Grönland und d Färör schaffet sit 1985/1997 im Westnordische Rat zämä. Zu dä britischä Regionä Shetlandinsle, Orkneys und Hebride entwicklet sich zuesätzlichi gueti Verhältnis vode ussepolitische Zämärbeit.

Wichtigschde Erwerbszwig vode 48.000 Färinger isch sit Ände vom 19. Jahrhundert d Fischeri und d Wirtschaft, wo damit zämähänged. Vorher isch es d Landwirtschaft (Export vo färöischä Wolleproduktä), chünftig hoffed d Menschen uf Erdöl vor ihrerä Chüste, wobi d Probebohrige sit Mitti dä 90er Jahre allsamt erfolglos blibed.

Im Februar 2007 isch d Arbeitslosigkeit uf 1,7 % gsunke, de bisher nidrigschd Stand i dr Gschichd voder Färör.

Bsunders erfolgrich sin d Färör im Fuessball. Sie sind zwar Mitglid idr UEFA aber glich nunig eso sigesrich. S' erfolgrichschde Erläbnis hend im Jahr 1990 in Landskrona z' Schwedä gfired. 1:0 gägä Öschdrich.



</doc>
<doc id="15021" url="https://als.wikipedia.org/wiki?curid=15021" title="Citroën BX">
Citroën BX

Der Citroën BX isch äs Auto wo vu 1982 bis 1994 baut worre isch.
D'Limousinä "Berline" isch im Citroën-Werch in Rennes iner Bretagne sowiä im schpanischä Vigo, der Combi "Break" bi der Firma Heuliez härgschtellt cho. Vorteilä vum BX sind ds sehr komfortabli Fahrwärch und di trotzdem guäti Schtrassälaag, der grüümig Innärum, di übersichtlich Carosserie und di sparsamä und trotzdem rassigä Motorä. Der BX isch relativ guät roschtgschützt xi, und äs schtönd hüt na verhältnismässig vill vu denä Autos im Betrieb.

D' Entwickligsarbätä am Citroën BX hend schu im Jahr 1977 ahgfangä. 

Nach der Iigliederig vu Citroën in PSA, Peugeot Citroën-Konzern hät d'Ära vu där Plattform-Schtrategie ahgfangä.
S' neui Mittilklass-Modäll selti möglichscht vill Teili usm Peugeot-Regal bezüchä, derbii aber au mit der markätypischä Hydropneumatik usgschtattät cho.

Der Design-Entwurf isch vum Bertone-Designer Marcello Gandini urschprünglich fer Volvo, als Studiä "Tundra" vu 1979 entworfä cho, und im Citroën-Designzentrum Vélizy ama Fiinschliff unerzogä cho.

Di kantig BX-Carosserie isch mit nu halb so vill Schweisspunkt wiä ds Vorgengermodäll Citroën GSA uscho. Si isch bereits mit Hilf vu Computer (CAD) entwicklät. Äs isch bsundrä Wert uf Liichtbau gleit wordä, d'Heckklappä/Coferraumdeckäl, d'Siitäschiibä in dä C-Süülä bi dä Limousinä und bi dä meischtä aber nid bi allnä BX au d'Motorhuubä sind us Kunststoff gfertigät xi, und durch di Gwichtserschparniss isch der BX je nach Usfüärig sogar liichter xi wiä ds chlinner Vorgengärmodäll GSA.

Trotz der eckigä Form isch der Citroën BX relativ aerodynamisch. 
Ab 1985 isch der BX au als sehr grüümigä Combi "Break" baut cho. Der isch bis zur Rückbank identisch mit der Limousiinä, au der Radschtand isch gliich, er isch aber lenger und höcher als d'Limousiinä.

1986 isch der BX überarbeität cho; ussä erkennbar dur dgrössrä und ab jetzt wiiss iigfärbtä Blinkergläser vornä, innä du ä neus Armaturäbrätt mit normalä Ahzaigä und Lenkstockhebel anschtell vu Walzätacho und Bediensatellitä.

RE/RI/RD: einfach usgschtattäti Benzin-Vergaser-/Benzin-Iischprützer-/Dieselversion,
TRI/TRD: luxuriöser usgschtattäti Benzin/Dieselversion,
GT/GTi: sportlicheri Benzin-Vergaser-/Benzin-Iischprützerversion
GTi 16V/GTi 16S: sportlichi Version mit 16-Ventil, (frz: "16 Soupapes")
TZI/TZD: luxuriöser usgschtattäti Benzin/Dieselversion wiä TRI/TRD ab 09/88
Star/TOP/Image/Millesime/Velvet: Sondermodäll

1989 hät Citroën d'Modäll BX 4WD und BX 4WD Break vorgschtellt.
Er isch mitm 1.9-Liter-Motor mit 96-120PS oder, ussert iner Schwiiz, mitm 1.7-Liter-Turbodiesel-Motor usgschtattät xi.
S Ahtriebsmechanik-Konzept mit permanentem Allradahtrieb mit 100%-sperrbarem Zentraldifferenzial und, bi ABS-Versionä, TORSEN-Differenzial aner Hinterachs, erinnerät an Audi Quattro.
Bemerkenswärt isch, dass 4WD-Modäll im Innä- und Coferraum trotz der Hinterachs-Ahtriebsmechanik gnau gliich vill Platz büütät wiäs 4x2-Modäll!
Dank der Hydropneumatik mit iischtellbarer Bodäfriiheit isch der BX vill Gländegängiger als mengä ander 4x4.

Am 4WD-Modäll sind im Underbodä aber vill Teili komplett andersch als bim 4x2-Modäll, und nid mit 4x2-Teili ustuschbar, drum au sehr vill tüürer und z. T. gar nüm erhältlich, zum Bischpil der Uspuff. Leider ischd Verzahnig an der Wellä zwüschä Verteiler- und Schaltgetriebe vill zschwach usglait und gait bi fasch allnä BX 4WD kabutt. S Ersatzteil isch neu nümä meh lieferbar und der Ustusch erforderät d'Demontage vu Motor und Getriebe.

S'End vum BX isch in 2 Schritt cho: 1993 isch ds Nachfolgemodäll Xantia vorgschtellt cho und d'BX-Limousiinä-Produktion iigschtellt.
1994 isch denn au der Break usm Modällprogramm gschtrichä cho.



</doc>
<doc id="15030" url="https://als.wikipedia.org/wiki?curid=15030" title="Liste der internationalen Kraftfahrzeugkennzeichen">
Liste der internationalen Kraftfahrzeugkennzeichen

D Liste vo de Nationalitätszeiche hät d Nationalitätszeiche vo de Länder dinne, wo bi de Chraftfahrzüg vorgschribe sind.
"Erlütrige zu de Liste:"
"*   nöd-offizielli Abchürzige"
"** Do isch e Verwechslig mitem internationale Zaiche för s Diplomatischi Korps (CD = corps diplomatique) mögli




</doc>
<doc id="15039" url="https://als.wikipedia.org/wiki?curid=15039" title="Yann Wehrling">
Yann Wehrling

De Yann Wehrling (* 3. Juli 1971 ze Strosburi) ésch e elsassisch´r Zeichn´r un Illuschtrator un e frànzeesch Politik´r. `R ésch Kàndidat én de "Législatives", de Parlaments-Wahle ém Jüni 2007. Àls e Illuschtrator g´heert`r zue de gross G´meinschàft vun Zeichn´r üss`m Elsass mét`m "Iw`rvàt`r" Hansi, `m "Star" Tomi Ungerer, `m Jean Dentinger, `m Raymond Piela, `m Alain Kauss, `m Joël Roche, `m Marc Sinninger usw.. Strich un b´sund´rsch de Morbidität vun mànchi Theme erinnere licht àn de bekànnteschti vun sini Kollege (Ungerer). 
De Vornàmme Yann ésch bretonisch, integréert si àww´r mét´m Familienàmme mét sinem ""germanique"" Klang.

De Yann Wehrling ésch schun 1988 "Adhérent" vum Natürschutz-V´rein «France Nature Environnement» wore, un ém Johr druff vun de frànzeesch grien (ökologistisch) Partei Les Verts. Én de Zit d´rnooch het´r bim MAN (Mouvement pour une Alternative Nonviolente), wo én Strosburi `s "Bureau" met de regional Sektion vun de Grieni geteilt het, sin´r Zivildienscht àbg´leischt. Vun 1992 bis 1994 ésch´r "secrétaire national" gsin vun "EcoloJ", wie domols de Jugend-"Branche" vun de frànzeesch Grieni gsin ésch. Nooch`m Àbschluss vun sini Studie àn d´École supérieure des arts décoratifs de Strasbourg, 1994, het´r sich àls e Illuschtrator professionaliséert un Zeichnunge én Beech´r un àn de Télé(vision), b´sund´rsch de ditsch-frànzeesch Kànal Arte un de irlandisch Send´r TnaG v´reffentlicht. Speter het´r àls Assischtent vum Euro-"Depüté" (Àbgeordnet´r) Gérard Onesta (Süd-Wescht/Aquitaine) g´schàfft, de (grien) Vize-Präsident vum Europaparlament. Wehrling ésch àww´r widd´rsch àktiv gsin én Gremie vun de Partei, öi nàtionali. `R ésch làng Métgliid ém CNIR gsin, `r ésch én`s Exekutiv-"Comitté" (CE) g´wählt un ""porte parole"" (Sprech´r) vun de Grieni wore. 2004 ésch`r Kàndidat gsin én de Europawahle àls zweit uff de grien Lischt f´r Oschtfrànkrich. Ém Jänn´r 2005 esch´r zue`m "secrétaire national" g´wählt wore mét 62% vun de Stémme vum CNIR. Zitt´r`m 16 Dezemb´r 2006 ésch de Yann Wehrling àls "secrétaire national" wéd´r dur Cécile Duflot àbg´leest wore un ésch wédd´r "porte-parole". 2007 präsentéert`r sich àn de "Législatives" vum 10. un 17. Jüni én de "Circonscription" (Wahlkreis) Strosburi II (südlich Stadt Strosburi).

E pààr Beech´r f´r jungi - un wenj´r jungi - Läs´r :


Politisch Buech:



</doc>
<doc id="15040" url="https://als.wikipedia.org/wiki?curid=15040" title="William Wyler">
William Wyler

De William Wyler (* 1. Juli 1902 ze Milhüüse, Elsass, unt´r`m Nàmme "Willi Wyler"; † 27. Juli 1981 én Los Angeles, Californie, USA) ésch e amerikànisch Filmregisseur un Produzent gsin. `R het b´riehmti Film g´màcht wie "Ben Hur", ""Roman Holiday"" ("Ein Herz und eine Krone") od´r ""The Big Country"" ("Weites Land").
`R het drei Oscars àls bescht Regisseur g´wunne un ésch noch nin mol nominéert gsin. `R ésch öi mét`m Golden Globe Award un 1957 mét de "Goldeni Palme" (Cannes) geehrt wore.
De Wyler ésch én Milhüüse, wo domols ém "Reichsland Elsass-Lothringen" Teil vum ditsche Rich gsin ésch, àls Sohn vum-e jidisch Schniid´r gebore. Nooch e "Formation" àls Köifmànn e.a. ze Lausanne, ésch`r gànge Müssik studiire àm Nàtionale Konservatorium ze Bàriss. Dert ésch`r öi mét`m Filmproduzent Carl Laemmle z´sàmmekumme, e entfernt Cüssin vun sin´r Mued´r, wu `ne én de USA ing´làde het (1921). Noochhär het `r sin´r Vornàmme vo Willi uf Willy und denn William "amerikàniséert" !

Ém 2. Waltkriej ésch de Wyler z´r Armee gànge un het mehreri Filme éww`r de Bombardiirung vun de ditschi Stäedt gedrajt. 















</doc>
<doc id="15056" url="https://als.wikipedia.org/wiki?curid=15056" title="Harry Potter">
Harry Potter

Harry Potter isch e seli populäri Fantasy-Romanreihe vu dr änglische Schriftstelleri Joanne K. Rowling.

Verzellt wird d Gschicht vum Titelheld "Harry James Potter", eme Schieler vum britische Zauberinternat "Hogwarts", un syne Konfrontatione mit em bese Magier "Lord Voldemort" un däm syne Gfolgslyt, dr sognännte Dodässer. E jeder vu dr sibe Bänd bschrybt ei Schueljohr un dodermit ei Johr im Läbe vum Harry. S fangt aa mit sym elfte Geburtstag. Dr Band 1 isch anne 1997 erschine (uf Dytsch 1998), dr Band 7 isch am 21. Juli 2007 uf Änglisch un am 27. Oktober 2007 uf Dytsch usechuu.

Die Reihe cha verschidene literarische Gattige zuegordnet wäre. Näbe ere Yyornig as Fantasy-Literatur wyst d Harry-Potter-Heptalogii au Eigeschafte vun eme Entwickligsroman oder eme Bildigsroman uf. Zmeischt wird si as Jugedliteratur ufgfasst, au wänn au vil Erwagseni si läse.

D Handlig vu dr Bänd 1 bis 6 spilt sich vor allem z Hogwarts ab, wu zem Läbesmittelpunkt vum Harry un syne neje Frynd wird, em "Ron Weasley" un dr "Hermione Granger" (in dr dytsche Ibersetzig heißt si Hermine). Jede Band behandlet d Ereignis vu eim Schueljohr. Jedes Johr lehrt dr Harry, un mit ihm au dr Läser, neji Ort un neji Lyt chänne, au usserhalb vu Hogwarts. Dr Horizont vu dr Verzellig wird all wyter un d Handligssträng all kompläxer un vilmol mitenander verwobe.

Dr Leser verfolgt us dr Sicht vum Harry syni Entwicklig vum Elfjährige zuen eme fascht erwagsene Jugedlige. Dr Harry erläbt zum erschte Mol e familieähnligi Geborgeheit in sym Huus "Gryffindor", wun er am erschte Tag zuedeilt wird. Er findet z Hogwarts änge Frynd un im Schuelleiter "Albus Dumbledore" e Mentor. Dr "Gfangene vu Askaban", wu cha us em Gfängnis Askaban flichte, stellt sich use as em Harry sy Getti "Sirius Black", wu sy wichtigschti Bezugsperson wird usserrhalb vu Hogwarts. Mit em Lehrer "Severus Snape" verbindet ihn bis churz vor em Änd vom sibte Band e gegesytige Hass, ebeso mitsym Mitschieler "Draco Malfoy" us em traditionäll gegnerische Huus "Slytherin".

As zentral Thema vu dr Gschicht krischtallisiert sich all meh d Usenandersetzig vum Harry mit em Lord Voldemort uuse, wu noch em Aagriff uf dr Harry as e geischtähnlig Wäse cha wyterexischtiere un versuecht, syy mänschlige Lyyb wider z kriege. Zweimol cha dr Harry des verhindere.

Schließli cha dr Voldemort aber e neje Lyyb iberchuu un dr Chrieg vu dr Dodässer gege di andere Zauberer flammt wider uf. Am Änd vum letschte Band gwinnt dr Harry s letscht Duell mit em Voldemort, wu an sym eigene Dodesfluech stirbt.

Dr Harry Potter wagst as Waisechind in dr spießige Familie vu synre Dante uf. An sym elfte Geburtsdag erfahrt er, ass är e Zauberer isch un ass syni Eltere e Zauberer un e Häx gsi sin, wu vun eme schwarze Magier mit Name "Lord Voldemort" umbrocht wore sin. Dr Voldemort isch vernichtet wore, wun er versuecht het, au de Harry umzbringe. Dr Harry wird jetz zue sym Geburtsdag an d Hogwarts-Schuel fir Häxerei un Zauberei ufgnuu. Dert bliejt dr Harry regelrächt uf un er isch fasziniert vu dr gheimnisvolle Wält vu dr Zauberschuel un vum Albus Dumbledore, em Schuelleiter. Er wird in verschidene Diszipline vu dr Zauberchunscht uusbildet un entwicklet sich zum Star im Quidditch, eme magische Ballspil, wu uf Flugbäse gspilt wird. In dr Schuel entdeckt dr Harry syni Verbindig zum Lord Voldemort un grotet mit syne Frynd, em Ron Weasley un dr Hermione Granger, vu eim Abetyr in s negscht. Dr Harry verdächtigt zerscht dr Lehrer fir Zauberdränk, dr Severus Snape, ass är im Dienscht vu dr dunkle Mächt stoht. Er glaubt, ass dr Snape fir dr Voldemort dr Stei vu dr Wyse will stähle, e magische Stei, wu eim ebig Läbe schänkt. Dr Harry dringt in s schwär bewacht Versteck vum Stei yy un entdeckt, ass dr wohr Ghilf vum Voldemort dr Profässer Quirrel isch, dr Lehrer fir Verteidigung gege di dunkle Chinscht. Im Kampf gege dr Quirrel cha dr Harry verhindere, ass dr Voldemort in s Läbe zruck chunnt.

Churz voreb s zweit Schueljohr vum Harry in Hogwarts aafangt, kriegt dr Harry in dr Ferie bi dr Familie vu synre Dante Bsuech vum Huuself Dobby, wu ihn dra hindere will, ass er zruck uf d Schuel goht, wel ihm dert e groß Unglick diej dole. Dr Dobby verhinderet sogar, ass dr Harry un dr Ron uf s magisch Gleis 9¾ zum Hogwarts-Zug chenne chuu. Si mien derno mit em Auto vum Vater vum Ron uf Hogwarts fliege. Dr Harry fangt in dr Schuel aa, e sältsami Stimm z here, wu di andere nit chenne verstoh (Parsel, d Schlangesproch), churz derno wird bekannt, ass d „Chammere vum Schrecke“ ufgmacht wore isch un s git Aagriff uf Schieler, wu wie versteineret gfunde wäre. Dur Verwicklig vu unglicklige Umständ wird dr Harry verdächtigt, dr aagchindet „Erb vum Slytherin“ z syy. Wu d Schweschter vum Ron, d "Ginevra „Ginny“ Weasley" verschleipft wird, dringt dr Harry in d Chammere vum Schrecke yy un trifft dert uf dr jung Lord Voldemort, wu us dr Erinnerig us eme Tagebuech uferstande isch. S het sich scho vorher usegstellt, ass d Schieler vun eme Basilisk aagriffe wore sin; dää cha vum Harry in eme Kampf um Läbe und Dod detet wäre.

Am Aafang vu sym Dritte Schueljohr erfahrt dr Harry, ass dr Massemerder Sirius Black us em Zauberer-Gfängnis Askaban uusbroche isch go dr Harry umbringe. An dr Schuel herrsche verschärfti Sicherheitsvorchehrige. D Schuel wird bewacht vu dr Dementore, Wäse, wu bi Mänsche di schlimmschte Erinnerige uffehole. Dr Harry wird jedes Mol ohnmächtig, wänn er mit eme Dementor zämmetrifft, wel er dr Dodeskampf vu syne Eltere wider hert. Dr nej Lehrer fir Verteidigung gege di dunkle Chinscht, dr "Remus Lupin", bringt em Harry byy, wien er d Dementore mit em Patronus-Zauber cha vertrybe. Uf dr Suechi noch dr Ratte vum Ron träffe dr Harry, dr Ron un d Hermione schließli uf e große Hund, wu sich in dr Sirius Black verwandlet. Dr Lupin chunnt derzue un stellt sich as Werwolf uuse un as Frynd vum Black. Di bede wänn aber em Harry nyt tue: d Ratte vum Ron isch in Wirkligkeit kei Ratte, sundern, wie dr Black un em Harry syy Vater e Animagus, d. h. e Zauberer, wu sich in e Tier cha verwandle. Die Ratte isch dr Peter Pettigrew, e friejere Frynd vum Vater vum Harry, wu sich as där Verräter uusestellt, wu d Eltere vum Harry an dr Voldemort verrote gha het. Wel s Vollmond isch, verwandlet sich dr Lupin in syni Werwolfsgstalt un kämft mit em Sirius, dr Pettigrew cha flichte. Dr Black wird gfange gnuu, un s Minischterium bschließt, ass ihm d Seel vu dr Dementore soll uusgsugt wäre. Dr Harry un d Hermiene chenne aber in d Vergangeheit zruckchehre, rette dr Hippogriff Syydeschnabel un dr Harry cha d Dementore, wu dr Sirus Black aagryfe, mit em Patronus zrucktrybe. Dr Black cha derno mit em Syydeschnabel flichte.

Am Afang vum vierte Band goht dr Harry zämme mit em Ron synre Familie zue dr Quiddich-Wältmeischterschaft, wu si dr bescht Suecher vu dr Wält, dr Viktor Krum, sähn. Wu si in d Schuel chemme, here si, ass desjohr s „Trimagisch Turnier“ soll z Hogwarts stattfinde, e Turnier, wu Schieler us drej Zaubereischuele gegenenander mien aaträtte. Näb em Viktor Krum fir di oschteuropäisch Schuel „Durmstrang“ un dr Fleur Delacour vum franzesische „Beauxbatons“ wehlt dr Fyyrchelch, wu d Deilnehmer uuswehlt, dr Cedric Diggory vum Huus Hufflepuff fir d Schuel Hogwarts uus. Unerwartet aber au dr Harry Potter, wu eigetli z jung isch fir des Turnier, wel er no keini 17 isch. Aber wel dr Fyyrchelch magisch isch, muess dr Harry bi däm Turnier mitmache. Im Lauf vu däm Turnier mien dr Harry un di andere Champions eme Drache e Ei stähle un in eme See ihri Frynd vor dr Wasserwäse rette. In dr letschte Ufgab mien si in eme Irrgarte dr Trimagisch Pokal finde. Wär ihn as erschtes aalängt, het s Turnier gwunne. Dr Harry un dr Cedric finde schließli dr Pokal zämme un länge ne zämme aa. Dr Pokal stellt sich as Portschlissel uuse, wu si bedi zuen eme Chilchhof bringt. Dert träffe si uf dr Peter Pettigrew, wu sofort dr Cedric umbringt. Dr Harry muess machtlos mitaaluege, wie dr Voldemort e neje Lyyb iberchunnt un aafangt, syyni Gfolgslyt wider um sich z sammle. Dr Harry cha grad no mit dr Lyych vum Cedric wider zruck uf Hogwarts flichte.

Nochdäm dr Lord Voldemort zruckchuu isch, het dr Professor Dumbledore d Vereinigung „Orde vum Phönix“ wider in s Läbe gruefe, e Gheimorganisation, wu gege dr Lord Voldemort kämpft. S Zaubereiminischterium unterstellt em Dumbledore, d Ruckchehr vum Voldemort erfunde z haa go sälber d Macht un s Minischteramt iberneh. Wel nume d Uusag vum Harry d Widerchehr vum Voldemort beleit, zilt d Propaganda vum Minischterium, gstitzt vu dr Zytig „Tagesprophet“, uf d Diskreditierig vum Harry un em Dumbledore, wu as gstert un verwirrt gschilderet wäre. Die Propaganda het Erfolg, dr Harry schynt isoliert z syy, dr Dumbledore verliert syni Ämter. S Minischterium gwinnt Yyfluss z Hogwarts: d Dolores Umbridge ibernimmt s Fach „Verteidigung gege di dunkle Chinscht“ un schließli as Großinquisitori d Kontrolle iber d Schuel. As Lehreri bstroft si jedi Uussag vum Harry iber d Ruckchehr vum Voldemort un vermydet jedi Aawändig vu Magii in ihrem Unterricht. Dr Harry un syni Frynd grinde wäge däm dr Gheimbund „s Dumbledores Armee“ (DA), wu dr Harry sälber syni Mitschieler d Verteidigung gege di dunkle Chinscht lehrt. Dr Harry grotet mit e paar Mitglider vu dr DA in e Kampf mit Dodässer im Zaubereiminischterium, wu versueche ne Prophezeihig z stähle, wu dr Harry as dr einzig bschrybt, wu dr Dunkel Lord cha bezwinge un ass keine vu bede cha läbe, solang au dr ander läbt. Im letschte Momänt chunnt dr Orde vum Phönix derzue un cha d Dodässer vertrybe. Doderby wird dr Getti vum Harry, dr Sirus Black, vu dr Dodässeri Beatrix Lestrange umbrocht. Zletscht chunnt dr Voldemort persenlig un versuecht dr Harry umzbringe, aber är wird vum Dumbledore zruckgschla.

Dr segst Deil vu dr Buechreihe bschrybt, wie dr Voldemeort un syni Dodässer wider starch wäre, si sin jetz iberall. S chunnt zue allmeh Zwischefäll, wu au uf d Wält vu dr Muggel ibergryfe. Mänsche verschwinde spurlos oder wäre grusig umbrocht, sältsami Unglick gschähne. Fir dr Harry, wu mittlerwyli vollständig rehabilitiert sich, fangt s nej Schueljohr z Hogwarts aa. In dr Magische Wält verbreitet sich s Gricht, ass dr Harry dr „Uuserwählt“ us däre Prophezeihig sej, därjenig, wu elai dr Lord Voldemort chennt ufhalte. Dr Harry chunnt in däm Johr Privatunterricht iber vum Dumbledore, wu ihm syy Wisse iber dr Voldemort zeigt. Di bede finde schließli uuse, wieso dr Voldemort nonig het chenne vernichtet wäre: är het syni Seel bi verschidene Mord, wun er begange het, ufdeilt in sognännti Horkruxe, un solang nit alli Horkruxe vernichtet sin, cha är sälber nit umbrocht wäre. Am Änd vum Buech eskaliere d Konflikt, wu in dr bishärige Biecher ufböue wore sin. In dr Schlisselszene bringt dr Draco Malfoy syy Ufgab nit fertig, wun er vum Voldemort kriegt het, nämlig dr Dumbledore umzbringe. Dr Severus Snape ibernimmt die Ufgab, bringt dr Dumbledore mit em Dodesfluech „Avada Kedavra“ um un flichtet derno mit em Draco.

Im sibte un letschte Band bräche dr Harry, d Hermione un dr Ron uf go di verblibene Horkruxe finde un si vernichte. Wel dr Voldemort in dr Zwischezyt s Zaubereiminischterium unter syy Yyfluss brocht het un di ganz Zauberwält kontrolliert, chemme si ne paar Mol nume ganz knapp mit em Läbe dervu, derwylscht si zimli ziillos uf dr Suechi sin. Uf d Schuel cha dr Harry in däm Johr nimmi, wel au Hogwarts mittlerwyli vum Voldemort beherrscht wird. Wu si schliessli fascht alli Horkruxe vernichtet hän, chunnt s zue dr große Schlacht um Hogwarts. Dr Harry siht im Pensieve in dr Erinnerige vum Snape, ass dr Dumbledore sälber het welle, ass dr Snape ihn umbringt, wel er dodchrank gsi isch un wel er dr Draco het welle vor eme Mord bewahre. Dr Snape het em Harry syni Muetter, d Lilly Potter, gliebt, un het nie ufghert het si z liebe. Wäge däm isch er - aafangs sälber e Dodässer - e erbitterete Gegner vum Voldemort wore, wu dää d Lilly Potter umbrocht het. Dr Harry erfahrt au, ass är sälber muess stärbe, wel er e Horkrux un dodermit e Deil vu dr Seel vum Voldemort in sich het. Er git sich in des Schicksal un stellt sich em dunkle Lord uubewaffnet, iberläbt aber wider dr Dodesfluech, derwylscht s Seelefragmänt vum Voldemort in ihm vernichtet wird. Wu dr Voldemort dr Verteidiger vu Hogwarts dr Lyyb vum dodglaubte Harry präsentiert, bringt dr Neville Longbottom d Schlang Nagini vum Voldemort um, wu dr sibt un letscht Horkrux gsi sich. Im letschte Duell zwisch em Harry un em Voldemort bringt dr dunkel Lord unbeabsichtigt sich sälber dur syy eigene reflektierte Dodesfluech um un d Prophezeihig isch eso erfillt wore.

As Abschluss wird e Uusblick uf d Zyt 19 Johr speter gee. Dr Harry un d Ginny Weasley sin ghyrote, ebeso dr Ron un Hermione. Ihri Chinder gehn zämme uf dr Zug zue dr Zauberschuel.

D Handlig vu dr Harry-Potter-Roman findet in zwo Wälte statt, wu näbenenander existiere. Di eint isch d Wält, wu em Läser bekannt isch, gnauer gsait s Vereinigt Chenigryych am Änd vum 20. Johrhundert. Di ander isch e magischi Parallelwält, wu dr nit-magische Mänsche – gnännt "Muggel" – verborge isch un wu vu Zauberer, Häxe un nit-mänschlige magische Wäse bevelkeret wird. Die Zauberergsellschaft verfiegt z Großbritannie iber e eigeni Regierig un Verwaltig, s Zaubereiminischterium, un e eige Wirschaftssyschtem.

D magisch Wält het sich zue däre Trännig scho vor Johrhunderte entschlosse un setzt si mit Gheimhaltigsgsetz un Kontrolle, aber au mit Zauberei, durch. D Ibergäng zwische bode Wälte sin fir Muggel uusichtbar, wie zem Byspil dr Yygang zue dr Winkelgass, ere Yychaufsstroß fir Zauberer un Häxe zmittse z London. Umgchehrt chenne sich Zauberer un Häxe uughinderet in dr nit-magische Wält bewege, vili vun ene myde aber d Gsellschaft vu Muggel. Dur die Trännig iber vili Generatione une verbreiteti Gringschätzig vu dr Muggel sin di meischte Zauberer un Häxe wenig informiert iber d nit-magisch Wält un falle dert vilmol uf dur ihri sältsami Chleider un wel si tächnischi Grät nit chänne.

Im Verglych zue dr britische Gsellschaft am Änd vum 20. Johrhundert schynt d Läbenswys vu dr Zauberer un Häxe ruckständig. Si lege altertimligi Gwänder aa un chänne kei elektrischi Grät oder d tächnisch Date- un Informationstächnologii. Vil vu däne Erfindige hän aber e Entsprächig in dr magische Wält, zem Byspel sin Fotografie bewegt un chenne eigeständig mitenander kommuniziere. Tächnischi Transportmittel wäre dur Bäse oder Appariere ersetzt, s Flohnetzwärch erlaubt Reise un Kommunikation mitenander iber großi Entfärnige.

Einewäg sin di bode Wälte nit ganz vunenander trännt. Immer wider verstoße Zauberer gege d Trännigsvorschrifte. S Zaubereiminischterium het Mieh in däne Fäll, d Schäde abzwände un s Gedächtnis vu bedeiligte Muggel z verändere. Zem Deil sin aber d Uuswirkige eso starch, vor allem di verbrächerische Aktivitäte vum Lord Voldemort, ass es Zaubereiminischterium widerholt muess Kontakt ufneh zem britische Premierminischter, wu eso di wohre Ursache vu Masseuufäll un andere Kataschtrofe erfahrt.

De Zauberlehrling Harry Potter isch d Hauptfigur vo de Romän. Er isch berüehmt, wil er as Buschi dr Agriff vom böse Zauberer Voldemort überläbt het. Er isch am liebschdä mit sine Kollege zäme und sini Berüemtheit isch em mängisch unagnehm. Magii isch für in neu und sehr interessant. Er het Talent für Zauberei, isch aber längstens nöd so fliisig wi d Hermione und bricht ab und zu eini - oder grad mehreri - vo de strenge Schuelregle vo Hogwarts.

De Ronald Weasley isch de beschti Schuelkolleg vom Harry und begleitet en bi sine Abetür. Er het wie alli sini Gschwüschterti roti Haar. De Ron, wie em sini Fründ sägäd, bewunderet de Harry, isch aber mängisch iifesüchtig, wil de Harry so berüehmt isch. Am Ron sini Brüedere sind au alli in Hogwarts gsi und hend hervorragendi Leischtige vollbracht - bis uf d Zwilling Fred und George. De Ron mues immer d Chleider vo sine ältere Brüeder alege und au anderi alti Schuelsache bruuche, wie zum Biispiil Bäse, wil d Familie vom Ron ehnder arm isch. Es ärgeret en sehr, dass er nie neui Sache überchunnt.

D Hermione isch e sehr fliissigi Schüeleri und wot i jedem Fach nume Beschtnote, wo si meischtens au erreicht. Am Afang vestaht si sich nöd guet mit de andere Schüeler, me lacht si als Streberi us. Spöter wird si aber die beschti Fründin vom Harry und em Ron. D Eltere vo de Hermione sind Muggel-Zahnärzt. Si isch drum mit de Welt vo de Muggel vetraut. D Hermione isch sehr gschiid und weiss fascht alli Zaubersprüch uswändig und au di meischte Büecher. Das isch sehr hilfriich, wenn di drü i gföhrlichi Situatione grated.

Da Dumbledore isch da Schualleiter vu Hogwarts. Bevor er Schulleitter worra isch, isch er Lehrer für Verwandlung und Leiter vum Huus Gryffindor gsi. Da Dumbledore isch da oanzig, wu da Voldemord je gfürchtad hot. So kuts, dass da Dumbledore da Harry im 6. Band ou Privatstündä giabt, damit da Harry alle Horkruxe vernichtat und danoch da Voldemort tödat.

Im 6. Band stiirbt da Dumbledore denn durch da Todesfluach vum Snape, aber da Dumbledore hot wolla, dass da Snape ean umbringt, well er eh umm diä Ziit gstorba wär und dass de Elderstab sini Macht endgültig verliert (de Dumbledore isch dörtmols no de Bsitzer gsi).

D Harry-Potter-Roman ghere zue dr Chinder- un Jugedliteratur, hän aber fir die Gattig e uugwehnlig wyti Verbreitig gfunde. In dr Roman finde sich au Stilelemänt vu dr Fantasy-Literatur un vum Kriminalroman.

D Hauptfigur Harry Potter främdele in synre Wält, des Motiv vun ere Främdi in dr eigene un dr Flucht in e anderi Wält isch in dr Chinder- un Jugedliteratur wyt verbreitet (z. B. in dr "Unändlige Gschicht" vum Michael Ende). Wie in dr klassische phantastische Chinder- un Jugedliteratur, aber andersch wie im Fantasyroman, isch die Wält as Parallelwält zue dr Wirkligkeit zeichnet, vilmol satirisch iberhecheret. Fir d Gattig vum Jugedbuech isch au s Thema vum Erwagsewäre typisch (Entwickligsroman). In dr einzelne Bänd wird d Handlig wie ne Kriminalgschicht verzellt, wu dr Harry mit syne Frynd e Gheimnis muess lese. Usserdäm ghert dr Harry-Potter-Zyklus zue dr Internatsliteratur, wu in dr änglische Literatur wyt verbreitet isch.

Dää Stilmix het wahrschyns zue dr Verbreitig vu däne Biecher byytrait, wu mittlerwyli au in Uusgabe fir Erwagseni erschyne un vu Lyt us allne Altersgruppe gläse wäre.

D Autori verzellt d Harry-Potter-Roman us dr Perschpektiv vum Harry, wu d Zauberwält erscht noodnoo chänne lehrt, un mit ihm cha au dr Läser langsam in die Wält yystyyge. Des wird in dr Literaturwisseschaft as "personali Verzellsituation" bezeichnet.

Vor allem dr erscht un dr zwet Band vu dr Reihe hän im änglischsprochige wie au im dytschsporochige Ruum bsunders gueti Kritike iberchuu. Di änglische Zytige "Mail on Sunday" un "Sunday Times" hän d Rowling mit dr Klassiker Roald Dahl un C. S. Lewis vergliche. Dr Stephen King het die Serie e „Erfindig vun ere große Yybildigchraft“ gnännt un het dr Harry Potter in e Zyylete gstellt mit "Huckleberry Finn", "Alice im Wunderland" un "Frodo Baggins". As „Juwel vu dr Abetyr- un Unterhaltigsliteratur“ het dr Wilhelm Ruprecht Frieling die Heptalogii in synere Gsamtbsprächig bezeichnet.

Glychzytig mit em Erschyne vu dr wytere Bänd sin aber au kritischi Stimme lut wore wäg em literarische Niveau. D Fay Weldon het gschribe, ass die Reihe „nit des sej, wu ne Dichter druf gwartet het“, s sej aber „läsbari, nitzligi Alldagsprosa“. Dr Filmkritiker Charles Tayler het gschribe, d J. K. Rowling heb d Wältaasicht vun eme Teenager un ihre Wärch sej „Pop-Trash, wyt ewäg vu dr Kompläxitet vu dr Chunscht“. Dr prominänt amerikanisch Literaturkritiker Harold Bloom het gsait: „Dr Geischt vu dr Rowling isch beherrscht vu Klischees un dote Metaphere.“ D Kritikeri vu dr "New York Times", d Antonia S. Byatt, het het gschribe, s Universum vu dr Rowling sej e „zwotklassigi Patchwork-Wält, intelligänt zämmegschueschteret us Motiv vu allne meglige Chinderbiecher, gschribe fir Lyt mit ere Vorstelligschraft, wu vu Zeichetrickserie, Soaps, Reality-TV un VIP-Bledsinn chunnt“.

Kritisiert wore sin Harry-Potter-Biecher vilmol vu christlich-fundamentalistischen Gruppe, wu in däne Gschichte e Verharmlosig un Verbreitig vu Okkultismus sähn. D Joanne K. Rowling het sonigi Vorwurf aber alliwyl zruckgwise.

Di konservativ katholisch Publizischti Gabriele Kuby schrybt zem Byspel, dr „Harry Potter sej e global Langzytprojäkt zur Veränderig vu dr Kultur. Mit dr Verharmlosig vu Magii dieje Chreft in d Gsellschaft yydringe, wu s Chrischtetum emol iberwunde gha heb“. Noch em Matthias Pöhlmann vu dr Evangelische Zentralstell fir Wältanschauigsfroge schrybt zue däre christlich-fundamentalistische Kritik: „Da gibt es nichts Okkultes hineinzugeheimnissen, Harry Potter ist eine Geschichte über Freundschaft und die Auseinandersetzung von Gut und Böse.“.

D Joanne K. Rowling het gsait, si heb sich vu keim Buech uußer vu "The Little White Horse" (1946) vu dr Elizabeth Goudge (1900-1984) beyyflusse loo. No ihrer Meinig fließt aber „alles in e Roman yy, wu mer emol gläse het“.

Di amerikanisch Chinderbuechautori Nancy Stouffer meint, d Joanne K. Rowling heb fir ihri Wärch Näme, Uusdruck un wichtigi Handligsträng us dr Biecher "The Legend of Rah and the Muggles" un "Larry Potter and His Best Friend Lily" vu dr Stouffer gnuu.

Wu si des gschribe gha het, hän dr US-Verlag Scholastic un Warner Bros. e Chlag gege d Nancy Stouffer yygreicht go feschtstelle loo, ass kei Urheberrächtsverletzige vorlige; d Stouffer het dodruf e Gegechlag erhobe. Dr Prozäss im Septämber 2002 hän Scholastic un Warner Bros. gwunne. Dr Richter het „klari Bewys fir e Betrug vu dr Stouffer“ gfunde. Grund derfir isch d Feschtstelig gsi, ass d Bewysstuck, wu d Stouffer vorglait gha het, deilwyas gfälscht oder manipuliert gsi sin. D Stouffer het nit chenne bewyse, ass vu ihre Biecher iberhaupt e Exemplar vor 2001 verchauft wore isch. D Stouffer isch zuen ere Entschädigung an d Chläger verurteilt wore in ere Hechi vu 50.000 US-Dollar, ihri Gegechlag isch abgwise wore. Si het derno aagchindet, si wett e neje Prozässe aastränge, wel dää nit fair gsi sej.

Vil Lyt hän scho versuecht Parallele zwische dr Harry-Potter-Roman un em Läbe vu dr Rowling härzstelle, nit alli dervu dräffe zue.

S het zem Byspel in dr Nochberschaft vu dr Rowling z Winterbourne, wu si in dr 1970er Johr gwohnt gsi isch, e Bue gee, wu "Ian Potter" gheiße het. Dää het speter bhauptet, är heb as Chind zue dr ängschte Frynd vu dr Rowling ghert un är heb ihri Fantasii aagregt, wel si sich als as Häxe un Zauberer verchleidet gha hätte. Dodedur sej är, dr Ian Potter, s ächt Vorbild fir dr Harry Potter. D Rowling schrybt doderzue uf ihre Website, ass des nit stimme diej un ass si nume no wenig Erinnerige an dää Bue heb.

D Parallele, wu do ufzellt wäre, stammte in dr Hauptsach us eigene Uussage vu dr Rowling:


D Roman sin in 67 Sproche ibersetzt wore, näbe dr große Wältsproche wie Franzesisch, Spanisch, Dytsch, Arabisch, Chinesisch, Japanisch au in alli greßere europäische Sproche, aber au in chleineri Regional- un Minderheitesproche wie Gälisch, Walisisch, Katalanisch, Galicisch, Okzitanisch, Färöisch, Frisisch, Kalaallisut (grönlandischs Inuktitut) un in vili Sproche vu Indie wie Bengali, Gujarati, Hindi, Malayalam, Marathi.

Anne 2002 isch au ne plattdytschi Ibersetzig vum erschte Band ("Harry Potter un de Wunnersteen") im Michael Jung-Verlag uusechuu, ibersetzt vum Hartmut Cyriacks un em Peter Nissen. Im glyche Johr sich au dr zwet Band isch anne as "Harry Potter 2 un de grulig Kamer" uusechuu, ebefalls ibersetzt vum Cyriacks un em Nissen. Die bede hän scho dr Asterix in s Plattdytsch ibersetzt gha. "Harry Potter un de Wunnersteen" git s au as Herbuech, gläse vum Jasper Vogt.

2009 isch e luxeburgischi Ibersetzig vum erscht Band uusechuu, ibersetzt vu dr Florence Berg.

Wältwyt sin vu dr Harry Potter-Biecher meh wie 400 Millione Exemplar verchauft wore. Bis Juni 2007 sin 25,2 Millione Exemplar uf Dytsch verchauft wore. Noch ere Studie vum Märtforschigsinschtitut teleResearch het jede viert Dytsche ab 14 Johr zmindescht ei Harry Potter-Band gläse.

In dr USA lige d Verchaufszahle im drejstellige Millioneberych. Bis Juli 2007 sin in dr USA insgsamt rund 140 Millione Exemplar vu dr sibe Bänd druckt wore. D Erschtuflag vum fimfte Band isch 6,8 Millione gsi, vum zwete Band 10,8 Millione. D Startuflag fir dr letscht Band isch sogar 14 Millione Stuck gsi. S meischt druckt Buech in dr USA isch "Harry Potter and the Sorcerer’s Stone" mit bishär 29 Millione Exemplar (Band 2: 24 Mio., Band 3: 20 Mio., Band 4: 19 Mio., Band 5 un 6 je 17 Mio. un Band 7: 14 Mio.).

D Harry-Potter-Roman sin fascht nyynehalb Johr– vu Dezämber 1998 bis Mai 2008 – durgängig in dr Bestsellerlischte vu dr New York Times gfiert wore. Wel d Verchaufszahle eso hoch gsi sin un di erschte Plätz vu dr Lischt sällewääg alliwyl „blockiert“ gsi sin, isch die Lischt in däre Zyt gänderet wore un d Chinderliteratur isch in e eigeni Lischt uusglageret wore

Wel d Ibersetzige in dr Regel speter erschine sin wie s Orginal, sin vili änglischsprochigi Uusgabe au in andere Länder verchauft wore. Zem Byspel isch dr fimft Band as erschts änglischsprochig Buech in d Bestsellerlischte z Frankrych chuu.

Viil Fans hän au scho vor em Erschynigsdatum vu dr offiziälle Ibersetzige eigeni Ibersetzige im Internet vereffentligt. D dytsch Gmeinschaft "Harry auf Deutsch" het e baar Biecher ibersetzt, di ferige Ibersetzige stehn aber us urheberrächtlige Grind nume dr Mitglider z Verfiegig, wu dra mitgschafft hän.

D Joanne K. Rowling het bishär meh wie 570 Mio. brit. Pfund as Autorehonorar verdient. Zyter anne 2004 giltet si noch eme Forbes Magazine ss Dollar-Milliardäri un het sogar di britisch Chenigi Elisabeth II. an Rychtum ibertroffe.

Bsundersch noch em Erschyne vum sibte Band sin z China greßeri Mängine vu nit-autorisierte Raubdruck uf dr Märt chuu.

Z Dytschland het "Harry Potter und die Heiligtümer des Todes" anne 2007 zämme mit "Tintentod" vu dr Cornelia Funke d Märtzahle bi dr Chinder- un Jugedbiecher um 24 Prozänt gsteigeret.

Die sieben Bände des Zyklus entsprechen Harry Potters sieben Schuljahren in Hogwarts.
Di sibe Bänd vum Harry Potter-Zyklus. Alli sin scho uf Dytsch erschine:

Anne 2001 sin vu dr Joanne K. Rowling zwei Minibiechli erschine zuegunschte vu dr Hilfsorganisation Comic Relief:

Anne 2008 isch e Biechli uusechuu, wu scho ei Johr vorhär in handgschribene Exemplar versteigeret woore isch:

Warner Bros. het sich scho frie alli Filmrächt an dr Buechreihe gsicheret un het zyter 2001 bal all Johr e neje Film produziert. Bis jetz (Stand Juli 2009) sin di erschte segs Bänd verfilmt wore. D Hauptrolle vu dr Film spile dr Daniel Radcliffe (Harry), d Emma Watson (Hermione) un dr Rupert Grint (Ron). Wel dr "Richard Harris", wu in dr erschte zwe Film dr Dumbledore gspilt het, anne 2002 gstorbe isch, het ab em dritte Film dr "Michael Gambon" die Rolle ibernuu. D letscht Band isch in zwee Deil verfilmt wore.


In dr Lischt vu dr erfolgrychschte Film ghere d Verfilmige zue dr erschte 32 Plätz. Si hän zämme iber 6,3 Milliarde US-Dollar yygspilt.

D Harry-Potter-Roman sin in e baar Sproche uugchirzt as Herbuech vereffentligt wore.

Uf Änglisch isch zem eine ne Herbuechfassig fir dr britisch zem andere eini fir dr amerikanisch Märt produziert wore. S britisch Herbuech isch vum Schauspiler Stephen Fry gsproche wore, di US-amerikanisch Fassig vum Jim Dale.

Uf Dytsch het dr "Hörverlag" zwo Fassige produziert:

Zwische 1999 un 2008 sin d Herbiecher erschine, wu vum Rufus Beck vordrait wore sin, mit eme Verchaufsergebnis, wu im Herspilberych eimolig isch. Di erschte vier Bänd sin iber 300.000 Mol verchauft wore un doderfir mir dr "Platin-Schallplatte" uuzeichnet wore. D Herbiecher, wu vum Rufus Beck gsproche wore sin, sin au di erschte gsi, wu in ere mp3-Version uusechuu sin.

Im Merz 2009 sin alli sibe Harry-Potter-Roman uußerdäm in ere Herbuechfassig erschine, wu anne 2003 vum Felix von Manteuffel gsproche wore isch.

Wyteri Uuszeichnige, wu d Herbiecher iberchuu hän:

Videospiel vu Electronic Arts, wu an d Harry-Potter-Gschichte aaglähnt sin, git s fir vil Plattforme, zem Byspel Windows, Mac OS X un alli gängige Spilkonsole. S erscht Spil mit em Titel "Harry Potter und der Stein der Weisen" isch anne 2001 für PC, Mac un PSX erschine. S handlet sich doderby um e gängig Action-Adventure mit magische Kämpf un e baar Bäse-Flugyylage. S zweit Spil behandlet d Gschicht vum zwete Band "Harry Potter und die Kammer des Schreckens" un böut uf em Syschtem vum erschte Deil uf, isch aber schwiriger un het besseri Soundeffäkt. Zem erschte Mol git s Spil fir d PlayStation 2 un dr Gamecube. Anne 2003 sin d Spil "Quidditch Worldcup" un e Remake vum erschte Deil fir d Xbox un anderi dert gängigi Next-Generation-Konsole (z. B. PlayStation 2) erschine. Dr dritt Deil isch 2004 uusechuu un het e baar Nejerige gha. Dr viert Deil isch im Novämber 2005 erschine fir PC un alli aktuälle Spilkonsole. S isch dr erscht Deil, wu mer cha mit andere Spiler zämme spile, mer cha derfir aber nimmi dur s Schloss un s Umland laufe. Dr fimft Deil "Harry Potter und der Orden des Phönix" isch im Juli 2007 fir PC erschine un alli zue däre Zyt gängige Konsole wie z. B. Playstation 3, X-Box 360 un Nintendo Wii. Im Gegesatz zum vierte Deil isch d Megligkeit zum mitenander spile wider abgsetzt wore, un s Schademodäll isch ganz ewäggloo wore. Gänderet wore isch vor allem s Zaubermodäll, ass dr Spiler jetz mit dr Muus, dr Wii-Färnbedienig oder ere andere Bedienyyrichtig d Zaubersprich muess noozeichne. Dr segst Deil "Harry Potter und der Halbblutprinz" isch im Juli 2009 fir PC erschine, fir d Playstation 3 un d X-Box 360. In däm Deil muess dr Spiler bi Quidditch-Spil mitmache, wun er dur verschideni Stärn muess fliege, Zaubertränk im Chessel zämmemische un mit Duell fertig wäre, wu s Schademodäll wider yygfiert wore isch.

Im Johr 2001 het di dänisch Spilzyygfirma Lego zum Kinostart vu dr Verfilmig vum erschte Band e Harry-Potter-Produktserie uf dr Märt brocht. Zue däre ghere Handligsschauplätz, wu mit Legostei no dr Film modelliert sin, zem Bypel d Hitte vum Hagrid, dr Hogwarts-Express, s Schiff vu dr Durmstrangs, einzelni Ryym us Hogwarts un s ganz Schloss im Chleiformat, derzue d Hauptpersone as Spilfigure.

Zum Kinostart vu jedere Verfilmig het Lego zyterhär neji Modäll uusebrocht. Derzue sin au anne 2001 un 2002 speziälli Harry-Potter-Versione vum PC-Programm "LEGO Creator" uusechuu, wu mer cha virtuälli Lego-Wälte im Computer dermit böue.

Am 31. Mai 2007 hän Warner Bros. Entertainment Inc. un Universal Orlando Resort aagchindet, ass si ne Harry-Potter-Themepark "The Wizarding World of Harry Potter" ( „D Zauberwält vum Harry Potter“) wän yyrichte. D Joanne K. Rowling un de Stuart Craig, dr Set-Designer vu dr Harry-Potter-Verfilmige, sin mityybezoge. Vum Craig stamme d Entwirf fir dr Park. D Böuarbete hän Ändi 2007 aagfange. Am 18. Juni 2010 isch dää Themepark offiziäll ufgmacht wore. .

Am Yygang vum Park het s e noobildeti Version vu Hogsmeade, am Änd d Burg Hogwarts. As Attraktione het s zem Byschpel e Doppel-Achterbahn mit Namme "Dragon Challenge", e Familieachterbahn mit Namme "Flight of the Hippogriff" un "The Forbidden Journey", e Fahrt, wu d Bsuecher dur vil realistischi Szene us dr Film un dr Biecher fiert, mitsamt em Flohbulvernetzwärch, eme Dracheaagriff, dr Geißel-Wyyde (Whomping Willow) un eme Quidditch-Match. S git au ne Huffe Läde, wu no Läde us dr Biecher gnännt sin un wu mer cha Suvenirs yychaufe oder ässe un drinke, zem Byschpel "Honeyduke", "Ollivander's", "Zonko's joke shop" oder "Three Broomsticks".

E Parodii uf d Harry-Potter-Roman isch im Johr 2002 vum Michael Gerber unter em Titel "Barry Trotter and the Unauthorized Parody" vereffentligt wore, uf Dytsch 2003: "Barry Trotter und die schamlose Parodie".2004 un 2006 sin zwe wyteri Dail erschine: "Barry Trotter and the Unnecessary Sequel" ("Barry Trotter und die überflüssige Fortsetzung") un "Barry Trotter and the Dead Horse" ("Barry Trotter und der unmögliche Anfang").

Vum Arnd Böhm isch d Comicparodii "Harald und das Zauberportal" erschine.

Anderi Parodie sin ze, Byspel:

E filmischi Harry-Potter-Parodii isch s TV-Special "Berndi Broter und der Kasten der Katastrophen" mit dr Chinder-TV-Figur "Bernd das Brot" vu 2003.

Au in dr Zeichtrickserie "Die Simpsons" un au im Kinofilm "Die Simpsons – Der Film" wird Harry Potter in e baar Szene parodiert.

Uf Chinesisch isch anne 2002 s nit-autorisiert Buech "Harry Potter and Bao Zoulong" (chin. 哈利波特与豹走龙, Hanyu Pinyin: "Hālì Bōtè yǔ Bào Zǒulóng") erschine. D Joanne K. Rowling het des Buech chenne grichtlig verbiete loo. Im glyche Johr isch z China au no "Harry Potter and the Porcelain Doll" uusechuu.

Z Indie isch 2003 dr Roman "Harry Potter in Calcutta" vum bengalische Autor Uttam Ghosh erschine. Au des Buech het d Rowling verbiete loo.

"Tanja Grotter" (russ. Таня Гроттер) isch e Romanserie vum russische Autor Dmitri Jemez, wun er as „kulturelli Antwort uf Harry Potter“ bezeichnet het. Au gege des Wärch hän d Joanne K. Rowling un Warner Bros. rächtligi Schritt yygleitet. E blanti niderländischi Ibersetzig vu "Tanja Grotter und der Magische Kontrabass" isch anne 2003 grichtlig verbotte wore.

Wäg em große Erfolg vu "Tanja Grotter" isch z Russland anne 2002 mit "Porri Gatter" e zwoti Romanserie aagfange wore as Hommage an Harry Potter.

Näbe däne kommerziäll uusgrichtete un zem greschte Deil verbottene Plagiat git s vor allem im Internet e großi Zahl vu nit-kommerziälle Gschichte, wu vu Fans gschribe wore sin (Fan-Fiction).

In d Schlagzeile isch Warner Bros. Ändi 2000 grote, wu si Brief gschribe hän an Betryber vu Fansyte, wu si däne ne Verletzig vu Markerächt vorgworfe hän. D Verbruucher deete verwirrt wäre dur Domainnäme wie "harrypotterguide.co.uk", wäge däm sin d Besitzer vu däne Domainnäme ufgforderet wore, ihri Domains an Warner Bros. z ibertrage. Zem Deil sin die Schrybe au an Chinder un Jugedligi grichtet gsi. Si hän e große Ufschrej in dr Effentligkeit verursacht un sin d Ursach gsi fir d "Potterwar-Kampagne". Warner Bros. het derno aagee, d Brief seje in dr Hauptsach an Domainbsitzer gange, wu Harry Potter hän welle gwerblig uusnutze. Am Änd het Warner Bros. die Forderige zruckzoge.

Mittlerwyli vergit d Joanne K. Rowling uf ihre Webiste in regelmäßige Abständ e "Fan-Site Award", e Uuszeichnig fir Fansyte.

Dr groß Erfolg vu dr Harry Potter-Biecher het zuen eme starke Ufschwung fir Fantasy-Roman fir Chinder- un Jugedligi gfiert. Vilmol sin die Roman mit Harry Potter vergliche un au dra gmässe wore. Doderzue ghere zem Byspel "Artemis Fowl" vu dr Eoin Colfer oder "Molly Moon" vu dr Georgia Byng; uf Dytsch zem Byspel "Laura und das Geheimnis von Aventerra" un d Fortsetzige derzue vum Peter Freund oder "Merle und die fließende Königin" vum Kai Meyer. Inhaltlig hän die Biecher mit Harry Potter nyt meh z due uußer ass d Entwicklig vu Jugedlige in ere fantastische Wält gschilderet wird.

Sonigi Biecher het s au scho vor Harry Potter gee, zem Byspel d Trilogii "His Dark Materials" vum Philip Pullman, wu dr erscht Band "Der goldene Kompass" anne 1996 erschine, ei Johr vor Harry Potter.




</doc>
<doc id="15057" url="https://als.wikipedia.org/wiki?curid=15057" title="Gotisches Alphabet">
Gotisches Alphabet

S gotische Alphabet isch d Schrift wo de Wulfila, de erschti Bischof vo de Gote erfunde het, um d Bible i s Gotische z öbersetze. Er het as Vorlag s Griechische Alphabet gnoo und da mit latinische Buechstabe und Ruune ergänzt. Nochem griechische Vorbild het er jedem Buechstabe e Name gee, wo zum Tail mit de Ruunenäme öberistimet. Zudem het jede Buechstabe nochem griechische Vorbild e Zaalewert, demit me au het chöne Zaale ufschriibe.

"Hiwiis: S Sternli * zaigt aa, as die Wörter i de öberlifrete gotische Text nöd vorchömed und drum die Form, wo aggee werd, nume erschlosse isch."



</doc>
<doc id="15069" url="https://als.wikipedia.org/wiki?curid=15069" title="Bezirk Olten">
Bezirk Olten

De Bezirk Oute im Kanton Soledurn erstreckt sich uf d Stadt und Umgebig vo Oute. Er ghört zu de Amtei Oute-Gösge, isch 80,60 km² gross un zellt 50'513 Iwohner (Ende 2006).

D Stadt und de Bezirk Olten verwände s gliche Wappe.

<div style="padding:1em 20px 1em 20px; color:#000000;text-align:left;">


</doc>
<doc id="15083" url="https://als.wikipedia.org/wiki?curid=15083" title="Thomy Widmer">
Thomy Widmer

De Thomy Widmer (* 15. Juli 1962) isch en Schwyzer Artischt und de Erfinder vo de populäre Chinderfigur Murmi. Bekannter isch er drum unter Geri S. Gwonder, em Name, wo er i de "Murmi News" und in “Murmi´s Abenteuer” treit.

De Thomy Widmer chunnt us Oberentfälde. Nach de Kantonsschuel (Typus D - neui Sprache) het er in St. Galle Betriebsökonomie schtudiert. De Widmer isch zum Multitalent worde und hat agfange, mit verschidnige Programm uufzträte - Füürschlucker, Living Doll, Schlangemänsch, Ballonmodullör, Stelzenries und so wiiter. Er isch es Mitglied vo de Gauklergruppe Pajazzo gsi. 
Anderersiits het er vili Aläss i jedere Grössi organisiert, für Firme und privati Persone. 

Sini Motivation, als Produzänt, Dreibuechautor und Darschteller für sini Murmi-Sändige z´schaffe, isch en grossi, tüüfi Freud und Luscht am Läbe. Er bezeichnet sich als optimistische Mänsch und glaubt as Gueti. Bym verfasse vo jedem Dreihbuech versucht er immer, d´ Wält us de unverdorbene Optik vo mene Chind z´ betrachte und die in Murmi ine z´ projeziere.

Läbeslauf vom Thomy Widmer uf creativio.at bgruefe am 4. Mai 2012


</doc>
<doc id="15084" url="https://als.wikipedia.org/wiki?curid=15084" title="Grossbritannien">
Grossbritannien

Grossbritannie chan folgendes bedüüte:
Lueg au:


</doc>
<doc id="15089" url="https://als.wikipedia.org/wiki?curid=15089" title="Irmin">
Irmin

De Irmin und de Saxnot sind zwee altsächsischi Götter gsii, wo vo gwüssne Forscher mitem Gott Ziu (altsächs. *Tiu; de Name isch aber niene öberliferet!) gliichgsetzt werdet. Aber au anderi Düütige sind mögli.

De "Irmin" werd nume vom Mönch Widukind vo Corvey gnennt, im Zämehang mit de Zerstörig vode Irminsul. De Widukind maint, as de "Hirmin" mitem griechische Gott "Hermes" und em römische Gott "Mars " gliichgsetzt werde cha. Well de Mars de Chrieggott isch, werd agnoo, as de Irmin e Form vom *Tiu gsii si chönnt. Sproochlich entsprecht em de nordischi Göttername "Jörmunr", wo ann vo de vile Näme vom Gott Odin isch. Drum isch au e Gliichsetzig mitem altsächsiche Gott Wodan mögli. De Name bidütet "gross, universell". Well die Stell bim Widukind verworren isch, werd de Irmin vomene Tail vo de Forscher as unechte Gott bitrachtet.

Wenn im Hildebrandslied de Hiltibrant rüeft: "wettu irmingot ... obana ab heuane" (I wiise de Gross-Gott obe vom Himel"), denn isch dodemit woll scho de christlichi Gott gmaint.

Im altsächsische Taufglöbnis hend die noibecherte Sachse irne alte Götter "Uuoden, Thunaer endi Saxnote" müese abschwöre. I de Stammtafle vode Könige vo Essex z England, isch de "Seaxneat" de Soo vom Wóden und somit chaner as de Stamvatter vode Sachse aglueget werde. Sin Name bedütet entweder "Gnoss vode Sachse" oder au "Schwertgnoss", denn en Sax isch d Bezaichnig för e Churzschwert. Somit werd e Gliichsetzig mitem Chriegs- und Stammesgott *Tiu woorschinli.

Vertreter vom Drai-Funktione-System vermuetet aber, as de Saxnot a de dritte Funktion aghöri und drum ehner e Fruchtbarkaitsgott gsii si mues.




</doc>
<doc id="15092" url="https://als.wikipedia.org/wiki?curid=15092" title="Meditation">
Meditation

Meditation (lat. meditatio "Noodenke", au "Sich zu de Mitte zentriere") isch e Methode um sich z Beruige und z Sammle. Si werd i villne Kulture und Religione praktiziert um sich spirituell z entwickle. Im Buddhismus ghört si zu de zentrale religiöse Praxis, isch aber au im Hinduismus zimli wichtig. E Meditation cha natürli au usserhalb vonere religiöse Iistelig erfolge.

Im Mittelalter het mer i de christliche Chlöster unterschide zwüschet de Meditation ("meditatio" : gegeständlichi Bitrachtig) und de Kontemplation ("contemplatio" : gegestandsfraiji Bitrachtig). Meditation spilt au hüt no i de Exerzitie vom Ignatius vo Loyola, em Begründer vom Jesuiten-Orde, e wichtigi Role.

Zum meditiere werd empfole, as mer sich e ruigs Plätzli suecht, wo nöd z chalt und nöd z haiss isch und möglichst frai vo Insekte. De Platz mues suber sii und au ordentli iigrichtet, am beste schlicht und aifach. Au de Mensch wo meditiere will, sött sich vorene wäsche, demit er körperlich rain isch. Denn setzt er sich inere agneme Stelig uf de Bode, wobi natürli au e Chüssi brucht werde cha. För Afänger isch de Schniidersitz guet gaignet, fortgschrittni und beweglichi Lüt sitzed au im Halblotus oder im Lotussitz ane, wobi si druf achtet, as d Chnüü de Bode berüeret. Wichtig isch, as mer kan Buggel macht sondern uf e gradi Wirbelsüüli achtet. Mensche mit Ruggeproblem chönet au ufenen aifache Stuel oder e Taburettli sitze. Wichtig isch, as si barfuess sind und mit de Füess en guete Bodekontakt machet. Da isch e Zaiche dodeför, as mer nöd Weltflucht betribe möcht oder in Himel ue schwebe will, sondern de Gwünn vonere guete Meditation i üsi Welt useträge. D Chlaidig wäred de Meditation söll möglichst liecht und agneem sii; engi Chlaidig gelt as ugaignet, do si d Energie hemme cha. Us dem Grund werd au empfole Schmuck us Metall abzlege. Vo Vortail isches, wemmer kan volle Buuch het und vor de Medidation e Glas Wasser oder e Tasse Tee trinke tuet. D Zit isch nöd so wichtig, die maiste Lüt bevorzuget d Zit vom Suneufgang und Suneuntergang. Natürli muemer sini Mitbewohner bitte, as si aim nöd störet und Handy ghöret scho gär nöd in en Ruum, wo meditiert werd. Meditiere chamer elai oder au i Gruppe.

Nochdem mer sich anegsetzt het und sich körperlich entspannt het, schlüsst wer möcht d Auge und tuet bete oder sprecht sis Mantra. Da isch en Satz wie "Gott isch Schutz!" oder "Om, namo Bhagavate!" oder "De Buddha isch de Weg!", je noch religiöse Aschauig wo mer het. Jede Mensch cha sis aigne Mantra wääle oder es werd aim vo sim Lehrer ggee. Lüt wo nöd religiös sind, sötet es Mantra ussueche, wo Fride und Mitlaid för d Mitmensche forderet, wie zum Bispil: "Fride allne Wese!" Mantra wo egoistisch uf di aigni Person grichtet sind, hend am afang au e positivi Würkig, chönet aber spöter zumene schwere Hindernis werde. S Zil vode Meditation isch nöd sis aigne Ich z stärche oder e rabiats Selbstbiwusstsii azträniere, wie s hüt gern gmacht werd, sondern sini aigni Mitti z finde um innere Fride und inneri Rue z entwickle, zum Wool vo allne Mensche und Wese uf dere Welt.

Nochem Gibet beruigt mer zerscht sini Emotione, wie Ärger, Hass oder au öberschwenglichi Froid und denn fangt mer a sini Gedanke z beruige. Da isch schwirigste för westlichi Lüt, do mer ständig an alem umhirne tüend. Die aifachst Methode isch, me kozentriert sich uf s Schnuufe. Me schnuuft langsam ii und denn langsam uus und achtet ständig uf de Schnuuf. Spürt mer en Schmerz, zum Bispil im Rugge oder i de Chnüü, wa bi Aafänger normal isch, konzentriert mer sich uf de Schmerz, ohne de z verurtaile oder dröber z flueche. Wer sini Gedanke öberhopt nöd beruige cha, cha die ganzi Zit au bete oder ane agnems Grüüsch denke, wie s Ruusche vom Meer. Vill Lüt bruchet denn au sognennti Meditationsmusig zum meditiere.

Isch me mit de Meditation fertig, tuet me nomol bete und wer beweglich isch, cha mit sinere Stirn churz de Bode berüere. För Aafänger werd empfole, nöd mee as zwanzg Minute im Tag z meditiere. Güebti Lüt meditiered täglich ai Stund oder no mee.

Nochere guete Meditation füelt mer sich ruig und uusgliche und spürt en Fride. Meditation cha aber au negativi Folge ha. Wer feststellt, as er sich noch de Meditation nöd besser füelt, söt e Pause mache. Nöd selte chunts vor, as Lüt, wo oni Lehrer meditiered, afönd öbermässig lang meditiere, wenns merket, as d Meditation ene guet tuet und wunderet sich denn, wenn s plötzli zu unagneeme Erschinige chunnt, wie Schwindel, allgemains Uuwoolsii oder Gfüelsusbrüch. Dem sait mer uf Englisch "overmeditation" (Öbermeditation). Vor de Iinaam vo Droge weler Art au immer, cha nu abgroote werde. Am Aafang söll da zwor au zu positive Würkige füere, aber schnell verfangt mer sich denn imene Strudel, wo am nüme loslot. Zudem isch e Betoibig bestimmt kai Erwitterig vom Biwusstsii, wie gwüssi Lüt gern bhoptet. De Buddhismus leent den au klar de Gebruch vo jegliche betoibende Mittel ab, au Alkohol.

Witeri Forme sind "Gehmeditation": Me wäält sich zum Bispill zwee Bömm us, wo velicht föfzg Schritt usenand sind und lauft denn immer hin und her und hin und her. Lüt wo aifach nöd rüebig do sitze chönt, chönet au Hatha Yoga, Tai-Chi oder Tanzmeditation mache. Im Buddhismus verbraitet isch no d "Betrachtig". Me luegt aifach möglichst lang en Gegestand a, zum Bispil en Stuel, oder e Cherze oder sis Esse und beobachtet, wa för Gedanke und Gfüel da i aim uslöst, oni as mer e Urtail bildet. Inneri Bitrachtig richtet d Achtsamkait uf en Gedanke oder e Vorstellig und werd am beste wäred de Sitzmeditation praktiziert. 

Hüt tauchet i de esoterische Literatur immer me noiji Forme vo Meditatione uf, wie zum Bispil die "Transzendentali Meditation (TM)".



</doc>
<doc id="15094" url="https://als.wikipedia.org/wiki?curid=15094" title="Mantra">
Mantra

E Mantra (Sanskrit: मन्त्र mantra "m./n.") isch e hailigi Silbe, en hailige Vers oder e Gibet i östliche Religione, so im Hinduismus, em Buddhismus oder Sikhismus. Si werdet i de Regle e bestimmti Azaal mol widerholt, oder au beliebeig villmol. D Öberliferig vo gwüssne Mantra werd ghaimbhalte, do me glaubt, ass si em Rezitator groosi magischi Chräft gend oder schädlich sind, wemer si falsch rezitiert. Anderi Mantra sind för all Lüt zuegänglich.

S wichtigste Mantra isch d Silbe Om oder Aum (ॐ auṃ, oṃ), wo i de indische Schrift en aignigs Zaiche het. Die Silbe het de Gott Brahma as ersts Usgsproche und drus use isch die ganzi Schöpfig entsande. Die Silbe het nünt z tue mitem christliche Wort "Amen".

S Mantra So-ham (सोऽहं , so'haṃ) tuet jede Mensch unbewusst ständig dur s Iischnufe und Uusschnufe widerhole und bedütet "Er isch Ich", da maint, as Gott i jedem Mensch wont und jede Mensch wont i Gott.

S Mantra Oṃ namo Bhagavate Vāsudevāya ("Om, Verehrig em Erhabene Vasudeva") isch en Aaruef an Gott Krischna.
S bekanntisti hinduistischi Mantra im Weste isch s Mahamantra ("s Gross Mantra") vo de Hare Krishna. Es stammt us de Kali-Santarana Upanischad und isch im 16. Joorhundert vom Caitanya (1486-1533) i ganz Indie bekannt worde, well er und sini Jünger dör s Land graist sind und ständig da Mantra gsunge hend. Wer s Mahamantra immer wider singt, erweckt d Liebi vo Krischna. Da Mantra cha nöd aidütig öbersetzt werde. De Rama isch wie de Krishna e Form (Avatar) vom Gott Vishnu und Hare het nu e symbolischi Bidütig.

S Schantimantra ("Frides-Mantra") söll d Aitracht zwüschet em spirituelle Schüeler und sim Lehrer stärche und isch scho i de Katha Upanishad öberliferet:

S bekanntisti buddhistische Mantra isch s Schutzmantra vom Avalokiteschvara. De Dalai Lama gelt as Inkarnation vo dem, drum isch es au sis Mantra. Da Mantra isch ka rains Sanskrit. Es lutet:

Immer me bikannt im Weste werd s Mitlaidstantra vode Göttin Tara. Aber tibetischi Mönch und Lehrer rootet ab, da Mantra z bruuche, wemer nöd richtig iigfüert worden isch, wells sus zu negative Uuswürkige chöm.


</doc>
<doc id="15095" url="https://als.wikipedia.org/wiki?curid=15095" title="Wessobrunner Gebet">
Wessobrunner Gebet

S Wessobrunner Gibet isch di moderni Bezaichnig vomene althochdütsche poetische Denkmol. Es stoot imene Buech vom Chlooster Wessobrunn, befindet sich hüt aber i de Bayrische Staatsbibliothek z Münche (Signatur: Clm 22053, III).

De mit "de poeta" ("vom Dichter") betitleti althochdütschi Text isch um 810 im bayrische Dialekt ufgschribe worde, zaigt aber altenglischi Spuure. S Gibet cha i drai Tail glideret werde. De erst Tail isch i Stabraim verfasst und beschribt d Welt, bevor si entstanden isch. De sproochlich Stiil und de archaischi Wortschatz, aber au de Vergliich mit de Edda dütet druf hii, ases sich um e germanischi haidnischi Vorstelig handlet cha, wo denn im zwaite Tail christlich ergänzt werd. De zwait Tail bestoot au us Stabraim, isch aber recht holprig und uugüebt. De dritti Tail isch denn e Gibet in Prosa. Im erste Tail sind laider zwai Wörter vergesse ggange.

E bsundrigs Merkmol vo dem Text isch, as d Vorsilbe ga- mit de Sternrune gschribe worden isch und för s Wort "und" werd angelsächsische Zaiche bruucht.

Muspilli




</doc>
<doc id="15097" url="https://als.wikipedia.org/wiki?curid=15097" title="Gebet">
Gebet

S Gibet dient emene Mensch dezue, sich an Gott oder ane Gotthait zwende und isch e wichtige Bestandtail vo allne theistische Religione. Es cha sich debi um Loob und Priis, Dank oder e Bitt, um en Hilferuef oder au e Chlaag handle. E Gibet cha dihai im gschlossne Chämmerli betet werde oder gmainsam i de Öffetlichkait, es cha nume denkt, gflüsteret, gsproche oder gsunge werde. Es cha spontan erfunde werde oder e traditionel öberliferets Gibet sii.

Die wichtigste Gibet im Christetum sind s "Vaterunser" und bi de Katholike s "Ave Maria", im Islam isch es die erst Sure, d "al-Fatiha". Dr Muslim muess fümfmol am Dag si Arbet underbräche für zum bäte. D Gebät wärde immer uf Arabisch gsait. D Jude bäte dreimol am Dag, sowohl d Manne wie d Fraue: am Morge s "Schaharit", am Nomiddag d "Mincha" und z Obe dr "Maariv". D Manne hai immer ä Huet oder ä Chappe a, und binde sich bim "Schaharit" Gebätsrieme, "Tefillin", um d Ärm und wickle sich in ä Gebätsschal, a "Talit", ii. S Gebät "Schma Israel", wo d Essänz vom Judedum zum Inhalt het, wird am Morge und z Obe, aber au zu vile andere Ziite und us verschiidnige Gründ, wie vor emä Märtyrium, as Glaubensbekenntnis gsait: "Los zue Israel! Dr Herr isch di einzig Gott. Und du söllsch Gott us ganzem Härz lieb ha, mit dr ganze Seel und alle diine Chreft, und di Nöggscht wie di sälber." Die orthodoxe Jude bäte immer uf Hebräisch, die reformierte au in ihrer Umgangsschbroch.
Im Hinduismus und Buddhismus werd mee Wert uf Mantra glait, wone änlichi Funktion hend.



</doc>
<doc id="15098" url="https://als.wikipedia.org/wiki?curid=15098" title="Fatiha">
Fatiha

D Fatiha (arabisch: الفاتحة, al-Fātiḥa: "d Eröffnig") isch die erst Sure im Koran und isch s wichtigste Gibet vo de Muslim und wird am Afang vo jeder "rak'ah" (Gebätsrunde) gsait und au wenn mä es Grab bsuecht. Wie alli heilige muslimische Teggscht wird si nume uf Arabisch rezitiert. Si het siibe Värs und in dene wird d Allmacht vo Gott und si Barmhärzikeit bezüügt und um d Füehrig vo Gott bittet. Si isch in dr Funktion as Glaubensbekenntnis em jüdische "Schma Israel" odr em chrischdlige Vaterunser ähnlig.


</doc>
<doc id="15100" url="https://als.wikipedia.org/wiki?curid=15100" title="Kernel">
Kernel

In dr Informatik isch dr Kernel z Herzstuck vo da meischta Computerbetriebssyschtem. Zu sina Ufgaba ghört, d Ressourca vom Rechner z verwalta und d Kommunikation zwüscha dr Hardware und dr Software z ermöglicha. Als a Basiskomponenta vomana Betriebssyschtem stellt dr Kernel uf tüüfschter Ebeni an Abstraktionsschicht für d Ressourca (speziell Arbetsspeicher, Prozessora und Iigabe/Usgabe-Grät) zur Verfüagig. Dia Schicht wird vo dena Komponenta verwendet, damit sie ihri Funktiona erfülla könnd. Dr Kernel verwaltet dr Zuagriff uf dia Ressourca üblicherwiis dur Interprozess-Kommunikation (IPC) und Syschtemufrüaf (engl. system calls).

All dia Ufgaba werden vo verschiedana Kernel au uf an unterschiedlichi Art erledigt, je noch Ufbau und Implementation. Während an monolithischa Kernel probiert, die Ziel z erreicha, indem er alla Programmcode im glicha Adressberiich usfüahrt, zum d Leischtig vom Syschtem verbessera, laufend d Dianscht vomana Mikrokernel stattdessa hauptsächlich uf Benutzerebeni (engl. user space), was wiederum d Wartig und d Modularität vom Code verbesseret. As exischtieren au verschiedeni Usprägiga zwüscha dena beida Extrem.

Dia meischta Betriebssyschtem basieren uffem Kernel-Konzept. D Exischtenz vomana Kernel isch di natürlich Konsequenz drvo, as Computersyschtem als a Serie vo Abstraktionsschichta ufzbaua, wobi jedi Schicht uf da Funktiona vo dr nögschtunterschta Schicht basiert. Us dera Sicht isch dr Kernel einfach dr Nama woma dera Abstraktionsschicht git, wo an tüüfschter Stell uf dr Hardware sitzt, aber no in Software implementiert isch. Zum uf an Kernel könna verzichta, müassti ma z ganza Syschtem so ufbaua, dass ma kei Abstraktionsschichta verwenda wür; das würdi dr Syschtemufbau so fescht komplizierter macha, dass ma nur no di eifachschta Syschtem mit vernünftigem Ufwand könnti implementiera.

Was hüt meischtens als "Kernel" bekannt isch, hät früaner au Nukleus (engl. Nucleus) oder Kern (engl. Core) gheissa (Allerdings isch dr Begriff "core" au amol für dr Hauptspeicher vomana Computersyschtem verwendet worda, bsunders wil früahi Computer a spezielli Art vo Speicher namens "core memory" brucht hän.)

D Hauptufgab vomana Kernel isches, d Ressource vomana Computersyschtem z verwalta und anderna Programm dia Resourca zur Verfüagig z stella. Normalerwiis bestönd dia Ressourca us:

An Kernel stellt normalerwiis au Methoda für d Interprozesskommunikation (IPC) und Synchronisation zwüscha Prozess zur Verfüagig.

An Kernel kann sönigi Funktiona selber implementiera oder sich uf eina vo da andara Prozess verloh, wo dia da andara Prozess wiederum verfüagbar macht. In somana Fall muass dr Kernel aber Mittel zur Verfüagig stella, wia sich die Prozess unteranand per IPC dia entsprechenda Dienst freigäh könnd.

Zu guater letscht muass an Kernel da laufenda Programm a Methoda gäh, zum Aforderiga für dr Zuagriff uf dia Funktiona z stella.



</doc>
<doc id="15101" url="https://als.wikipedia.org/wiki?curid=15101" title="Lachyoga">
Lachyoga

De Lachyoga (Hasya-Yoga oder au Yogalache) isch e moderni Form vom Yoga, wo mer aifach oni Grund lache tuet. Die Lachüebige werdet kombiniert mit Deen- und Atemüebige und Pantomimik, wo zum Lache areget. S Ziil vom Lachyoga isch, as de Mensch öber en afänglichs künstlichs Lache zumene echte Lache chunt, wo denn bifraie söll.

D Technik vom Lachyoga isch vom Wüsseschaftsschurnalist Norman Cousins i Selbstversüech oni Hilf vo Laborratte entwicklet worde.
De indischi Arzt Madan Kataria vo Bombay het die Lachüebige vom Cousins mit traditionelle Yogaüebige kombiniert und denn 1995 de ersti Lachklub gründet. Hüt, im Joor 2007, gits me as 5000 derig, und d Lachyoga-Biwegig fiiret jede erst Sunntig im Mai de Weltlachtag.

Bim Lachyoga tuet mer lache, oni as mer Witz bruucht, denn Theorii vom Kataria sait, as d Würkig vom Lache unabhängig vom Uuslööser isch. Drum bruucht mer nöd umbedingt Humor, um Lachyoga z träniere. Dodemit isch Lachyoga bsundrigs au för Lüt us nördliche Braitegraad gaignet. I de Gruppe bildet sich den sowiso e Dynamik, wo echts Lache ufchunt und sich verbraite tuet.

D Verfechter vom Lachyoga erkläret miteme Lächle, ass de Lachyoga, well me nöd gliichzitig Lache und Denke chöni, e positivi Würkig uf de Gaist uusüebi und so, änlich wie d Meditation, zunere gaistige Entspanig füeri.

D Ergebnis vode Lachforschig oder Gelotologi seget, as Lache s Woolsii staigeret. Zudem werdet dor echts Lache Substanze aktiviert, wo entzüngigshemmend sind und Schmerz stilet, Stresshormönli werdet abbaut und s Immunsystem gstärcht. Zudem werd de Suurstoffuustuusch im Hirni stärcher, d Atmig verbesseret, de Herzchraislauf i Schwung broocht und ganz allgemain de Stoffwechsel agregt. Die Resultat sind umstritte, vermuetli stecket do e paar technokratischi Lachmuffel dehinter, denn jede wo gnueg lacht, waiss as Lache gsund isch.




</doc>
<doc id="15103" url="https://als.wikipedia.org/wiki?curid=15103" title="Weltlachtag">
Weltlachtag

De Weltlachtag werd all Joor am erste Sunntig im Mai gfiiret und isch vode Yogalachbiwegig iniziert wore. Die Biwegig bistoot hüt us öber 5000 Lachklüb.

Is Lebe gruefe worden isch de Weltlachtag vom indische Dokter Madan Kataria, wo au de Gründer vom Lachyoga isch. S Fest vom Weltlachtag söll de Weltfride verkörpere und het s Ziil, e globaals Biwusstsii vo Brüederlichkait und Fründschaft dor s Lache z entwickle.

S ersti Weltlachtagtreffe isch em 11. Januar 1998 i de indische Stadt Bombay abgange, wo sich 12'000 Mitglider vo lokale und internationale Lachklüb troffe hend. Am 9. Januar 2000 het s Weltlachtagtreffe zerstmol nöd z Indie stattgfunde, sondern z Koppehage. Da „Happy-Demic“ mit mee as 10'000 Lachi ufem Roothuusplatz vo Koppehage isch im Guinness-Buech vo de Rekoord ufgnoo wore.

Weniger lachfroidig sind die Dütsche, aber immerhi treffet sich am Weltlachtag i merere Städt wie Berlin oder Hamburg so öppe 50 bis 100 Mensche zum gmainsame Lache. Z Frankfuert werd denn usnaamswiis au i de U-Baan glachet und im Zentrum vo de dütsche Lachbiwegig, de "Kirche des Humors" (Chile vom Humoor) z Wisbade gits den jewils e groossi Veraastaltig. 

Natürli gits au ide Schwiz Lachklüb und de Weltlachtag s Zöri haisst "Lachparade".



</doc>
<doc id="15104" url="https://als.wikipedia.org/wiki?curid=15104" title="Lauterbach (Schwarzwald)">
Lauterbach (Schwarzwald)

Luddrbach (amtlich: "Lauterbach") isch a gloini Gmoind im weschdliche Doil vom Landkrois Rautweil. S het ugfähr 3000 Iiwohner, wo 2000 devo uf s Dorf sälber entfalla un ca. 800 uf s Hochdaal vom Sulzba (lueg au: Sulzba). Siid 1884 isch Luddrbach zuâdem en Luftkurort, de êldschdii im Landgrois Rottwüül.

Luddbrach liâgt im middlarâ Doil vom Schwarzwald zwischâ 500 un 900 Meder. S Rôdhuus liâgt uf 568 Meder. Nochbrgmeinde sin im Norda Wolfâ (Wolfach im Ortenaukreis), Schiltâ (Schiltach im Landchrijs Roddwüül), im Oschda Schramberg (Landkrois Roddwüül) un im Weschda Hornberg (êbâfalls im Ortenaukreis). Friâr hôt Luddrbach im Siada au no an Dennebrunn (Tennenbronn) grenzt, des isch aber im Mai 2006 nôch Schramberg iigmoinded wôrâ. 

55 % vo da Flächa sin Wald, wobii in ledschdr Ziit viil Wald wäge Schäde abgholzt wôra isch. 37 % wära landwirtschaftlich gnidzd. En reladiv gloine Doil isch vrbaut. 

Di meischde Lüüd, wo z Luddrbach wohna sin katholisch, nur wänig sin evangelisch un dia sin no zuâzoga. S giit au no a baar andiri Religiona vo de Bürger, wo us andiri Länder herzoga sin. Des chunt dôhär, wäl Luddrbach lange Ziit vordereschderriichisch gsi isch un erschd 1805 zu Würddeberg komma isch. 

In Luddrbach schwätz mr a Mischung us Schwäbisch un us am Badisch-Allemannischâ. Da Luddrbach déregt a dr Grenz zu Badâ lidd, ischs zimli vômischd. Nur Zuazogane schwätzed Hochdidsch. Mr said zuadem, dass mr d'Luddrbacher am Wort "Blau" erkennâ ka.

Ergebnis vo dr Kommunalwahl am 25. Mai 2014:

Durch Luddrbach fiârd ôagedli blos oi Schdrôß, wo vo Bediidung isch, d Landschdrôß vo Schramberg uf Hornberg. Deswiidérâ gids no d Schdrôß ge Wolfa, wo abr wenig befahre isch un ôagedli blôs vo da Iiwohner gnudzid wôrd. Älle andere Nôchberérdle ka mr ibr Schramberg oder Hornberg erroichâ.
D nägschdii Bundesschdrôß befindet sich ge Hornberg (B33) odr in Schramberg (B462). D nägschdi Audobahn isch ge Roddwüül (A81), edwa 30 km, odr ge Offéburg (A5), edwa 70 km, vo Luddrbach.
Zugaaschliß gids in Hornberg (Schwarzwaldbahn), oder in Wolfâ bzw. Schildâ (Ortenau-S-Bahn).

Luddrbach isch bi dâ Tourischdâ zimlii bekand un beliebt.


</doc>
<doc id="15105" url="https://als.wikipedia.org/wiki?curid=15105" title="Wattweiler">
Wattweiler

Wàttwiller (IPA: , frànzeesch "Wattwiller", ditsch: "Wattweiler") ìsch a frànzeescha Gmeind àm Rànd vu da Vogesa ìm Arrondissement () ìm Owerelsàss (Haut-Rhin). Der àktüell Maire heisst . Der Bàrg Hàrtmànnswillerkopf (frz.: "Vieil Armand"), wia ìm Erscht Waltkriag a groß Schlàchtfald gsì ìsch, lìggt uff der Gmàrkung.

Wàttwiller ìsch bekànnt fìr si Mineràlwàsser.

Wàttwiller ìsch scho ìm Neolithikum bewohnt gsì, un aui d'Reemer han do gsìdelt un zum erschta Mol d'Thermàlqualla benutzt. Wàttwiller wìrd ìm Johr 735 zum erschta Mol erwähnt, wu's der Gràf Eberhard ìm Kloschter Müarbàch gschankt hàt. Ìm Ort si dertmoliger Nàmma „Wattonvilare“ bedittet „Bürahof vum Watto“. Wàttwiller hàt noch bis zur Frànzeesche Révolution zum Fìrschtatum Müarbàch gheert. Frèhjer hàt's a Kloschter ga, wu 1336 zuma Dominikànerkloschter worra n ìsch.

Der Àbt Berthold hàt s Därfla befeschtiga lo un zwìscha 1260 un 1285 s Schloss Hìrzastei bauia. Àschliassend ìsch d'Ortschàft àls Stàdt ànerkännt worra. Wàttwiller ìsch 1376 vu da Anglander un 1468 vu da Schwitzer gstìrmt worra, vum Bürakriag ìsch's dergega verschont worra. Derfìr han ìm Drissigjehriga Kriag d'Schweda Zersteerunga àgrìchtet. 1464 ìsch Wàttwiller s Marktracht verlèiha worra.

Zamma mìt em Rascht vum Fìrschtatum Müarbàch ìsch Wàttwiller ìm Johr 1680 zu Frànkrich kumma. As hàt d'Stàdtracht ghà, bis ìm 19. Johrhundert d'Feschtung zersteert worra ìsch.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

Dur sina geogràphischa Neecha zur Schlàcht àm Hàrtmànnswillerkopf hàt Wàttwiller aui unterm Erschta Waltkriag glìtta un ìsch dernoh fàscht vollstandig kàpütt gsì.

Kriagsgräberstätta üss der Zitt vu da Schlacht um der Hàrtmànnswillerkopf sìn Nécropole nationale du Silberloch - Hartmannswillerkopf, Deutsche Kriegsgräberstätte Cernay un Kriegsgräberstätte Guebwiller.

 vun Wàttwiller ìsch . Wàttwiller ghert zem Kommünàlverbànd .

Nawa der Produktion vu Mineràlwàsser (lüag lìnks dernawa!) un Sprudelwàsser (lüag rachts do unta!) hàt Wàttwiller a làndwìrtschaftliga Bragung; as wara vor àllem Rìnder ghàlta. Züadam wìrd Gedreida àbauie, Forschtwìrtschàft betrìwa un Wi hargsellt.

Scho zur Reemerzitt ìsch d'Qualla vu Wàttwiller gnutzt worra, wu sìch ìm "Regionale Naturpark Ballons des Vosges" befìndet. As hàt kei Kontàkt mìt àndra Gwässer rund uma, waga dam ìsch's frèi vu Nitràt, wenn's àn d'Owerflache kummt. Aui Nàtrium ìsch numma wenig drìnna, waga dam ìsch's vu der frànzeesche "Académie nationale de Médecine" àls gsundheitsferdernd ànerkännt. As hàt z Wàttwiller drèi Qualla, eina dervu lìt keina hundert Metter vum Ortszandrum awag. D'Àbfàssung vum Quallawàsser entsteht ìn a Pàrkàlàge zwìscha Ìwwerdorf un Wàld. Vu dara Stell wìrd s Wàsser dura 2 km lànga unterìrdischa Leitung mìt geniagend Fàll bis ìns Gebäi gfiahrt, wu d'ìndüschtriamassiga Flàschafìllung stàttfìndet. Do kà ma àlles – uff elsassisch - ìwwer dàs Wàttwillra Mineràlwàsser erfàhra.

Àndra Bohrunga sìn ìn da letschta Johra ìn der Neecha vu der geologischa Spàlta duragfiahrt worra, um (wàrm) Thermàlwàsser z'entdecka. Trotz Unerfolg, han dia Bohrunga känna feschtstella, dàss der unterìrdischa Wàsserspeicher gànz groß ìsch.

Pàrtnergmeinda ìsch zitter 1965 Wàsewiler, wu zitter der 1970er Johr e Ortsteil vu Ìhringa àm Kaiserstüahl ìn Südbàda ìsch.



</doc>
<doc id="15118" url="https://als.wikipedia.org/wiki?curid=15118" title="Freiburger Kreise (NS-Zeit)">
Freiburger Kreise (NS-Zeit)

Im Nationalsozialismus hän z Friiburg im Briisgaü verschiidini Greis exischtiärt, wu in geischtiger Opposition zum System gstande sin. Des sin gsii:


Diä letschte drei wäre im Widerstand gege s NS-Regime zuegrächnet. Diä sin personell zum Deil identisch gsii. Zwische allene Greis hän persenligi Beziähige gherrscht. 

Noch em Zweite Wältchrieg in der Bundesrepublik het s ge:


</doc>
<doc id="15119" url="https://als.wikipedia.org/wiki?curid=15119" title="Freiburger Kreis um Karl Färber">
Freiburger Kreis um Karl Färber

Im Friiburger Greis um dr Karl Färber sin im Nationalsozialismus Mänsche versammlet gsii, wu sich innerlig vum Regiim distanziärt hän.

Dr katholisch Publizischt Karl Färber git iber dä Greis, wu sich regelmäßig in sinem Hüüs droffe het, a: ""Grundsätzliche Gegnerschaft gegen das herrschende Regime war (...) selbstverständlich.""
Zu dr Teilnämmer an däm Greis hän ghert dr Dichter Reinhold Schneider, dr Theolog Bernhard Welte, dr Philosoph Max Müller, dr Historiker Johannes Spörl, dr Albert Krautheimer, dr Philosoph Heinrich Ochsner, dr Theolog Hubert Seemann, dr Jurischt Hans Filbinger, dr Jurischt Professor Hubert Armbruster, dr Nationalökonom Bernhard Pfister un anderi.
Dr Hans Filbinger schribt wiä dr Färber, ass in däm Greis grundsätzligi Gegnerschaft zum NS-Regiim gherrscht heb, ""aber wir haben uns nicht als Widerstandskreis empfunden"". D Mitgliider hebe geistig un religiees zämme ghert. Diä meischte seige in dr katholische Zentrumspartei noch gstande. Si seige kenni Ahänger vum Bismarck-Riich gsii, nai, si seige fir e südditsch prägte Federalismus gsii un hebe Sympathiä zu Frankrich un Eschtrich gha.
Bi dr Zämmekimpft sin normalerwiis philosophischi Text gläse un diskutiärt wore, zum Biispiil dr platoisch Dialog 'Phaidon' oder Text vum Jaspers un vum Kierkegaard. Aü im Heidegger si "Sein und Zeit" vu 1927 isch agläse wore. S Gspräch seig als in d Diskussion vu politische Ereignis iigmindet; wänn ebis bsunders bassiärt isch, hebe si sofort zum Thema gredet. Droffe hän si sich üsser bim Färber drheim aü im "Heiliggeiststüble" un im "Oberkirch".

Zwischen em Greis um dr Karl Färber un em Greis um dr Adolf Lampe (Friiburger Konzil) hän wäge ähnlige Inträsse verschiidini persenligi Beziähige gherrscht.

Bim Griägsüsbruch sin diä Jingere zu dr Soldate iizoge wore, hän aber per Briäf oder im Ürlaüb Kontakt ghalte. Des wird zum Biispil dittlig im e Fäldboscht-Briäf vum Hans Filbinger an dr Reinhold Schneider, wun er am 15. Novämber 1942, noch eme Heimetürlaüb, vu dr Front gschriibe het:

Üs em Greis um dr Färber hän im Laüf vu dr Zit fascht alli Verfolgige erlitte.



</doc>
<doc id="15120" url="https://als.wikipedia.org/wiki?curid=15120" title="Freiburger Konzil">
Freiburger Konzil

S Friiburger Konzil, au Friiburger Greis, isch e Greis vu Akademiker un Bfarrer gsii, wu sich z Friiburg im Briisgaü geischtig vum Nationalsozialismus abgsetzt hän. 

S Friiburger Konzil isch no dr Krischtallnacht vu grischtlige Friiburger Nationalekonome un Hischtoriker ins Läbe gruefe wore. S Ziil isch gsii, ""sich iber d Megligkeite un Pflichte vu Chrischte zum Widerstand glar z wäre."" S erscht Dräffe vu däm Greis isch in dr Wohnig vum Adolf Lampe gsii - dr Initiator un dr Virschidriiber. Speter het mer sich reihum droffe; Iiladige hets numme vu Müül zu Müül gä - mer het vermiide, Spüüre z hinterlo. Diä Sitzige sin meischtens mit eme Referat iigleitet wore, wu drno driber diskutiärt wore isch. S isch aber aü um Dagesfroge gange.

Am Afang isch dä Greis rein broteschtantisch gsii; speter het mer aü Katholike iiglade. Do isch drno iber Froge vum Natürrächt üs katholischer un evangelischer Sicht un iber d chrischtlig Ethik gredet wore.

Aber fir alli Teilnämmer, so schribt d Chistine Blumenberg-Lampe, seig d wichtigscht Frog diä noch em Rächt vu dr Chrischte zum Widerstand un s Broblem vum Tyrannemord gsii. ""S isch arg un d Frog grunge wore, ebs nit Chrischtepflicht seig, uffe gege s Terrorregime ufzstoh un z versueche, s Volk wachzschittle, ohni Angscht vor dr Terrormethode vu dr Gestapo. Vu däm Gedänke isch mer aber abkumme, wel e Martyrium, wus villicht drzue kumme wär, sinnlos erschiine isch, wel im Volk küüm bekannt wore wär.""

Im Friiburger Konzil soll aü e Dänkschrift enststande sii - aber wohl numme dur dr Kern vu däm Greis (Dietze, Ritter, Lampe), dänn verschiidini Mitgliider hän diä Schrift gar nit kännt. Dr Titel isch gsii: ""Kirche und Welt. Eine notwendige Besinnung auf die Aufgaben des Christen und der Kirche in unserer Zeit."" Diä Schrift isch vum Gerhard Ritter anne 1940 oder 41 formuliärt wore. Si isch heimlig verviilfältigt wore un innerhalb vu dr "Bekännende Kirch" im Oberbadische verdeilt wore. D Blumenberg-Lampe warnt aber drvor, d Verbreitig vu däre Schrift z iberschetze. "Kirche und Welt" fasst schiints d Diskussione innerhalb vum Konzil zämme. Si diäg sich fascht üsschliäßlig mit em Gehorsamsgebot (im Römerbriäf 13) üsenandersetze.

Wu dr Constantin Dietze un dr Adolf Lampe am 8. 9. 1944 verhaftet wore sin, isch s Friiburger Konzil nimmi zämmedrätte - üs licht vorstellbare Grind. Speter isch aü dr Gerhard Ritter feschtgnumme wore un wiä diä erschte zwee ins Berliner KZ kumme. Noch em Griäg hän diä drei Broffessore wider kenne zruckkehre; ab änds 46 oder afangs 47 isch s Friiburger Konzil fir e zitlang wider alli Monet zämmedrätte.

Zum Friiburger Konzil hän ghert

Näben em Clemens Bauer sin speter vu katholischer Sitte no drzue kumme dr Pater Constantin Noppel, dr Wendelinus Rauch (spetere Erzbischof z Friiburg) un dr Dr. Scherer vum Herder-Verlag. 

Üs eme ängere Greis vum Friiburger Konzil rüs isch dr Friiburger Bonhoeffer-Kreis entstande (lueg dert).



</doc>
<doc id="15121" url="https://als.wikipedia.org/wiki?curid=15121" title="Freiburger Bonhoeffer-Kreis">
Freiburger Bonhoeffer-Kreis

Dr Friiburger Bonhoeffer Greis het anne 1942/43 e Denkschrift fir d Bekennend Kirch verfasst; dä Greis wird im Widerstand gege s NS-Regime zuegrächnet.

Dr Friiburger Bonhoeffer Greis isch entstande, wu dr Dietrich Bonhoeffer wahrschiints am 9. Oktober 1942 z Friiburg im Briisgaü gsii isch un e baar Mitgliider vum Freiburger Konzil drum bittet het, ass si e Dänkschrift verfasse. Dr Bonhoeffer het im Uftrag vu dr VLdBK (Vorlaifige Leitig vu dr Bekänntniskirch) ghandlet. Diä Schrift het solle fir e Wältkirchekonferenz sii, wu d Bischef vu Chichester un vu Canterbury fir noch em Änd vum Griäg blant hän. Diä Dänkschrift het solle ""d Grundsätz vun ere gsunde, Üsse- un Inneplitik uf grischtliger Grundlag"" erertere; Diä Grundsätz hän solle uf Wältkirchekumferänz veträtte wäre, ""bsunders im Hiiblick uf d Sicherig vum zuekimpftige Wältfriide un uf d Neijgstaltig vum ditsche Staatsläbe noch em Griäg"".

Diä Dänkschrift hätt drno aü emol as Diskussionsgrundlag sotte an d Bischef vu dr wichtigschte Landeskirche goh.

D VLdBK isch uf Friiburger Persenligkeite kumme, wel si vun ere oppositionälle Schrift vun ene gwisst hän: "Kirche und Welt".
Dr Autore vu dr neije Bekänntnisschrift sin mit em Kern vum Friiburger Konzil identisch; d andere Mitgliider vum Konzil hän vu däre Arbet aber nyt gwisst; ass do greschti Gheimhaltig het miäße stattfinde - d Nazi hätte un hän diä Schrift as hochverräterisch agsähne - isch glar. Vu üsserhalb vum Friiburger Konzil het mer dr Rächtsphilosoph Erik Wolf bittet, dr Deil "Grundsätz fir e Rächtsordnig" z verfasse, was er aü gmacht het; an dr ändgiltige Formuliärig vu däne Grundsätz isch aü dr Franz Böhm beteiligt gsii.

D andere Autore oder Mitarbeiter - glichzittig Konzilsmitgliider - sin gsii: Dr Constantin von Dietze, dr Walter Eucken, dr Adolf Lampe un dr Gerhard Ritter.

Ab em 17. Novämber 1942 isch e mehrdägigi gheimi Sitzig gsii, wu d Entwirf diskutiärt un zum Deil stark veränderet wore sin. Do sin - näbe dr scho gnännte Persenligkeite - aü no dr Carl Goerdeler, dr Helmut Thieleike (dr Beuftrait vum Wirttebärgische Landesbischof Theophil Wurm) un d Berliner Otto Dibelius (Generalsuperintendent) un Walter Bauer drbii gsii. Witteri Ufräg sin vergä wore, so het dr von Dietze e Kaptel zu dr "Judefrog" ibernumme. Witteri Persenligkeite, so dr Diertich Bonhoeffer, sin vu üswärts involviärt gsii - dr Lampe Adolf isch mehrfach wäge däm uf Berlin gfahre.

Wäge dr Gfährligkeit vu däm Unternämme sin numme drei Exemplar vum ändgiltige Text agfertig un vertsecklet wore; zwei drvu sin noch em Griäg wider gfunde wore, s dritt isch wahrschiints vu dr Gertrud Lampe vrbrännt wore, wu dr Lampe Adold im KZ gsii isch; d Gestapo hets bi dr Hüüsdruchsuechig nit gfunde.

Dr Titel vu däre Dänkschrift isch gsii: "Politische Gemeinschaftsordnung: ein Versuch zur Selbstbesinnung des christlichen Gewissens in den politischen Nöten unserer Zeit".

Wu dr Pfarrer Bonhoeffer im Friähjohr 1943 verhaftet wore isch, hän sini Frind gfercht, ass d Gestapo au vu däre Dänkschrift erfahre kennt. Aber diä Furcht het sich nit bstätigt. Allerdings het d Gestapo e einzelns Kapitel vu dr Schrift in d Händ bikumme - mer weißt nit, wiä. Am 8. Septämber anne 44 isch dr von Dietze un dr Lampe verhaftet wore un ins Berliner KZ kumme; dr Erik Wlf, dr Walter Eucken un dr Gergard Ritter sin verhert wore; dr Ritter isch ebefalls uf Berlin verschleipft wore.

Üs em Mitarbeitergreis vu dr "Friiburger Dänkschrift" vu dr Bekänntniskirch sin dr Bonhoefer, dr Goerdeler un dr Perels dur d Nazi umkumme. Ällewäg nit ellei wäge dr Dänkschrift, nei, si sin aü suscht in d Verschwerig gege s Regim verwicklet gsii.

Noch em Griäg isch d Dänkschrift vum Gerhard Ritter us em Versteck im e Schwarzwalddorf gholt wore und im Jülli 1945 zu ersche Mol verviilfältigt un an Vertroiti verschickt wore. Einzelni Deil vu dr Schrift sin drno noch un noch licht iberarbeitet vereffentligt wore. Bi dr 1. Wältkirchekonferänz 1948 z Amschterdam isch diä Brogrammschrift noch as Arbetsmarial verwändet wore; dr von Dietze, dr Ritter un dr Wolf hän an dr Kumferänz deilgnumme.

Dr Friiburger Bonhoeffergreis seig in d Widerstandsliteratür numme am Rand iigange, schribt d Christine Blumenberger-Lampe, un zwar unter em Namme "Freiburger Greis" oder "Freiburger Goerdeler Kreis". Dr Namme Freiburger Kreis seig z unscharf, wels minschtens drei verschiidini Friiburger Greis gä heb, un dr Namme Goerdeler Kreis diäg nit iileichte, wel dr Goerdeler ke greßeri Roll gspiil heb - anderscht dr Bonhoeffer. Si nännt d Bezeichnig Bonnhoeffer Kreis hischtorisch richtiger.



</doc>
<doc id="15126" url="https://als.wikipedia.org/wiki?curid=15126" title="Friedrich Silcher">
Friedrich Silcher

Dr Friedrich Silcher (* 27. Juni 1789 en Schnait, † 26. Auguscht 1860 z Diibenga) isch a deitscher Kombonischt, Schriftsteller, Musiklehrer ond Konzertdirigent gwäa.

Dr Philipp Friederich Silcher – so sei ganzer Nama – kommt am 27. Juni 1789 en dr Remsdalgmoid Schnaidt, wo heit zo Weistadt gheert, uf d Wealt. Weil dô sei Vaddr, dr Johann Karl Silcher, Schualmoischtr isch, soll dr Jong au emohl dean Beruaf ergreifa. Wia dr Bua 14 Johr alt ischt, schickt en sei Vaddr zom Ferdinand Auberlen noch Fellbach als „Schualknecht“ en d Lehr. Dobei muass ma wissa, dass dr Ferdinand Auberlen a ganz ô-gseanr Musiker isch, wo vo de Männergsangverei arg gschätzt wuud, weil’r fir dia viil Liadr en Noda gsetzt hot.

1806 kommt’r als Lehrghilf an-na Schual noch Schorndorf. Neabaher isch’r noh Hauslehrer vom Kreishauptmann Freiherr vo Berlichenga, ama Vorwandta vo sellem, wo durch da Geede ond weaga seira eiserna Hand so beriihmt worra isch. Dr Freiherr schätzt sein Hauslehrer ganz arg, ond wia-nr drei Johr spätr noch Ludwigsburg omziaht, losst’r sein ganza Eifluss spiila ond erreicht, dass dr Silcher a Stell bei dr Ludwigsburger Mädlesschual kriagt.

Mr muass wissa, dass Ludwigsburg seit 1718 d Hauptstadt vom Herzogtum Wirdaberg isch, seit dr Eberhard Ludwig uf Dränga vo seira Mätress Wilhelmine von Grävenitz d Residenz vo Stuegert deet no hot vorlega lau. Weil abr dr Hofadl et bloß s Wohl vom Land em Senn hot, sondern sich au nôch Luschdbarkeida sehnt, isch em Ludwigsburger Schloss a Theatr eibaut worra, wo oft Konzert ond Opra ufgfihrt werret. So kommt’s, dass sich en Ludwigsburg zwoi berihmde Kombonischda ufhaldet, wia dr Silcher en dui Stadt ziagt: dr Carl Maria von Weber ond dr Badener Conradin Kreutzer. Dia zwoi lernt dr Silcher deet kenna ond freindet sich mit en ô. Boide mergat bald, was für a grauß musikalisch Käpsele dr Silcher isch. Se rôtet-em, er soll doch d Musik zo seira Lebensufgab macha.

Noch seira Ludwigsburgr Zeit folget zwoi Johr en Stuegert. Deet wohnt’r ondram gleicha Dach wia dr Conradin Kreutzer, nemlich beim Klavierbauer Johann Lorenz Schiedmayer. Obwohl’r jetzt a freier Musiker ond Musiklehrer isch, nemmt’r no Kombositionsonderricht bei seim Mitbewohner Kreutzer. Wia deam sei Denscht en Stuegert aus ischt, setzt’r bei seim Nochfolger Johann Nepomuk Hummel da Onderricht fort.

Em Johr 1817 wuud an dr Universidet Diibenga d Stell vo-ma Musikdirektr eigrichtet, ond dr Friedrich Silcher – er isch grad emol 28 Johr alt – isch dr erschte ibrhaupt, wo sich deet mit-em Titl „Universitätsmusikdirektor“ schmicka derf. Zo vordanka hot‘r des seim Freind Jonathan Friedrich Bahnmaier, wo grad dr Rekdor vo sellra Hochschuel ischt. Vo jetzt ô geit’r em evangelischa Stift ond em kadolischa Konvikt Onderricht em mehrstemmiga Senga, hot ibrhaupt de ganz effentlich Musik zo leita, et bloß an dr Uni, sondern au em Seminarium. Obwohl’r mit dera Arbet eigentlich voll ausglaschdet ischt, komboniirt’r no fleißig Klaviir- ond Orglmusik, Orkeschtruvertiira, Kammermusik, Klaviirliadr ond so ganz neabaher sammlet’r no ibr 300 Volksliadr aus ällr Welt ond richtet se zom Senga ei für Fraua-, Männer- ond gmischte Cheer.

Wia dr Friedrich Silcher 33 Johr alt ischt, heiratet’r d Luise Enslin, wo a Dochter vom a Kaufmô aus Diibenga ischt. Em Lauf vo dr Zeit kriagt des Paar drei Kender: zwoi Mädla ond oin Bua.

1829 gründet dr Friedrich Silcher d „Akademisch Liadertafel“ in Diibenga. Dui isch de erscht rein studentisch Liadrtafel vo ganz Deitschland. Zeah Johr spätr folgt d Grindong vom „Diibenger Oratoriaverei“. A Novum en dr Gschicht vo dr Musik isch, dass zom erschta Mol au Fraua en so-ma Verei Miglid werra kennet.

Am 22. Septembr 1860 stirbt dr Friedrich Silcher en Diibenga em Altr vo 71 Johr. Begraba wuud’r uf em alta Diibenger Stadtfriedhof, wo ma heit noh sei Grab ôgugga kô.


Es send scho sehr viele Melodia, wo dr Silcher gschrieba hot, dass se dô omeglich älle ufgführt werda kennet. Dui kleina Auswahl, wo dô folgt, beschränkt sich deshalb uf a baar Liadr aus em süddeitscha Room:



Sechs viirstemmige Hymna oder Figuralgesänge, op. 9, dô dren enthalta send


Vo seine Choräl fendet sich heit noh em Evangelischa Gsangbuach:

Em Silcher sei Geburtshaus en Weistadt-Schnait isch vom Schwäbischa Sängerbond zo-ma Museum ausbaut worra. Em Mittlponkt stoht dobei natiirlich s Leaba ond Wirka vo deam graußa schwäbischa Musiker.


A Querschnitt durch sei musikalischs Schaffa geit dui CD "Loreley – Chöre, Kammermusik, Ouvertüren". Ausführende send s Radio-Sinfonieorkeschtr Stuegert onder dr Leidong vom Uros Lajovic, dr Sidfunk-Chor onder dr Leidong vom Rupert Huber, dr Robert Dohn schbiilt Fleet ond d Susan Wenckus Klaviir. Carus Digital Recording Nr. 83.119. Dui CD enthält au a omfangreichs Booklet mit ma Lebenslauf ond viele entressante Sacha. 



</doc>
<doc id="15127" url="https://als.wikipedia.org/wiki?curid=15127" title="Gehorsamsgebot (Römer 13)">
Gehorsamsgebot (Römer 13)

S Ghorsamsgebott isch e Gebott, wu dr Aposchtel Petrus in sinem Briäf an d Remer bredigt het. Diä Stell im Neije Teschtämänt heißt:

Des Gebott wird aber dur e anderi Stell in Neije Teschtämänt relativiärt, nämlig dur d Aposchtelgschicht 5,29; do sait dr Petrus un d Aposchtel: 

Des Gebott im Remerbriäf hets in Chrischte in verschiidene hischtorische Situatione licht gmacht, sich an d Herrschaft azbasse. Uf dr andere Sitte hän anderi no Wäg gsuecht, wiä mer do drum rum kunnt. So s Friiburger Konzil, wu sich im Nationslsozialismus intensiv mit däm Gebott üsenander gsetzt het. 

D Reformatore hän s Ghorsamsgebott unterschiidlig sträng üsglegt. Dr Zwingli het gsait: "So aber die gantze menge des volcks einhälliklich […] den tyrannen abstoßt, so ist es mit got." Wänn dr Firscht so d Chrischtepflicht versüümt, mueß dr Bundesvertrag im e revolutionäre Akt erneijeret wäre un im Herrscher d Gewalt üs dr Hand gnumme wäre.

"Ds Nöie Teschtamänt bärndütsch." Übersetzig: Hans und Ruth Bietenhard, Bern 1985


</doc>
<doc id="15129" url="https://als.wikipedia.org/wiki?curid=15129" title="Die Retter-Ritter">
Die Retter-Ritter

D Rettar-Ritter isch a englische Zeichetrickserie, wo 1999 fir s englische Fernsehe gmacht wore isch. Si isch abr au scho in Deitschland im Fernsehe kumme, und zwar zletscht vo Januar bis Mehrz 2004 im Kinderkanal. Dia Serie isch bsonders schee gmacht und saumäßig komisch. Si bestoht aus dreizeh Folga, wo a jede uugfähr zehe Minuta dauret. Trotzdeam dass si so kurz sind, wird abr allat a ganze Gschicht verzehlt, wo ma jedsmohl viel zum lache hot.

Dia Gschichta handlet vo deana zwei Rittar, wo "Sir Boris" und "Sir Morris" heißet. Dia sind zwar uuglaublich guat beinand, aufrichtig und muatig, abr au zimlich guatmiatig und a bizzle dappig. Sia händ zwar de beschte Wille, um dia Läscht, wo si demit zum due händ, zum bekämpfe, abr oft glingts it so, und hindaher standet it bloß sii noo bleeder do.

Dehuim sind dia Rettar-Ritter am Schloß im Land Borovia, zämed mit ihre Viicher, wo au a Rüschtung aahend, und dr Haushälterin. Des Land wird vom Keenig Otto regiert. Dea hot zwei scheene Feehla, Prinzessin Lucy und Prinzessin Loretta, und deana gfallet dia Rettar-Ritter ziimlich guat.

In deam Land gibts au Drache, Hexa und Troll. D Hauptstadt isch a ziimlichs Provinznescht, wo Borodzo heißt. Dett stoht a moads goldene Uur, fiar dia dea Drimslar vo Keenig s ganze Schteuergeald ausgeabe hot. D Leit in deam Land sind it so groß, s gibt iiberhaupts wänig Leit dett. Dr Wirtschaft gohts schleacht und s Fernsehe isch no schwaaz-weiß. S gibt also gnua zum dua fir zwei solchene wia dia Rettar-Ritter.




</doc>
<doc id="15131" url="https://als.wikipedia.org/wiki?curid=15131" title="KDE">
KDE

KDE isch e Projekt zum freiji Software z entwiggle. Si Hauptprodukt isch d KDE Software Compilation 4 (früener K Desktop Environment, abkürzt KDE). Das isch e omfangreiche Desktop-Umgebig für UNIX und Linux System. D Version KDE Frameworks 5.3 isch am 7. Oktober 2014 usecho. S KDE ischt en vile Dischtributiona d standart Desktop-Omgebong.

Ens Leaba grufa wora isch s KDE-Projekt am 14. Oktober 1996, dur en uffruaf em Usenet vom Matthias Ettrich. S UNIX onds Linux send emmer bliabter wora, aber zom Notza isches fiar d broide Mass it gschickt. Er wollt ah scheene ond oifache Oberfläch hau. Als Noma hat er deam Deng de Nama KDE - KOOL DESKTOP ENVIRONMENT geah.

Dia grondlegend Idee isch gweah, dass älles Grafisch sei sott ond dia Omgebong älles wa so em noramla Leaba ahfällt aus oirer Hand abietedt. S'erschte wa gschriaba worra isch, ischt dr KWM K-WINDOW MANGER gsei direkt gfolgt voam K-PANEL. Ogfähr zur gleicha Zeit send dia erschte Library-Classes uffgsetzt worra, dia allererschte isch dia KConfig Klasse gsei. Ah bisle Später ischne na uffganga, dass des KConfig äweng ogschickt isch ond se hend de KApplication Class gmacht. Ah andre Grupp hot sich derweil om de kfm kimmert, der so ziemlich älles kenna het solla. Em fria Novembr 1996 send dia erschte Doil vom KDE Veröffentlicht wora. Des no recht jonge Projekt Problem hat na ua bald de erschte Ärger khet, wega dr Lizenz vom QT was de GPL ond GNUstep Leit it so recht passt hot. Se hend na probiert sell en Griff zom kriaga wo se 1997 dia KDE-FreeQT License ausgschachert haud. Em Mai isch na au's erschte KDE Treffa gsei. Dert hend se na au d KDE Vrei grendet.

S'KDE 1.0 isch am 12 Juli 1998 rausbrocht wora. S`KOMframework, dr kdm, s`KMAIL, onds krn wared d'Bestandoil vo dera Veröffentlichong. En de weitere 1.x.x. Veröffentlichonga hend se veil Fehler vo dr erschte Stond grichtet ond an haufa neie Sache neibaut wia Sound, Belder ond Prozessverwaldong.

Aem 23. Oktober 2000 isches KDE 2 Vorgschtellt wora. Da hend se erschte mol de Konqueror onds KOffice zoigt. A poor dääg davor, am zwoita Oktober, ischtes erschte Treffa vo der Dokumentationsgruppa gsei.

Mitem KDE 3 isch am 3. April 2003 dia Grondlag füres momentane KDE rausbrocht wora.

Isch am 7 Mai 2008 usecho und het umfangriichi neuerige bracht. Em November 2008 isch na dia aktuell 4.1.3 Versio rauskomma. Des 4.1.3 isch aber kei gaaz neie Versio sondern veilmehr a Versio zor Inschtandhaltong ond Fählrverbessrong, weils 4.0 ä bisle Macke khet hot. Vo dem hear konnt au der Spitznoma "Change". Fiar Entwickler ond Teschter geits em moment a neie 4.2 Beta Versio zom ausprobira.




</doc>
<doc id="15137" url="https://als.wikipedia.org/wiki?curid=15137" title="Echo vom Tödi">
Echo vom Tödi

S Echo vom Tödi isch es Glarner Handorgelduett gsii.

Im Jahr 1980 het de Schlosser und Handorglespiler Kurt Albert us Linthel d Kapälle gründet. Am Aafang isch de Chlaus Müller de zweit Akkordeonischt gsii. Am Klavier het si de Xaver Chischtler senior und am Bass de Xaver Chischtler junior begleitet - beed us Riichäburg. 

S Echo vom Tödi het vill Personalwechsel gchaa, aber de Kurt Albert het's verstande, die Formaziuu uufrächt z erhalte. Sini erscht Eigekomposiziuu isch s' Urnerbodä Kafi gsii, und das isch ä grossen Erfolg worde. Die vier bis füüf Musikante sind i dr Schwiiz und im Ussland uufträtte und händ mit dr Zyyt au e eigeni Stiilrichtig entwigglet. I de letschte Jahr isch de Köbi Kamm us Obschtalde de zweit Handorgelespiler gsii. Am Klavier händ sich der Ernscht Ehrler us Schwyz und de Hermi Luchsiger us Schwande abgwächslet. De letscht Bassischt isch de René Walker us Friiebach gsii. 

Nach Zwänzg Jaar het die Kapälle ires Abschiidskonzert ggii, und der Kurt Albert konzentriert sich hüt uf sini GmbH, e Verträtig für Hochdruggreiniger. Ab und zue spiled si aber immer nuch.

S erst Ensemble het sich der Innerschwiizerstil aageignet - au mit Glarner Merggmaal. Ihri Musig het sech stilistisch markant und eigeständig enwicklet, und me het vom Echo-vom-Tödi-Stil afo rede. Das isch e Mischig us tradizioneller Ländlermusig, Volkstümlichem, Schlager, Klassik und Country. Mängmal singed d' Gschwüschter Rymann mit, oder es wird bödelet und glöffelet. Au Exotischers hai si integriert. De Köbi Kamm isch e mal z Auschtralie gsii und het deet s Instrumänt vo de Uuriiwonner, de Ditscheridu, kennä und spilä gleernt. Im Repertuaar vum Echo vom Tödi hets drum au en Didgeridoo-Schottisch ggii.


</doc>
<doc id="15139" url="https://als.wikipedia.org/wiki?curid=15139" title="Reichenburg">
Reichenburg

Riicheburg (amtlich "Reichenburg") isch e politischi Gmeind i der Linthebeni im Bezirk March vum Kanton Schwyz i de Schwyz.

Vor Johrhunderte isch Riicheburg am Tuggnersee glegä. Nachberdörfer sind Buttikä (Gmeind Schübelbach), Bänggä und Biltä. Im 1875 isch d Isebahnlinie eröffnet wordä, und sit 1975 gits en Autobahnaaschluss. Für der Autobahnbau isch Chiis uusbaggeret wordä, bis Grundwasser fürechuu isch, und so isch i de Hirschle en Baggersee entstande. En bedüütende Arbetgeber isch d Hakle gsii.

D Ussbärgstrass, au »Ussbärg-Nidärästrass« gnännt, isch syt de Sibzgerjaar ä schmali Bärgstrass. Si fangt gägenüber vu dr Abzwiigig nach Bänggen aa und fuehrt zur Alp Nidärä uf em Gebiet vu dr Gmäind Biltä. Si gchört an ärä Strassegnossäschaft und dörf nur vu Bewohner us Richäburg und Biltä mit Spezialbewilligung befarä wärde. Diä Massnahm isch nötig wordä, will d Landwirtschaft under em motorisierte Individualverchehr glitte het.

Riicheburg isch zum eerschte Maal gnennt worde im Jaar 1300 als "Richenburg".

Quälle: Bundesamt für Statistik 2005

De Uusländeraateil isch 2010 bi 20,5 % gläge.

63 % vu de Iiwoner sind im Jaar 2000 römisch-katholisch gsii, 16,7 % evangelisch-reformiert.

Bi de Volchszellig 2000 hend vu de 2787 Iiwoner 89,6 % Tüütsch als Hauptspraach aaggää u 10,4 % anderi Spraache.

De Tieläkt vu Riicheburg ghöört zum Höuchschtalemannisch.

Di bekannti Sängerin Monicque isch det mit em Gaschtwirt Chaschper Chischtler verhüratet. Chischtler isch au dr mäischtverbräiteti Familienamä i dem Dorf.



</doc>
<doc id="15143" url="https://als.wikipedia.org/wiki?curid=15143" title="Linthal GL">
Linthal GL

Linthel isch s südlichscht Dorf im Kantuu Glarus und gchört zu de politische Gmaind Glarus Süd.

De Name Linthel bedüüted sovill wia "Linth-Tal". Diräggt dur s Dorf flüüst de Fluss, wo Linth heisst. S Dorf isch vu Glarner Alpe umgii und het ä Baanhof, wo d Endstazion vo de SBB-Streggi Ziegelbrugg–Glaris–Linthel isch. Wiiter unde gits nuch e Haltschtell für d Bruuwaldbaan. Das isch e Standseilbaan wo uf Bruuwald, en autofreie Ferienort, füehrt. Im Summer isch der Chlausepass offe, wo Linthel über de Urnerbode mit em Schächetal im Urnerland verbindet. Uf dere Streggi fahrt e Postauto.

Ä wichtigä Arbetgeber isch s Chraftwerch Linth-Limmärä wo der ganz Kantuu mit Strom versorgt. 



</doc>
<doc id="15151" url="https://als.wikipedia.org/wiki?curid=15151" title="Linth">
Linth

D Linth isch ä Fluss i dr Schwiz. Si entstahd us em Sandbach, wo vom Tödi her chunt, und em Limmerebach im Gebiet vo Linthel i dr Gmäind Glarus Süd.

Im Quällgebiet isch underem Limmärägletscher s Chraftwärch Linth-Limmärä, wo dr ganzi Kantuu Glarus mit Strom versorgt. De natürlichi Fluss nimmt bi Schwande dr Sernf us em Glarner Chliital zu sich und gat in Walesee und dure Linthkanaal in Zürisee.

Us em See flüsst z Züri d Limet (uf alt Züridütsch: Limig; ahd. Lindimagus "Feldfluss"). D Maag isch vor em Linthwärch dr Abfluss gsi vum Walesee und isch denn ersetzt wordä dur ä Maagkanaal (hüt Linthkanal). Dr Name vu dr Linth chunnt vum gallische "lindu-", was Wasser bedütet und Maag chunnt vum gallische *magos, wa "Feld" bidütet.

Vor über tuusig Jaar isch d Linth nuch i Tuggenersee gflosse, doch si het en mit Material zuedeggt, bis nüüt mi vu ihm vorhande gsii isch. E breiti Ebeni isch entstande, wo zum e Sumpfgebiet worän isch, und d Lüüt sin chrangg wordä, und me het nüd gwüsst, was dergegä tue. Im nüünzechnete Jahrhundert het z Züri en Äschiniör glebt, de het Johann Konrad Escher gheisse. De het en Plan entworfe, wie mer dem Problem chännt Mäischter werdä. Au de badisch Äschiniör Johann Gottfried Tulla het an dem Projäkt mitgschaffed. D Linth isch in Walesee gläitet worde und vu deet us als Linthkanaal in Zürisee. D Manne händ müese Fronarbet leischte, was bi wiitem nüd jedem passt het.
D Korrekziuu vu dr Linth het im 1807 aagfange. Dr Escherkanal, vu Mollis bis in Walesee, isch 1811 fertig gsi. Dr Maagkanal, vum Walesee bis uf Ziegelbrugg füre, isch 1812 fertig worde. Im 1815 isch d Linth bis in Giesse, uf Höchi Bängge, und es Johr speeter bis i d Grynau abe korrigiert gsi. 1866 isch s letscht Stugg, vo de Grynau bis in Zürisee, in Aagriff gnoo worde.


</doc>
<doc id="15152" url="https://als.wikipedia.org/wiki?curid=15152" title="Tuggenersee">
Tuggenersee

De Tuggenersee oder Tuggnersee isch en hüt verlandete See, wo früener i de Linthebini glegen isch. Hüt gits nu no en chlinne Waier i de nöchi vo Riicheburg und chlinni Bodeuuebehaite vom ehemolige Flusslauf vo de Linth, wo uf d Exischtänz vo dem See hiiwysed.

Wo sich noch de letschte Iiszit d Gletscher hend afange zruggzüche, het sich en riisige See bildet, wo vo Züri bis uf Sargaas ggangen isch. D Linth het vom Glarnerland Gröll und Chiis mitgschleppt und de See afange uffüle. Öppe 5000 v.Chr. het si so de See tailt in östliche Walesee und in westliche Zürisee. D Linth het de See nodisno witer ufgfüllt. I de Römerzit het er sich nöd witer ass bis zum «Bänggner Büchel» erstreckt.

Im Joor 610 händ de Columban und de Gallus s Dorf Tugge bsuecht und de Gallus söll d Götzebilder vo de Tuggner in See ine grüert ha.

Im früene Mittelalter het sich de Zürisee bi Grinau und Uznach trennt. De Tail i de Linthebini isch numeno en flache See gsii, wo i Urchunde "Tuggenersee" gnennt worden isch. Wie gross de See im hütige Bänggner Riet gsi isch, chunnt vo alte Beschribige und alte Landcharte nöd klar füre. De See isch immer mee verlandet und im Joor 1535 z letschtmol erwänt worde. Well sich aber s Flussbett vo de Linth het afange hebe, isch es jetzt immer wider zu Öberschwemmige cho und de Seespiegel vom Walesee het sich au ghebt, so as Weese immer wider öberschwemmt worden isch und d Linthebeni versumpft isch und d Lüt chrangg wore sind.

Im Nüünzechnte Jahrhundert het in Züri in Äschiniör glebt, de het Johann Konrad Escher gheisse. De het en Plan entworfe, wie mer dem Problem chännt Mäischter werdä. D Linth isch in Walesee gläitet worde und vu deet us als Linthkanaal in Zürisee. D Männer händ müese i de Jaare 1807–1816 Fronarbet leischte, was bi wiitem nüd jedem passt het.




</doc>
<doc id="15153" url="https://als.wikipedia.org/wiki?curid=15153" title="DreyEcker">
DreyEcker

De DreyEcker isch e Regionalwäärig gsi, wo vùm Januar 2007 bis zum Januar 2011 im Wiisedaal im Ùmlauf gsi isch. Dr DreyEcker isch als Komplementärwäärig zum Euro dacht gsi ùn het sölle di regionali Wirtschaft ùn regionali Wirtschaftschreisläuf ùnterstütze. Dur des het di regionali Wirtschaft aakùrblet werde sölle ùn Arbeitsblätz gschaffe werde. D Bezeichnig leitet sich vùm Dreyeckland ab, dr Bezeichnig für d Gränzregion Schwyz – Südbade – Elsass.

Bruucht werde chönne het dr DreyEcker nùmme bi bstimmte Gschäft, wo freiwillig dra deilgnoo hen: z Schopfe, Huuse, Löörech, Wyl, Badisch-Rhyfälde, Chandere ùn Efrige-Chilche.

Zur Verwändig vùm DreyEcker isch es notwändig gsi, in de bytragsfreie Trägerverei yzträte. Dr DreyEcker isch nooch 3 Monet verfalle, wänn kei Verlängrigsmarke, wo 2% vùm Wärt choscht het, drùffbäbt worde isch. Die Sùmme isch zur Fördrig vo regionale Verein yygsetzt worde. Bim Zrùggùmtuusch ni Euro isch e Gebühr vo 5% erhoobe worde. Dur de Wärtverlùscht het sölle verhindret werde, dass s Gäld ghortet wird.

Bis Mai 2007 isch e Sùmme vo 10.258 DreyEcker im Ùmlauf gsi ùn im letschte Joor 2010 sin DreyEcker im Wärt vo €47.500 im Ùmlauf gsi. Im Januar 2011 isch de DreyEcker deno vo de Initiante ussem Vercheer zoge worde. Er het sölle dur e neui Komplementärwäärig ersetzt werde. Insgsamt hät de DreyEcker in dänne Joor e Chaufchraft in Euro vo über €500.000 gha.

Regionalwäärige sin in viilene Länder verbreitet. Di grööschti isch d Schwyzer WIR-Bank, wo syt 1938 im Ùmlauf isch. Di grööschti Regionalwäärig vo Dütschland isch de Chiemgauer (Bayern). Im Alemannische Sproochruum sin usserdäm dr "Rössle Regional" (Stueget) ùn dr "Regio Ostallgäu" im Ùmlauf.



</doc>
<doc id="15154" url="https://als.wikipedia.org/wiki?curid=15154" title="Reuss">
Reuss

D Rüüss isch en Fluss i de Schwiiz. Si isch öppe 158 Kilometer lang und het es Yzugsgebiet vo 3425 Kwadratkilometer. Nach em Rhy, de Aare un de Rhone isch si de viertgröscht Fluss i de Schwiiz.

Dr hütig Name isch s erschte Mol imene Dokumänt vo ane 1296 in dr latynische Form "Rusa" erwäänt, und es git au jüngeri Kwele, wo dr Name drin deils als "Ursa" gschriben isch.

D "Ryss" (wie me im Kanton Üüri seid) foht bi-n es baar Kwele im Gebiet vom Gottert, vom Oberalppass und vom Furkapass uf öppe 2'431 Meter überm Meer a. Die grössere Kwellbech heisse Gotthardryss, Oberalpryss, Underalpryss, Witewassereryss, Mutteryss ond Furkaryss, und die chömed ali im Urscheletaal zäme. D Hauptkwele isch s Obere Schwärziseeli es baar Kilometer südöschtlech vom Furkapass under de ”Stotzige Firschtä“.

Vo Andermatt us flüsst d Ryss nach Norde dur d Schelleneschlucht, wo d ”Dyfelsbrügg“ isch; hütt gits da die alt und di nöi Stroossebrügg und au no en Ysebaanviadukt vo dr Schellenebaan; bi de Brugge isch s Suworowdänkmol, wo ane 1889 gmacht worden isch. Bi Geschenä und bi Wassä verby und wyter dur ne Reje vo tüüfe Tobel chunt dr Fluss uf Amstäg und uf Eerschtfält abbe und lauft denn dur die breiti Ebeni vom Ürner Rysstal und bi Alteref verby. Bi Flielä mündet si im ene grosse Delta i de Vierwaldstettersee.

Z Lozärn lauft d Rüüss bi dr Seebrugg us em See und flüsst dur s Taal bi dr Zimmeregg uf Rüüsbüel. Bid dr Rüssegg chunt di chly Ämme id Rüss, wo den als breite Fluss mit viile Schlaufe zerscht nach Oschte und dann gäge Norde zue goot. Si chunt under Brugge vo de Autobaan und vo de Ysebaan dure, zum Flachsee bi Roddeschwyl und under em Chlooschter Hermetschwyl dure, und derno flüsst si a de alte Stedtli Brämgarte und Melige verby, bis si zletscht im Schwiizer Wasserschloss bim Gäbischtorfer Ortsteil Vogelsang i d Aare mündet.

Underwegs lauft s Wasser vo dr Rüss dur vil Wasserchraftwärch.




</doc>
<doc id="15158" url="https://als.wikipedia.org/wiki?curid=15158" title="Tuggen">
Tuggen

Tugge (amtlich "Tuggen") isch e chliis Dorf un e politischi Gmeind im Bezirk March vum Kanton Schwyz i de Schwyz.

Tugge liit i dr Linthebeni am Südabhang vom Buechberg und stoost an Zürisee. S het ä eigeni Autobaanuusfahrt am Zuebringer vu d'r Autobaan A3. In und um Tuggä häts vili Puurebetrieb. Es het au no Reschterand und anderi Chliibetriib. Zue de Gmeind ghööred ds Dorf Tùgge u d Wiiler Boleberg, Giredorf u Holeneich. Vu de Gmeindflechi sind 62,7 % landwirtschaftlichi Flechi, 22,1 % Wald, 11,6 % Sidligsflechi u 3,6 % suschtigi Flechi.

De Ortsname (ahd. Tuccunie, lat. Ducones) laitet me vom latinische Wort "ducere" ab, was "züche" haisst. Drum nint mer a, as dozmol d Schiff, wo vom Zürisee cho sind, umglade worde sind und denn d Güeter uf Flooss an Walesee zoge worde sind. De Grund isch, as früener de Zürisee vill grösser gsii isch und bis uf Tugge au schiffbar gsii isch. De Seetail het im Mittelalter Tuggenersee ghaisse.

Z Tugge hend um 610 de St. Gallus und de St. Columban missioniert. D Missionare hend afange e Chloster baue, well aber de Gallus die haidnische Tempel azunde het und d Opfergoobe in See ine grüert het, hend si müese flüche. S Woppe vo de Gmaind Tugge zaigt de Hailigi Gallus ufeme Böötli.

Aber d Tuggener sind trotzdem glii Christe worde und die ältisti Erwäänig vode Chile z Tugge cha um 650/60 datiert werde. Im 7. Joorhundert sind i dere Chile au drai Mane bigrabe worde. S mittleri Graab lit gnau uf de Achs vode Chile und isch, wie die andere baide Gräber gostet und au gnau uf de Altoor uusgrichtet.

Im Mittelalter hend d Groofe vo Rapperschwil en Turm baut, wo denn zum Schloss Grynau usbaut worden isch, wo im 13. Joorhundert dör Hüroot a d Groofe vo Toggeborg choo isch.

Quälle: Bundesamt für Statistik 2005

De Uusländeraateil isch 2010 bi 14,4 % gläge.

78,2 % vu de Iiwoner sind im Jaar 2000 römisch-katholisch gsii, 9,6 % evangelisch-reformiert.

Bi de Volchszellig 2000 hend vu de 2646 Iiwoner 90,1 % Tüütsch als Hauptspraach aaggää u 9,9 % anderi Spraache.

De Tieläkt vu Tùgge ghöört zum Höuchschtalemannisch.



</doc>
<doc id="15162" url="https://als.wikipedia.org/wiki?curid=15162" title="Ländlerkapelle Oberalp">
Ländlerkapelle Oberalp

D' Ländlerkapelle Oberalp isch sit em 1969i e Musiggruppe us em Bündnerland. Sie het de Name überchoo, will der Kapällmäischter, d'r Silvio Caluori, z' Chur a d'r Oberalpstrass gwohnt het. Mit vu d'r Partie isch au d'r Arno Jehli gsii, der hüttig Kapällmäischter. 

Nach wenige Jaar het die tüpisch Bündnerformaziuu mit Klarinette, Handorgle, Schwyzerörgeli und Bassgiige vill Personalwechs'l gchaa. D'r Arno Jehli het d' Läitig übernuu und isch immer dranne blibe. Er het au vill Sache sälber komponiert, wivill, das weis er hüt sälber nüd.

Nach zäche Jaar het i'm Schtädtli Chur e Schtiilbând gschpillt - d' "Cocotara Steelband". D' Kapällä Oberalp het sich mit denä Musikante zämetue, und das het es Experimänt ergii. Si hend i dere Bsetzig au en Toonträäger uufgnoo. Das isch d'r Aafang gsii vu viile Experimänt: Die wohl bedüütendschte sind s' Zämmeschpiel mit de "Saxi-Driimers" und eme Sinfonieorcheschter. 

Hüt bschtaad die Formaziuu us de folgende sächs Musikante:


Mängmal begläitet au d'r Felix Calonder am Schwyyzerörgeli, oder dänn sinds Gaschtmusikante, wo es Experimänt mitgschtaltet.


</doc>
<doc id="15163" url="https://als.wikipedia.org/wiki?curid=15163" title="Bilten">
Bilten

Biltä isch die nördlichscht Gmeind vum Kantuu Glarus gsi und ghört hüt zur Gmeind Glarus Nord. S' Dorf exischtiert schu sit tuusig Jahr. 

Früecher isch d' Linth en wilde Fluss gsii und het sich immer wider i nüüi Erm verzwiigt. Will d' Elektrizität nuch nüd uufchuu ischt, het mer für Fabrikaziuu d' Wasserchraft bruucht. Nachdem s' Linthwärch fertig ggsii isch, hend d' Biltner us der hervorragende Vercherslag Profit gschlage, und grossi und chlini Gschäfter sind aagsidled worde. Im Achtefüfzgi hend d Gebrüeder Kuenz e Fabrik a der Linthescherstrass etabliert. Das isch e Grossmetzgerii gsi, wo im Füfenünzgi wäge Konkurs het müese zuemache. In Biltä gits aber au suscht nuch bedüütendi Arbetgeber. D' Gmeind het aber finanzielli Problem gha. Sit em 1. Jänner 2011 gchört Biltä wege de Glarner Gmäindsreform zur Gmäind Glarus Nord.

D' Waarzäichä vu Biltä sind s' Elsenerhuus und s' Ritterhuus, beed a d'r Elsenerstrass.

Markant isch au d'r Torfstichsee bim Ussbüel. I d'r Ziit vum zwäite Wältchriäg händ's det Torf gschtoche, dass Grundwasser vürechuu isch. Es het au nuch zwii chlini Wiiher, wu währed em erschte Wältchriäg entschtande sind.



</doc>
<doc id="15165" url="https://als.wikipedia.org/wiki?curid=15165" title="SBB Ae 6/6">
SBB Ae 6/6

D Ae 6/6 isch ursprünglich e Gotthardloggi, wu mer nüt nuch uf em ganze Netz vu dr Schwiizerische Bundesbaan vor Güeterzüüg aatrifft. D Ae 6/6 drait dè Bynamè "D Königin vum Gotthard".

I dr Ziit nach em Zwäite Wältchriäg het d Isebaan e vill grössers Vercheersuufkomme z bewältige gchaa als früecher. Me het di tüppische Gotthardloggene zur Verfüegig gchaa wie zum Bischpil s Krokodil und ander Schtangeloggene. D SBB het es Pflichteheft für e nüüi schtarchi Loggi useggii, und s Konsorzium us Brown Boveri, der Schwiizerische Loggi- und Maschinefabrigg und der Maschinefabrigg Örlike het dr Zueschlaag gwunne. Drii Jaar – vom Nüünevierzgi bis zum Zweiefüfzgi – sind vergange, bis dr Prototyp fertig entwiggled gsii isch. Der het zwii Stromabnämer und zwii Drääigschtell mit je drii Achse gchaa. Laufachse het er keini überchuu. 

Am 4. Septämber 1952 isch denn au d Brown Boveri z Münchäschtäi fertig wordä mit em eleggtrische Täil, und me hät dr Prototyp uf d Streggi gschiggt. Er isch 124 Tonne schwär gsii und het chänne mit 120 Stundekilometer fare. Im Driiefüfzgi isch denn dr zwäiti Prototyp erschine, und me het si im Regeldiänscht uf dr Gotthardschtreggi iigsetzt. Dänn sind aber gravierendi technischi Mängel vürechuu. Mängmal sind Faarmotore uusgschtige, und me het si müese vum Gotthard abzie. Im Flachland sind sie mängmaal mit füüf Faarmotore und me Balascht iigsetzt wordä. S ganz Syschtem händs müese wiiterentwiggle. 

Au d Extrafahrtè aalässlich vo dè Lokdaufènè ghöred zum Betrybsysatz vo dè Ae 6/6. Mo hèt èn Bruuch uss Ängland übbernõ, idèmm mo d Loggi mit Kantons- un Gemeindewappè gschmückt hèt. S sin feschtlichi Aaläss gsi, un jedè Kanton hèt «sini» eigni Ae 6/6 übberchõ. D Fahrzüüg 11426 bis 11520 hèn Gmeindswappè vo Kantonshauptört un vo wichtigè Vokeerszentrè chriègt.

Vom 1955i bis is 1966i isch d Seriieprodukziuu ggange. Im Ganze sind 120 Ae-6/6-Loggene gmacht wordä. Iri grööschte Iisätz hends i de Füfzger- und Sächzgerjaar gchaa. 

D Ae &/& isch abglööst wordä vu de Buuräihä Re 4/4 III und Re 6/6. Si sind aber nuch lang nüd wädzdängge gsii us em Vercheer vu dr Isebaan. Fascht überaal uf em Normaalschpurnetz vu dr Schwiiz het mer si chänne bruuche. Mit dr Umschtrukturierig vu dr SBB hends ali 120 Stuck dr Divisiuu Güetervercheer zueteilt, so dass si hüt nur nuch mit Güeterzüg fare dörfed. D Jaartuusigwändi hend nuch ali überschtande. Dänn sind aber di erschte Uusrangschierige chuu. Gad verschideni Loggene hends uusrangschiert und zum Teil abbroche. Di andere schtönd mäischtens uf Abschtellgläis vu groosse Güeterbaanhöf, oder si fared nuch mit Güeterzüg. 




</doc>
<doc id="15168" url="https://als.wikipedia.org/wiki?curid=15168" title="J.P. Love">
J.P. Love

De J.P. Love (eigetlech: "Jean-Paul Lob") isch en Schwiizer Moderator, Showmaschter, Schlagermusiker, Unterhalter und Schauspiiler. In dr letschte Jahre het er au as Darsteller und Film-Koproduzent i dr Erwachsenefilm-Branche gschaffet.
J.P. Love (richtige Name Jean-Paul L.) het bis is Jahr 2004 aus Devisebroker gschaffet. Dr J.P. LOVE het näbebi wärend viune Jahr im Stadttheater Bärn als Chlidarsteller gwürkt und über 200 verschideni Roue gschpiut. Er het o Gaschtuftritte i dä Fernsehseriene Lüthi und Blanc sowie Cafe Bale ka. Er het o i viune Chinofiume mitgspiut (z. B. "Kleine frieren auch im Sommer", "Konfrontation", "Tell" usw.) 

Dr J.P. Love het sech im Jahr 2004 wöue verändere u het be sim damalige Arbeitgäber kündet.

Im Johr 2006 isch er id Erwachsenefilmbranche cho (3 Awards). I dä Jahr 2007 u 2008 het dr J.P. Love bim Fernsehsänder Schweiz 5 ex U1 tv über 800 Schous moderirt. Ändi Dezämber 2008 het sech dr J.P. LOVE vom Sänder trennt. Me cha dr J.P. Love mängisch o uf Telebärn und uf andere Sänder SAT 1, PRO 7 RTL, VOX usw. gseh. 

Dr J.P. Love het au mit em Baschi im Video für ä Song „wenn das Gott wüsst“ mitgwirkt. 

Im J.P.Love sy Buebetroum isch immer ds Singe gsi und im Jahr 2008 het er e Sängerkariere agfange.

Im Juli 2010 isch er in d Schlagziile cho, wil er e Chlag gäge s Schwiizer Fernseh aakündt het. Bi ere Dokumentation über Roma-Proschtituiirti z Züri isch de J.P. Love gfilmet worde, wo-n-er versuecht het, Fraue für 2'000 SFr zum Mitmache in eme "Samichlaus-Porno" z überschnurre. E 19-jährigi, wo sich druf iigloh het, isch schints vo ihrem Zuhälter derzu zwunge worde und het vo dem Gäld nüd übercho.








</doc>
<doc id="15171" url="https://als.wikipedia.org/wiki?curid=15171" title="Limmat">
Limmat

D Limet (elter, aber bsunders im Aargöi na bikannt: de Limig; latinisiert althochtütsch "Lindimagus") isch en Fluss i dr Schwiiz. 

Si isch dr Abfluss vom Zürisee und äigetli der under Deil vu däm ganze Fluss, wo oben em See Linth heisst. Bis is nüünzähnt Jaarhundert isch si für di damalige Verhältnis nuch schiffbar gsii. Hüt isch si bi Wettige psunders höch ufgschtaut, will s EW Züri deet us der Wasserchraft Schtrom gwünnt.

Dr Name chunnt vum gallische Wort "lindu-," was «Gwässer, Wasser» bedütet, und vu "*magos," wa «Feld, Ebeni» bidütet, also öppe «Ebeni am Wasser, sumpfigi Ebeni, Seefäld». Veraltet sind d Dütig «Grosse Fluss» oder sogaar «Grosse Lindwurm», wie de Johann Ulrich Hubschmied vorgschlage het, und d Dütig as Zämesetzig us Linth und Maag.

D Limet flüüst i dr Stadt Züri bi der Quaibrugg us em Zürisee use und goot näbem Bouschänzli und der Frauebadi verby, zwüschem Limetquai und em Stadthuusquai dure und bis zum Ändi vom Stadtpiet under zwänzg Brugge dure. Am rächte Ufer stoot s Rothuus uf Steipfyler im Wasser vo der Limet. Wenn der Fluss am Hauptbaanhof und am Landesmuseum verby isch, chunt d Sihl vo linggs derzue. De Ort zwüschet dene bäide Flüss het e truurigi Vergangeheit, denn deet het s vo 1986 bis 1992 en offni Droogeszenä ggä. De Ort heisst Platzschpitz und het dozmol international als «Needle Park» (Noodlepark) en schlächte Ruef gchaa, isch hüt aber en schöne Park. Underhalb vom Platzspitz isch e grosses Wehr, wo de Seespiegel vom Zürisee greglet werd. Innerhalb vu dr Stadt Züri fared chlini Personeschiff, wu au uf em Zürisee fare tüend. Die drüü Schiff – Felix, Regula und Turicum – sind alti Grachteschiff vo Holland. Bim Werdinseli isch s Chraftwerch Höngg vo de EWZ, wo gege Voraameldig aglueget werde cha. S Werdinseli isch e ganz biliebti Flussbadi und underhalb vom Chraftwerk het s dert e Naturistestrand. 

Im Limettal liit ä groose Güeterbaanhoof, de Rangschierbaanhof Limettal (RBL). D Limet flüüsst näbetdra gege Weschtä vum Kantuu Züri i Kantuu Aargau. Uf irem letschte Abschnitt passiert si Badä, wu e hööchi Boogebrugg und di alti Holzbrugg de Fluss überqueret. Dänn flüüst d Limet bi Vogelsang, wo zu dr Gmaind Gäbischdorf ghört, bim "Limetspitz" i d Aare. Die Landschaft dert gheisst Wasserschloss vu der Schwiiz.

Früener isch de ganzi Fluss schiffbar gsii, hüt isch s Fahre mit de Schiff schwiriger, well Chraftwerch baut worde sind, um Strom z gwüne, und me drum mit de Kään dur Schleuse muess goo. D Chraftwerch vo der Limet sind die: Züri-Lette, Züri-Höngg, Dietike, Wettige, Bade, Oederli, Chappelerhof, Schiffmüli, Turgi, Vogelsang und Stroppel. Bi Wettige het s di gröschti Staumuur; det gwünnt s EW vo Züri ä Täil vu sym Strom. A dere Schtaustuefe het s ä Fischufstiig, wäge de grosse Chraftwerch am Rhy unde chöme aber kai Salm me bis i d Limet.



</doc>
<doc id="15173" url="https://als.wikipedia.org/wiki?curid=15173" title="Museumseisenbahn">
Museumseisenbahn

E Museeumsisebaan isch e Isebaanschtreggi wu nümm im Regelbetriib schtaht. Meischtens sind s friiwilligi Hälfer wu d Geböi, d Gläis und s Rollmaterial instandhaltä. S Rollmaterial, das sind uusrangschierti Loggene und Wäge. Soo tued me em Publikum uffzäige, wie d Isebaan früecher uusgsee het. De bedüütendschti Betriiber vu Museumsisebaane im düütschsprachige Ruum isch dr Eurovapor. Er hät einigi diräggti Sekziuune, wu tüendt Museeumslinie betriibe. Es törfed aber au gwöndlichi Baanlinie mitbenützt wärdä, wänn e Faarbewilligung voorliit.







</doc>
<doc id="15174" url="https://als.wikipedia.org/wiki?curid=15174" title="FC Winterthur">
FC Winterthur

Dä Fuessballclub Winterthur isch en Schwiizer Fuessballclub vo Winterthur.

Er spiilt im Momänt i dä "Challenge League".

Dä FCW isch drümal Schwiizer Meischter worde, nämli 1906, 1908 und 1916. Är het zwüschet 1969 und 1975 föif Mol am UI-Cup teilgno und isch zweimal in Cupfinal vom Schwiizercup (1969 und 1975) und zweimal in Ligacupfinal (1972 und 1973) cho. Zletzt händses i dä Saison 05/06 in Cuphalbfinal gschafft ka und sind dete gägä dä FC Sion usgschiide.

Hüt isch de Verein meischtens im obere Mittelfäld vo de Challenge League.



</doc>
<doc id="15177" url="https://als.wikipedia.org/wiki?curid=15177" title="Maag">
Maag

D Maag isch hüt e Bach i de Schwiz, wu d Ebeni westlich vu Wesä im Kantuu Sanggalle entwässeret. Östlich vum Biberlichopf flüüsst är uf Schänner Bode in Linthkanaal.

Öb de Uusfluss us em Walesee tatsechlich de Name «Maag» traid hed, isch i de Namesforschig umstritte; lueg dodezue au under Limet. De Hans Jacob Leu nennt de Flussabschnitt i sine "Allgemeine Helvetische oder Schwizerische Lexike" jedefalls wie de Hauptzuefluss vom Walesee, nämlig «Seez».

D Maag isch früener dr Abfluss vum Walesee gsii, sozsäge d Fortsetzig vu dr Seez, wu bi Walestadt i See flüüsst. Si isch dänn bi Ziegelbrugg i di duezmol nuch natürlich Linth gflossä. Will mer im Nüünzechnetä Jaarhundert hät müese s Land dräniere, isch s Landschaftsbild anderscht wordä. Hüt isch de Linthkanaal, wu bi Wesä aafangt, dä wu s Wasser i Richtig Zürisee abfüert. Är isch wie s übrig Linthwerch vu 1807 bis 1816 dur Fronarbeiter under dr Läitig vum Johann Konrad Escher erschtellt wordä.



</doc>
<doc id="15181" url="https://als.wikipedia.org/wiki?curid=15181" title="Axpo Power AG">
Axpo Power AG

D Axpo Power AG, bis 2012 "Axpo AG", bis 2009 "Nordoschtschwiizerischi Chraftwärch AG" (NOK), isch ä Grossvertäileri für eleggtrische Strom. Si isch zueschtändig für d Kantüü Aargau, beednä Appizäll, Glaris, Sangallä, Schaffhuuse, Thurgau, Zug und Züri.

Aagfange hets im Nünzechähundertacht. Dr Chlüüntalersee isch en Natursee, wu dur en Bärgschturz entschtande-n-isch. Über dr Bärgschturzmasse henz e Schtaumuur buut mit ere Straass obedruff. Will di gliich Gsellschaft au s Aarechraftwärch vu Beznau under sich gchaa het, het mer sich für dr Name Löntsch-Beznau-Wärch entschide. Hüt nuch heisst s Chraftwärch, wo vum Chlüüntalersee s Wasser überchunnt, »Chraftwärch am Löntsch«, und dr Löntsch isch dr Abfluss vum Chlüüntalersee. Die Gsellschaft isch zum gröschte Energievertäiler vu dr Schwiiz aagwachse, und mer het si im Nünzechähundertviertzechä in »Nordoschtschwiizerischi Chraftwärch« NOK umgnännt. 

D NOK het sich am Höchschtspannigsnetz vu 380 Kilovolt betäiliget und isch hundertprozäntigi Bsitzeri vum Chärnchraftwärch Beznau worde. Si het au Aateil a de Chärnchraftwärch vu Löibschled und Gösge. Zur Helfti gchört ihrä au s Wasserchraftwärch im Wägital. Au usserhalb vu dr Nordoschtschwiiz het si Beteiligunge. Nännenswert isch s Chraftwärch Riburg-Schwörstadt uf dütschem Schtaatsgebiet. D Eleggtrizitätsgsellschaft Laufeburg isch s gschäftsfüerende Mitgliid vu de Chraftwärch Albula-Landwasser z Filisur gsi. Die Ufgob het im Zweituusedundeis d Axpo Trading AG übernuu, wo es Tochterunternähmä vu dr Axpo Holding AG isch.

D Axpo isch au d Betriiberin vu bedüütende Hoochspannigsläitige wie zum Bischpiil dr Vorabläitig worde. Bsunders wichtigi Läitigszüüg günd vu Bonaduz i d Breiti bi Nüüreschtorf und vu Nüüreschtorf über Beznau nach Laufeburg. Det het d Eleggtrizitätsgsellschaft Laufeburg es Nutzigsrächt chänne gnüüsse. Zäme mit em EW Züri het si au di schlaagziileträchtigi und umschtritteni Läitig vu Bängge uf Mettlä ygrichtet. Die Läitige wärded sit em Jänner Zeituusedunddrizäche vu dr Swissgrid betribe.

D "Axpo Vertrieb AG" isch im Nünzechähundertachtenünzgi as e gmeinsami Verchaufs- und Marggetinggsellschaft vo dr NOK und dr Chraftwärch vu dr Kantüü gründet worde. Im Zweituusedundeis isch d Axpo Holding AG gründet worde, d NOK und d Axpo Trading AG sind zu 100 Prozänt Tochtergsellschafte vu dere Holding. Uf en erscht Oktober Zweituusedundnüü het me dr Firmename vu "Nordoschtschwiizerischi Chraftwärk AG" uf "Axpo AG" gweggsled und ali Tochterfirme vo de Axpo Holding händ de Marggename „Axpo“ in ihren Firmename iipuut. Sit am 23. Augschte 2012 gheisst d Firme "Axpo Power AG".



</doc>
<doc id="15182" url="https://als.wikipedia.org/wiki?curid=15182" title="Elektrizitätsgesellschaft Laufenburg">
Elektrizitätsgesellschaft Laufenburg

D Eleggtrizitätsgsellschaft Laufeburg isch e Stromhandelsgsellschaft mit Sitz z Laufeburg. S Schtedtli uf beedne Siite vum Rhii isch drfüür bekannt, ass mindeschtens zechä Hochschpannigsläitige det zämmechänd. Im Nünzechähundertsächsefüfzg het d Chraftwärchgsellschaft vu Laufeburg die Eleggtrizitätsgsellschaft gründet, und uf em Gmäindgebiet vu Käischte isch e grossi Verteilstaziuu buut wordä. Es hät fascht ä unübersichtliche Wald ggii vu Hochschpannigsläitige. Mer het i dr Ziitig chänne lesä vu dr lengschtä Läitig, diä gaht nuch hüt vu Laufeburg bis is Wallis. 

Hüt het si d Konzessiuu zum verschideni europäischi Länder mit Eleggtrizität z belifere. Für dr Export uf Italiä bruucht si under anderem d Gotthardläitig, d Lukmanierläitig, Läitige vu dr NOK und d Läitig vu Sils im Domleschg uf Soazza. Usserdem het si siinerziit d Läitig vu Sils i d Pradella la buue und belifered so s Unterängadiin mit Schtrom.


</doc>
<doc id="15183" url="https://als.wikipedia.org/wiki?curid=15183" title="Vorableitung">
Vorableitung

D Vorabläitig isch de 380-Kilovolt-Schtroomläitig vu de Nordoschtschwiizerische Chraftwärch. Si isch di höchscht Hochspannigsläitig vu Europa und füehrt über ä Vorabgletscher. Si isch i de Füfzger- und Sächzgerjaar entschtande und mues im Rhütmus vu füfezwänzg Jaar gwaartet wärde, und das mit Helikopter. Susch müend d Läitige erscht nach füfzg Jaar revidiert wärde. 
Di ganzi Läitig füehrt vu Tavanasa am Vorderrhii bis i d Breiti bi Nüüresdorf. Im Bärggebiet isch si zum Täil mit Schpeziaalmaschte uusgrüschtet.


</doc>
<doc id="15188" url="https://als.wikipedia.org/wiki?curid=15188" title="DVD">
DVD

DVD (Digital Video Disc oder später au Digital Versatile Disc) heisst mä äs Spiichermedium, wo mä alli Arte vo Dateie druf cha spiichere. D DVD isch wie d CD än optische Datespiicher, het die gliichi physischi Grössi und gseht ähnlig us, het aber ä Vilfachs an Spiicherkapazitet.

Es git verschiideni Arte vo DVD. Mä unterscheidet DVD wo kommerziell beschriibe produziert und vertriibe wärde und wo dr Benutzer im allgemeine nume cha läse. Do derzue ghöre d DVD-Video, d DVD-Audio, d DVD-ROM und d Hybrid-DVD. 

DVD-Format, wo vom Konsument chönne ei Mol beschriibbe wärde, si d DVD−R, d DVD+R, d DVD−R DL, d DVD+R DL. DVD mit dr Bezeichnig DL (churz für "Dual Layer") hai zwai Dateschichte, das heisst si chönne öbbe dopplet soviil Date spiichere wie gwöhnligi DVD.

D DVD-RAM, d DVD−RW und d DVD+RW chönne meh as ei Mol beschriibe wärde. Si si au weniger empfindlig gege Liecht und UV-Strahle as d DVD+R und d DVD-R Medie. Die besti Datespiicherig bechunnt mä mit dr DVD-RAM über, wo dank dr Sektorierig und em Defäktmanagement d Date am sicherste spiicheret und au öbbe hunderduusigmol cha neu beschriibe wärde, hundert Mol meh as gwöhnlige RW (rewrite) Medie.

Wil DVD's 4,7 GB oder au 8,7 GB Spicherplatz hei, bruches vieu Persone z. B. privat zum Date sichere. Au wen mä grossi Dateie wot brönne wo ufne CD nid möge, si DVD äs guets Medium.

DVD's wärde brucht, um Filme druf z brönne. Mi redet hüt zu Tag eigenlich nüm vo "ä Film chaufe" sondern eher vo "ä DVD chaufe". D DVD het d Videokassete aus Standard Filmmedium abglöst.

DVD wärde hüt au brucht, um Spiil für Konsole und PC druf z brönne. Hüt zu tags si die Spiili so ufwendig gmacht, das e eifachi CD nümme längt um aues drufzpacke. DVD's chame au direkt fürs Game kaufä und benützä.

Aktuelli Software, wo immer umfangriicher wird, wird hüt au scho uf DVDs usgliferet, wil CDs eifach zweni Platz biete.


</doc>
<doc id="15193" url="https://als.wikipedia.org/wiki?curid=15193" title="Uetlibergbahn">
Uetlibergbahn

D Üetlibergbaan isch e normalschpurigi Isebahn, wo vu de Stadt Züri uf de Üetliberg faart. Si isch siinerziit under dr Läitig vum Äschiniör Tobler buut wordä. Wäg dr ussergwöndliche Schtiigig vu 70 Promillä uhni Zaarad isch em gliiche Äschiniör au d Buuläitig für d Wädischwil-Äisidle-Baan überträit wordä. De Chaschper Wetli hät diä Buuläitig us verschidne Gründ müese-n-abgii.

D Üetlibergbaan isch am 12. Mai 1875 eröffnet wordä. Am Aafang sind chlini Dampfloggene vu dr Firma Krauss iigsetzt wordä. Äini drvoo isch a d Wädischwil-Äisidle-Baan vermiätät wordä. Ufgrund vu finanziellä Problem het mer d Sihltalbaan und d Üetlibergbaan nüd in Hauptbaanhof gfüehrt. Si händ z Züri i dr Selnau iri Ändstaziuu gchaa. Erscht mit dr Iifüehrig vu dr Zürcher S-Bahn isch das gänderet wordä. 

D Üetlibergbaan het es äiges Schtromsyschtem vu 1200 Volt und bezieht ihrä Schtrom vum EW Züri. Will d Sihltalbaan, wo es Stugg wiit uf de gliiche Gläis faart, irä Schtrom mit dr Bundesbaan täilt, sind d Faarläitig und d Schtromabnämer vu dr Üetlibergbaan um 30 Santimeter uf d Siite gruggt.

Hüt isch d Üetlibergbaan ä Täil vu dr Siiltaal-Züri-Üetlibergbaan (SZU) und träit als S-Baan-Linie d Nummere Zäche.



</doc>
<doc id="15194" url="https://als.wikipedia.org/wiki?curid=15194" title="Wädenswil-Einsiedeln-Bahn">
Wädenswil-Einsiedeln-Bahn

D' Wädischwil-Äisidle-Baan isch e ehemooligi Ysebaangsellschaft und e Ysebaanstreggi zwische 
Wädischwil und Äisidle in dr Schwiiz. Si isch Normalspurig.

Wädischwil isch es Puuredorf gsii, wu zu-n-ere chliine Schtadt aagwachse-n-isch. De Gmäindrat het im Jaar 1867 de Zürcher Kantuunsäschiniör Chaschper Wetli biizoge, mit em Ziil, ä besseri Schtrasseverbindig zum Wallfahrtsort Äisidle z' buue. De het den aber d' Idee gchaa, ä Ysebaanlinie z' buue und hät se in ere Volksabschtimmig chänne duresetze. Si hend under dr Läitig vum Chaschper Wetli aafe buue, doch mit dr Ziit sind alli finanzielle Mittel uusgschöpft gsii, und d' Buuarbete sind iigschtellt wordä. Erscht nach langem hii und här het mer chänne dr Buu vu dr Ysebaanschtreggi wiiterverfolgä.

D'r Chaschper Wetli, wu au ä erfaarene Ysebaanäschiniör gsii isch, het ä eigeni Dampfloggi für diä Baan entwigglet. Diä het er mit me Walzerad uusgrüschtet. S' Walzerad isch ä Alternative zum Zaarad gsii. Das Syschtem het de Chaschper Wetli sälber entwigglet, het aber drmit käi Erfolg gchaa. Iseschtääb sind pfiilförmig a de Schwellä vum normalschpurige Gläis befeschtiget wordä. A denä het sich d' Loggi bi dr Probefaart müese ufeschtämme. 

D' Hiifaart isch nuch guet ggange, und vill Verantwortlichi sind mitgreist. Im Abewäg het s' Walzerad aber nümme funkziuniert, und d' Brämse hend versäit. Diä Zuugskomposiziuu het es Tempo überchuu vu ungfäär 120 Schtundekilomeeter. Im Baanhof vu Wädischwil het si sich wäg d'r änge Kurve überschlage. Gad einigi Mitreisendi sind tödlich verunglüggt. 

Di nuch uusschtehendä Buuarbete het mer em Äschiniör Tobler aavertruut. De hät schu d'r Buu vu d'r Üetlibergbahn gläitet und het s' verschtande, e Baan mit 70 Promill Schtiigig uhni Zaaradhilf z' entwiggle.

D Baanlinie isch im 1877 ooni groossi Fiirlichkäitä eröffnet wordä. De Schogg vum Uufall isch immer nuch tüüf gsässe. Will si käs eiges Rollmaterial gchaa hend, hends e Loggi vu dr Üetlibergbaan samt Wäge aagmietet.

Am 12. August 1889 het d' Wädischwil-Äisidle-Baan mit dr Zürisee-Gotthardbaan zur Schwiizerische Südoschtbaan fusioniert. Au diä Baan isch eleggtrifiziärt wordä. Zum Täil git's diräggti Züüg vu Äisidle bis Züri. Als Rollmaterial het mer di huusäigene ABe 4/4- und BDe 4/4-Triebwage und Loggene vu dr Lokoop und de Buuräihä Re 4/4 III und Re 4/4 IV bruucht.



</doc>
<doc id="15199" url="https://als.wikipedia.org/wiki?curid=15199" title="Elektrizitätswerk der Stadt Zürich">
Elektrizitätswerk der Stadt Zürich

S' Eleggtrizitätswärch vu d'r Stadt Züri (EWZ) isch en Grossverteiler für eleggtrische Strom, wie de Name seit, vor Allem für d' Stadt Züri. Das isch ä öffentlich-rächtlichi Instituziuu.

S' EWZ bezieht sit em Aafang vum Zwänzgischte Jahrhundert Strom us em Bündnerland. Dur daas hends au d' Konzessiuu überchuu, zum Täler im Bündnerland mit Strom z' belifere. Äs sind vor allem diä Täler, wu's Durchläitigsrächt hend, und das für 220-Kilovolt-Läitige wu glägentlich für 380 Kilovolt uusbuut wärdet.

De Strom vum Bündnerland uf Züri z' bringe isch e nüüi Useforderig gsii. Me het nuch kei Erfaarig gchaa im Transport vum Strom über rund 120 Kilomeeter. Wo d' Läitig nuch nüd fertig puut gsi ischt, het en Puur muetwillig d' Dräät duregschnitte. Er het gfunde, me heig ihn für d' Enteignig z' wenig entschädiged. Trotzdem isch den d' Läitig im 1909 fertig wordä. Will de Strombedarf immer gwachse-n-isch, händs d' Läitig zwii mal vergrösseret. S' Ergäbnis isch di hüttig 380-Kilovolt-Läitig vu Sils im Domleschg über Bänggä uf Fällandä. Hüt isch si zwüsche Mels und Niderurnä ä Gmäinschaftsläitig wu au Baanstrom transportiert - dem säit me-n-ä Hybridläitig. S' EW Züri isch eis vu de grööschte Energieunternähmä wordä und isch dur daas auf am Höchschtspannigsnetz beteiliget.

S' EW Züri isch au Mitbsitzeri vu d'r höchscht umschtrittene Läitig vu Bängge uf Mettlä. 

Si belifered au d' Üetlibärgbaan und s' Tram vu Züri mit Schtrom.

Mängmal kämpfeds mit Kapazitätsängpäss vu ihrnä städtische Läitige. Zum dä Schtrombedarf möglichscht guet abzdeggä, händs rund um d' Stadt und au i Ussäquartier verschideni Unterwärch.


</doc>
<doc id="15212" url="https://als.wikipedia.org/wiki?curid=15212" title="SC Corinthians Paulista">
SC Corinthians Paulista

Sport Club Corinthians Paulista isch dä Fuesballverein vo da brasilianischa Stadt São Paulo. Gründät isch der Club 1910 worde.

Dr Corinthians schpylt sini Häimschpyl im "Estádio do Pacaembu" (37'500 Sitzplätz).




</doc>
<doc id="15227" url="https://als.wikipedia.org/wiki?curid=15227" title="Höngg">
Höngg

Höngg (im 9. Jh.: "Hohinco, Hoinga, Hoenka") isch es Quartier vo de Stadt Züri und befindet sich oberhalb vo de Limet am Hang vom Chäferberg und bildet zäme mit Wipchinge de Chreis 10.

Dank de Südhanglag mit Blick über d Innestadt, de Zürisee mitem Üetliberg und em Limettal isch Höngg es sehr beliebts mittelständisches Wohnquartier.

En zentraale Platz im Quartier isch de Meierhofplatz. Hie träffet all Verkehrsverbindige vo de VBZ vom Quartier zämme.

I Rot uf grüenem Bode e grüeni Rebe mit drei blaue Trube, wo sich um en goldene Stickel rankt, im Schildhaupt begleitet rächts vo enem silbrige Tatzechrüz, links vo enem Rebmässer mit goldigem Griff. Das verwyst druuf, ass Höngg eis vo dene Quartier i de Stadt Züri isch, wo no en Wingert het.

Zu de Sehenswürdigkeite vom Quartier ghört d’reformierti Chile Höngg. Sie isch dank ihrer exponierti Lag vo wit här sichtbar. Unterhalb vo de Chile isch en Rebberg. Au isch in Höngg s’erste vom Max Bill realisirti Bauprojekt, wo ihm als Wohn- und Ateliehus dient hät. Ufem Hönggerberg het d ETH en Campus.

D Oortschaft "Hoinga" isch ane 820 s erschte Mol in ere Urkunden erwäänt.

1934 sind d’Gmeind Höngg und sibe witeri selbstendigi Gmeinde en Teil vo de Stadt Züri worde. Höngg isch in neue Stadtchreis 10 iteilt worde.



</doc>
<doc id="15233" url="https://als.wikipedia.org/wiki?curid=15233" title="Wiedikon">
Wiedikon

Wiedike isch en Stadttail vo de Stadt Züri und bildet de "Chrais 3". Är bistoot us de drüü Quartier "Alt-Wiedike, Frieseberg" und "Siilfeld". De alti Dorfchern, wo no e paar alti Hüser stönd, lit am Fuess vom Büel gege d Schmidi Wiedike hii. Wiedike het en aigne Baanhof vo de SBB und d Üetlibergbaan het vier Statione i dem Stadtchrais. En Drittel vo de Iiwooner sind Usländer. E Minderhait bildet die orthodoxe Jude, wo iri aigni Sinagog Agudas Achim hend und weg irer Tracht uuffalet.

Im alte Dorfchern isch s Huus vom hüttige Ortsmuseum Wiedike beraits för s Joor 1594 bizügt. Drüber erhebt sich de Büelhügel, wo mit Villene gsoimlet isch. Vom Büel cha mer öber d Stadt luege. Obwoll de Fridhoof Siilfeld die grööscht Grüealaag vo de Stadt isch, wiist Wiedike wenig öffitlichi Grüeflächi uuf. Da werd uusgliche dur Woonsidlige, wo nöd selte en grüene Hinterhoof hend und au, ass de Chrais im Süüde vo de Allmend und im Weste vom Üetliberg bigrenzt werd. D Hochhüser vom Triemlispitool, wo ane 1970 baut wore sind, chamer öber di ganzi Stadt gsie; über iri Architektuur gönd d Mainige usenand. Im Gmainschaftszentrum Höiriet git s en Straichelzoo.

Wiedike het es paar Fridhööf. De grööscht isch de Fridhof Siilfeld, wo birüemti Lüt bigrabe sind, so de Gottfried Keller, d Johanna Spyri und de Henry Dunant. Nöd öffetlich zuegänglich sind die baide israelitische Fridhöf.

Im Oste goot Wiedike bis a d Sihl. S Ostportaal vo de Nordrööre vom Üetlibergtunnel isch no uf em Gebiet vo Wiedike; s Portal vom Südtunnel isch im Quartier Züri Laibach.

Z Wiedike sind scho i de Staizit Mensche umegloffe, wien e Isebieli zaigt, wo im Binz gfunde worden isch. Au e paar Lanzespitze und anderi Objekt us de Bronzezit sind gfunde worde. Uf em Büel obe sind helvetischi Gräber usgrabe worde. S Dorf Wiedike isch vo de Alemane gründet worde und bide reformierte Büehlchile het mer au e paar alemanischi Gräber gfunde, aber d Bewooner sind arm gsii und d Fundstugg drum nöd spektakulär. Z erschtmol erwänt isch Wiedike im Joor 889 as "uuiedinc houa:" de Perehtolo het em Fraumöischter a paar Länderaie vermacht. 

Im Mittelalter isch Wiedike en königliche Riichshoof gsii, drum zaigt s hütige Woppe vo Wiedike de Riichsöpfel mit em goldige Chrütz. Da Woppe isch zerschtmol im ene Woppebueche us em Joor 1674 abbildet. Zu de Riichsvogtai Wiedike het nebet e paar Buurehööf au Albisriede ghört. D Grenze im Oschte isch uugföör d Siil gsii und im Weschte d Limet.

Wäred em Alte Zürichrieg hend d Aidgnosse im Joor 1442 ganz Wiedike abebrennt. Drufabe hend sich d Aidgnosse und d Zörcher i de Schlacht bi St. Jakob a de Siil tüchtig verhaue, wobi nöd nu de Zörcher Bürgermaister Rudolf Stüssi gfalen isch.

Im Joor 1787 isch s Siilfeld zun ere aigne Gmaind worde und vo Wiedike abtrennt worde. Vier Joor spöter het Wiedike sis aigni Bethus öbercho, wo hüt under Denkmolschutz stoot. Noch de Französische Revolution isch Wiedike e selbständigi Gmaind gsii. 1875 isch Wiedike a s Iisebaannetz agschlosse worde, doch isch de hütig Baanhof e Noibau us em Joor 1927.

1893 isch Wiedike zäme mit witere Gmainde i d Stadt Züri iigmaindet worde. Wiedike und Ussersiil hend denn de Chrais 3 bildet. Doch 1913 isch Ussersiil en aigne Chrais worde. 1896 isch d Büelchile baut worde.

Wiedike isch vor alem e Woonquartier und die paar wenige Industrie, wo bistande hend, sind wegzoge. Uf em Büel isch e Kantonsschuel. Im Triemli stönd d Hochhüser vom Triemlispitool, ais vo de grööschte Spitööler im Kantoo. S Zentrum vom Quartier isch d Schmidi Wiedike.

Wiedike isch guet vom öffetliche Vercheer erschlosse. D SBB füert e Lini vom Zörcher Hoptbaanhof öber Wiedike i d Ängi und denn em südliche Züriseeufer entlang. D Üetlibergbahn verbindet d Inestadt mit em Üetliberg, em Huusberg vo Züri, und haltet viermoll: im Binz, am Frieseberg, bim Schwäighof und im Triemli.

D Tramlini 9 und 14 faaret zmittst dur Wiedike und verbindet s Quartier mit de Inestadt und em Triemli. D Linie 2 und 3 faaret entlang de westliche Grenze und d Tramlinie 13 und noierdings au 5 faaret im südliche Tail.




</doc>
<doc id="15234" url="https://als.wikipedia.org/wiki?curid=15234" title="Karl Tellenbach">
Karl Tellenbach

De Dällebach Kari (* 6. April 1877 z Walkrige als "Karl Tellenbach"; † 31. Juli 1931 z Bärn) isch wohl s bekanntischti Schtadtoriginal vu Bärn gsii.

Er isch inere Puurefamilie uufgwachse und het schu früe drunder glitte, ass er e Hasescharte gchaa het. Vu Pruef isch er Gwafför gsii und het im Jaar 1900 z Bärn a de Neuegass 4 en äiges Gschäft eröffnet. Sini Liebi zur Fabrikantetochter "Annemarie Geiser" isch a dr Ablehnig vu derän irem „mehbessere“ Vatter gschiteret, und so isch dr Kari s Läbe lang Junggsell blibe.

Wäge siiner körperliche Behinderig isch er schtändig verspottet wordä. Er het gfunde, wenn die Andere so gäre über ihn tüend lache, well er ne Grund zum Lache gii. Er het Witze grisse und isch dur sini Bäizetuure i dr ganze Stadt bekannt wordä. Ziitige hend ihn angaschiert als unentgältliche Mitarbeiter. Vill Gschichte rangge sich um ihn. 

Er isch chräbschrangg wordä und het käi Überläbensschangsse mi gchaa. So het er sich s Läbe gnoo: z Bärn isch er vonere Brugg gschprunge. Sini Liich het mä öppe zäh Tag schpöter, am 9. August 1931 – amene Sunntigvormittag – i dr Eymatt am Wolesee gfunde.

Sis Läbe isch scho es bar mol imene Film zeigt worde.


Em Mani Matter sii "Ballade" isch erschinen in:




</doc>
<doc id="15238" url="https://als.wikipedia.org/wiki?curid=15238" title="SBB Re 6/6">
SBB Re 6/6

D' Re 6/6 vu de Schwiizerische Bundesbaane sind vorwiägänd für d' Gotthardbahn konschtruierti Loggene. D' Prototype sind im 1972i buut wordä. Di erschtä zwii händ wiä d' Ge 6/6 II vu d'r Rhätische Baan i d'r Mitti äs Glängg wu mer nur vertikal cha bewegä. Mer het sich denn aber für Loggichäschte uhni Glängg entschide. Di dritt Loggi mit d'r Nummärä 11603 isch s' Vorbild für d' Seriäprodukziuu gsi wu vom 1975 bis 1980 buut wordä-n-isch. Si hend all drii Drähgschtell mit je zwii Achse. Di zwii üssere Drähgschtell lönd sich mit 're Fädärig hin und här bewegä. Das händ's sich so uusdänggt, nachdem ä Vorgängerin, d' SBB Ae 6/6 de Ruef vu 'me Schinemörder überchuu het. 

Di 80 Re 6/6-Loggene sind vum Konsorzium us d'r Schwiizerische Loggi- und Maschinefabrigg in Winterthur, Brown Boveri und d'r Maschinefabrigg Örlike buut wordä. Si hend es Dienschtgwicht vu 120 Tonnä und chänd mit 140 Stundekilometer fare. Ires Iisatzgebiet sind vor Allem Färnschnällzüg und Güeterzüg, und das nüd nur uf d'r Gotthardstreggi. Mer trifft si hüt mäischtens in Villfachschtüürig mir 're SBB Re 4/4 II vor schwerä Güeterzüg. Si händ alli Wappe vu Dörfer und Schtedt am Netz vu d'r SBB. Di erschte zwii Prototype, wu sich dur s' Glängg vu de-n-andere optisch underscheidet, träged d' Wappe vu Wolhusä und Morsch. Bis ietz het nur ei Re 6/6 uufallbedingt müese uusrangschiert wärde.


</doc>
<doc id="15241" url="https://als.wikipedia.org/wiki?curid=15241" title="Verkehrsbetriebe Zürich">
Verkehrsbetriebe Zürich

D Vercheersbetriib Züri (VBZ) sind s stedtische Unterneme vo Züri, wo för de öffetlichi Vercheer i de Stadt verantwortlich isch. Si unterhaltet 13 Tramlini, ai Standsailbaan, 6 Trolibuslini, 16 Autobuslini, 11 Quartierbuslini und denn no 27 Regionalbuslini usserhalb vom Stadtgebiet. Witters sind d VBZ ono för drai Privatbaane verantwortlich: s "Polybäänli" isch e Standsailbaan, d "Dolderbaan" isch e Zaaradbaan und d "Forchbaan", wo is Zörcher Oberland faart. Sit 1990 ghöret d VBZ zum Zürcher Vercheersverbund.

D VBZ beschäftiget guet 2200 Lüt und gutschieret im Joor öber 300 Milioone Pasaschier dur d Stadt, die maiste mitem Tram. De Strom beziehnds vum Eleggtrizitätswärch vu d'r Stadt Züri.


</doc>
<doc id="15245" url="https://als.wikipedia.org/wiki?curid=15245" title="Ostschweizer Narrenkonvent">
Ostschweizer Narrenkonvent

De Ostschwiizerischi Narrekonvänt, isch en Zämmeschluss vo 14 grosse Fasnachtsgsellschafte vo de Ostschwiiz und em gränznöche Süddütschland. All Joor übernimmt en anderi Fasnachtsgsellschaft und füert d Präsidentekonferenz und de eigetlich Narrekonvent dure. Nebed em offizielle Teil goots eigetli au hauptsächlich um de gmüetlich Teil. Döt wird meischtens en Showblock oder anderi anders Unterhaltige zum Esse bote.

D Ufnaamebedingige für de Konvent sind zimlich streng. I de letschte Joor isches drum au nur grad a de SiFa glunge, nöi bizträtte. 

Die Fasnachtsgsellschafte ghöred zum Konvänt:



</doc>
<doc id="15251" url="https://als.wikipedia.org/wiki?curid=15251" title="Sacca (Venedig)">
Sacca (Venedig)

E Sacca (Mehrzahl "Sacche") isch z Venedig en Insle, wo dur Uufschüttige chünschtlich entschtanden isch, vo dene gits hüt drü. Au Randgebiät vo de Schtadt, wo uf die glich Art und Wiis gwunnene worde sind und en Iibuchtig vo de Lagune i de Schtadt werde so bezeichnet.

Die drü Insle heissed "Sacca Fisola", "Sacca San Biagio" und "Sacca Sessola", d Gwünnig vo Land sind d "Sacca di San Girólamo" und "Sacca di San Alvise", d Iibuchtig im Norde vo de Schtadt werd "Sacca della Misericordia" gnennt. Am Aafang vom 20. Jahrhundärt häts no e "Sacca di San Chiara" ghä, es Hafebassin mit Lagerhüser in de Nöchi vom Frachthafe.

D "Sacca Sessola" liit im Süde vo de Schtadt Venedig i de Lagune usse.
D Insle bschtaht syt em Jahr 1870 und isch dur Material vo Grabige und Kanalvertüüfige entschtande.
Die erschte Gmües- und Wygärte sind schtändig vo Lagerhallene verdrängt worde. 1911 hät mer uf de Insle es Chrankehuus für Cholerachranki baut. S öffentlichi Schpital, wo im Jahr 1914 gründet worde isch, gits hüt immer noo. 


</doc>
<doc id="15252" url="https://als.wikipedia.org/wiki?curid=15252" title="Sacca">
Sacca

S Wort Sacca bezeichnet:



</doc>
<doc id="15253" url="https://als.wikipedia.org/wiki?curid=15253" title="Naturwissenschaft">
Naturwissenschaft

Dr Begriff Naturwüsseschaft definiert d'Wüsseschaft vum Verstah und'm Erchläre vum lebendigem und unlebendigem i de Natur. Traditionelli Grundfächer vu dere Wüsseschaft si zum Bispiil d'Physik, d'Chemie und d'Biologie. Hüt zu Tag chame meh Fächer drzue zälle, unter anderem d'Astronomie. 

Im Gegesatz zur Mathematik chame bide Naturwüsseschafte alli Vorgäng erchläre und Gsetzesmässigkeite finde. D'Mathematik higege isch e Strukturwüsseschaft, wodri d'Tätigkeite nach Axiome oder logische Gsetzt ablaufet. Di meischte Naturwüsseschafte beschribet Wüsseschafte, wo dri öppis aktiv passiert, wie zum Bispiil d'Biologie (z. B. Wachstum vu Lebewese), d'Physik (z. B. Magnetchräft uf de Erde) oder d'Chemie (Mischige und Spaltige).


</doc>
<doc id="15260" url="https://als.wikipedia.org/wiki?curid=15260" title="Auckland Grammar School">
Auckland Grammar School

D' Auckland Grammar School isch oine vo de gresschde ond äldeschde Schuala en Neuseeland und befindet sich in Auckland. Si isch anna 1850 grendat worre. Auf dia Schual gangat allerdengs bloß Buaba em a Alder zwischa 12 ond 19, koine Mädla. Si hot mee als 2200 Schialer.




</doc>
<doc id="15268" url="https://als.wikipedia.org/wiki?curid=15268" title="Niklaus Meienberg">
Niklaus Meienberg

De Niklaus Meienberg (* 11. Mai 1940 z Sanggalle; † 22. September 1993 dur Suizid z Züri) isch en Schwiizer Schriftschteller und inveschtigative Journalischt gsi.
Är het z Züri gläbt und zu Läbzyte 14 Büecher veröffentlich. Sini Arbeite über die jüngeri schwiizerischi Vergangeheit händ damals massgäblich zu de öffentliche Meinigsbildig i de Schwiiz biitreit. Sini gschliffne Text gälted immer no als Muschterbiischpil i de Journalischteschuele

Nach füüf Jahr i de Chloschterschuel Disentis isch är mit 20gi für es Jahr id USA, is New Yorker Büro vo de "Federation of Migros Cooperatives", und isch usserdäm Bulldozerfahrer im kanadische Vancouver gsi. Erscht dänn het är aagfange schtudiere, Hauptfach Geschichte, zerscht a de Uni z‘Friburg, dänn a de ETH, dänn mit eme Stipendium z Paris. Sini Schtudie het är z Friburg abgschlosse, mit de Lizenziatsarbeit "De Gaulle und die USA von 1940–42".

Ab 1966 5 Jahr isch er Pariser Korrespondent vo de "Weltwoche" gsi. Ab 1971 het är Byträg fürs Kulturmagazin "Perspektiven" vom SF DRS gmacht, sowie etlichi Produktione fürs Radio DRS, z. B. di satirisch Sändig "Faktenordner". Glichzytig isch är freie Mitarbeiter vom Zürcher "Tages-Anzeiger" worde, und vom "Tages-Anzeiger Magazin" (hütige Name: "Das Magazin"). Wäg sine kritische Text zur Schwiizer Gschicht und Gägewart het är dött 1976 – gäg de Wille vo de Redaktion – vom Verleger Otto Coninx es langjährigs Schriibverbot becho.
1977 het är wäge Passage vo sim Film "Die Erschiessung des Landesverräters Ernst S." und eme plante Theaterstück über de Ulrich Wille vor Gricht müesse. De Meienberg, wo vom schpötere Bundesrat Moritz Leuenberger verteidigt worde isch, het de Prozess gäge d’Söhn vom Wille gwunne.
Vo 1982 bis 1983 Leiter vom Pariser Büro vo de Hamburger Illuschtrierte "Stern". Dena freie Mitarbeiter vo de "WOZ" und vor allem Schriftschteller.
Im Früehling 1987 het de Meienberg für d‘"Weltwoche" es kritisches und villbeachtets Porträt über de Ulrich Wille und sini Familie gschribe. Unter em Titel "Die Welt als Wille und Wahn" isch es im Herbscht vom gliche Jahr in Buechform usecho. De Quelle sind u. a. Fotografie vo unveröffentlichte Briefe vom Wille an sini Frau gsi, Fotos, wo die Meienberg unerlaub vo mene Dekorationsstück innere Uusschtellig gmacht gha het - wie är im Nachwort sälber zuegit: "„Die wachhabende Aufsichtsperson des Ortsmuseums Meilen hatte das Buch noch nie aufgeblättert gehabt, freute sich aber, dass sein Inhalt dem Fotografen Roland Gretler und mir so gut gefiel, und hatte nichts dagegen, dass ich einige Passagen exzerpierte und Roland Gretler ein paar Dutzend Seiten integral fotografierte.“"

Am 11. September 1992 isch de Niklaus Meienberg bi mene – möglicherwis in Auftrag gäne – Attentat vo zwei Nordafrikaner brutal zämegschlage worde. Vo de Folge vo däm Überfall het är sich nie meh rächt erholt. Me seit, är isch en grosse, körperlich mächtige Ma gsi – und de Geischt i däm Körper isch broche worde.

Är isch 1993 durch Freitod (Erschtickt miteme Sack über em Chopf, behälfs Schlafmittel und Alkohol) gschtorbe. Nach Ischätzig vom öschtrichische Schriftschtellers Erich Hackl will är de Lauf vo de Wält nümm verschtande heyg, wahrschinlich au wäge unbewältigti Depressione.

Sin Nachlass wird im Schwiizerische Literaturarchiv in Bärn uufbewahrt.
Am Meienberg sini in "St. Fiden – Paris – Oerlikon" gsammlete beschte Reportagen sind 2005/06 i d‘Buechreihe "Schweizer Bibliothek" uufgnoh worde.










</doc>
<doc id="15269" url="https://als.wikipedia.org/wiki?curid=15269" title="Annemarie Wildeisen">
Annemarie Wildeisen

D Annemarie Wildeisen (* 1946 z Bade/Aargau) isch en bekannti Schwiizer TV-Chöchin und Chochbuechautorin.

Über ihri langjährigi journalistischi Tätigkeit als Redaktorin isch d‘Wildeisen zum Fachgebiet „Choche“ cho. Sie isch usserdäm emal Chochlehrerin gsi, und isch sälber Huusfrau.

Ihres eigne Format "KOCHEN" het en feschte Platz im tägliche Programm vo diverse Lokalsänder (z. B. Tele Tell, Tele Züri). Ihre dadurch erlangti Prominänz gaht so wiit, dass sie au scho zu nere Autogrammschtund verpflichtet worde isch.

D‘Wildeisen isch uuserdäm Usegäberin und Chefredaktorin vo mene monatliche Choch-Magazin.
Ihri alltagstauglichi Chuchi isch schnäll, guetbürgerlich und unkompliziert.




</doc>
<doc id="15284" url="https://als.wikipedia.org/wiki?curid=15284" title="Disney Dollar">
Disney Dollar

Dr Disney-Dollar (engl. "Disney dollar") isch e Komplementärwährig. Si gseht ähnlich us wie de US-Dollar und isch am 5. Mai 1987 s erscht Mol in Umlauf brocht worde. Si hät en zitlich unbegränzte Wert und cha jederzit wider in US-Dollar umtuscht wärde. Sie chan aber wie normals Geld a de vorgsehne Orte verwändet werde. Das garantiert d "Walt Disney Company". Dr Disney-Dollar isch somit es zitlich unbegrenzts "Wertpapier". Da er nöd verjöhre cha und jederzeit wider id d offizielle Währig umtuscht werde cha, isch er käi Guätschii.

Astell vomene amerikanische Präsident träget die Note bekannti Disney-Figure, wie dr Micky Maus, dr Donald Duck, dr Goofy, dr Stitch vo Lilo & Stitch, Dumbo und anderi. Die Dollar werdet von dr "Walt Disney Company" verchauft. Iglöst könned sie uf de Schiff vo dr "Disney Cruise Line", allne Disney-Shops innerhalb dr USA und im "Disneyland" und em "Walt Disney World Resort". Si träget immer d Unterschrift vom fiktive Schatzmäischter "Scrooge McDuck", das isch dr englischi Name für de Dagobert Duck. 

Disney-Dollar händ als Zeichä "A" oder "D". Damit wird agschribe, wo si hergeschtellt worde si. "A" stoht für Anaheim, "Disneyland" in Los Angeles und "D" fürs "Walt Disney World Resort" i Florida.

Die Note sind i dr Johr 1987 bis 1989 serscht Mol als Ei-Dollar- und als Füf-Dollar-Note use cho. 1990 ischs Portfolio mit ere Zäh-Dollar-Note ergänzt worde. Noii Dollar mit noie Figure werdet jedes Johr produziert sit 1987, usserd nöd i de Johr 1992, 2004 und 2006. Im 2005i isch serscht Mol e 50-Dollar-Notä produziert worde um as 50-Johr-Jubiläum vom "Disneyland" in Anaheim, Los Angeles zu gedänke.

Disney-Dollar händ ähnlichi Sicherheitsaspäkt wie normali Note. Sie sind sogenannt micro-printed und händ e Tinte wo reflektiert um si so vor em Skänne oder vor em Fotokopiäre z schütze. Si träget au en eimolige Serienummer.




Disney-Dollar sind in ere Simpsons-Folg parodiert worde. I dr am 2. Oktober 1994 usgestrahlte Episode hät dr Homer 1100 Dollar i "Itchy & Scratchy Money" gwächselt, nachdäm ihm an Angestellte verzählt hät, dass die glichwertig sind, wie normals Geld aber eifach meh Spass machet. Im Park hät denn aber doch keine das "Itchy & Scratchy Money" angnoh.



</doc>
<doc id="15290" url="https://als.wikipedia.org/wiki?curid=15290" title="Schweizer Minarettstreit">
Schweizer Minarettstreit

D’Schwizzer Volksinitiative gege de Bau vù Minarätt vùm 29. Novämber 2009 isch e Volksinitiative gsìì, wùù d'Schwizzer Partäie SVP ùn EDU lanciert hän mìt em Ziil, de Bau vù Minarätt ìn de ganze Schwiz fǜr verfassigswììdrig z erchläre. Am 29. Novämber 2009 hän di Wahlberächtigte ìn de Schwiz ǜber de Vorschlaag chönne abstìmme; s Ergèèbnìs isch e doppelts Ja gsìì, 57,5 Brozänt vù de Wähler ùn 19,5 vù de (23) Kantön hän fǜr s Verbott gstìmmt.

Vù de Schwizzer Bevölcherig (ca. 7,4 Mìllione) sìn ca. 340'000 Persone Muslim, d. h. si mache 4,3 Brozänt vù de Iiwohner uss. Doodemìt isch de Islam ìn de Schwiz d'Rèligion mìt de drìttgröschte Aazahl vù Aahänger, wie s Bundesamt fǜr Statistik bi-n-ere Volkszällig ìm Johr 2000 festgstellt hät. 2006 sìn ene ǜber 120 Gebättsstätte zùr Verfiegig gstande, wùù ìm Allgemeine islamischi Kulturzändre gsìì sìn.

2007 hän vier Moschee ìn de Schwizz e Minarätt ghaa, nämlig sälli z Gämf, z Winterthur, z Wange bi Olte ùn d'Mahmud-Moschee z Zǜri, wo vo dr Ahmadiyya in de 1960er Johr baut worden isch, ohni dass vil dra kritisiert worde wer. Kei einzigs devùù hät e Muezzin ghaa, wie's ìn vile andere Länder gängig isch.

Sächzäh Schwizzer Bolitiker, wùù 14 devùù Mitglììder vù de SVP sìn, hän sich z Flaach zämmegschlosse ùn am 1. Mai 2007 d'Volksinitiative lanciert. Sälli hät vorgseh, zùm 72. Artikel vù de Bundesverfassig e drìtte Abschnìtt dezüezfiege mìt em Tekscht „Der Bau von Minaretten ist verboten“.

Am 8. Juli 2008 hät di Schwizzerischi Bundeschanzläi 114'137 Underschrifte iigreicht griegt; am 28. Juli sìn 113'540 devùù fǜr gültig erchläärt worre.

Schù sitt d'Initiative iigreicht worre isch, hät de Pascal Couchepin ìm Name vùm Bundesroot d'Bevölcherig dezüe ùfgrüefe, si abzlähne. De Bundesroot hät ì'me-ne Verbott vù Minarätt e Iischränkig vù de Fräiheit vù de muslimische Iiwohner gseh ùn e Verletzig vùm Rächt zùr Ussiebig vù ihrer Rèligion. Säll säi nìt vereibar mìt de Wärt vù-n-ere diräkte Demokrati. Au d'Bundesrötì Eveline Widmer-Schlumpf hät bi-n-ere Brässkomferänz gsait, dass d'Initiative d'Religions- ùn d'Meinigsfräiheit wie au d'Gliichberächtigung verletzt ùn de religiös Frììde gföhrdet.

Wùù d'Debatte bi de beide Kammere vù de Nationalversammlig ìm Merz 2009 ùfgnùù worre sìn, hän di Linke de Tekscht zrùckgwììse mìt de Begründig, er däät „d'Demokrati gföhrde“ (Andreas Gross), „s international Rächt ùn d'Grundwärt vù de Schwiz verletze“ (Carlo Sommaruga) ùn „de Wääg zù me-ne nöie Rèligioonschrieg fräimache“ (Antonio Hodgers). De Hans Fehr vù de SVP degege lüegt d'Minarätt als „Bajonätte vùm Islam“ aa.

De SVP-Nationalroot Ulrich Schlüer vù Zǜri, wùù, wie de Walter Wobmann, Mìtglììd vùm Komitee vù de Initiative isch, siht ìm Minarätt e „Symbol fǜr de Aaspruch ùf bolitischi ùn religiösi Macht, wùù anderi Persone ìn ihre Grundrächt iischränkt“. Sii Partäikolleg Oskar Freysinger gìt z bedänke, dass es „kei Garanti gääb, dass d Praxis vùm muslimische Glaube akzeptiert werre cha ùn keini Rächt vù iiheimische iischräkt“. S Minarätt säi e bolitischs Symbol ùn de Voorbott vù de Iifiehrig vù de Scharia als nöis Rächtssystem, wiil s jo ohni Muezzin kei kulturälli Funktion haa chönnt. Er understriicht au, dass s Minarätt vùm Koran nìt vorgschrììbe wird zùm de Glaube ussiebe.

Di erschti Meinigsùmfroog hät zeigt, dass d Lütt tendenziäll gege s Verbott sìn. De Nationalroot Peter Spuhler hät sinni Angscht voor-e-me Boykott vù de Schwiz bi-n-ere Aanahm bekanntgee, de SVP-Bundesroot Ueli Maurer meint, de Gsetzentwurf chönnt falsch verstande werre, nämlig als feindligi ùn wenig dìfferenzierti Kampagne gege Ussländer.

De Andreas Gross hät d Initiative als verfassigswììdrig ùn als Verletzig vù de Mänscherächt gseh. Au de Antonio Hodgers hät de Mänscherächt (kulturälli Fräiheit) de Voorzùùg gee ùn argumentiert, dass mer de religiös Frììde ìn de Schwiz mießt ùfrächt erhalte. Er strittet e bolitischi Bedüttig vùm Minarätt ab, befürchtet e Verlust vùm Aasehe vù de Schwiz ìm muslimische Ussland ùn erìnnert an di sognännte Ussnahmeartikel, wùù am Änd vùm 19. Johrhundert ùfgstellt worre sìn gò d Schwiz voor eme Iiflùss vùm Vatikan schǜtze ùn wùù ìm Lauf vùm 20. Johrhundert starch ùmstrìtte gsìì sìn.

Während de Kampagne hät e Wahlblakat Ùfseh erreegt, wùù vù de Initiante entworfe worre isch. Es zeigt e Frau mìt ere schwarze Burka voor ere Reihe vù schwarze Minarätt ǜber ere Schwizzer Fahne. Dass es ìn einzelne Gmeinde verbotte worre isch zùm Ùssenandsetzige vermide, hät s Komitee vù de Initiative als Zensur aaglüegt, wiil ihr Blakat „ùf jurisdischer Ebeni iiwandfräi“ säi. Am 22. Okdober hät d'SVP e witters Wahlblakat veröffentligt, wùù e Schwizzer Fahne zeigt ùn d'Ùfschrifte „Zensur“ ùn „Trotzdem: Ja zum Minarettverbot“ drait.

Ùf de Internetsitte vù de arabische Fernsehgsellschaft Al Jazeera isch vù „Schwizzer Extremiste“ berichtet worre, wùù de Bau vù Moschee wän verbiete, obwohl d'Initiative nùme d'Minarätt bedrìfft. Internetnùtzer hän doodrùfhìì voorgschlaa, d'Schwizzer Banke usszschließe. De Journalist Tamer Abul-Enein bedoont degege, dass au e Deil Schwizzer gege d'Initiative isch.

D’"Organisation der islamischen Konferenz", e Organisation, wùù unabhängig vù de Regierige di muslimische Länder verbindet, hät ihri Beunrüeigung ǜber e möögligi Aanahm vù de Initiative ussgsproche.

Obwohl Ùmfroge e Ablähnig vù de Initiative vermüete loo hän, isch sälli am 29. Novämber 2009 mìt eme Doppelte Ja aagnùù worre. 57,5 Brozänt vù de Wähler ùn 19,5 Kantön (alli usser Basel-Stadt, Nöieburg, Waadt ùn Gämf) sìn defǜr gsìì.

Doo di offiziälle Ergèèbnìss:

De Bundesroot hät, obwohl er gege d'Initiative gsìì isch, ìn ere Mìtdeilig bekannt gee, dass er d'Wahlergèèbnìss wott akzeptiere ùn dass sälli e Zeiche vù allgemeine Ängscht voor em Islam zeige, wùù ernscht gnùù werre mießte.

De Oskar Freysinger vù de SVP hät am Daag nooch de Abstìmmig sinni Ǜberraschig ab de Aanahm bekundet. Er hät vù nöiem understriche, dass d'Initiative kei Kampagne gege de Islam ìm Allgemeine, sundern nùme sii „bolitisch-militärische“ Flǜǜgel säi ùn dass d'Muslim ihri Rèligion witterhìì chönnte ussiebe. De ehemolig Bundesroot Christoph Blocher hät aakündet, dass di nöchste Schrìtt vù sinner Partäi ùf d'Burka ùn anderi „Symbol vù de Mìssachtig vù de Frauerächt“ abzile däte.

Di französischsproochigi Schwizzer Zittig "Le Temps" hät festgstellt, dass d'SVP sälber vù de Ergèèbnìss ǜberrascht schiint. Obwohl d'Partäi d'Initiative understǜtzt hätt, gääb's Mìtglììder, wùù d'Aanahm vù de Initiative beröie. Säll soll zùm Bispiil ùf de Hannes Germann züedräffe, wùù mìt ere Züestìmmig vù 49 Brozänt zfrììde gsìì wäär.

Erschte Analyse zfolg sìn d'Ergèèbnìss ùf e Anscht voor em Islam zrùckzfiehre, bsunders voor einzelne Voorschrifte wie de Burka, em Chopfdüech odder de Scharia. D'Schwizzer solle also nìt gege d'Schwizzer Muslim gstìmmt haa, sundern nùme gege de radikal Islam, wùù-n-ene Angscht macht ùn di ǜberdrììbene Fantasiie nährt.

De Alain Grash bezeichnet d'Abstìmmig als Sììg vù de Islamophobi ǜber d'Vernumft. De grien Bolitiker Ueli Leuenberger erchläärt d'Aanahm mìt ere „exdrem geziilte Bropaganda, wùù ùf d'Voorùrdeil spììlt“.

Schnäll hän sich Reaktione ùf de ganze Wält bemerkbar gmacht; di islamische Länder ùn islamisdischi Organisatione hän sich verständnìslos ùn ǜberrascht ab de Ergèèbnìss zeigt.

Z Europa hän mehreri nationalisdischi Partäie de Schwizzer Bevölcherig zù ihrem Entscheid gratuliert. Soo hät di belgischi "Vlaams Belang" s Minarättverbott mìt em „Champf vùm Wilhelm Tell gege d'Voorherrschaft vù de Habsburger“ vergliche. Z Holland hät de Geert Wilders, Abgordnete vù de "Partij voor de Vrijheid", s „fabelhaft Ergèèbnìss“ begrießt ùn hät sii Wunsch, ìn sinnem Land öbbis Ähnligs z mache, bekanntgee. Au de Vizebräsidänt vù de französische "Front national" Marie Le Pen hät sich zfrììde zeigt ùn e „nationali Volchsabstìmmig zù Iiwanderig ùn Kommunitarismùs“ z Frankriich gfordert. De idaliänisch Justizminister Roberto Castelli hät festghalte, es däät sich (bi de Islamisierig) ùm e „heftige Aagrìff gege unseri Identität durch e intoleranti Rèligion“ handle. Au de Ööstriicher Bolitiker Heinz-Christian Strache nännt s Rèsultat „hocherfreulich“ ùn gìt z bedänke, dass s christlig Erbe vù Europa mießt gschǜtzt werre. Er siht ìn de Schwizzer Initiative e Voorbild fǜr Ööstriich.

Z Indonesie, ìm gröschte muslimische Land vù de Wält, hät di islamischi Organisation Nahdatul Ulama ìn de Volchsinitiative e Zeiche vù Hass ùn Intoleranz erkännt, gliichzittig abber d'Muslim ùfgrüefe, „bi ihre Reaktione nìt z ǜberdribe“.



</doc>
<doc id="15291" url="https://als.wikipedia.org/wiki?curid=15291" title="Islam">
Islam

Dr Islam isch nochem Christetum die zweitgröschti Religionsgmeinschaft vo der Wält. Sini Ahänger bezeichne sich als "Muslim" oder "Moslem".

Dr Islam isch e monotheistischi abrahamitischi Religion, wa bedüted, er berüeft sich wie au s Christetum und s Judetum uf de Stammesvater Abraham (arabisch: Ibrahim). De Islam isch die jüngschti vo de drei grosse abrahamitische Religione. Wie s Christetum und s Judetum glauben au d Moslem an ein Gott und tuet sech sehr sträng vom Polytheismus abgränze. De Islam gränzt sech au vo dr christleche Vorstellig vo dr Inkarnation, dr Drüüfaltikeit und dr Chrüzigung vo Jesus starch ab. De Jesus (arabisch: Isa) wird nöd als Sohn Gottes agluegt, sondern eifach als en witere Prophet. De Koran nennt drumm de Jesus uusdrückli as "Sohn vo de Maria". De Mohammed (ar. Muhammad), de Begründer vom Islam, gilt als de letschti und wichdigschti Prophet. S bestimmende Elemänt isch d Lehr vom "tawhid", dr "Einheit vo Gott".

S arabische Wort für de allainig Gott isch Allah. Wil dr Islam sin Ursprung in Arabie het, wird wäge däm ußerhalb vo dene Gebiet d Bezeichnig Allah nur für e Gott vo de Moslem brucht.

Dr Islam isch ned elei e Religion, sondern au es in sich gschlossnigs, für Muslime verbindlichs rächtlech-politisches Wärtsyschtem. Är gründet uf em Koran, wo für die Gläubige s unverfälschte Wort Gottes isch, „unnachahmbar“, vo „übermenschlecher Schönheit“ und d „Lösig vo allne Problem“, ischließlech „so mänge irdische Befähl, Aaordnige übers tägleche Läbe und über d staatlechi Ornig“.

Zweiti Erkenntnisquelle näbem Koran si für die meischte Muslime d Wort und Handlige – d «Sunna» – vom Prophet Mohammed, em Religionsstifter und „Siigel vo de Prophete“.

Die fümf „Süüle“ () vom Islam si d Grundpflichte, wo jede Muslim muess erfülle:


Es git meereri Richdige im Islam, wo d Aahänger von ene vilmol nid seer fridlig mitenander lääbe, sondern im Striit anenand groote. Am mäiste Aahänger, 85 Prozänt vo de Muslim, het d Sunna, wo sälber in vier Rächtsschuele gspalte isch: d Hanafite, d Malikite, d Hanbalite und d Schafiite. Die zwäitgrössti Grubbe si d Schiite. Zu dene ghööre d Imamite (im Iran, Irak, Aserbaidschan, Bahrain und Libanon) und d Ismailite (vor allem uf em indische Subkontinänt und z Afghanistan). D Charidschite findet mä in Oman, Algerie und Tunis. Dr müstischi Sufismus wird vilmol vo de Stränglöibige abgleent und es het au Verfolgige vo Sufis gee.



</doc>
<doc id="15305" url="https://als.wikipedia.org/wiki?curid=15305" title="Radio SRF 1">
Radio SRF 1

Radio SRF 1 (bis Dezember 2012 "DRS 1") isch als das erschti Programm vum Schwiizr Radio (SRF), dr verbreitischt und dr meischt gköhrtischt Radiosender vu de Schwiiz.
Dr Radiosender leit sehr viil Wert uf aktuelli und vertüüfti Informatione, Hintergrundsendige und Unterhaltig dur Satire und Hörspiil. Zu de Nachrichtesendige strahlt dr Sender au mehrfach am Tag verschideni Regionaljournal uus, wo us de verschidene dytschsproochige Regione brichte (Basel-Stadt/Baselbiet, Aargau/Soledurn, Bärn/Fryburg/Wallis, Zentralschwyz, Züri/Schaffhuuse, Oschtschwyz und Graubünde). Gsendet wird uf Schwyzerdytsch und Hochdytsch.

Uff em Programm stoht Musik uss zimlig vyle Bereich. So wärde zum Byspiil Oldies gschpiilt, gnauso aber au Schlager, Volksmusik und zu me gleine Teil au Aktuelles. Dodemit stellt Radio SRF 1 e Parallele zum dytsche Sender SWR4 dar, isch allerdings no e bitz weniger uff Schlager ussgrichtet wie SWR4.

Uf em Radio SRF 1 gits jede Dunnschtig z Oobe di eistündig Mundartsändig «Schnabelweid» und jede Tag au e churzi Rubrik im Verlauf vom Morge. D Mundartredaktore vom Radio sind de Markus Gasser und de Christian Schmutz. Früener isch d «Schnabelweid» langi Johr vom Christian Schmid gleitet worde.




</doc>
<doc id="15310" url="https://als.wikipedia.org/wiki?curid=15310" title="Alfred Weitnauer">
Alfred Weitnauer

Dr Alfred Weitnauer (* 1. Februar 1905 in Kempte im Allgai; † 3. Juni 1974 in Obergenzburg) isch a Schriftstellar, Hoimatpfleagar, Hischtoriker und Volkskundler gwea.

Dr Alfred Weitnauer isch am 1. Februar 1905 in dr Kemptar Altstadt uf d Wealt kumme. Z'Kempte isch'a au in Volks- und Obrrealschual gange. Scho als Schualar isch'a mit geischtreiche, freche Zeitungsartikl und Gschpäß aufgfalle. In Wirzburg, Mincke und Berlin hot'a Staatswisseschaft, Gschicht und Kunschtgschicht schtudiert, isch Diplom-Volkswirt wore und hot glei zweimol mit Auszeichnung promoviert. Dezwische hot'a beim "Berliner Lokalanzeiger" in dr Wirtschaftsredaktion gschaffet und do danooch an dr "Rockefeller-Stiftung", wo a sich mit dr Gschicht vo de Preise bschäftigt hot. 1935 händ dann d'Nazis des Vrmeege vo dear Schtiftung eizooge, und dann isch dr Alfred Weitnauer vom Dr. Otto Merkt fir des Amt vum Heimatpfleagar im Regierungsbezirk Schwobe, dea do no andersch gheiße hot, gwunne wore. Des Amt hot'a dann bis zue seim Ruhestand im Johr 1970 ghett. 1937 hot'a d'Marie-Anne Schnell-Schröder aus Borkum gheiret, aus der Ehe sind drei Feehla hervorgange.

Dr Alfred Weitnauer isch am 3. Juni 1974 in Obrgünzburg im Allgai gschtorbe. Ea isch am Proteschtantische Friedhof in Kempte beerdigt.

Dr Alfred Weitnauer isch a außrordentlich vielseitiga, fleißiga und kreativa Mensch gwea mit'am große Humor und Kunschtsinn.

Ea hot deam Heimatpfleagar-Amt sein prägende Schtempfl aufdruckt. Hot's doch im bayrische Schwobe und im Allgai golte, wiedr a aiges Bewusstsein vu sich seal zum gwinne, und deam Gfiel vum Zruckgsetztsei gegenibr deam ibrgreifende oberbairische Eifluss entgeagezumtreate. 

Dr Alfred Weitnauer isch viel mea als a Beamta gwea. Ea hot 1935 dean "Verlag für Heimatpflege" grindet, in deam um dia achzg Biacher allui vu ihm rauskumme sind, zämed mit'r'ar Auflag vu meahnr Hundrtdaused Stuck. Au hot'a viel wissenschaftliche, abr trotzdeam vrständliche, viel humorvolle und etliche zeitkritische Artikl in Zeitschrifta rausbrocht.

Im zweite Wealtkriag hot a viel ibr d'Allgaier Städt und Kunschtdenkmälr aufgschriebe, und weage seinr Gwitztheit isch'es ihm meeglich gwea, viele Kunschtwerk aus de deitsche Großschtädt in Kapella, Schtadl und andre, heit dät ma sage, „Depots“ auszumlagre, wo se dann de Kriag und d'Besatzung guat ibrstande händ.

Ea hot si mit allem Meegliche bschäftigt, bsonders mit Landeskunde, Archivpfleag, Familienforschung, Dialekt, Huimatkunde, Volkskunde, Trachteerneierung, Denkmolpfleag, Museumspfleag und Naturschutz. Seine Leischtunga auf deana Gebiete ka ma gar it alle sage.

Dr Weitnauer isch untr anderem mit dr Kemptar Ehrenbürgerwürde, mit'm Bayrische Verdienschtorde und'm Bundesverdienschtkreiz auszeichnet wore; im vrtraute Kreis hot'a abr it soviel drauf geabe und hot gschriebe: „Es ist eine Grundsatzfrage, ob gearbeitet werden soll oder Ehrenkäserei betrieben.“





</doc>
<doc id="15311" url="https://als.wikipedia.org/wiki?curid=15311" title="PDF">
PDF

PDF oder Portable Document Format isch es Dateiformat, wo me für Dokument (Text und Bilder) verwendet. Es isch 1993 vu Adobe Systems mitm "Acrobat 1" veröffentlicht worde. Grad will z'PDF Format trotz sinre Kommerziallität, offegleit und durs "PDF Reference Manual" dokumentiert isch, hett sich das Format schnell zu nem wiitverbreitetem Dateiformat für dr Uustusch vu Drucksache und Dokument etabliert. Es isch dur en eigete ISO-Ihtrag normiert.

PDF Dateie chame us verschidene Format erstelle. So chame zum Bispil us HTML Dateie, PDF Dokument erstelle. Zgliiche, und sogar e wiit verbreiteti Tätigkeit, chame mit TeX-Dateie mache. Z'Büroprogramm OpenOffice.org chan ohni s'Installiere vu Erwyterige Dokument-, Tabellekalkulations- und Präsentationsdateie in PDF umwandle. Dr Vorteil be Text in PDF-Dateie isch, dass d'PDF Datei beliebig nooch ahzoom-bar isch.


</doc>
