<doc id="15312" url="https://als.wikipedia.org/wiki?curid=15312" title="Sardinien">
Sardinien

Sardinie isch nach Sizilie die zweidgröschdi Insle im Mittelmeer und zäme mit es paar chlinne Insle drumume au en italieneschi Region.

Sardinie ligt öbbe 180 km weschdlich vo Idalie ewäg im Mittelmeer.
Tunesie im Süde isch 210 km entfernt, Korsika im Norde numme 11 km.

D Insle umfasst rund 24 000 km. Es hett rund 1,6 Mio. Iwohner un isch somit die dünnschd besidledi Region vo Idalie. 30 Prozänt vo de Iwohner lääbe in der Hauptschdadt Cagliari.

An de Küschde glänze Feriesidlige, Betonburge sin e Usnahm. D Sarde sälber hänn sich de Urlaubesboom z nutze gmacht un Hüüser errichded, die vermided werde. Es gitt wunderschöni Küschde, die bekanndeschdi isch sicher d Costa Smeralda.

Lang isch di gsamti Küschde 1870 km. 
Zum gröschde Deil sin es schneewissi Sandschdränd; einsam, ändlos lang, chleini schnukkligi Buchde zwüsche Klippe oder au unzuegängliche Schdeilküschdeschdreife.
Me findet Sarazenedürm, dere Muurwerk isch nitt ganz eso massiv wie die vo de Nuarghedürm. Zwüschem 15. und 18. Joohrhundert sin die Dürm baut worde un hänn derzue dient, Piradeaagriff abzwere.

Im Landesinnere isch d Urschprünglichkeit erhalde worde. Es wachse vili Chrüdder wild wie Thymian, Maccia, Rosmarin un Myrte.
Es finde sich Opuntie, Erdbeerbäum, Weideländereie, Getreidefläche, Schdei- un Korkeiche. Sardinie isch vo Idalie de gröschdi Korkproduzänt. In de Wälder läbe Wildsäu. D Buure halde Hiener, Rinder, Lämmer, Geise, Schöf un Säu, ebesowenig dürfe Esel un Rösser nit fehle.

Nuraghedürm sin uff de ganze Insle verschtreut. Si bilde mit ihre Näbedürm un Muurring oftmools richdige Burge un zeuge voo der Vergangeheit. Si hänn Verdeidigungslinie bildet, da alli gegesiddig in Sichtkontakt gsi sin.

In de Bergregione leuchde d Schdei in verschiede Farbe, d Bärg sin us Granit.

S Klima isch mediteran. Im Winder hett es um die 15 °C, znacht um die 7 °C, wärend im Frihsummer un Friherbschd aagnämi Temperadure um die 28 °C herrsche. D Nacht isch aagnääm mit 18 °C. Im Juli un Auguschd chaa es dann scho emol um die 30 °C haa, znacht chielt es aber bis uff 20 °C ab. Es goot immer e Wind, drum isch es trotz alldäm au im Hochsummer aagnääm.
Im Mai beginnt dann d Badsaison bi 18 °C, im Hochsummer schdiggts bis uff 24 °C bi ere Sunneschiinduur vo rund 11 Schdund am Daag.
D Rägewarschinlichkeit isch im Hochsummer mee als gring, d Meteorologe verzeichne 1 Rägedaag im Monet Juli un Auguschd. Im Winder isch es denne nitt usszschließe, dass es eimool wüchendlich chüblet.

Die meischde Sarde ghöre der römisch katolische Kirch aa.
Amtsschprooch isch Idaliänisch, aber d Bevölkerig pfläge ihri Muederschprooch Sardisch, wo au zue de romanische Schprooche zellt wird.

Um 6000 v. Chr. isch Nordsardinie vo Korsika us bsidled worde. 

D Nuraghier sin ab 1800 v. Chr. igwandered. 
Ab 700 v. Chr. hänn dann Punier us Nordafrika die Nuraghier verdribe.

Im Joohr 238 v. Chr. wird Sardinie Römischi Provinz un blibbts au, bis dann 534 n.Chr. Sardinie em Byzantinische Reich aahghöre duet.

Um 900 bilde sich die 4 Judikate mit je eme Richder an der Schpitze: Cagliari, Arborea, Torres un Gallura.

1015 forsiert de Pabschd d Befreiig vo Sardinie vo de Araber un im Joor 1297 schänkt de Pabschd Sardinie em spanische Königshuus Aragon.

Die "Carta de Logu," e in Sardisch gschribenes Schdroof- und Zivilrächd wir vo de Eleonora d´Arborea 1395 gschribe. Des Rächt blibbt bis 1827 in Kraft.

Vo 1478 bis 1708 isch Sardinie e Deil vom spanische Wäldrich. 1326 isch es zu Aragon choo, und Aragon isch denn zum Riich vom Karl V. choo. Es wird vo Cagliari uss vo eme Vizekönig regiert. Doo dedurch ischs Volk zu Leibeigene abgschdige.

1714 fallt die Insle an Öschdrich – wägem Spanische Erbfolgchrieg.

1720 chunnt d Insle zu Savoye, und das ganze Gebilde wird zämme mit Piemont zum Königriich Sardinie.

1861 wird Sardinie Teil vom neue Königriich Italie

1918 wird die sardische Aktionspradei vo Soldade gründet. Die fordere Autonomie, was de Mussolini aber 1922 erfolgriich underdruckt.

1948 erhaldet Sardinie si Autonomie.

Gründet hett sich e sardisches Inschdidut, wo derfür gsorgt hett, daß durch taktischi Verchaufsförderig au in Mailand und New York sardische Handwerkskunschd an de Maa odder an d Frau brocht werde hett chönne.
Nadurlääder wird zue Schueh, Däsche un Gürdel verarbeided.
D Nochfroog nach Flächtware, Chörb, Schüssle un Schale us Ton un Artikel us Kork isch uff Grund vo Importe uss Fernoschd stark zrugg gange.
De Export vo Wii, Schoofschees und Likör bringt zue de Devise us em florirende Tourismus Devise ins Land.
Gfroggt sin immer noo handgschmiididi Artikel, wo me zum Grille bruucht, au Mässer mit Horngriff.

Für Vögel isch Sardinie s einzigschdi Paradis. An de Chüschdesee finde sich rosa Flamingos, Löffler, Kormoran un Reiher. Während der Bliedezitt sin dann d Bienefrässer in Schwärm underwäggs un me findet e mängi Näbelkrähe un au Fäderchrönli.

Amphibie sin in Form vo Höhlesalamander un Molch heimisch uff Sardinie. Reptilie chaa me au finde, under anderem Landschildchrodde, Eidäxearde un Naddere.

Us althergebrochder Tradition wird Fleisch un Fisch vor allem uff Holzcholegrill oder in Erdlöcher mit Zuegab vo vile schmackhafde Chrüddli grillt. Di bekannti idalienischi Chuchi hett nadürlich au nitt vor Sardine halt gmacht, me findet Pizza un Paschda überall. Chees wird us Ziige- Schoofs- und Chuemilch produziert, under anderem de bekannti Ricotta. Die viile Biinli liifered Oraschebliede-, Kaschdanie- un Eukalyptushonig, wo zum Deil in Gebäck un Konfekt verarbeided wird. D Druube bringe e herbe Rotwii füüre, es gitt sehr wohl au liechderi Wissi. Un im Weschde vo de Insle baue si d Druube aa für Dessertwiili.

De Trenino Verde, e hisdorischi Schmalschburbahn, verchehrt quer durchs Land, aber numme in der Hauptreisezitt.
Die unzählige Grodde an der Küschde lohne e Bsuech. Aber auch Capo Testa oder d Isla Maddalena erfülle optisch alli Ferieträum.
D Städtli sin au nätt aazluege, jedoch beschränke sich vili Reisendi uff de Schtrandurlaub.



</doc>
<doc id="15313" url="https://als.wikipedia.org/wiki?curid=15313" title="Apache OpenOffice">
Apache OpenOffice

Apache Openoffice isch e freyi Zämestellig vu Büroprogrämm, wo us sinem kommerziellem Brueder "StarOffice" entstande isch. Sini erscht Version isch am 1. Mai 2002 ussecho, momentan die neuscht Version vu OpenOffice.org hett d'Versionsnummer 3.4.1.

StarOffice isch vu dr ditsche Firma Star Division us Hamburg as StarWriter entwicklet worre. Au nooch em Ufkauf durch Sun Microsystems isch Hamburg e Zentrum fier d'Entwicklig vu StarOffice/OpenOffice blibe, au wenn sither im Silicon Valley un in China witeri Zentre entstande sin.

Lotus Symphony vu IBM un NeoOffice fier MacIntosh-Betribssysteme baue, wie au die kommerziell Version Star Office vu Sun Microsystems, uf OpenOffice uf.

D'Zämestellig bestaht us verschidene Progrämm, wo zum Teil am Konkurrent "Microsoft Office" ähnle.

Dr Writer isch es vollwertigs Textbearbeitigsprogramm, zum Erstelle vu Brief, Dokument, Visitechartene oder grössere Sache wie Büecher. Es hät e Rechtschriibprüefigsfunktion, Silbetrennig und e Teamfunktion. In'd Dokument chame Tabelle, Grafike, Spaltene und Weblinks ihfüege. Es existiert e WYSIWYG-Funktion, so dass me via Chnopf-Drugg en beliebige Text fett/kursiv oder farbig mache chan. D'Dokument chame ins PDF-Format oder ins HTML-Format umwandle. Dr Writer chan au codice_1-Dateie öffne, wo'me mit'm "Microsoft Word" erstellt hett.

Ds Calc isch es Tabellekalkulationsprogramm, wo me Text und Zahle mit analysiere, verarbeite und darstelle chan. In Calc ihbaut sind über 450 Funktione, mit dene me verschideni Tätigkeite mache chan, zum Bispiil verarbeite, rechne, darstelle (Datum und Zyt). D'einzeli Zellene chame formatiere, sperre oder verstegge. In Calc intigriert isch es Diagramm-Programm, mit dem me us mehrerne Zahle es Diagramm erstelle chan.

Mit'm Impress chame Präsentatione erstelle, um en Vortrag oder es Referat dur visuelli Informatione z'erwytere. Me chan mit Impress mehreri sogenannti Folie erstelle, die mit Text, Grafike und Tabelle illustriere und per Chnopf-Drugg zwüschet de Folie wechsle.

Base, s'Datebank-Modul, isch in dr alde StarOffice-Versione noch debi gsi, aber het in dr erschte Versione vu OpenOffice gfählt, isch aber sit Version 2.0 wiider debi. Dr Kauf vu dr schwedische Softwarefirma MySQL AB durch Sun wird Base as Frontend fier MySQL-Datebanke witter ufwerte, wil jetz MySQL besser mit Base verzahnt werre sott.

Math isch dr mathematisch Formeleditor vu OpenOffice/StarOffice. Er fählt in dr IBM-Version Lotus Symphony, wo derzit auch noch uf OpenOffice 1 ufbaut.

OpenOffice.Org un si kommerzielli Variante StarOffice beherrsche dur Filter die proprietäre Microsoft-Formate wie .doc, .xls oder .pps, verwende aber standardmässig ihr eiges XML-Format (.odt, odc), wo inzwische e vu dr ISO zertifizierte Standard isch, während des die alde Microsoft-Formate .doc, .xls un .pps trotz ihrer Verbreitig nit sin. Microsoft het si nöis Format OpenXML inzwische aber au zu ere Standardisierig bi dr ISO igreicht. Sälle Standardisierigsprozess verlauft aber derzit eweng schleppend. Gege d'ISO-Empfählig, au s'Microsoft-Format zu eme Standard z'mache, hän mehreri Staate Ispruch iglegt. 

OpenOffice.Org isch as e quelltextoffes Programm prinzipiell in jedere Sproch "lokalisierbar". An e alemannischi Version het sich aber bisher no niemed traut. Microsoft het degege si Office uf Elsässisch lokalisiert. Während aber die elsässisch Lokalisierig vu MS-Office numme uf eme französische MS-Office lauft, isch es bi OpenOffice.Org ohni Problem mögli, so viil Lokalisierige z'installiere, wie mer will, wil s'Programm sufer in e sprochabhängige un e sprochunabhängige Deil trennt isch.



</doc>
<doc id="15314" url="https://als.wikipedia.org/wiki?curid=15314" title="Heinrich Sutermeister">
Heinrich Sutermeister

Dr Heinrich Sutermeister (* 12. August 1910 in Füürtale; † 16. März 1995 in Vaux-sur-Morges) isch e Schwiizer Komponischt gsi.

Der Sutermeister het Gschicht und Philologie in Basel und Paris studiert. Spöter ischer Schüeler gsi ader Musigakademie z Münche bim Carl Orff, bim Hans Pfitzner, bim Walter Courvoisier, bim Gustav Geierhaas, bim Li Stadelmann, bim Hugo Röhr und au no bim Fritz Büchtger; die sin alli zimlech berüemt. Är isch für churzi Zyt «Repetitor» z Basel gsi; vo denn a het er gläbt als richtige «Bruefs»-Komponischt. Vo 1958 bis 1980 ischer Presidänt gsi vo der Schwizerische Urheberrächtsgesellschaft (wo «Mechanlizenz» heisst). Vo 1963 bis 1975 ischer Profässer gsi ader Musikhochschule Hannover und het glehrt, wie me komponiert.

Der Sutermeister het zä zimlech erfolgrichi Opere komponiert und zuedäm es Ballett, zwei Divertimenti, drü Kammerserenate, mehreri «Konzärt für Musiginstrumänt», sogenannti «kammermusikalischi Wärk», Kantate, Chör und Lieder.

Der Heinrich Sutermeister isch en Änkel gsi vom Otto Sutermeister.





</doc>
<doc id="15316" url="https://als.wikipedia.org/wiki?curid=15316" title="ETH Zürich">
ETH Zürich

Eidgenössisch Technisch Hochschuel Züri oder churz ETH Züri heisst e Hochschuel z Züri. Si isch 1855 als "Eidgenössisches Polytechnikum" gründet worde. Me säit de Schuel au drumm hüt no "s Poly". D Schuel staht an zwäi Ort z Züri: D ETH Zentrum liit i dr Mitti vur Stadt Züri, dr Standort Hönggerberg liit oberhalb vom Stadtquartier Höngg.

Wo sich ds jung Land im 19. Jahrhundert zumne Bundesstaat entwicklet hett, hett me sich gfroget, ob me nebscht kantonale Universitäte, au e „eidgenössischi“ gründe sött, wo vum Bund betribe würd und nid vu de Kantöön. Am 7. Februar 1854 hett d de Bundesroot drzue es Gsetz verabschidet, wo die Schuel als „eidgenössische polytechnische Schule in Verbindung mit einer Schule für das höhere Studium der exakten, politischen und humanistischen Wissenschafte“ definiert. 1855 isch denn d Hochschuel als „eidgenössisch polytechnischi Hochschuel“ in Betriib gnah worde. Will di katolische Kantöön es „Bildigsmonopol“ vu nem protestantische Kantoon hend verhindere welle, hett s nu e chliini Ahzahl vu Fächer a dere Schuel ggää.

Um für di neu Bildigsstett es Gebüüde baue zchönne, hett dr Kantuu und d Stadt Züri en Wettbewerb gstartet, wo d Architekte drzue bewoge hett, Vorschläg für ds Ussehe vum Gebüüde zmache. Dr damalig Professor Semper hett dr Wettbewerb gunne und hett z Gebüüde baue chönne. De Nordflügel isch für ds Polytechnikum gsii, de Südflügel für d Universität Züri. D Uni isch denn 1914 in en äiges Huus uuszoge.

An der ETH entstöhn hüt jedes Johr meh as 700 Dissertatione und über 1600 Master-Diplom wärde vergää. 

De ETH het im Johr 1855 mit 68 Studente agfange, sit denn isch ihri Zahl die ganz Ziit grösser worde. Sit 1968 het d Zahl vo de Studentinne stark zuegno und hüte si fast 30 % vo de Studierende Fraue.

Im Joor 2018 existiere 23 Bachelorstudiegäng mit 8500 Studierende, 43 Masterstudiegäng mit 4700 Studierende (Master) und es si 3800 Doktorierendi iigschriibe.

Departemänt

Tabelle: Stand 2013


</doc>
<doc id="15319" url="https://als.wikipedia.org/wiki?curid=15319" title="Jeanne d’Arc">
Jeanne d’Arc

D Johanna vo Orléans (franz.: "Jeanne d’Arc" [], ängl.: "Joan of Arc"), au d' "Jungfrau vo Orléans" oder gschichtlich gnauer "Jeannette Darc", si sälber hät sich "Jehanne la Pucelle" gnännt (* öbbe 1412 in Domrémy, schpöter Domrémy-la-Pucelle gnännt, Lothringe; † 30. Mai 1431 z Rouen in der Normandie) isch e französischi Nationalheldin und Heiligi vo de Katholische Chile. 

Während em Hundertjährige Chrieg hät sie d'Franzose gäge d'Ängländer gfüehrt. Nach emne Verrat isch sie vo de Burgunder gfangen gnoo und a die verbündete Ängländer verchauft worde. En Chileprozäss het sie sölle umbeliebt mache. Under em Vorsitz vom Bischof vo Beauvais, Pierre Cauchon, isch sie wäge einige Fähler gäge d'Gsetz vo de Chile verurteilt und uf em Märtplatz vo Rouen uf em Schiiterhufe verbrännt worde. 1456 isch d'Ehr vo de Jeanne d’Arc i de gliiche Schtadt im ene Revisionsprozäss widerhergestellt worde.




</doc>
<doc id="15328" url="https://als.wikipedia.org/wiki?curid=15328" title="Giovanna d’Arco (Oper)">
Giovanna d’Arco (Oper)

Giovanna d’Arco isch e Opere vom Giuseppe Verdi, über s Läbe vo de Jeanne d'Arc. S Libretto chunnt vom Temistocle Solera und isch de Nachfolger vom Truurschpiel "Die Jungfrau von Orléans)" vom Friedrich Schiller. D Opere ghört zue de darschtelligswiis "Dramma lirico" und hät en Prolog und drü Äkt. Sie isch am 15. Februar 1845 im Teatro alla Scala in Mailand zum erschte Mal uufgfüehrt worde.

D Opere isch 1989 under de Regie vom Werner Herzog verfilmet worde. I dem Film hät d Susan Dunn d Titelrolle gsunge, d Rolle vom Carlo hät de Vincenzo La Scola gsunge.



</doc>
<doc id="15329" url="https://als.wikipedia.org/wiki?curid=15329" title="Werner Herzog">
Werner Herzog

Dr Werner Herzog, (eigetlich Werner H. Stipetić) (* 5. September 1942 in Münche) isch en dütsche Filmregisseur, Opereregisseur, Schauspiiler und Autor. Dr Werner Herzog isch näbe em Volker Schlöndorff, em Alexander Kluge, em Wim Wenders, em Walter Bockmayer und em Rainer Werner Fassbinder en bedütender Verträter vom "Neuen deutschen Film" bzw. vom Autorefilm.

Dr Werner Herzog isch im bayrische Dorf Sachrang uufgwachse, i de Nöchi vo de öschtrichische Gränze. Won er zwölfi gsi isch, isch er mit sinere Mueter nach Münche zoge. 

Er hät einigi Film uf Änglisch dräht. I füf Film hät er d'Hauptrolle mit em Klaus Kinski bsetzt.






</doc>
<doc id="15331" url="https://als.wikipedia.org/wiki?curid=15331" title="Schramberg">
Schramberg

Schramberg liit im mittlere Schwarzwald in Bade-Wirtteberg und isch die zweitgröscht Stadt im Landkreis Rautweil und a Großi Kreisstadt. Schramberg isch a Mittelzentrum im Landkreis. Sit 1972 het Schramberg de Titel Große Kreisstadt.

Die nechschte größere Stedt im Umkreis sind d Kreissstadt Rottwil 25 km südeschtlich un d Kreisstadt Villinge-Schwenninge, Hauptstadt vum Schwarzwald-Baar-Kreis, 25 km südlich.

D Kernstadt vo Schramberg, de so gnannte „Talstadt“ liit im mittlere Schwarzwald im Tal vo de Schiltach, wo sich zum-e Kessel witet. Do münde de Bäch Göttelbach, Kirnbach, Berneck und Luddrbach bzw. dere Täler i, wägedäm het Schramberg au de Biname „Fünftälerstadt“. Dia Täler entspreche dene fünf Zufahrtstroosse in d Stadt, wo vo Sulge, Hardt, Tennenbronn, Luddrbach un Schiltach in d Stadt führe.
Da niedrigscht Punkt im Stadtgebiet isch bei da Kläranlag Schiltachtal und isch uff , der höchste Punkt isch de Hochsteig Finsterbach und isch uff 792 m. S Rathus in Schramberg liegt uff 426 m.

Schramberg geht ganz an d´ Südweschte vom Landkreis, un grenzt dert nooch Weschte an de Ortenaukreis un nooch Süde an de Schwarzwald-Baar-Kreis.

Die folgende Städt und Gmoende grenzet a d Stadt Schramberg (im Uhrzoegersinn, agfange im Weschte):
Luddrbach, Schiltach, Aichhalden, Fluorn-Winzeln, Oberndorf am Neckar, Bösingen, Dunningen, Eschbronn, Hardt (alle Landkreis Rottweil), Königsfeld im Schwarzwald, St. Georgen im Schwarzwald, Triberg im Schwarzwald (Schwarzwald-Baar-Kreis) und Hornberg (Ortenaukreis).

Mit da Gmoende Aichhalden, Hardt und Luddrbach het d'Stadt Schramberg a Verwaltungsgmeinschaft gmacht.

Di folgende Gmoende sind i d Stadt Schramberg iigmoendet worre:

Ergebnis vo dr Kommunalwahl am 25. Mai 2014:




</doc>
<doc id="15337" url="https://als.wikipedia.org/wiki?curid=15337" title="Spleekapelle">
Spleekapelle

Kapell Sankt Sebastian uf dr Splee oder nur Spleekapell isch e Kappell im schwiizerische Ort Sargans.

Dr Name "Splee" isch historisch nid gnau überliferet, me denkt aber, dass es vum romanische "spelunca" chunnt, wo uf alemannisch «Berghöli» heisst. D Kapell liit uf nem Hügel, so dass me ir nöchi vur Kapell e Berghöli findet. Si isch vum 1501 bis 1502 baut worde, dr Buumah isch abr unbekannt. Am 24. April 1502 isch si dor de Weihbischof Stephan Tschuggli vo Chur zu Ehre vom Heilige Sebastian, Jodocus, de Maria, em Jacobus, Bartholomäus, Christopherus, Antonius, de Barbara und de Dorothea gweiht worde. D Kappell isch ir Zyt baut worde, wo s im St. Galler Rhytal und im Seeztal zu viilne Peschtfäll cho isch. Si isch drum am Heilige Sankt Sebastian gwidmet, wo als "Peschtheilige" gilt und mit dr Kapell, d Pescht vur Region verschone sött. Oberhalb vum Altar befindet sich es Fotti vum Bild vum Sankt Sebastian, wo vum Josef Kaufmann gmalet worde und während ere Renovation im 18. Jahrhundert ahmontiert worde isch. D Kapell gköhrt zum Bischtum Sanggalle.

Fund vu früeher Zyt hend beleit, dass unterhalb vur Kapell sich e urgschichtlichi Füürstell befunde hett, wo für religiösi Ritual benützt worde isch. Während em 16. Jahrhundert isch es i de Spleekapell zu über 1'000 Prozessione cho. Me cha also säge, dass d Splee sit meh als 2000 Johre e religiösi Stett isch.



</doc>
<doc id="15338" url="https://als.wikipedia.org/wiki?curid=15338" title="Hinduismus">
Hinduismus

De Hinduismus (skt.: हिन्दू धर्म: Hindū Dharma, सनातन धर्म Sanātana Dharma, वैदिक धर्म Vaidika Dharma) isch die drittgööscht Religioo und zellt 900 Milioone Aahänger, wo "Hindu" gnennt werdet. Die ältischte Schrifte vom Hinduismus sind d "Vede" (skrt. "Wüsse") und s verbraitischti Buech isch d "Bhagavadgita". De Hinduismus isch extrem unainhaitlich und goot vo polytheistische Idolvereerig bis zu monotheistische Philosophii. Drum gits au kai algemaingültigs Glaubesbikenntnis, wie im Christetum oder Islam. En Uusaag vom Hinduismus isch, as jede Mensch sini aigni Religioo het und drum gebis sovil Religioone wie Mensche. Di verschidnige Schuele lebet maist fridlich nebenand und betet und fiiret au gmainsam, trotz recht underschidliche Weltaschauige. 

Usem Hinduismus sind de Buddhismus, de Jainismus und de Sikhismus entstande. Hüt mues de Hinduismus as e beliebti Fundgrueb för esoterischi Ideene anehebe.


Im theologische System vom Hinduismus stoot z oberst und im Aafang s unpersönliche absolute göttliche Prinzip, s "brahman". Es werd beschribe mit "sat-cid-ananda" ("Sii-Biwusstsii-Froid") und isch zitlos und durchdringt ales. Es werd au mit "Weltseel" umschribe ode as "Höchers Selbst vo Gott". Es cha nöd intelektuell verstande werde, sondern nur dör mystische Schau erfaare. Well da ade maiste Mensche nöd ggee isch, personalisiert sich da Göttlichi Prinzip im "Ishvara" ("Herr") oder "Bhagavan" ("Erhabene"). De cha aber nöd materiell denkt werde oder gär imene Bild erfasst. Er cha Vatter, Muetter, Gliebte oder Fründ sii und stoot imene persönliche Verhältnis zum Vereerer. 

Inere nöchstundere Stufe manifestiert sich s Göttliche i de "Trimurti" ("Draigstalt"), de drai Hoptgötter, em Brahma, em Vishnu und em Shiva. Je noch Richtig, werd ain vo dene Götter als öbergornet agluegt, de Brahma allerdings het in ganz Indie nu grad zwee Tempel för sich. Die drai hend all Frau und Chind. Denebet werdet ono anderi Götter verehrt. Wenn en Gott uf de Erde inkarniert werd, redt me vomene "Avatar". Am bikanntiste sind die zee Avatar vom Vishnu, drunter de indischi Nationalheld Rama und de Krishna. Zum Tail werd au de Buddha as en Avatar vom Vishnu aglueget. S wiibliche Prinzip werd vertrete dör d Devi ("Göttin"), wo sich i verschidnige Forme manifestiert, wie i de guetmüetige Parvati oder ide schreckliche schwarze Kali.

De Kosmos werd wiiters ono vo Gaister und Dämone, Tier, Mensche und iri Aane, Tier und Gwächs bivölkeret.

Im Gegesatz zu de mosaische Religioone globt de Hindu a d Widegiburt vo jedem Wese. Dör sini Handlige verursacht jedes Wese - Menscht, Dämon, Gott, Tier - noiji Handlige oder "Karma", wo im End wider uf aim zruggfalt, gueti Taate füeret zumene guete Karma, schlechti Taate zumene schlechte. S git au Handlige, wo noitral sind. Die Tate chöned körperlich, psychisch oder gaistig sii; wer schlecht öber anderi denkt, öber de werd au schlecht denkt. Da Karma blibt ade Seel "(jivatman)" hange und würkt öber de Tod use. Vill schlechts Karma biwürkt denn e Widegiburt i ugünstigi Verhältnis, guets Karma biwürkt e gueti Giburt, zum Biispil ine Priesterfamili. De Zyklus vo Tod, Widergiburt und Lebe haisst "Samsara". Wenn e Mensch dör sini Entwickling afangt lerne, möglichst wenig Karma - weder guets no schlechts - z bewürke, chan er alts Karma ufbruuche und erlangt im Schluss Bifraijig "(moksha)" vom Samsara und chunnt nüme uf d Welt sondern verainigt sich mitem "Brahman" oder "Paratman", de Weltseel. Da het dezue gfüert, as gwüssi "Yogin" seget, me söll im Lebe nu grad da tue, wa absolut nötig isch, anderi aber entgegnet, as untätig umesitze au schlechts Karma biwürke cha. S werd au gsait, ass jede Mensch die Pflichte woner dör sini Giburt öberchunnt, wiene Gsetz "(dharma)" mue bifolge, demit er Karma abbaue cha. I de Bhagavadhgita werd s Wechsle vom Körper i de verschidnige Lebe vergliche mitem Wechsle vode Chlaider. De Zuestand vode Erlösig werd mit de Wörter ""neti neti"" bischribe, da haisst "nöd ase, nöd ase" und maint, as mer de Zuestand nöd i Wort fasse cha.

Die Lehr, ass schlechti Taate imene spötere Lebe wider uf aim zruggfalet, het dodezue gfüert, as z Indie Gwaltlosigkait "(ahimsa)" enorm wichtig isch und au praktiziert werd, zum Biispil indem kai Flaisch gesse werd. Z Indie isch de Aatail a Vegetarier mit 20-30% grösser as i jedem andere Land. 

Yoga (zu skt. "yuj-" "aabinde, aajoche") bidütet "Verbindig" vode Seel zum Göttliche und vergliicht sich somit mitem Wort Religioo (zu lat. re-ligere "sich wider verbinde"). Je noch de Fääigkaite vomene Mensch, gits meriri Weg, sich em Göttliche z nööchere und um Erlöösig z erlange.

Natüürli chöned je noch Möglichkaite meriri Weeg kombiniert werde und jedi Schuel git au anderi Aalaitige för en bestimmte Weg. De Hatha Yoga ("Chraftyoga"), wo im Weste hüt recht verbraitet isch, isch en Bestandtail vom Raja Yoga und dient ade Rainigung vom Körper und isch fest iibunde ine (mono)theistischi Philosophi, wo spötestens im 5. Joorhundert fertig usbildet gsii isch.

Bivor indoeuropäischi Stämm vom Norde her is Industal igwanderet sind, het sich am undere Indus und sinene Nebeflüss e hochentwickleti Stadtkultur usbildet, d Indus-Kultur. Die zaichnet sich dör e ussergwönlichi Stabilität und Kontinuität uus. Si het e Schrift bruucht, wo aber bis hüt nonöd entzifferet isch, so asmer uf Bildmaterial und anderi Objekt agwisen isch. Drus chamer erchene, as i dere Kultur religiösi Vorstelige vorhande gsii sind, wo spöter in Hinduismus ufgnoo worde sind.

D Worzle vom Hinduismus liget i de Zit, wo indoeuropäischi Stämm uf Indie igwanderet sind und di alti iihaimischi Bivölkerig underworfe hend. 
Die noie Eroberer hend iri aigne religiöse Aasichte mitgnoo und mündlich tradiert. Spöter sind die Lehre ufgschribe worde i de vier "Vede". De ältischt Veda isch de "Rigveda" ("Königswüsse"), wo no völlig altertümlich isch und wenig Iifluss vode underworfene Völker zaigt. Er isch e Sammlig vo Hymne, um d Götter z vereere. De "Samaveda" und de "Yajurveda" sind Aalaitige zum rechte Opfere, wäred de "Atharvaveda" mee is Magische ine goot. S Alter vode Vede isch recht umstritte und d Hindu seged, as si mit öber 5000 Joore, die ältiste Schrifte saied, wo em am Aafang vom hütige Zitalter, em Kaliyuga, verchündet worde saied. Die westlichi Forschig ninnt aa, as de Rigveda öppe um 1200 v.Chr. entstanden isch.

Di vedischi Religioo isch no archaisch gsii und het ka Götterbilder oder Tempel kennt. S Füür isch extrem wichtig gsii und drum sind em Füürgott Agni auf vill Hymne gwidmet, die maiste aber rüemet de Donnergott Indra. Anderi wichtige Götter sind de Mitra und Varuna und de Soma. Vo de Göttine werd d Ushas am maiste bisunge. S ältiste schriftliche Zügnis vom Hinduismus stammt übrigens us Mesopotamie. Imene Vertrag um 1330 v.Chr. vomene König vo Mittanni stönd die vier Götternäme ""mi-it-ra-aš-ši-il, ú-ru-ua-na-aš-ši-il, in-da-ra, na-ša-at-ti-ia-an-na"", da sind de Mitra, Varuna, Indra und d Nasatya, wo im Veda ali e wichtigi Role spilet.

Um 800 v.Chr. fönd sich philosophischi Tendenze afange bimerkbar mache und mystische Spekulatione sind i de "Upanishade" ufgschribe worde. Si bihandlet wichtigi Themene wie Widergiburt, Karma und Erlösig. I de Upanischade, wo inere Zit vo merere Joorhundert entstande sind, chamer starchi Entwicklige feststele. As religiös-philosophischi Literaturgattig sind Upanishade bis is 16. Joorhundert verfasst worde.

Im 6. Joorhundert v.Chr. isch e Unmuet gege di starchi Dominanz vo de Priesterchaste, de "Brahmane" entstande und au gege die Rite, wo zu strenggreglete leere technische Abloif worde sind. So hend sich noiji Richtige uftue und de Buddhismus und Jainismus hend sich under villne andere as noji Philosophie und em Schluss noiji Religioone uusbildet, wo au Mensche us de undere Chaste as gliichwertig aglueget hend. As hailigi Sprooch sind ab jetz au Mittelindischi Dialekt bruucht worde. Ab dere Zit chamer denn au vo aigetlichem Hinduismus rede. 

De Hinduismus zaigt im Mahabharata ("Groossindie"; 450 v.Chr.), em indische Nationalepos, scho di bikannti typischi Uusprägig und gelt hüt no vilne Inder as Vorbild. De wichtigst Bistandtail vom dem Heldeepos isch d Bhagavadgita, wo de Gott Krishna sini monotheistisch prägti Lehr em Arjuna verchündet. D Bhagavadgita isch erscht um 200 v.Chr. dichtet worde und später in Mahabharata ibaut wore. Si isch die hinduistischi Schrift, wo am maiste glese und zitiert werd und bis hüt för vill Mensche en wichtigi Rootgeber isch. Fast all bidütende Philosophe wie de Sri Aurobindo und Politiker wie de Mahatma Gandhi hend de Text uusfüerli kommentiert.

De Hinduismus zaichnet sich uus - im Gegesatz zude altvedische Religioo - dör prächtigi Tempelbaute und lebhafti Götterbilder. S Chernstugg bildet d "Trimurti" ("Draigstalt"), wo us de drai Hoptgötter Brahma (Schöpfig), Vishnu (Erhaltig) und Shiva (Zerstörig) bistoot. De Hinduismus het sich im Verlauf vode Gschicht i meriri Richtige gspalte. Denebet sind hochwertigi Philosophie und Schuele entstande, wo sich mitem Menschsii und em Göttliche usenandergsetzet.

Mit de Underwerfig vo grosse Tail vo Indie under muslimischi Herrscher, het de Hinduismus sich i vili Richtige und Gruppierige uufgspalte. Die maiste islamische Herrscher hend d Hindu lo si loo i de Kultusüebig, s het aber au Herrscher ggee, wo gwaltsam gege de Hinduismus vorggange sind. Muslimischi Gleerti sind au die erste gsii, wo usfüerlicher de Hinduismus bischribe hend, so as e gwüssi gegesitigi Bifruchtig het chöne stattfinde. Dagege sind d Muslim bsunders hert gege buddhistischi Mönch vorggange, well die Gott generell verlügnet hend, so ass abem 14. Joorhundert de Buddhismus i sim Ursprungsland Indie ganz verschwunden isch. 

Us de Vermischig vo Hinduismus und Islam het de Guru Nanak (1469-1539) de Sikhismus is Lebe grueffe, e monotheistischi Religioo, wo im indische Staat Panjab am stärchste verbraitet isch. Au de indischi Mystiker Kabir (1440-1518) het i sinene Gedicht muslimischi und hinduistischi Gedanke verbunde.

Mitem uufchoo vom indische Nationalgfüel im 19. Joorhundert isch noi öber de Hinduismus reflektiert worde. D Witweverbrennig und anderi vo de europäische Kolonialhere as barbarisch empfundni Sitte sind au vo bildete und iiflussriiche gloibige Hindu i Froog gstellt wore und werdet bis hüt polizailich verfolgt und vom Staat verurtailt. Zudem sind die vo de Brahmane ghaimbhaltne Schrifte vo Indologe i europäischi Sprooche öbersetzt worde und so aber au z Indie plötzli anere vill braitere Bevölkerigschicht zuegänglich wore, so ass die scharfe Gegesätz zwüschet de hochbildete Philosophi und em unbildete abergloibische Volksglaube entschärft worden isch. 

De erst Reformer isch de Ram Mohan Roy (1772-1833) gsii, en hochbildete Bengal. Er het sich gege d Witweverbrenig, s Chastewese und de Bilderkult iigsetzt und ane 1828 de Brahma Samaj ("Gsellschaft vo de Gottsuecher") gründet. Er het e Reformatio vom Hinduismus agstrebt, wobi er sich au am Christetum orientiert het. Zu dere Veraiigung hend namhaft bildeti Bengale ghört, drunder au de indischi Philosoph Rabindranath Tagore (1861–1941).

De Mulshankar oder Dayananda Sarasvati (1824-1883) het degege mit sim 1875 gründete Arya Samaj ("Verainigung vo de Edle") e konservativi Lini iigschlage und e raine vo westliche Iiflüss raine Hinduismus propagiert. Au er het d Witweverbrenig, Bildervereerig, soziali Misständ und leere Ritualismus bikämpft und sich för d Bildig vom Volch iigsetzt und nocheme Rainigungsritual au Lüt us de nidrere Chaste zuegloo. Sini negativ Haltig gegenöber em Christetum und em Islam het allerdings immer wider zu unerwünschte Spanige gfüert.

E tolarnit Richtig vom Hinduismus het de Hailigi Ramakrishna (1836-1886) vorglebt. Sin Schüeler, de Vivekananda (1863-1902) het denn d Ramakrishna-Mission is Lebe gruefe und för Toleranz vo allne Religione plädiert und ase nöd nu z Inde sondern au Amerika und z Europa vill Aahänger gfunde.

Di Theosophischi Gsellschaft, wo 1875 z New York vom Amerikaner H.S. Olcott (†1907) und de Russi Helena Blavatsky (1831-1891) gründet woren isch, het christlichi, buddhistischi und hinduistischi Vorstellige mitenander verwobe. Nochdem si de sitz uf Madras im indische Staat Tamil Nadu verlait hend, hend d Theosophe vill Aahänger au z Indie gfunde.

Wichtigi Biiträäg zu de Modernisierig vom Hinduismus hend de Politiker Mohandas Karamchand Gandhi (1869-1948) und de Philosoph Rabindranath Tagore (1861-1947), de Mystikerphilosoph Sri Aurobindo (1872-1950), de Hailigi Ramana Maharshi (1879-1950) und de Yogin Sivananda (1907-1963) glaistet.

Mit de Öffnig vom Weste för de Hinduismus as Alternativreligio het sich e witteri Form vom Hinduismus uusbildet, de Guruismus. Charismatischi Persone hend mitem Ziil de Hinduismus in Weste z trääge, em moderne westliche Denke aapassti hinduistischi Weltbilder kreiirt und um sich Mensche gscharret, wo si as Autorität oder Guru (skt. guru "m." "Lehrer") vereert hend.

De Prabhupada (1896-1977) het z Amerika d ISKCON (International Society for Krishna Consciousness / Internationali Gsellschafft för Krishnabiwusstsii) ggründet, en eener konservative Hinduismus, wo vor alem im Weste, aber au z Indie vill Aahänger gfunde het. Au de umstrittni Sri Chinmoy (1931-2007) het i de Staate glebt und dai vill Aahänger gfunde. För di maiste Schlagzile het de Bhagwan Shree Rajneesh (Osho) (1931-1990) gsorget, wo ganz im Sinn vo de 68er för bifraiti Emotione plädiert het. Sis Zentrum im indische Poona het sich i de 70er Joor zumene regelrechte Hippie-Zentrum gformt. Hüt findet vor alem de Sathya Sai Baba (*1928) no vill Aahänger im Weste.




</doc>
<doc id="15343" url="https://als.wikipedia.org/wiki?curid=15343" title="Michael von Jung">
Michael von Jung

Dr Michael von Jung (* 29. Septembr 1781 en Sulga, † 24. Juli 1858 en Tettnang) isch an obrschwäbischer Pfarrer gwäa, wo hauptsächlich en Kirchdorf bei Memmenga gwirkt hot. Weit ibr sei Hoimat naus bekannt worra isch’r abr durch seine Grabliadr, wo’nr bei de Beerdigonga am offena Grab gsonga ond en zwoi Biachla („Melpomene“) voröffentlicht hot.

Dr Michael Jung kommt am 29. Septembr 1781 en dera obrschwäbischa Stadt Sulga uff d Welt. Sei Vaddr isch dr ehrbare Schneidrmoischtr Johannes Jung ond sei Muadr d Anna Maria geborene Friedmann, wo aus Altshausa stammt. Weil an sellem Dag s Fescht vom heiliga Erzengl Michael ischt, geabet-em seine Eltra dean Vornama „Michael“. Weils Michele a ganz begabts Kend ischt, schickt en sei Vaddr scho em Altr vo faif Johr en d Schual. A bsondrs guada Schual kô dui abr et sei, denn wia dr Michael grad amôl nei Johr alt isch, wuud’r scho wiidr entlassa. S hoißt, mr kennt-em nix meh beibrenga, er dät scho ällas wissa.

Dr kloine Michl hot jetzt scho da Wonsch, amôl Pfarrer zo werra, ond dät deshalb gern a Lateinschual bsuecha, abr dômit isch sei Vaddr et eiverstanda. Er moint, der Kerle soll zerscht môl was reachts lerna, am beschda s Schneidrhandwerk bei ehm selbr. Ond so kommt’s au. Vo 1790 ôô isch’r – d Lehr dorzuazählt – sechs Johr als Schneider tätig. Während dera Zeit zeigt sich abr emmr wiidr, dass dr Michl für dean robuschda Beruaf et gschaffa ischt. Ond des isch sei Glick; denn jetzt däff’r weitrstudiira: 1796 kommt’r uf d Lateinschual noch Iiberlenga ond drnôch (1801) studiirt’r an dr Uni Salzburg Theologii.

1806 ischt fir da jetzt 25-jähriga Michael a bsondrs Johr: Er wuud zom Priischtr gweiht ond kriagt a Vikarstell en Erolzheim em heidiga Landkreis Biberach. Faif Johr spätr wuud’r Pfarrer en Kirchdorf, wo ganz en dr Nähe leit, direkt an dr Grenz zo Bayern. Sei Loh, wo-nr deet kriagt, isch a bissle mickrig. Om et darba zo miassa, betreibt’r neabaher noh a bissle Landwirtschaft. Er hält au an Gaul ond a baar Kiha.

En de Befreiongskriag (1813 bis 1815), ma sait au „Franzosazeit“ zo dera Epoch, brenget a baar Soldada aus Frankreich Typhusbazilla mit ens Schwôbaland. Dia baar Bazilla langet grad aus, om s ganz Ländle mit’ra Epidemii zo vorseicha. Dr Pfarrer Jung hot jetzt a ganz goldigs Händle. Er schafft’s, et bloß sich selbr, sondern au älle seine Pfarrkendr zo hoila. Wia des em ganza Ländle bekannt wuud, send sogar älle Doktr ganz baff. Wia isch des bloß meglich, dass a Pfarrer, wo koi medizinischa Ausbildong hot, so ebbas fertig kriagt? Des grenzt scho an-a Wondr! Ond’s nächschd Wonder lôßt et lang uf sich warda: Dr Keenich vo Wirdaberg vrleiht em Pfarrer Jung fir sei hervorragends Handla bei dera Epidemii am 18. Mai 1814 da keniglich-wirdabergischa Zivil-Verdinschtorda, ond dui Auszeichnong isch sogar mit dr Erhebong en da Adlstand vorbonda. So ebbes isch vorher no koim andra Pfarrer bassiirt. Dr Michael von Jung, wia-nr jetzt hoißt, isch dô druf saumäßig stolz. Damit der Orda au guat zor Wirkong kommt, fertigt’r sich selber – er ischt jô a glerntr Schneider – an Frack, ond dô druf prangt sei Orda. Dean trägt’r abr et bloß an de Werkdag, sondern au sonndichs bei dr Mess. 

Dui Auszoichnong vom Keenich geit em Jung Kraft, amôl ebbas ganz Nuis zo macha, was sich bisher no koinr traut hôt. Wôrom soll ma bei-ra Leich emmr bloß a Predigt halda, wia’s landauf, landab so iblich ischt? Er ischt jô a hochmusikalischer Kerle, wo a scheena Stemm hôt ond guad Gitarr spiila kô. Also kommt’r uf dui Idee, dui Leichapredigt oifach durch a Moritat zo ersetza. Ond so wuud’s au gmacht: Egal, wer grad s Zeitliche gsegnet hôt, sei’s a Altr odr a Jongr, a Invalid odr a Lehrer, a Doktr odr a Landstreichr, jedr kriagt sei persenlichs Grabliad gsonga.

Des Spektakl, wo dô bei jedra Leich en Kirchdorf stattfendet, spricht sich natirlich rom em ganza Ländle. Au em Bischoff bleibt’s et verborga. Dean trifft fascht dr Schlag, wia-nr des hairt. Dui Folge ischt, dass dr Michael von Jung mit-ra Geldbuaß vo 3 ¼ Gulda „"wegen ärgerlichen Liedersingens"“ belangt wird. Ond was macht dr Ritter Michael? Er zahlt dui Buaß ond sengt weitr.

Jetzt schreibet mr s Johr 1837. Bis dônôô send so viel Liadr zemmakomma, dass dr Michael von Jung denkt, an deane kenndet vielleicht au andre Leit ihr Freid han, wo net vo Kirchdorf send. S wär doch schee, wenn dia Liadr e-ma Biachle standa dätet! Abr als Pfarrer därf’r dia et so oifach drucka lau, noi, er braucht a kirchlicha Druckerlaubnis. Also schickt’r hondert vo seine Liadr, wo-nr denkt, se seiet de schenschte, ans Bischefliche Ordinariat nôch Roddaburg ond biddet om Druckerlaubnis. Abr dômit stoßt’r beim Ordinariat uf taube Ohra. S wuud-em et bloß d Druckerlaubnis vrsagt, er kriagt au nô da Befehl, endlich mit dera ärgerlicha Sengerei uf-em Kirchhof ufzheeret. – Ond was macht dr Ritter Michael von Jung? Der schert sich net oms Ordinariat! Er geit dia Liadr em Selbschdverlag raus ond sengt weiter bei de Leicha seine Moritada. Seira Liadrsammlong geit’r da Titel „Melpomene oder Grablieder“. Uf em Titlbild sieht mr de grichisch Muse vom Trauerspiil: Melpomene.

1849 wuud dr Michael von Jung vom Bischeflicha Ordinariat nôch Tettnang strôfversetzt ond zom Kaplan degradiirt. Deet leabt’r nô zäa Johr, ohne Grabliadr zo senga ond ohne Biachr rauszogäa. Am 24. Juli 1858 schliaßt’r d Auga fir emmr ond wuud uf em Tettnanger Fridhof begraba. 1919 wuud sei Grab ufgleest.

Dr ganz Tekscht vom Titlblatt uf em Band I gôht so: "„Melpomene oder Grablieder – Zwei Bändchen, jedes hundert Grablieder enthaltend, mit zwanzig Melodien, verfaßt und herausgegeben von Michael von Jung, Ritter des Königlich Württembergischen Civilverdienst Ordens, Ehrenmitglied der Kameralistisch-öconomischen Societät zu Erlangen, ehemals Schulinspector und Konferenzdirector und seit 28 Jahren Pfarrer in Kirchdorf bei Memmingen an der Iller – Ottobeuren – mit ganzerschen Schriften – 1839 – Zu haben bei dem Verfasser“"

S erscht Liad em Band 1 isch a Widmong. Mr kennt jetzt moina, dass’r seine Grabliadr em Keenich vo Wirdaberg als Dank fir dui graußa Auszeichnong, wo-nr von-em kriagt hôt, gwidmet hôt, abr s kommt ganz andersch: "„Der Verfasser an den Tod“" hoißt’s erschte Liad. Ond so fangt’s ôô:

<poem style="font-style:italic">
Mit Ehrfurcht leg ich hier, o Tod!
ein Werk zu deinen Knochen,
das ich, so oft du mich bedroht,
zu widmen dir versprochen,
wenn du noch lange mich erhältst,
nicht unvermutet überfällst,
und gnädig noch verschonest.
</poem>

Wenn dr Michael von Jung en seine Grabliadr bloß s Ableaba vo de Leit beklagt hätt, nô dät sich heit koi Mensch meh drfir entressiira. Fir d Nôchwelt send se deshalb entressant, weil se bis en de kloinschte Einzlheita schildret, wôrom ond wia’s zom Dood komma ischt. Dr Dichter erwähnt au et bloß s Guade vo seine Pfarrkender, noi, er stellt au d Oo’tugenda drasdisch raus. So hoißt’s zom Beispiil 

<poem style="font-style:italic">
Bei dem Grabe eines Mannes, der in Betrunkenheit erfror:
Doch wollte er bei Nacht allein
berauscht nach Hause gehen,
und konnte, voll vom Branntewein,
beinahe nicht mehr stehen.
Der Wirt jedoch, besorgt für ihn,
sah weislich nach, ob wohl dahin
er glücklich kommen werde.

Allein anstatt nach Haus zu gehen,
ging er zum andern Wirte,
wohin, was öfter schon geschehn,
der Kirschengeist ihn führte,
und fiel gleich mit der Tür ins Haus.
Erschrocken sprang der Wirt heraus,
zu sehen, was es gebe.
</poem>

Dr Michael von Jung isch abr au a Freind vom technischa Fortschridd gwäa ond hôt’s et versaimt, seine Pfarrkendr dô dribr ufzoklära. So hoißt’s 

<poem style="font-style:italic">
Bei dem Grabe eines vom Blitz erschlagenen Jünglings:

Besonders sollen wir niemal
hin unter Bäumen stehen,
weil öfter wir der Blitze Strahl
in diese schlagen sehen.
Auch ist’s gefährlich allemal
bei Pferden, Pflug und Wagen,
denn öfter pflegt der Blitzesstrahl
in sie hinein zu schlagen.
Am besten schützt uns allemal
ein guter Blitzableiter,
er zieht an sich den Blitzesstrahl
und lässt ihn nicht mehr weiter.
</poem>

Ganz bsonders o-freiwillig komisch wuud’s oft, wenn en dr letzschda Stroph d Ôôgherige treschdet werda sollet. So hoißt’s 

<poem style="font-style:italic">
Bei dem Grabe einer vortrefflichen Sängerin, die an der Kolera starb:

Sie hätt vielleicht auf dem Theater,
das oft der Sünde Gift versüßt,
die Herzensunschuld in zu spater
Verzweiflung schmerzlich eingebüßt,
so dass die Kolera sogar
für ihre Seele besser war.
</poem>

So viil ganz oo-gwehnliche Todesfäll, wia se en deane 200 Liadr vorkommet, kô’s eigentlich en so ma kloina Nescht wia Kirchdorf gar et gäa han. S spricht viil drfir, dass dr Jung aufmerksam d Zeidong gläasa hôt ond sich vo Todesfäll, wo sonschtwo bassiirt send, hôt inspiriira lassa. Ma braucht bloß emôl dia Titel vo a baar Liadr leasa, om dia oft ganz seltsame Todesarda zo erfassa:

"Bei dem Grabe..."

<poem style="font-style:italic">
... eines Jünglings, der sich zutod tanzte
... eines Mädchens, das sich zutod tanzte
... eines jungen edlen Grafen, der in einem Duell erstochen wurde
... eines erschossenen Jägers
... eines Mannes, der von einem Kirchturm herab zutod fiel
... eines sechsfachen Mörders
... eines Mannes, der mit einem Regenschirm erstochen wurde
... eines Kindes, das in einen siedenden Kessel fiel
... einer Frau, bei deren letzten Zügen der mit Menschen angefüllte Kammerboden brach
... eines Raubmörders, der gerädert wurde
... eines Schullehrers und seiner Frau, die als Giftmischer enthauptet wurden
</poem>

Zom Schluss sei nô druf nôgwiisa, dass en sellra Sammlong au a Grabliad "„Auf den Tod Seiner Majestät Friedrichs, des ersten Königs von Württemberg“" enthalda ischt, ond s ischt kaum vorstellbar, dass bei dera Beerdigong dr Michael von Jung am Grab mit seira Gitarr gschdanda isch ond gsonga hôt.

Dr bekannte Allgaier Schriftstellr Alfred Weitnauer hot ibr da Michael von Jung a schwäbischs Theatrstick gschriiba. „Sing nicht, Vogel!“ hot’r’s ghoißa. Zom 70. Geburtsdag vom Willy Reichert em Johr 1966 hôt s Deitsche Fernsehe des Stick ondrem Titel „Der Vogel lässt das Singen nicht“ als Produktion vom SDR rausbrôôcht. Dr Willy Reichert hot natirlich da Michael von Jung gspiilt. Sei Haushältre isch vo dr Margret Carl ond dr Domkapitular, de oinzig Roll en deam Stick, wo et Schwäbisch schwätza däff, vom Dieter Borsche dargstellt worda.







</doc>
<doc id="15350" url="https://als.wikipedia.org/wiki?curid=15350" title="Sarah-Jane">
Sarah-Jane

D Sarah-Jane (* 26. September 1985 z Indie) isch e Schwiizer Volksmusikerin und Schlagersängerin us em Oberbaselbiet. Si schaffet mit em Komponischt Carlo Brunner (Brüeder vo de Maya Brunner) zäme.

Im Alter vo 6 Mönet isch d Sarah-Jane (liiblichi Tochter vo indische Eltere) vo mene Schwiizer Ehepaar adoptiert worde. Si isch i de Schwiiz uufgwachse und läbt hüt no dört. Hüt wohnt si im Bezirk Sissech.

D Sarah-Jane isch 2003 entdeckt worde bi mene Taläntwettbewerb vom „Alpeschlagerfestival“ z Ängelbärg. Im 2004 het si Platz 2 i de Schwiizer Vorusscheidig vom Grand Prix der Volksmusik 2004 erreicht, dank em Lied "Ich bin noch viel zu jung". Im richtige Wettbewerb het si dänn aber nur Platz 16 erreicht. Im 2005 isch si aber im gliiche Wettbewerb 2. worde, mit "Einmal hin, einmal her", nachdäm si d Vorusscheidig huushöch gwunne het.




</doc>
<doc id="15354" url="https://als.wikipedia.org/wiki?curid=15354" title="Vereinte Nationen">
Vereinte Nationen

D` Vereinti Natione odr UNO (für "United Nations Organization") sy en Zämeschluss vu 193 Staate, wo sich zur Ufgoob gmacht het, dr Weltfride z'sichere, ds Völkerrecht yzhalte, d Menscherecht z'schütze und d'internationali Zämmearbeit z'fördere.

Ihri Wurzle hend d Vereinti Natione i de "Haager Fridenskonferenze" und im "Völkerbund", wo nach’m Erschte Weltchrieg mit Sitz z Gänf und em Ziil gründet worde isch, dr Fride uf dr Welt z sichere. Dr Völkerbund hett aber sini Ziil nit chönne duresetze, will vor allem d USA nitt biiträte sind. Er isch mit’m Uusbruch vum Zweite Weltchrieg am Endi gsii.

Dr US-Präsident Franklin D. Roosevelt hett nachem Schitere vum Völkerbund no während’m Zweite Weltchrieg versuecht, e Organisation z gründe, wo dr Fride uf dr Welt sicheret. Mit’m britische Premierminister Winston Churchill hett dr Roosevelt di sogenannt "Atlantik-Charta" (es Dokument, wo vu de Regierigschef vu USA und de Grossbriannie unterschribe worde isch und d Vorstellige vunre neue Weltordnig präzisiert) erarbeitet. Am 1. Jänner 1942 hend sich 26 Staate i de Deklaration vu de Vereinte Natione uf d Atlantik-Charta beruefe. Dur d Mitarbeit vu de Sowjetunion und dr Republik vu China a de neue Friedensordnig isches am 30. Oktober 1943 zur "Moskauer Deklaration vu de Vier Mächt" cho. Bi dr Konferenz vu Dumbarton Oaks isch witer über d Gründig vu de UNO diskutiert worde. Nach’m Ihbezüche vu Frankriich i de Chreis vu de hauptverantwortliche Mächt, hett d Charta vu de Vereinte Naatione 1945 uf dr Konferenz vu Jalta fertig gstellt werde chönne. Sie isch am 26. Juni 1945 in San Francisco vu 50 Staate unterzeichnet worde. Pole hett d Charta erscht spöter unterzeichet, gköhrt aber trotzdem zu de 51 Gründigsmitglieder.

D Charta isch am 24. Oktober 1945 in Chraft trette, nachdem d Republik vu China, Frankriich, d Sowjetunion, ds Vereinigte Königriich, d USA und d Mehrheit vu de Gründigsstaate d Charta ratifiziert hend.

Mitlerwiil isch d UNO gwachse. Sie hett sich en Hauptsitz in New York und wiiteri drüü Sitz in Genf, Nairobi und Wien ygrichtet. Im niderländische Den Haag isch dr internationali Grichtshoof. Me het Unterorganisatione wie d UNESCO oder d UNICEF gründet.

Zu de Vereinti Natione ghöret zur Zyt 193 Staate ah.

1945 hend folgendi Staate d Vereinti Natione gründet: Ägypte, Äthiopie, Argentinie, Australie, Wiisrussischi Sozialistischi Sowjetrepublik, Belgie, Bolivie, Brasilie, Chile, d Republik vu China, Costa Rica, Dänemark, d Dominikanischi Republik, Ecuador, El Salvador, Frankriich, Griecheland, Guatemala, Haiti, Honduras, Indie, Irak, Iran, Jugoslawie, Kanada, Kolumbie, Kuba, Libanon, Liberie, Luxemburg, Mexiko, Neuseeland, Nicaragua, d Niederlande, Norwege, Panama, d Vereinigti Staate vu Amerika, ds Vereinigte Königriich Grossbritannie und Nordirland, Urugua und Venezuela.

Di Dütsch Demokratisch Republik und d Bundesrepublik Dütschland sind 1973, Östriich isch 1955, Liechtestei 1990 und d Schwiiz ane 2002 dr UNO bitrette.



</doc>
<doc id="15360" url="https://als.wikipedia.org/wiki?curid=15360" title="Grünten">
Grünten

Dr Grinte isch a 1738 Mettr hoha Bergrucke zwische Sonthofe und Weartach im Landchrais Obrallgai. Dr Grinte wird au als "Wächtar vum Allgai" bezeichnet. Vom Alpevorland aus ka ma'n scho vo weitam erkenne, was an seinar ebbas vorglagrete Position und der Dreiecksform liegt, wo aus der Richtung leicht wiedrerkennbar isch, und natirlich au am Sendar, wo auf'm Grinte isch.

Dr Grinte isch uina vo de nördlichschte Berg vo de Allgaier Alpe. Direkt am Fuas vum Berg findt ma dia Ortschafta Reattebearg und Burgberg, des Tal vr Illar und des vr'dr Schtarzlach. D Schtarzlach, mit dr bekannte Klamm, entspringt zwische Grinte und Weartachar Hehrnle. Ebbas vorglageret isch Richtung Burgberg des Burgberger Hehrnle mit 1496 Mettr Hehe, wo ma abr sche ebbas Schwindlfreiheit braucht, wemmas beschteige will.

Im Gipflbereich vum Grinte stoht a Denkmåhl fir im Kriag gfallene Gebirgsjägar. Des Denkmåhl isch 1924 nåch Planunga und untr dr Leitung vum Bruno Biehler baut wore. A bizzle weck vo do in sidweschtlicher Richtung stoht seit'm Johr 1951 a 92 Mettr hoha Sendeturm vum Bayrische Rundfunk.

Auf'n Grinte ka ma vo verschiedene Seita naufgau. Entweder vo Burgberg aus, odr vo Reatteberg odr Kranzegg, odr au vom Wandrarparkplatz "Großa Wald" zwische Kranzegg und Weartach. S gibt mehrere bewirtschaftete Hitta und Berggaschthef, wo ma guat eikehre ka. De kizescht Weg goht vo dr Alpe Kammeregg wegg, wo a Parkplatz isch. Bis zur Grintehitte braucht ma uugfähr uinahalb bis zwei Schtund. Vo do weck gohts in ar Dreiviertlschund ibrn Oschtgrat, wo ma sich zletscht am Drohtseil eihebe ka, zum Gipfl mit'm Gebirgsjägardenkmåhl.

D Aussicht vum Grinte isch kherig. An scheene Däg siët ma vo dr Schweiz im Wäschte bis zur Zugschpitz im Oschte, im Norde bis weit ins Unterland und im Siëde bis in d Hochalpe.



</doc>
<doc id="15361" url="https://als.wikipedia.org/wiki?curid=15361" title="Informatik">
Informatik

Informatik heisst e Wüsseschaft, wo sich mit dr systematische und automatische Vearbeitig vu Imformazione befasst. Obwohl viili Lüt denket, dass Informatik viil mit Computer ztue hett, isch das nid korrekt. Dr Computer isch es Werkzüüg ir Informatik. Dr niderländisch Informatiker Edsger Wybe Dijkstra hett folgende Satz gseit: „In dr Informatik gahts gnau so wenig um Computer, wies ir Aschtronomie um Teleskop gaht.“

Me weiss nid gnau, vu wo ds Wort Informatik cho isch. Es git verschideni Quellene, wo folgendi Ursprüng ahgebet:

Zum erschte mal isch ds Wort im dütsche Sprôchrum 1957 in em Texscht vum Karl Steinbruch über e Dateverarbeitigsahlag bruucht worde. Im Englische Sprôchrum brucht meh weniger ds Wort „informatics“, stattdesse benützt me ds Wort „computer science“ (Computerwüsseschaft). Ar Purdue University hetts scho 1962 es "Department of Computer Science" geh. Uf dänisch seit me „Datalogi“ (d Wüsseschaft vu de Date) und im serbokroatische „Računarstvo“ (d Rechnerei). In Dresde hett es Kolloquiu am 26. Februar 1968 ds Wort Informatik als e Wüsseschaft nach französischem und russischen Vorbild definiert.

Im Lauf vur Zyt hett sich d Informatik in allne Beriich vum Alltag verbreitet. Wo au immer me ane gaht, me trifft schier überall öppis ah, wo mit Informatik ztue hett. Vorallem durch s hütige Internet hett sich de Effekt verstärcht. Hützutag verbindet me alles mitenand: Im Internet verschideni Weblog-Ihträg, in Zytige d Quellene, ir Logistik Frachte vu Ort A nach Ort B, au im menschliche Hirn tuet me das. Me chan also säge, dass Informatik all das isch, wo e gwüssi Logik brucht, en Ablauf iinimmt oder villicht berrechebar isch. 

Luegemer zwei Bispiil ah, wo d Informatik nid wegdenkbar wär: I dr Wikipedia lueget sich weltwyt mehreri Millione Mensche Artikel ah. Öppe en Zentl drvo duet aktiv au mitschribe. Die über hundert Computer wo drhinter stegge, tüend für d Mönsche Suechbegriff in über 2.5 Milliarde Wörter durchsueche, und das so verarbeite, dass dr Mönsch, wo nach öppis suecht, au öppis zruggüberchunnt, wo für ihn lesbar isch (zum Biispiil en ganze Artikel).
Im Zugnetz vor Schwyz hetts mehreri hundert Züg, wo aktiv oder passiv am Zugnetz öppis usmache. Wenn en TGV vu Züri of Basl fahre muess, müend Unmenge vu Date berechnet werde, und das so, dass es möglichscht kei Zämestöss mit anderne Züg gitt und dr Zug möglichscht ohni Halt zu sim Zyl fahre chan. S ganze Zugnetz muess bi allne Bedingige funktioniere. Au wenn es über 500'000 Passagier an em Bahhof git, wo weg wend: Ds Zugnetz und ihri Computer tüend Abfahrte und Ahkümft in Sekundebruchteil berrechne.




</doc>
<doc id="15371" url="https://als.wikipedia.org/wiki?curid=15371" title="Abidjan">
Abidjan

Abidjan isch a Bezirk i de Laguune-Regjon vo de Côte d'Ivoire. Abidjan isch bis 1983 d'Huptstadt vo Côte d'Ivoire gsy, usserdäm di gröschti Stadt vom Lan. Im Jar 2002 sy di 10 Stadtkreise zu säubständige Gmine uufgwärtet u ds Oberbürgermischteramt abgschaft cho. Syt den bestit Abidjan us 10 Städt u 3 Underprefektuure. Abidjan ligt am Gouf vo Guinea. Di früeri Stadt isch schnäu vo 65.000 Ywoner im Jar 1950 zunera Metropolregjon mit 3.692.570 Ywoner gwachse (stan 1. Januar 2005).

Ds Wachstum vo de 1886 ggründeti stadt Abidjan het na de Eröfnig vo de Landigsbrügg im jar 1931 agfange. 1934 isch Abidjan zu de Huptstadt vo de wäutschi Kolony Côte d'Ivoire wore. Na de Eröfnig vom Vridi-Kanau isch de Hafe zumena bedüütende Fryhafe cho. Obwou 1983 Yamoussoukro vom damalige Statspresident Felix Houphouet-Boigny zu de nüüi Huptstadt bestümt cho isch, hi sich no ging zaurychi Regierigssbüüros u Botschafte, u o wie d'Nazjonaubibliotek u ds Nazjonaumuseum z'Abidjan befune. Am 9. Ugschte 2001 isch beschlosse cho, d'Stadt per 2002 i iri 10 Kreise uufztile u di zu unabhängige Gminwäse uufzwärte. Syt den isch Abidjan ofizjel a Bezirk mitema Guvernör u vereinigt di 10 Städt mit 3 wytere.

Abidjan isch i 13 Gmine oder Städt uuftüut, wo jedi uber a igeta Stadtrat u Bürgermischter verfüegt. As handlet sich um di fougende 10 Städt, wo bis 2001 d'Stadt Abidjan büudet hi:


Usserdäm ghöre di 3 Underprefektuure Anyama, Songon u di früeri Huptstadt Bingerville (bis 1933) zum Bezirk Abidjan.

D'Städte Abobo, Adjamé, Attécoubé, Cocody, Plateau u Yopougon lige ufum Feschtlan nördlich vo de Ébrié-laguuna. Dehär chumt o d'Bezichnig «Abidjan Nord». Treichville, Koumassi, Marcory u Port-Bouët sy a Tüu vo Abidjan süüd. Di beide Tile vo de Metropole chäme zwüsche Treichville u Plateau dür 2 Brügge, de "Pont Houphouët-Boigny" (yseban u Strass) u de "Pont Charles de Gaulle" (nume Strass) verbune. I de Stosszyte bricht de Vercher uf de Strasse uber di beide Brügge täglech meemaus zsäme. Us däm Grund het d'Regierig den für a driti Brügg zwüsche Marcory u Cocody Stuudie i uuftrag ggä. Im Agsicht vo de polyteschi Entwicklig z'Côte d'Ivoire syt 1999 rue sythär di entsprächende Planigsarbite. De Grosstüu vo de Bevöucherig bruucht glyych d'Färe uber d'Laguuna.

Abidjan verfüegt uber a Universität u mereri techneschi Hochschuele.

Bedüütendi Industryzwig sy d'Outomobylfertigung, u d'Houz-, Chemy- u Textylinduschtry. Uber de Häfe vo Abidjan chäme Kafi, Kako, Houz u Ananas verschüft. I de wäutsch prägti Metropole sy o hüüt no vüu Franzose a wichtige Stöle vo de Würtschaft z'füne, bsundersch aber o ser vüu Libanese us Bsitzer vo chlyne Fabrike u vor alum im Handu.

D'Stadt isch Sitz vo de Bourse Régionale des Valeurs Mobilières, de Regjonaubörsa vo de Union Monétaire Ouest Africaine (UMOA).


Abidjan het fougendi Stadtpartnerschafte:




</doc>
<doc id="15391" url="https://als.wikipedia.org/wiki?curid=15391" title="Wutachschlucht">
Wutachschlucht

D Wuètèschlucht isch e wunderschöni kleini Schlucht am nord-öschtliche Rand vom Landchreis Waldshuèt. D Wuètè isch des Flüssle, wo dè Schlucht iren Nammè gää hèt. Si entschtoot us de Guètach un fließt bis in Rhii. D Wuètèschlucht fangt a dè Mündig vo dè Haslach i d Guètach zämme mit dè Wuètè aa, des söll heissè, dass d Guètach ab dört irèn Nammè in Wuètè änderèt.D Wuètèschlucht èndet als Wuètèflüè obberhalb vom Blomegger Wyler.
Zèrscht wörd d Schlucht vo dè bewaldetè Hochflächè vo dè Schwarzwald-Oschtabdachig begränzt. Aaschlièßend wörd diè nördlichi Dalflankè durch diè historischi "Bertholdsbaar" mit èm Zentrum Löffingè un èm Ort Rötèbach bildet. Südlich gegèübber lyt è ähnlichi Hochflächi mit Bõõdorf als Zèntrum un dè Gmeind Wuètè. Weschtlich vo Ewedingè, èm Hauptort vo dè Gmeind Wuètè, z Achdorf, wo de Lauf vo dè Wuètè bim sognanntè Wuètèknüè è èngi Biègig vo öppè 100 Grad nõch rächts uffwyst, èndet diè obberi Wuètèschlucht. Diräkt unterhalb vom Wuètèknüè fangt diè unteri Wuètèschlucht aa, diè mò Wuètèflühè nènnt.

D Wuètè un iri Nebbèbäch hèn uff kaum 20 Kilometer Luftlinnièèn nadürlichè Brofylschnitt durch fascht alli geologischè Schichtè vo dè Sûddütschè Schichtschtufèlandschaft ygrabbè, welli sich nõch Nordè hy bis 200 Kilometer wit ufffächered, dört abaer nebbè ènand in Scharè a dè Obberflächi ussstryched. Diè mesozoischè Gschteinsschichtè sin durch d Hebig vom sûdlichè Schwarzwald dütlich schräger gschtellt als suscht (im Mittel 7 %) un gnau dõ vo dè Wuètè dè Reiè nõch angschnittè worrè. Well d Wuètè „nu“ mit rund 1 % Gfälle oschtwärts flièßt, tritt si im Volauf vo dè Schlucht in immer jüngeri, jewyls drübber abglagertè Gschteinsschichtè übber. So isch è durchgängigi Folg vo Gschteinsuffschlüss vom Grundgebirge entschtandè (dõ meischtems Granit) übber s Trias bis zum Jura. Well selli Schicht, wenn si durch Düèfèerosion aagschnittè wörd, jewyls eigètümlichi, zimli unterschydlichi Gländeformè hervorbringt, hèT eini vo dè abwechslungsryschstè un intressanteschtè Schluchtlandschaftè vo Mitteleuropa entschtò könnè. D Schluchtè sin oft übbergangslos in breiti Dalmuldè ygschnittè un sin denn selbscht uss gringer Entfèrnig kaum z eraanè.
Diè ganz Hochflächi mit Bõõdorf un Ewèdingè im Sûdè bschtòt wiè d Bertholdsbaar uss Muschelkalch, selli Gschteinsart begleitet d Wuètè au i dè Wutachflüè un drübber usè bis zu dè Mündig vo dè Wuètè. Weschtlich vo dè Bertholdsbaar un wuètèobsi volauft d Schlucht im Schwarzwald-Gneis. I dè Wuètèschlucht cha mò sellen Wechsel dütlich a dè Form un Farb vo dè Dalflankè sää, well dè Gneis rötlich schimmerèt un rundlichi, großi Waggis bildet, wôrend dè Muschelkalch uss wysèm Stei bschtòt un uss scharfkantigè, chlyni Steimöggele im Dalgrund beschtòt. Ebbèso cha mò d Flüè uss Muschelkalch an irè dünnè Schichtè un irem konkavè Dalflankè erkennè.

Well d Wuètèschlucht bis zum Achdorfer Wuètèknüè in Wescht-Oscht-Richtig volauft, chömmet d Däler vo dè linkè Nebbèflüss vo Nordè hèr i d Schlucht, diè sebbè vo dè rächtè Nebbèflüss demmnõch vo Sûdè hèr.
In irem unterè Deil sin selli Däler als Schluchtè uusbildet.
Dè Wuètèschlucht nõch stossèd d Sitèdäler i dèrrè Reièfolg zu dè Wuètèschlucht dezuè:


Summa summarum hèn d Nebbèschluchtè è Längi vo 17 Kilometer.

I de Schlucht findet mo viili selteni Pflanzä und Viecher, unter anderem au Biber. En bsundre Baum i de Schlucht isch d Stallegger Danne.
Ebedinge, Bonndorf, Stüèhlingè, Texas (Blummbärg), Leffinge un Hifinge sin u. a. d Gmonde drum umme. D Wuètèschlucht isch ä gern bsuechts Wanderparadiis. 



</doc>
<doc id="15419" url="https://als.wikipedia.org/wiki?curid=15419" title="Kuppenheim">
Kuppenheim

Kuppene, (amtlich "Kuppenheim") isch ä klains Städtl im Weschde vu Bade-Wirdeberg bi Raschdi.

Kuppene liegt im uuslaufendi Murgdal im Nordschwarzwald. Sell isch ou der Grund, warum mer die Stadt net blooß "Knepflestadt", sondern ou "´s Door zum Murgdal" haiße dud. Scho middel in da Stadt fongt ´s Glände wegga da Rondlag zum Schwarzwald schu o ozstiege. D´Heheunterschied uff Kuppener Gemarkung raiche vun 118 m im Gwann "Unnerer Aichelblan" ibber 127 m in der Stadtmitt bis 297 m uffem Hirschacker. Wemmer in de Kuppener Hiigel steht, kammer bi guedem Wedder bis zu da Kiehldirm vum Kernkraftwerk Philippsburg gugge.

Im Uhrzeigersinn, vom Norde ogfonge:

Wenn Kuppene grindet worre isch, waiß mer net, ´s isch abber sichér, daß es schu in der Zitt vun da Reemer ä Osiedlung uff da Gemarkung gebbe hat, wiel´s zu sellerer Zitt ä wichtigi Reemerstraß entlong da Hiegel gebbe hedd, uff derre ihre Fundamende noch hitt die Londstraß nach Bade entlongfiehrt.

Kuppene isch im Johr 1095 s´erschde Mol in ´re Urkund erwähnt worre. In derre Zitt isch der wichtigscht Ort im gonze Ufgau gsi. Usserdem isch d´Murg die friehere Grenz zwische da alemannische unn fränkische Sprooch. Desdrum hedd da aldi Kuppener Dialekt, wo zu da niederalemannische Dialekt ghert, ou ä paar fränkische Eischläg.
Im Johr 1283 isch d´Stadt an d´Grafe vun Eberschdai verkauft worre. 1453 isch sogar vu da "Amptsstatt Cuppenheim" d´Red gwä, wo 14 Derfer dazughert hänn. 1535 isch Kuppene ä Oberomtsstadt worre, mit 22 Derfer drumrum.
Abber im Pfälzische Ärbfolgekrieg isch Kuppene 1689 bis uff ai Hiisl niederbrennt worre unn hedd sei Titel an Raschdi abgäbe mieße. Desdrum isch es hitt nit der Londkreis Kuppene, sondern der Londkreis Raschdi.
Danoch isch d´Stadt widder longsom uffbaut unn greeßer worre. Im Ofong vum 19. Jahrhunnert sinn die gonze Befestigungsolage bis uff d´ Reste vun der Stadtmauer abgrisse worre.

Während der Badisch Revolution isch ou bi Kuppene gschosse worre unn preußisches Milidär isch au in Kuppene stationiert gwä.

Nachem erschdi Weltkrieg, wo ou viele Kuppener gfalle sinn, isch d´Stadt vun der Depression in da zwonziger Johr hart troffe worre, zumal des ou noch in da entmilidarisierdi Zon glege isch. Än Huffe Litt sinn wege dem nach Amerika uusgwondert. Unn in da Nazizitt isch 1935 ou noch des Stadtrecht aberkannt worre. Im zwaidi Weltkrieg isch Kuppene reladiv ungschore davukomme.
1950 hedd da badisch Staatspräsident Leo Wohleb ´s Stadtrecht widder verliehe.

Ab 1850 hedd´s dann ou in Kuppene än vorindustrieller Uffschwung gäbe. Vom reine Buuredorf hedd´s sich mit der Zitt zure moderni Stadt entwickle kenne, mit na reichhaldigi Induschdrie. Dazu bigetrage hedd abber ou die ginschdigi Lag im Dreieck Raschdi-Gaggenau-Bade.

Im drissigjährigi Krieg isch d´Bezaichnung "Knepflestadt" entstonne. Kuppene isch damols vun da Schwede belagert worre. Wo d´Vorrät longsom wenjer worre sinn, hänn d´Birjer alles, was se an Mehl unn Eier noch ghatt henn, zammetrage, um Knepfle, so ä Art Spätzle, druus z´mache. Dess henn se deno ibber d´Stadtmauer gschmisse, um da Schwede zu zaige, daß se noch gnueg zum Esse hänn. Glich druff sind Schwede donn abzoge unn Kuppene isch grettet gwä.

Vun dem Spitznome kommt ou des Schimpfwort fir d´Kuppener: "Knepflesbiich"(Spätzlebäuche)


Sitt 1. Januar 1971 isch Oberndorf, wo 1288 ´s erschde Mol erwähnt worre isch, än Stadtdail vun Kuppene.

Ergebnis vun dr Landdagswahle sitt 2006: 

Vor 1831 isch Stabhalter d´Bezeichnung für Birjemaischder gwä

´S Kuppener Wabbe bschdeht uus dem tibbische badische, goldene Staatswabbe mit rodem Schrägbalge. Im rechde ober Feld isch ä Kleebläddl, wo villicht ä stilisierdes Kritz darstelle soll. Wahrscheins isch des firs Dekanat Kuppene gschdonne. Im linke unnere Feld isch ä Wolfsongel bzw. än Fleeßerhoke, was ä Zaiche dafir isch, daß es ou in Kuppene Fleeßerai gebbe hat.

Am Huus Friedrichstrooß 68 isch des äldeschdi badische Wabbe ogebroocht, wiel do frieher mol eins vun da vier Stadtdoore gwä isch, wu ma allesomt 1813 abgrisse hedd.

Kuppene hedd sitt 1986 ä Städtepartnerschaft mit da fronzesischi Stadt Raon L'Étape.

In da Johann-Schäuble-Strooß gibt´s ä kleins Heimatmuseum.
In Kuppene gibt´s än Mussikvarain, än Hondharmonikavarain, mit Oberndorf zwai Gsangsvaraine unn da Initiativkreis Kulturpflege Kuppenheim (IKK)

Ubedingt ogugge sott ma:

Knapp 2/3 vu da Kuppener Gemarkung werre vu da Vorberg vum Schwarzwald eignomme. Uff da zahlreichi Wonderweg konn da Stadtwald mit seine Däler unn Hiegel durchgwondert werre, z. B. bis nuff zur Burgruin Alt-Eberstein

Immer om erste Wocheend im Mai unn im Okdober isch da Johrmarkt, bi dem ´s sitt 2004 immer im Herbschd ä Gwärbeschau gibt. S´isch ou dann immer verkaufsoffener Sunndag.
Nadierlich dinn alle greeßeri Varaine zahlreiche Feschdle veroschdalde.

Urspringlich im gonze Londkreis Raschdi haimisch, hedd sich der aldi Brouch bloß noch im Stadtdail Oberndorf erhalde. Der geht zrick uff d´Sag vum Pfingschdkenig unn -kenigin, wo vum Pfingschdträg begleided worre sinn. Sell war än fauler Gsell, wu au noch varrickt nach Erbse gwä isch unn jedes Mol bim Eizug vum Kenigspärle z´spot gwä isch unn sei Gaul vagesse hot. Deswege singe d´Kinner immer folgendes Sprichl:

"Pfingstträg, Pfingstträg, oha!<br>
Hat Erbse g´fresse,<br>
hat sei Roß im Stall vergesse!"

Imma an Pfingschdmändi dinn d´Kinner än Bub verklaide unn durchs Dorf fiehre, wiel er selber kaum noch laufe konn. Dert sammle se vun da Eiwohner milde Gabe. Ai Bub tragt än Stecke mit na Schell dro unn kindigt so da Pfingschdträg o. 
Danoch wird er widder in da Wald gfiehrt unn d´Verklaidung ragnomme

Dr Dialäkt vun Kuppene ghert zum Owerrhinalemannisch. Im Dialäkt vun Kuppene sin mhd. ie, üe un uo monophthongiert, d. h. mer sait "Bruuder" statt 'Brueder' un "miid" statt 'mied'.

Kuppene isch e Belegort vum SSA gsii (RA-6).

Kuppene hedd än Bohnhof an der Murgtalbahn und isch somit ou ans Verkehrsnetz vum Karlsruher Verkehrsverbund (KVV) ogschlosse, Vum Bohnhof uus fahre au d´Buss u. a. direkt uf Bade in d´Stadt nei. Usserdem kammer d´Audobohn 5 vu Kuppene uus in wenje Minudde über d´vierspurig uusgebauti B462 erraiche. 

Immer om Durschdi erschaint in Kuppene unn Bischwier ´s Kommunal-Echo, wu nebbe da lokale Noochriechde au da Verrain als Informationsplattform diene dud.


In da USA hedd´s vun 1862 bis 1997 ä Firma mittem Nome "Kuppenheimer Men´s Clothiers Inc." gebbe. Die isch spezialisiert gwä uff d´Herstellung vun exklusiver unn diere Herreklamotte für d´hechere Litt in da amerikonische Gsellschaft.
Grinder isch än Monn gwä, wo da Nome vun seinere Heimatstadt als sei Familienome getrage hedd: Jonas Kuppenheimer (* 6. März 1837). 1857 hedd er sei Staats- unn Birjerrechte verlore, wiel er net zum Milidär hedd gehe welle. Nood isch er nach Amerika gange und hedd dert än Klaidergroßhondel uffgmaacht. Gschdorbe isch er am 11. Juli 1902.
Sei Firma isch abber wieders gwachse unn hedd in da beschdi Johr 167 Filiale in da USA ghatt. In da letschte Johrzehnte isch´s abber bergab gonge unn 1997 hänn se Konkurs gmaacht.
In da zwonziger unn drissiger Johr hedd die Firma ä paar scheeni Plakate mit Werbung gmaacht, wu vum ebbefalls uus Ditschlond ussgwonderte Kinschdler Leyendecker gmalt worre sinn.

De Erwin Roos isch än Undernehmer und bidiendender Kunschtmaler gwä. Sei Mudder hedd ä Farbefabrik ghatt, unn do isch er on da Quell ghockt. Nach seine Plän isch z. B. des Kriegerdenkmal am Werdelstadion bout worre. Er isch au gern an seinere Staffelei in da Rheinstroß ghockt unn hedd verschiedene Osichte vun Kuppene gmalt. Am 21. Mai 1960 isch er gschdorbe. Vor ä paar Johr isch dann au ä Stroß nach em benonnt worre.

Sei Frau Theresia Roos isch in baide Weltkrieg Kronkeschweschder in verschiedene Lazarette gwä unn hedd d´Kuppener DRK-Schweschdere vun 1935 bis 1974 glaidet. Für ihr Engagement hedd se ´s DRK-Ehrezaiche unn ´s Bundesverdienschtkritz kriegt.

De Julius Kahn isch än amerikonischer Kongreßabgeordneter gwä, wu am 28. Februar 1861 gebore worre isch. Sei Eldern sinn, wo er fünf Johr alt war, nach Kalifornie uusgwondert. In San Francisco hedd er Jura studiert. Er hedd um d´Johrhunderwend bis zu seim Tod 1924 mehrere Kongreß oghert unn isch au Mitglied im Milidär-Uusschuß gwä. Später isch än Spielplatz nach em benonnt worre.

De Thomas Grochowiak, geb. am 2. Dezember 1914 in Recklinghuuse, isch än bediedender ditscher Moler. Sei Adelier isch in da Rhinstroß

Der 1960 gegründete 'MSC Puma Kuppenheim' hedd scho mehrmols die ditsche Modoballmeischderschaft gwunne.

D`Schachgemeinschaft Rochade Kuppenheim isch 1979 gegründet worre. Fir da stärkschde Amadeerverrain im "Goldene Schach-Dreieck" zwische Bade, Raschdi unn Karlsruh, spiele vier Monnschafte, d´Erste in der Oberliga, d´Zweite in der Londesliga, d´Dritte in der Bereichsklass unn d´Vierte in d´Kreisklass I. 

Beide Biecher sinn vun da Stadt Kuppene ruusgebbe worre unn kenn au ibba d´Stadtvawaldung bezoge werre.


</doc>
<doc id="15457" url="https://als.wikipedia.org/wiki?curid=15457" title="Religion">
Religion

Under Religioo verstoot mer e System vo Aasichte und Glaubessätz, wo versuecht d Welt z erchläre - maist verbunde mit moralische und ethische Grundsätz. E Religioo werd inere Kultur traditionell wittergee. Vili Religioone gönd ufen Gründer zrugg und hend mindestens ai Hailigi Schrift, wo die wichtigste Grundsätz beschribet. E Religioo cha monotheistisch (s git ain Gott), polytheistisch (s git vill Gotthaite) oder au atheistisch (s git kai Gotthaite) sii, oder au agnostisch (d Froog öbs e Gott git, werd offeloo). Naturreligioone stelet sich vor, as d Welt vo Gaister bilebt isch (Animismus). D Grenze zwüschet Religioo und Philosophii isch nöd immer aidütig.

S Wort Religioo chunt vom latinische "religiō" „Vereerig, Gottesfurcht, Frommsii, Biwusstsii, Bedenke, Glaube“. De Usdruck isch scho en Begriff vode altrömische Religioo gsii. De St. Augustin het da Wort as "re-ligare" „wider-verbinde“ dütet, en Etymologii, wo vo de Theologi akzeptiert isch. Die nödreligiösi Sproochforschig degege het sich bis hüt nöd chöne uf e Dütig ainige.

Die ältiste Zügnis vo de religiööse Vorstellige liferet d Archäologii, wo Tempel, Greber und Kultbilder us de Vorgschicht usgrabe het. Spöter chömet literarischi Zügnis dezue. 

Die mesopotamisch Religion het ä Kosmogonii kennt, wo s Wältbild vo de Mesopotamier drus usegwachse isch. Si het ä Vilzahl vo Götter kennt, wo z erst nume lokali Bedütig gha hai, aber ä Deil drvo in dr ganze Region bekannt und verehrt worde isch. S ältiste Werch, wo sich mit dr Mythologii befasst, isch de sumerischi Mythos vom Held Gilgamesch us em schboote dritte Johrduusig vor dr Ziitwändi. 

Im Alte Riich vo Ägypte isch öbbe zur gliiche Ziit d Idee entwicklet und in de Pyramideteggscht vom Pharao Unas (zweiti Hälfti vom 23. Johrhundert) und andere Herrscher ufgschriibe worde, ass dr König noch siim Dod zum Himmel ufschdiige und as Schdärn unschdärblig wurd. Die polytheischdischi ägyptischi Religion isch im zweite Johrduusig ä Religion vo dranszendänte und universale Gottheite worde, und alli Ägypter hai chönne erwarte noch em Dod eins z wärde mit em Göttlige und für ewig z läbe.

Die alte Grieche hai es Pantheon vo Gottheite gha, won en Art Übermensche gsi si, mit übermenschlige Mächt und unschdärblig. Si si in heilige Wäldli und in Tämpel verehrt worde mit Gebät und Opfer. D Grieche hai an es Läbe noch em Dod im finschdere Hades glaubt. Vom dritte Johrhundert vor dr Ziitwändi a het sich die griechisch Religion immer meh mit orientalische Religione vermischt.

D Gottheite vo de alte Römer si ursprünglig nit as menschlig empfunde und in de früehe Ziite au nit dargstellt worde, so het s näbe de bekannte Götter wie em Jupiter, em Mars und em Quirinus—de ursprünglige Hauptgötter—au abstrakti Begriff wie Fides (Dreui) usw. ge, wo as Gottheite verehrt worde si. Sit em 6. Johrhundert vor dr Ziitwändi hai d Grieche die römisch Ideäwält beiiflusst und d Römer hai ihri Götter de griechische afo gliichsetze. Mit dr Erwiiterig vom Römische Riich nach Oste, hai sich unter de Römer anderi Religione afo verbreite wie dr ägyptisch Isis- oder dr persisch Mithraskult.




</doc>
<doc id="15458" url="https://als.wikipedia.org/wiki?curid=15458" title="Kurt Marti">
Kurt Marti

De Kurt Marti (* 31. Januar 1921 z Bärn; † 11. Februar 2017 am glychen Ort) isch en Schwyzer Pfarrer und Schriftsteller gsy.

Nach em Theology-Studium a de-n-Universitäte Bärn und Basel hät de Kurt Marti im Uftrag vom Ökumenische Chilerot noch em zweite Wältchrieg es Johr als Gfangeneseelsorger z Paris verbrocht. Nochär isch er z Leimiswil Pfarer gsy, ab 1950 z Niederlenz und sit 1961 a de Nydeggchile z Bärn. Im Johr 1967 hät em de Regierigsrot vom Kanton Bärn us politische Gründ e Professur für Homiletik a der Evangelisch-theologische Fakultät vo der Uni Bärn verweigeret. Ab 1983 hät er als freie Schriftsteller gwürkt.

I sine Predigte und Ufsätz, Gedicht und Aphorisme hät sich de Marti als engagierte und kritische Literat zeiget. Es paar vo sine Text sind als neui geistlichi Lieder vertont worde.

Er isch eine vo de Gründer vo der entwickligspolitische Organisation «Erklärung von Bern» gsy und hät zu der Autorevereinigung «Gruppe Olten» ghört, wo 2002 ufglöst worde-n-isch.










</doc>
<doc id="15465" url="https://als.wikipedia.org/wiki?curid=15465" title="Flädlesuppe">
Flädlesuppe

A Flädlesuppe (i de Schwiz "Flädlisuppe") isch a Fleischbria mit ar Eilaag aus in Schtreife gschnittenen Pfannekueche. Je noch Landschtrich hot dia Suppe verschiedene Bezeichnunga, zum Beischpil Pfannekuachesuppe odr in Eeschtereich Frittatensuppe. Au in Frankreich und Italien isch dia Suppe bekannt. Dett heist si "Consommé Célestine" beziiungsweis "Consomme Celestina".

Zum Mache vo de Pfannekueche braucht ma Meal, Milch, Eier, Salz und a bizzle Muschkatnuss. Dia Sacha riart ma in ar Schissl zsämed und bachet demit dinne Pfannekueche aus. Noch m auskiale schneidt ma se in Schtreife und gibt si in a kräftige Fleischbria. Zum Schluss ka ma no Petrsilie odr Schnittlauch drufdue.



</doc>
<doc id="15473" url="https://als.wikipedia.org/wiki?curid=15473" title="Bulgarien">
Bulgarien

Bulgarie ("bulgarisch" България) isch e Staat mit republikanischr Staatsform, wo a Griecheland, Nordmazedonie, Rumänie, Serbie und a d Türkei und im Oste as Schwarzi Meer grenzt. Sytm erschte Jännr 2007 isch Bulgarie es Mitgliid vur Europäische Union.

Bulgarie lyyt uf dr Oschthälfti vur Balkanhalbinsle und isch dur dr Balkan i zwoo Ebene teilt: Di nördlichi Donauebeni und di im Süde glegeni Oberthrakische Tüüfebeni. Im Südweschte sind d Bergzüüg vo de Rhodope, Pirin und Rila z xeh. 

Di gröscht Stadt vu Bulgarie isch sini Hauptstadt Sofia (mit 1.332.029 Yywohner). En Sybtel vur ganze bulgarische Bevölkerig wohnt z Sofia. Wyteri grossi Städt sind:


Vu de Zellig vum Endi 2005 isch herus gange, dass Bulgarie 7.72 Millione Yywohner hett, binre Dichti vu 70 Mönsche pro Quadratmetr. 2001 isch binre Volkszellig usecho, dass 83.3 % vur Ethnie her zude Bulgare gköhred, 9.4 % segget Türke und 4.7 % wärid Roma. Drzue lebet döt Armenier, Serbe, Grieche, slawischi Mazedoner, Walache und muslimischi Pomake, wo Bulgarisch redet.

Rund zwei Drittl lebet inre Stadt, dr rescht ufm Land. Amtssprooch isch Bulgarisch, wobii Türkisch, Griechisch, Mazedonisch und Romani witeri Landessproche sind. Mazedonisch wird weg de sehr enge gschichtliche Verwandtschaft als Dialekt ahgluegt. Türkisch exischtiert i Sidligsgebiet vu türkische Minderheite als Schuelfach.

83.7 % sind Chrischte (mehrheitlich bulgarisch orthodoxi Chille). 12.2 % sind Muslime. Zu dene gits au e jüdischi Minderheit, wo em Verschwinden isch.

Im Früemiddelalter si d Protobulgare vo Oste us im Balkan iigwanderet, si slawisiert worde und häi bis am Aafang vom 11. Joorhundert s Christedum aagnoo. 

679 het dr Khan Asparuch s Erste Bulgarische Riich, wo men em au s Donaubulgarische Riich oder s Riich vo de Blaue Bulgare säit, gründet. In dr Middi vom 10. Joorhundert isch s Riich dur inneri Unreje gschwecht worde und 963/69 het sich e Westbulgarischs Riich abgschbaltet. Im Joor 971 het Byzanz s ostbulgarische Rästriich erooberet und es isch e byzantinischi Browinz worde.

1186 häi d Asenide s Zwäite bulgarische Riich gründet, wo denn im 14. Joorhundert in meereri Däilriich zersplidderet und vo de Osmane erooberet worden isch. 500 Joor lang häi d Osmaane über Bulgarie gherrscht, wo mindestens in de erste drei Joorhundert em Land politischi Stabilidäät, religiöösi Toleranz und im Vergliich zur Zit vorhär moderati Stüüre brocht häi.

Im 19. Joorhundert het s nazionalistischi Beweegige gee, wo s Land vo de Türke häi welle befreie. Im April 1876 häi d Türke en Ufstand zämmegschlaage und wo d Komferänz vo Konstantinopel, wo mä under anderem über en autonome Status für Bulgarie diskutiert het, gschiiteret isch, het s Russische Riich im Osmanische dr Chrieg erkläärt. D Russe häi d Donau und s Balkangebirg überkweert und si fast vor Konstantinopel gstande, wo dr Friiden vo San Stefano abgschlosse worden isch, und groossi Gebiet vom Osmanische Riich abdrennt worde si und druss e nöije bulgarisch Staat bildet worde isch.


</doc>
<doc id="15474" url="https://als.wikipedia.org/wiki?curid=15474" title="Merkur (Planet)">
Merkur (Planet)

Dr Merkur isch dr chlinscht und dr sunnenöchscht Planet vum Sunnesyschtem. Er isch weg sinre Grössi und dr chemische Zämesetzig en erdähnliche Planet. Sin Durmesser isch 4'878 Kilometr (öppe 40 Prozent vur Erde). Im Perihel isch dr Merkuur 45,9 Millione Kilometer vur Sunne entfernt, durschnittli umkreist er dSunne mitre Entfernig vu 57,9 Millione Kilometer. Für sini Umchreisig brucht er 58,6 Tääg, dr Abschtand zwüsche Sunneufgang und Sunneufgang isch abr 175,9 Tääg lang. Er isch mit dr Venus eine vude einzige mondlose Planete. Es git e Theorie, wo meint, dr Merkur segg en Mond vur Venus male xi und segg vu ihre abgwiche.

D`Atmosphäri vum Merkur isch nid so usprägt, wie zum Biispil uf dr Erde. Will dr Merkur e schwachi Ahzüchigskraft hett (und drzue dr Druck am Bode nid mal ei Milliardschtel Bar entspricht), chame bir Atmosphäri vum Merkur nid vunre eigentliche Atmosphäri rede, wie mes vu anderne Sphärene kennt. Di Gashüll bestaht us Wassrstoff, Helium, Kalium, Natrium und Suurstoff. Weg dr schwache Ahzüchigskraft bliibet di Molekül nid lang ufm Merkur sondern entflüchet ins All. Und wils drum e vakuumartige Umgäbig het, gits ufm Merkuur grossi Temperaturunterschied: Am Tag misst me 460° C, uf dr Sunne abgwändete Syte -183° C.
D`Oberflächi wyst sehr viil Kratr uuf, will'd Meteoride unghindert in dr Merkur flüge chönd, ohni ir Atmosphäri z verglühe. Dr gröscht Teil vum Merkuur isch überseiyt mit dunklem Gstei, so dass dr Planet nur wenig Sunneliecht reflektiert; en Grund, wiso me ne nid guet vur Erde uus xeht.

Me vermuetet, dass es ide Kratr ide polare Regione gfrohrenes Wasser geh chönnt, wo wäge dr Neigig vum Merkuur ewig im Schatte isch und drmit au ewig Yys sii chan.

Dr gröscht Teil vum Innere, gnauer drüü viertel vum ganze Planet, isch wohl dr Chern, wo vor allem us Yse und Nickel bestaht. Weg dem grosse und schwere Chern übertrifft dr Merkuur mehreri anderi Planete mit sinre Dichti. Dr Planet kennt kei Plattetekonik und vulkanischi Aktivitäte.



</doc>
<doc id="15479" url="https://als.wikipedia.org/wiki?curid=15479" title="Richard Nutzinger">
Richard Nutzinger

Dr Richard Nutzinger (* 7. Dezämber 1896 z Guetich; † 28. Novämber 1963 z Neckargemünd) isch e dytsche Haimetschriftsteller, alemannische Dialäktdichter un evangelische Bfaarer gsii, wu anne 1962 dr Johann-Peter-Hebel-Bryys iberchuu het.

Dr Richard Nutzinger isch dr eltscht Suhn vum Gueticher Bfaarer Richard Nutzinger un syre Frau Elise, geb. Krafft gsii. Är isch mit syne vier Gschwischter aafangs z Guetich ufgachse. Speter isch sy Vater uf Efrige im Markgreflerland versetzt wore, wu dr Richard derno uf d Volkschuel gange isch. Speter isch er uf humanistisch Hebel-Gimnasium z Löörech un het dert anne 1914 e Chriegsabitur gmacht. Vu 1914 bis 1918 isch er Soldat im Erschte Wältchrieg gsii un isch verwundet wore. Noch em Chrieg het er an dr Universitete Haidelberg, Basel un Dibenga Theology studiert. Anne 1922 het er s theologisch Exame gmacht un isch Vikar z Löörech un in dr Lutherchilche z Fryburg gsii. Ab 1929 isch er Bfaarverwäser z Ladenburg gsii un syt 1930 Bfaarer z Heddesheim bi Mannem. Vu 1936 bis 1963 isch er Bfaarer z Hauge im Wiisedaal gsii. As Gegner vum Naziregime isch er vu Novämber 1944 bis April 1945 vu dr Gestapo z Löörech inhaftiert gsii. 

Aafange uf Alemannisch schrybe het er anne 1926, zum hundertschte Dodesdag vum Hebel. In däm Johr het er e Spiil mit em Titel „Der Hanspeter“ gschribe. Noch em Chrieg isch dä „gschworene Hebelverehrer“, wien er si sälber gnännt het, anne 1947 Mitgrinder vum Löörecher Hebelbund gsii un bis zum Umzug no dr Pänsionierig 1963 au dere ire erscht Bresidänt. Vor allem um die Zyt, zum Dail aber au scho freijer, het er e Hufe Gedicht un Theaterstuck uf Alemannisch gschribe. Derzue het er aber au Hochdytsch gschribe, näbe Schauspiill, Gedicht un Prosatäxt au Artikel iber dr Johann Peter Hebel un iber anderi regionali Sache us dr Chilchegschicht, derzue iber theologischi Froge. E baar Theaterstuck het er au uf Kurpälzisch gschribe. Zum 400-jehrige Jubiläum vu dr Reformation in dr Markgrofschaft het er s Feschtspiil „Um Wort und Sakrament“ gschriibe un au zum 1200-Johr-Jubiläum vu Egringen het er e Feschtspiil verfasst.

Anne 1962 het er dr Johann-Peter-Hebel-Bryys vum Bade-Wirttebärg iberchuu. Sy gliebte Haimetdorf Hauge het er 1962 s „Hauger Lied“ gwidmet.

Anne het er d Luise Keller ghyrote. Mit ihre het er sechs Chinder ghaa. E Suhn vun ene, dr Hans G. Nutzinger, isch Wirtschaftswisseschaftler un het 1962 d Melody zum „Hauger Lied“ kumpeniert.

No syre Pänsionierig 1963 isch dr Richard Nutzinger vum Wiisedaal uf Neckargemünd zoge. Dert isch er e baar Wuche speter am 28. Novämber 1963 churz vor sym 67. Geburtsdag gstorbe.





</doc>
<doc id="15484" url="https://als.wikipedia.org/wiki?curid=15484" title="Massiv (Rapper)">
Massiv (Rapper)

Massiv (* 9. November 1982 z'Pirmasens als Wasiem Taha, früehers Pseudonym "Pittbull") esch e Berliner Rapper vu palästinensischer Abstammig, wo bis afangs September 2009 en Vertrag be Sony BMG gha hett. Siis neuschte Album isch am 13. Juli 2007 ussecho und heisst "Blut gegen Blut". Dr Massiv esch bekannt wäge sim "Slang", woner i de dütsche Sproch brucht. Emene Konzert en Duisburg esch er vo zweu Jugendliche agreffe worde. Er hett en Kusèn, wo er ds Label "Al Massiva" mit gründet hett.









</doc>
<doc id="15497" url="https://als.wikipedia.org/wiki?curid=15497" title="Leopold Mozart">
Leopold Mozart

Dr Leopold Mozart (* 14. Novembr 1719 en Augschburg, † 28. Mai 1787 en Salzburg) isch an deitschr Komponischt gwäa. De meischde Leit isch’r abr bloß en Begriff als Vaddr vom Wolfgang Amadeus Mozart.

D Schwoba behaubtet gern vo sich, dass ihr Stamm viel Dichter ond Denker hervorbrocht hot, was au stemmt. Abr ois kennet se bestimmt et vo sich saga: nemlich dass se uf em Gebiet vo dr Musik au ganz vorna mitschwätza kennet. Suacht mr noch daude Kombonischda, wo ma au heit no kennt, ond des et bloß em Schwobaland, no fallat de meischde Leit bloß zwoi ei: da Friedrich Silcher ond da Leopold Mozart, da Vaddr vom graußa Wolfgang Amadeus. Ja manche Schwoba ganget sogar so weit, dass se behaubtet, au d e r sei a Schwob gwä, weil’r en schwäbischa Vaddr ghet hot.

Dr Leopold Mozart wird am 14. Novembr 1719 en Augschburg gebora. Sei Vadder isch dr Buachbendermoischtr Johann Georg Mozart ond sei Muadr d Anna Maria geborene Sulzer. Vo 1727 bis 1736 goht’r ufs Jesuitagymnasium St. Salvator en seira Hoimatstadt. Sei Abi bestoht’r mit ma hervorragenda Zeignis. Eigentlich dät’r jetzt gern a Studiom am Lyceum ofanga, abr grad en deam Johr, wo-ners Abi macht, stirbt sei Vaddr, ond sei Muadr, wo acht Kender zo versorga hot, ko sich des et leischda.

A Johr spätr, am 26. Novembr 1737, klappt’s no doch no mit ma Studium. An deam Dag wird’r an dr Uni Salzburg als Student vo dr Rechtswissaschaft, dr Logik ond dr Theologie „inskribiert“. Er isch zwar a glaibiger Katholik, abr glicklich macht en des Studium et. Viel meh entressiert en d Musik! Dui Glegaheit, deam Hang nochzoganga, geit’s 1739: Er wird Kammerdiener ond Musiker beim Grafa Thurn-Valsassina. 

1747 heiratet dr Leopold d Anna Maria Pertl aus Salzburg. En dera Ehe erblicket sieba Kender ‘s Licht vo dr Welt, abr feif drvo sterbet schau em erschda Lebensjohr. Em Mozart sei schwäbischa Abstammong zeigt sich en seim bis zom Oigasenn energischa, zäha ond grüblerischa Wesa ond seim manchmol reacht derba Humor. Er isch a scharfer Menschabeobachtr, a vielseitig gebildeter Ohänger vo dr Aufklärong, a Mo vo absolutr Pflichttreie ond a ganz vorzüglicher Erzieher ond Lehrer, hauptsächlich vo seine oigene Kender. Sei Weib isch en ällem grad s Gegatoil drvo: a lebensfroha, humorvolla Salzburgere mit ma starka Senn fürs Theatr. Abr trotz odr vielleicht grad weaga deane Gegasätz ischt dui Ehe harmonisch ond glücklich.

Mit Hilf vom Grafa Thurn-Valsassina fendet’r au bald a Stell als Geiger bei dr erzbischöflicha Salzburger Hofkapell. Sei Leischdong ibrzeigt älle maßgebliche Herra, sodass’r 1757 zom Hofkomponischda ond 1762 gar zom Vizekapellmoischtr ufsteigt. Domit isch abr sei Karriere au scho beendet.

Em Leopold sei Soh Joannes Chrysostomus Wolfgangus Theophilus, wia-nr mit em ganza Noma hoißt, kurz: s „Wolferl“, isch no a ganz jongs Büable, grad emol vier Jährla alt, do merkt dr Vaddr deam sei außergewöhnlicha musikalischa Begabong. Er schränkt deshalb sei Hauptarbet a bissle ei ond widmet sich verstärkt dr musikalischa Erziehong vom Wolfgang ond seira Schwester, dr Maria Anna, em „Nannerl“. Mit deane zwoi Kender goht’r uf Tournee ond loht se als Wonderkender feira. Nadierlich hot’r vo deane Uftritt au oigene Vorteil draus zoga.

Em Lauf dr Zeit schreibt dr Leopold Mozart an Haufa Sinfonia, Konzert, Divertimenti, Serenada ond Oratoria ond luschtige Charaktrstückla. Viele vo seine Werk send abr heitzotag vorscholla. Sei Stil wird beeiflusst vo dr Mannheimer Schual ond vo dr italienischa Inschtrumentalmusik. Er verschliaßt sich abr au et de Eifliss, wo en dera Zeit weit vom Norda en Süda romgschwabbt kommet, zom Beispiel dera Musik vom Christian Philipp Emanuel Bach aus Hamburg.

Am 28. Mai 1787 stirbt dr Leopold Mozart em Altr vo 67 Johr en Salzburg.

Buach

„Versuch einer gründlichen Violinschule“, Augsburg 1756. Des Buach isch au en viele andre Sprocha ibrsetzt worda (1766 ens Hollendische, 1770 ens Franzesische ond 1804 ens Russische) ond beweist, dass dr Loepold Mozart grauße ond guade pädagogische Fähigkeita ghet hot.

Musikalische Werk


Lange Zeit hot d Kendrsinfonie als Werk vom Joseph Haydn oder vo deam seim Bruadr Michael Haydn golda, bis a Musikwissaschaftler rausgfonda hot, dass dr Leopold Mozart dr eigentliche Komponischt isch. Deshalb hoißt’s au en fascht älle Musiklexiko „ursprünglich irrtümlicherweise Michael oder Joseph Haydn zugeschrieben“. En neuerer Zeit glaubet a baar Forscher, se hättet jetzt d Originalhandschrift vo dr Kendrsinfonie em ma Kloschtr en Tirol entdeckt ond ihr Schöpfer sei dr Benediktinerpater Edmund Angerer. Jetzt glaubet mr des halt au noh.




</doc>
<doc id="15498" url="https://als.wikipedia.org/wiki?curid=15498" title="Brasilien">
Brasilien

Brasilie (, [] ) isch isch vu dr Flechi un dr Bevelkerig här dr fimftgreescht Staat uf dr Ärd. Är isch dr greescht un bevelkerigsryychscht Staat z Sidamerika un nimmt mit sine 8.514.215 km² Flechi 47 % vum Kontinent yy.

Dr Name "Brasilie" goht uf dr portugiesisch Name "pau-brasil" vum Brasilholz-Baum ("Caesalpinia echinata") zrugg, wu ne wichtig Uusfuerprodukt in dr Zyt vu dr frieje Kolonisation us dr Wälder vu dr Atantikkischte gsii isch. "Brasa" bedytet im Portugiesisch „Gluet“ un „gliejigi Chohle“; s Adjektiv "brasil" („gluetartig“) bezieht sich uf d Farb vum Holz, wu noch em Aahaue rot ychtet un z Europa zum Färbe vu Stoff bruucht woren isch. Hite isch die Baumart vum Uusstäärbe bedroht.

D Landschaft vu Brasilien isch bregt vu uusdehnte Rägewälder vum Amazonas-Diefland im Norden un Hochebene, Biel un Gebirg im Side. Derwylscht landwirtschaftli Basis vum Land im Side un in dr Savannebiet vum Mittelweschte (Cerrado) lyt, läbt e Großdail vu dr Bevelkerig in dr Nechi vu dr Atlantikkischte, wu s au alli Großstedt het.

Brasilie het zeh Nochberstaate. Mit Uusnahm vu Chile un Ecuador gränzt s an alli sidamerikanische Staate (vu Nordoschten uus gege dr Uhrzaigersinn): an Französisch-Guayana mit 730 km, Suriname mit 593 km, Guyana mit 1298 km, Venezuela mit 1819 km, Kolumbie mit 1645 km, Peru mit 2995 km, Bolivie mit 3400 km, Paraguay mit 1290 km, Argentinie mit 1132 km un Uruguay mit 985 km. D gsamt Gränzlängi lyt bi 15.887 km un isch dodermit no dr sällene vu dr Volksrepublik China un vu Russland di drittlengscht Landgränze vu dr Wält.

Dr kontinäntal Dail vu Brasilie lyt in zwoo Zytzone, e Dail vorglagereti Insle ghere zuen ere dritte.

Dr hegscht Gipfel isch dr 2994 m hoch Pico da Neblina, wu im glychnamige Nationalpark in dr Nechi vu dr Gränz zue Venezuela un Guayana lyt. Dr zweethegscht Bärg isch dr Pico 31 de Março (2973 m), dr dritthegscht dr Pico da Bandeira (2891 m). Am beriemteschte sin aber dr 710 m hoch Corcovado mit dr 30 m hoch Chrischtus-Statue un dr 395 m hoch Zuckerhuet bi Rio de Janeiro

Dr wichtigscht Fluss isch dr Amazonas, sy Wasserfierig vu 209.000 m³/s macht en zum mit Abstand wasserrychschte Fuss vu dr Ärd, greßer wie di sibe negschtchainere Fiss vu dr Wät zämme. Dr lengschte Fießwäg vu sym Flusssyschtem misst 6448 km; do wird er nume no iberdroffe vum dytli wasserermere Nil. Di wichtigschte Näbefliss, dr Rio Madeira un dr Rio Negro, sin scho vergychbar mit dr greschte Strem vu andere Kontinänt. Derno cheme dr Rio Icá un dr Rio Tapajós.
Dr Side vu Brasilie ghert bis uf e schmale Kischtestraife zum Yyzugsbiet vu dr Fliss Uruguay (1790 km) un Paraná (3998 km). Dr Paraná isch fascht uf dr ganze Lengi ufgstaut; z Itaipú lyt s zwaitgrescht Wasserchraftwärch vu dr Wält. Ain vu syne Näbefliss het em Land Paraguay dr Name gee; en andere isch dur d Iguazú-Wasserfell bekannt.

D Lagoa dos Patos bi Porto Alegre isch mit iber 10.000 km² di greescht Lagune vu Brasilie un di zwootgreescht z Sidamerika. Derno chunt di nit emo hab eso groß Laguna Merín im Side vu dr Stadt Rio Grande.

Zum Staatsbiet vu Brasilie ghere au ne baar Insle im Atlantik, z. B. d Sankt-Peter-un-Sankt-Pauls-Felse, wu rund 800 km vor dr Kischte lige un wu s nume ne Lychtdurm druf het, un di ehmolig Sträflingskolony Fernando de Noronha, wu nit wyt ewäg lyt vu sällere Felsgruppe. Boodi ligen uf em mittelatlantische Rugge. E vulkanische Ursprung hän d Insle Trindade un Martim Vaz, wu zum Bundesstaat Espírito Santo ghere. S oval Rocas-Atoll goht iber e baar Kilometer un isch wäg dr ussergwehnlige Dier- un Bflanzewält in d Lischt vum Wältnaturerb ufgnuu wore.

Di grescht brasilianisch Insle isch Marajó zwische dr Mindig vum Amazonas un em Rio Pará, wu zum Minigsbiet vum Rio Tocantins ghert. Si isch mit ere Flechi vu rund 48.000 km² greßer wie d Schwyz. Wel aber großi Dail in dr Rägezyt iberschwämmt sin, isch d Insle nume an e baar Ort bsidlet. Wel dr Nordstade vu Marajó ne Meereskischte isch, giltet d Ilha do Bananal im Rio Araguaia mit ere Flechi vu 20.000 km² as greschti Flussinsle vu dr Wält. Si lyt in eme Nationalpark im Bundesstaat Tocantins un isch greßer wie zem Byschpel Jamaika.

S Klima Brasilie, wu zwische 5° nerdliger un 34° sidliger Braiti lyt, isch in dr Hauptsach tropisch mit gringe johreszytlige Schwankige vu dr Tämperature. Numen im subtropische Side herrscht e gmäßigter Klima. Bsundersch im Amazonasbecki git s e Hufe Niderschleg, s het aber au relativ druckeni Landstrich mit dailwys lange Deerine, vor allem im Nordoschte vum Land. In dr hechere Lage im Side schneit s au ab un zue. Im Side git s an dr Gränz zue Bolivien un Paraguay en uusdehnt Fychtbiet, s Pantanal.

No vor Kolumbie, Mexiko un Indonesien isch Brasilie s arterychscht Land vu dr Ärd. Entdeckt wore sin bishär unter anderem rund 55.000 Blietebflanzen-, iber 3000 Sießwasserfisch-, 921 Amphibie-, 749 Reptilie- un 51 Primaten-Arte. Wel d Waldflechi allmee verchlaineret wird, isch e hoche Aadail vu däne Dierarte in sym Bstand gefehrdet.

Dr immergrien tropisch Rägewald vum Amazonasbiet isch di grescht Waldflechi uf dr Ärd, wu zämmehangt. Bishär sin dert iber 2.500 Baumarten entdeckt wore. Fascht alli vu däne bis zue 60 m hoche Baim findet mer im vu Iberschwämmige verschonte Eté-Wald vu dr "Terra firme", wu 98 % vum Amazonasbiet umfasst. In däm Biet wachsen u. a. dr Gummibaum ("caucho"), verschideni Farb- un Edelhelzer (z. B. Palisander), Fruchtbaim (z. B. Paranussbaum) un Hailbflanze. Uffellig sin di eppe 1.000 verschidene Farn- un Orchideenarte. Näbe dr Terra firme git s d "Várzea", wu bi Hochwasser iberschwämmt isch. Dert wachse Jupati- un Miriti-Palme. S "Igapó"-Biet isch dergege ständig iberschwämmt. As typischi Bflanze in diedäm Biet giltet d Açaí-Palme. Uf em Amazonas, aber vor allem uf syne Näbefliss, wachse Seerose mit bis zue 30 bis 40 cm große Bliete. An dr Kischte vu Amazonie lang (mit Uusnahm vu dr aigetlige Amazonasmindig) finde si uusdehnti Mangrovewälder, wu aber mit sechs Mangrovebaum-Arte verhältnismeßig artenarm sin.
Bsunders bekannt sin im gsamten Amazonasbiet vor allem Babegeie, Tukan un Kolibri. S sin extrem vyl Insekten- un Schmetterlingsarte bekannt. Greßeri Walddier sin dr Tapir, s Pekari, dr Jaguar un dr Puma. Dernäbe bevelkere chlaineri Wildchatze, Affe, Fuuldier, Girteldier un Omaisebäre dr Rägewald. An dr Staden un Flachgwässer läbe Anakonda, Kaiman un Wassersei (di greschte Chnagdier vu dr Wält) un anderi Suuger wie Risenotter, Flussdelfin un Seechie im diefere Wasser. Au ne Hufe Fischarte (rund 1.500) hän im Amazonas ihri Haimet. Dodrunter ain vu dr greschte bekannte Sießwasserfisch, dr Pirarucú wird 2 m lang un wigt rund 100 kg. Ussergwehlnli sin au dr Zitterool, wu 800-Volt-Stromschleg uusdailt, un d Piranha.

Dr usserscht Nordoschte vu Brasilie, wu firjer au us Rägewald bstanden isch, wird mittlerwyli fascht uusschließli fir Zuckerrohr-Plantasche un dr Aaböu vu Böuwulle brucht. Verainzelt findet mer no Mangroven un Palmehain.

Di typisch Vegetation vum semiaride Bärg- un Hochland im Zäntrum (Cerrado) un im Nordoschte vum Land (Sertão) isch d Savanne, vu Baum- un Grassavanne, no Nordoschte zues mit Hurschtsavanne mit ainzelne Laubbaim. Typischi Bewohner vu däne Druckezone sin dr Groß Omaisebär, dr Mähnewolf, dr Pampashirsch, dr Nandu un verschideni Girteldier. Dr Emas-Nationalpark, wu s au großi Raubchatze wie Jaguar un Puma, isch Wältnaturerb.

Im Pantanal het s no ne greßeri Dier- un Bflanzevylfalt. Karakteristisch sin näne zahlryche Vogelarte Flachlandtapir, Sumpfhirsch, Wassersöu un Kaiman. D Sumpfregion im Mittelweschte vum Land stoht sibe Monet im Johr unter Wasser. Hecher glägeni Biet vu dr Region sin in dr Hauptsach Savanne. Wie au im Cerrado un sogar im Amazonasbiet mache sich dert Waide brait fir Rinder breit.

In dr kischtenoche Gebirg vum Side un Sidoschte lige d Biet, wu am dichteschte bsidlet sin. Statt em urspringlige atlantische Rägewald, Läbesraum fir Affen un zahlrychi anderi Dierarte, dominiere hite Kaffeeplantasche. Di urspringli Vegetation git snume no in e baar Nationalpark.

Dr Side zaigt subtropischi Vegetation. Di urspringlige Wälder (Floresta ombrófila mista) us Araukarie, wu uf e Hechi vu bis zue 40 m chemme, sin zum große Dail zum Holz mache abgholzt wore. Hite git s in däre Regione mee Nidergrassteppe.

Z Brasilie git s 62 Nationalpark (Parques Nacionais). Schutzbiet mit eme ähnlige Karakter git s unter em Name Estação Ecológica. S het au Schutzbiet vu dr Bundesstaate (Parques Estaduais) un uf Gmaiebeni. Die un anderi Flechine sin wäge ihre ekologische, wisseschaftlige, turistische un erzieherische Bedytig unter Schutz gstellt wore.

Organisatione, wu sich em Natur- un Arteschutz verschribe hän, sin:

Derwylscht dr atlantisch Kischterägewald scho zue rund 93 % zerstert isch un d Räscht seli fragmäntiert sin, isch dr tropisch Rägewald vum Amazonasbiet ais vu dr greschte no verblibene Urwaldbiet vu dr Wält. Bis zue dr Aachumft vu dr Europäer isch er vu dr indigene Urbevelkerig extensiv gnutzt wore. Di maischte vu dr modärne Landnutzigsänderige hän dr Wärlder riisigi Schäde zuegfiegt, vor allem d Ryti fir neji landwirtschaftligi Flechine, d plantaschenartig Land- un Forschtwirtschaft, aber au Infrastrukturprojäkt wie Stroße, Minen un Großstaudämm. Nit nume dr Flechineverbruuch dur d Projäkt sälber wirke sich uus, d Stroße derfir mache d Biet au verfiegbar fir legale un illegale Holzyyschlag.

S Holz us däne Wälder wird nume zum Dail vu dr lokale Bevelkerig bruucht (z. B. zum Fyyren oder fir hecherwärtige Produkt, wu scho z Brasilie härgstellt wäre, wie Speerholz, Zällstoff oder Böuholz). E große Dail vum Holz wird aber international ghandlet. Z Brasilie git s rund 2.500 Unternämme, wu tropisch Hertholz chaufen un verchaufe. Di meeschte vun ene sin uusländischi Großunternämme. E Dail Tropehelzer wie z. B. Mahagoni sin mittlerwyli gsetzli gschitzt, dr Handel goht aber illegal wyter.
No dr FAO sin anne 2010 no 60,1 % vu dr Landesflechi mit Urwald deckt gsi, im Verglych zue 66,9 % anne 1990 (ohni ufgforschteti Flechine). Im Zytruum 2000–2005 isch dr Urwaldverluscht bi 32.000 km² im Johr gläge. Vu dr Gsamtflechi vu dr Wälder sin in dr letschte zwanzg Johr alljohr rund 0,5 % verlore gange.

Vu 2004 (ca. 27.000 km² alljohr) bis 2012 sin d Rote rugglaifig gsii. Anne 2005 sin s no offiziällen Aagabe 18.793 km² gsii, 2006 14.039 km². Noch em dytsche BMZ isch d Entwaldigsrot 2012 bi rund 4.570 km² oder 0,09 % vu dr gsamte Rägewaldflechi vu Brasilie gläge. Vu Augschte 2012 bis Juli 2013 het d Ryti aber wider uf 5.800 km² zuegnuu.

Dää Rugggang vum Primärwaldverluscht fiert di brasilianisch Regierig uf d Dursetzig vu ihre Umwältstandard zrugg, Umwältschitzer sään ender d Sterki vum Real, dr brasilainische Wehrig, un Sojaprys, wu in dr letschte Johr aabegange sin, as Grind. Zum Probläm vu dr Zersterig vu dr Rägewälder het im Jänner 2008 e Notfallkabinett vu dr Regierig iber Maßnahme berote. D Beherde zum Schutz vum Rägewald hän z kämpfe mit Gäld- un Personalmangel un au mit Korruption. Numen im Ramme vu Schutzbiet isch dr Amazonaswald relativ sicher. Anne 2002 het s wältwyt grescht Schutzbiet (Tumucumaque) vun eme tropische Rägewald im Norde vu Brasilie chenne grindet wäre.

Mitti 2008 het Brasilie ne Fond zum Schutz vum Amazonas-Rägewald in s Läbe gruefen un zum erschte Mol d Zämmehang zwische däm Schutz un dr globale Ufwermig akzäptiert. D Regierig blant bis anne 2021 Inväschtitione vu mehrere Millione Euro, go ne noohaltigi wirtschaftligi Grundlag fir d Amazonasbevelkerig z schaffe statt dr Ryti vum Rägewald. S Land lähnt aber e Yyflusnahm vum Uusland in sy Amazonas-Bolitik ab.

Rägewaldbede sin nährstoffarm, sällewääg isch d Vegetation uf d Widerverwärtig vu dr Nähr- un Mineralstoff us dr dote Biomass aagwise. Im tropisch haißfychte Klima zersetze Mikroorganisme Laubstrai in ere seli churze Zyt un fiere si dr Bflanze wider zue. Doderby chunnt s chuum zuen ere Bodebildig. Wänn dr Wald aber ewägghaue wird un d Humusschicht ohni Schutz gege d Sunne un d Niderschleg isch, no chunnt s schnäll zuen ere Erosion vu dr Bodeschicht. Wänn greßeri Flechine grytet un d Bede erodiert sin, cha si dr Wald au mittelfrischtig nimi regereriere.

Im Stoffchraislauf vum Rägewald isch Chohlestoff bunde. Wird dr Rägewald zerstert, wird dää Chohlestoff duurhaft as Chohledioxid (CO2) und Methan (CH4) in d Atmosphäre freigsetzt, wel dr Chohlestoffghalt vu dr Sekundärflechine (Acker, Waide oder dur Erosion degradierti Bede) dytli niderer isch wie im Primärwald. Des Chohledioxid un s Methan drage zum globale Dryybhuuseffäkt by, d Dryybhuusgas, wu z Brasilie emittiert wäre, gehn zue dreiviertel uf Brandrytine vu Wälder zrugg.

En ander Umwältprobläm isch dr Bauxit- un Golddagböu, wu d Fliss vergiftet un di lokal Bevelkerig gfehrdet. D Goldgreber (Garimpeiros) nämme zum Uuswäsche vum Gold Quäcksilber (Amalgamverfahre). Di giftige Dämpf gehn in d Luft, un s Schwärmetall versycht Gwässer, Beden un Grundwasser un verursacht dodermit schwäri Gsundhaitsschäde bi Mänschen un Dier.

Au dur d Ärdelferderig git s Probläm: anne 2000 het s im Fluss Iguaçu ne Elpescht gee. Ai Johr speter isch vor dr brasilianische Kischte di dertemol grescht Elplattform vu dr Wält gsunke un het s dertig Ekosyschtem bedroht.

Stedt z Brasilie kämpfe mit Luftverschmutzig (Smog) un Abwasserprobläm.

Brasilie het si däne Umwältabchuu aagschlosse: Ramsar-Konvention (1971), Washingtoner Arteschutzabchuu CITES (1973), Biodiversitäts-Konvention (1992), Basler Konvention (1989), Montreal-Protokoll, Kyoto-Protokoll (1997).

Urspringli vier Bevelkerigsgruppe bilde di brasilianisch Bevelkerig. Si sin hite eso stark vermischlet, ass e klari Zueornig vylmol nimi meglig isch. Die Gruppe sin:

Noch ere Erhebig vum Instituto Brasileiro de Geografia e Estatística (IBGE) anne 2005 sääne si rund 49,9 % vu dr Brasilianer sälber as Wyssi, 43,2 % as Mischling ("pardo"), 6,3 % as Schwarzi, 0,7 % as Geeli oder Indigeni. Dr grescht Dail vu dr afrobrasilianische Bevelkerig läbt im Nordoschte.

Noch em Zensus vu anne 2010 bekänne si 64,6 % vu dr Bevelkerig zue dr remisch-katholische Chilche. Dää Aadail goht syt Johre allmee zruck: anne 1960 isch er no bi 91 % gläge, 1985 bi 83 % un 2000 nume no bi 73,6 %. Dail vum brasilianische Katholizismus zaige starki Yyfliss vu afrobrasilianische Traditione.

22,2 % vu dr Bevelkerig sin Proteschtante. Die Konfession isch syt em 19. Johrhundert mit dytsche Yywandere in s Land chuu. Im 20. Johrhundert hän aber vor allem nordamerikanischi Missionschilche Erfolg ghaa, syt uugfehr 1960 het s e starki Zuenahm vu proteschtantische Freichilche gee. Hite git s 35.000 Freichilche z Brasilie. 2,0 % sin Aahänger vum Spiritismus, 0,3 % hän si zue afro-brasilianische Religione wie Candomblé un Umbanda bekännt.

Derzue git s fascht 1.400.000 Zyge vu Jehova, rund 225.000 Mormone, 245.000 Buddhischte, zmaischt Noochuu vu japanische Yywanderer, 107.000 Jude, iber 35.000 Muslim, zmaischt Noochuu vu syrisch-libanesische Yywanderer, un iber 5.500 Hindu. 8,0 % hän erklert, ass si kaire Religion aaghere.

Di eltschte Spurre vu mänschligem Läbe sin in dr Caverna da Pedra Pintada im Bundesstaat Piauí gfunde wore. Di eltschte datierte Fund stammen us dr Zyt um 11.700 BP. Um 7580 BP isch dert Keramik brucht wore (Paituna-Phase). Au d Itaparica-Phase zellt zue dr eltschte Kulture, am Abrigo do Sol in Mato Grosso do Sul sin ähnli alti Spuren us dr Zyt zwische 11.500 un 6.000 BP (Dourado-Tradition) gfunde wore. Skelettfund belegen, ass d Kischtebiet vum hitige Brasilien um 8.000 v. Chr. bewohnt gsii sin. D Nutzig vu Nussbaim losst si bis 8500 v. Chr. z Amazonie zruggverfolge, ächti Landwirtschaft het zwische 6000 und 2700 v. Chr. yygsetzt – do isch no Vyl nit klar. Vylmol isch dur Brand s Wachstum vu bstimmte Pflanze, wu Nahrig gliferet hän, gferderet wore, wie zem Byschpel Palme, e Prozäss, wu speteschtens im 4. oder 3. vorchrischtlige Johrdöusert noowysbar isch. Derzue sin d Bewirtschaftig vu Gärte chuu un ass allmee Gruppe sässhaft wore sin. Im 2. Johrhundert n. Chr. mueß d Bodenutzig arg intensiv gsii syy, dodruf wyst d sognännt "Amazonian Dark Earth" hii.

Di frieje Bewohner hän dur s Setze vu bstimmte Pflanzenarten un dur Bodeverbesserig s Ekosischtem vum Amazonasbecki grundlegend veränderet. Au ihri Sidlig– wie zem Byschpel uf dr riisige Flussinsle Marajó – sin greßer sgii wie lang aagnuu. E Huffe Gruppe hän sognännti Mound böue, wu an dr Kischte vu Brasilie "sambaquis" gnännt wäre, wänn si us Muschle böue sin. Vylmol sin s Grabbiel gsii, anderi en Art zeremoniälli Zäntren oder Residänze. Dr Mound-Kompläx vu Ibibate im bolivianischen Amazonie umfasst 11 ha, uf Marajo sin ellai 40 Mound gfunde wore.

In dr Provinz Mato Grosso sin e Huffe blanti Ort fgunde wore, wu Fischzucht un Landwirtschaft bis in d Zyt um 1500 bedribe woren isch. Di bis zue 60 ha große Stedt sin dur e Stroßenetz mitenander verbunde gsii – drotz ass in dr maischte Biet s Kanu s Furtbewegigsmittel gsii isch –, s sin Dämm un chintligi Weier gfunde wore. Wie an vyl Stelle vu Amerika sin d Mänschen am Xingu wahrschyns Opfer vu Epidemie wore, vor allem vu dr Schwarze Blootere.

Scho anne 1494 hän Portugal un Spanie d Ufdailig vu Sidamerika im Verdrag vu Tordesillas bschlosse. Do isch din unter dr Vermittlig vum Papscht Alexander VI. e Drännig vu dr Inträssessphäre feschtgschribe wore. Doderdur isch di ganz Weschtkischte spanischi Kolony wore, un di (zue däm Zytpunkt no allgmain uubekannte) Kischtenabschnitt vum hitige Brasilie portugiesischi. Am 22. April 1500 isch dr portugiesisch Seefahrer Pedro Alvares Cabral bim hitige Porto Seguro (im Side vum Bundesstaat Bahia) glandet un het s Land fir di portugiesisch Chrone in Bsitz gnuu. D Zyt vu 1500 bis 1530 isch bregt gsii vum Duschhandel nmit dr Yyhaimische. Wel d Franzosen aber gege dr Verdrag vu Tordesillas sälber au mit dr Indio Duschgschäft fir Rotholz aagfange hän, het di portugiesisch Chrone bschlosse, europäischi Sidler uf Brasilie z schicke.

Anne 1549 isch s hitig wurde Salvador da Bahia ("São Salvador da Bahía de Todos os Santos") zue dr Hauptstadt ernännt wore. Ab 1530 sin Indio us em Landesinneren an d Kischte brocht wore, wu as Sklaven uf dr Zuckerrohrplantasche im Nordoschte hän mieße schaffe. Wäg dr herte Arbet, dr Verfolgig un dr Aafelligkait fir europäischi Chrankete, sin e Huffe vun ene gstorbe. D Kolonialherre hän derno versuecht, di verloregangen Arbetchraft dur Sklaven us Afrika z ersetze. Bis anne 1580 hän d Portugiese s ganz Land faktisch unter ihri Kontroll brocht.

Anne 1629 hän si d Niderländer in dr Nechi vum htige Recife nidergloo un 1637 unter dr Fierig vum Johann Moritz vu Nassau-Siegen die Aaböubiet eroberet, wu derno nomol churz ufbliet sin. Bis 1654 isch dr Nordoschte, v. a. s Biet um Pernambuco, unter niderländischer Kontroll gstande. In dr Schlacht vu Guararapes sin di niderländische Druppe im nämlige Johr gschlaa un wider verdribe wore.

Rychi Barockstedt hän si im 17. Johrhundert entwicklet, wu Bandeirantes-Expeditione s Hinterland uugchundschafte hän un näben andere Bodeschetz au Gold un Diamant entdeckt hän. Im nämlige Johrhundert hän entflocheni Sklaven aifachi Sidlige ufböue, sognännti Quilombo. Wu in dr Quilombo Ufständ gege d Unterdruckig vu dr Schwarzen uusbroche sin, het mer bis 1699 alli Sidlige wider zerstert. Anne 1763 isch Rio de Janeiro d Hauptstadt wore, wel si s wirtschaftli Zäntrum vum in Side verlageret het. 25 Johr speter het dr Offizier un Zahndokter Tiradentes en Ufstand aagfeiert, wu aber nidergschlaa woren isch. Anne 1792 isch dr hitig Nationalheld vu Brasilie hiigrichtet wore. Glychzytig het e Konflikt mit Spanien aagfange, wel d Bandeirantes-Expeditione d Weschtgränze vu Brasilie gege d Veryybarige verschobe hän.

Anne 1807 sin franzesischi Druppe vum Napoleon Bonaparte z Portugal yygfalle. Dodruf isch dr portugiesisch Chenig João VI. unter britischem Schutz uf Brasilie gflichtet, zerscht uf Bahia, speter uf Rio de Janeiro, un het dr bis dert strikt verbotten Uuslandshandel erlaubt. Mit dr Ibersidlig vum Chenig un em gsamt Hofstaat het Brasilie dr Status vun eme glychbrächtige Mitglid vum Mueterland iberchuu, un d Hauptstadt Rio de Janeiro isch faktisch s Zäntrum vum domolige portugiesische Wältrych mit Uusnahm vum franzesisch bsetzte Portugal gsii. Uf em Wiener Kongress 1815 isch Brasilie mit Portugal glychgstellt gsii.

Noch em Abzug vu dr franzesische Druppe vu Portugal het dr Chenig João VI. 1821 gege sy Wille wider uf Portugal mieße retuurchehre go sy Droonaaspruch z sichere. Är het d Herrschaft iber Brasilie sym Suhn Pedro iberloo. Dr Pedro I. het am 7. Septämber 1822 z São Paulo d Unabhängigkait vu Brasilie vu Portugal verchindet un het si am 22. Septämber zum erschte brasilianische Chaiser gmacht. Anne 1828, no drei Chriegsjohr gegen Argentinie, het si d Provinz Uruguay glest un d Unabhängigkait vu Brasilie verchindet. Drei Johr speter isch s zum e Militerufstand chuu, wäge däm het dr Chaiser Pedro I. abdankt un d Herrschaft uf sy fimfjehrige suhn Pedro II. iberdrait. Är sälber isch retuur gangen uf Portugal un het dert as portugiesische Chenig Pedro IV. s Erb vu sym Vater aadrätte.

E Zuesatzpunkt vu dr 1822 gschaffene Verfassig het no am Dag vu dr Abdankig vum Pedro I. e baar Reforme megli gmacht. Zem Byschpel nisch d Yysetzig vu aim ainzige Regänt bschlosse wore. In dr Farrape-Revolution 1835 het si d Provinz Rio Grande do Sul as "Republik Piratini" abgspalte, isch aber noch eme zehjehrige Chrieg mit dr Regierigsdruppe wider in s Chaiserrych yyglideret wore. In dr Regäntezyt het s no ne Raie vu wytere Ufständ im Norden un Nordoschte gee, wu relativ schnäll nidergschlaa wore sin un vor elm e Huffen Arme s Läbe gchoschtet hän.

Mit dr Grindig vu dr erschte Kolony São Leopoldo z Rio Grande do Sul het anne 1824 di dytsch Yywanderig uf Brasilien aagfange.

Anne 1840, also no vor syre Volljehrigkait, isch dr Pedro II. zum Chaiser gchrent wore. Anne 1864 het Paraguay Brasilie dr Chrieg erklert. No fimf Johr hän Brasilien, Uruguay un Argentinie d Druppe vu Paraguay im bluetigschte Chrieg vu dr latynamerikanische Gschicht bsigt. Drotz ass d Chriegsjohr em Land zuegsetzt ghaa hän, het Brasilie wäg em Kautschukboom e gueti wirschaftligi Entwicklig erläbt. Brasilie het s Monopol uf Kautschuk ghaa un het wäge däm mit em Export vu sällem gueti Yynahme ghaa.

D Sklaverei isch anne 1888 vu dr Chronprinzässi Isabella, ere Dochter vum Pedro II., mit em „Guldine Gsetz“ (Lei Áurea) offiziäll abgschafft wore. Drotz ass d Sklaverei scho syter anne 1853 gächtet woren isch, het s Verbot zue Ufständ vu Großgrundbsitzer un dr Armee gfiert. S Militer het si derno an d Macht butscht. Dr Chaiserr isch derno am 15. Novämber 1889 in s Exil uf Paris gange un het dr Wäg frei gmacht fir di erscht Republik.

Di erscht brasilianisch Republik mit ere federative Verfassig isch am 24. Februar 1891 vum Marschall Manuel Deodoro da Fonseca as "Verainigti Staate vu Brasilie" ("República dos Estados Unidos do Brasil") uusgrieft wore. In dr Zyt derno het si ne oligarchisch Sischtem etabliert. Dr Wohlstand isch gsicheret gsii dur di groß Kaffee-Noofrog un d Wirtschaft het si uf dä Zwyg kunzäntriert. In dr Erscht Wältchrieg isch Brasilien offiziäll uf dr Syte vu dr Alliierte gege Dytschland yydrätte, het aber nit aktiv mitgmacht. In dr Chriegsjohr isch d Noofrog no Kaffee stark zruckgange. In dr 1920er Johr hän großi Dail vu dr Bevelkerig en Änd vu dr Oligarchy gforderet.

Wu anne 1930 d Kaffeebryys nomol yybroche sin, het dr Getúlio Vargas, dr „Vater vu dr Arme“, ne Ufstand aagfiert un isch eso Bresidänt wore. In dr erschte Monet vu syre Regierigszyt isch d Wirtschaft vu Brasilie dytli gwachse. Anne 1937 isch d Herrschaft vum Vargas as „Diktator, wu s guet maint“ feschtgschribe wore, 1942 het er uf Druck vu dr USA dr Chrieg gege d Achsemächt erklert. Är het e 25.000 Mann stark Kontingänt (Força Expedicionária Brasileira) uf Italie gschickt, wu unter anderem in dr Schlacht um Monte Cassino yygsetzt woren isch. Noch em Änd vum Zweete Wältchrieg isch dr Vargas vu dr Armee abgsetzt wore.

Scho fimf Johr speter isch er vum Volk wider zum Bresidänt gwehlt wore. Wel si d USA gege di sozialistisch Bolitik vu Brasilie gstellt hän un derno di Rächte un d Armee em Vargas sy Ruckdritt gforderet hän, het er si anne 1954 umbrocht. Em Vargas sy Noofolger Juscelino Kubitschek het mit Hilf vu dr Partido Trabalhista Brasileiro (PTB) fir neji, uusländischi Inveschtore gsorgt, wu di di brasilianisch Wirtschaft in dr spote 1950er Johr aadribe hän. Anne 1960 isch derno dr Jânio da Silva Quadros zum Bresidänt gwehlt wore. No sym Amtsaadritt 1961 het er versuecht, d Abhängigkait vu dr USA z lesen un dr defizitär Staatshuushalt z konsolidiere. No nume wenig Monet im Amt isch er wider zruckdrätte, sy Noofolger isch dr Vize-Bresidänt João Goulart wore, churz nodäm di nei Hauptstadt Brasília no drei Johr Böuzyt yygweit woren isch. Au dr Goulart isch in dr Bevelkerig nit unumstritte gsii, sy Amtszyt isch bregt sii vun ere galoppierende Inflation un ere Polarisierig zwisch em linken un em rächte Lager.

Anne 1964 het s Militer butscht un dr João Goulart abgsetzt. S nei Reschiim unter em Marschall Humberto Castelo Branco het di link Opposition unterdruckt un rund 300 Persone di bolitische Rächt entzoge. E 1965 verabschidet Gsetz het di burgerlige Freihaite yygschränkt, het dr Nationalregierung wyteri Machtbefugnis zuegsproche un d Wahl vum Bresidänt un em Vizebresidänt dur dr Kongräss bstimmt.

Dr ehmolig Chriegsminischter Marschall Artur da Costa e Silva, Kandidat vu dr Regierigsbartei ARENA (Aliança Renovadora Nacional; alemannisch: Allianz fir di national Erneierig) isch anne 1966 zum Bresidänt gwehlt wore. Di Brasilianisch Demokratisch Bewegig (MDB, Movimento Democrático Brasileiro), di ainzig legal Oppositionsbartei, het si us Brotescht gwaigeret, e Kandidat fir d Wahl ufzstelle, wel d Regierig alli Gegekandidate, wu mer het chenne ärnscht nee, nit zuegloo het. Anne 1966 het d ARENA au d National- un Barlemäntswahle gwunne. S Johr 1968 het Studänteuurueje un Straik brocht. S Militerreschiim het mit bolitische Syyferigsaktione un Zänsur reagiert. Im Augschte 1969 isch dr Costa entmachtet wore. S Militer het dr Gäneral Emílio Garrastazu Médici zue sym Noofolger bstimmt un dr Kongräss het e zum Bresidänt gwehlt. Unter em Médici sin d Repressione versterkt wore un doderur hän di revolutionere Aktivitete zuegnuu. Dr remisch-katholisch Klerus het allmee sy kritischi Stimm ghobe un het d Bedingige vu dr arme Bevelkerig aaprangeret.

Anne 1974 isch dr Gäneral Ernesto Geisel zum brasilianische Bresidänt gwehlt wore. Wäg dr relative bolitische Stabilitet un dr Ferderig vu dr Induschtry isch d Zyt vu dr Militermachthaber au ne Zyt vum Wirtschaftsboom gsii; e Huffe Inveschtore – au vu Dytschland – hän in dr 1970er Johr z Brasilien inveschtiert. Mer het gsait, ass São Paulo in sällere Zyt di „grescht dytsch Induschtrystadt usserhalb vu Dytschland“ gsii sei.

Unter em Geisel un sym Noofolger, em João Baptista de Oliveira Figueiredo (Bresidänt vu 1979 bis 1985), het d Militerjunta d Repressione allmee abgschwecht un schließlig anne 1985 freji Wahle zuegloo.

Dr Wahlsiig vum Tancredo Neves gege dr João Figueiredo 1985 het s Änd vu dr 21-jehrige brasilianische Militerdiktatur markiert. Dr Tancredo Neves isch 1985 unter bis hite nit gchlerte Umständ no vir sym Amstaadritt gstorbe, statt ihm isch dr José Sarney Bresidänt wore, wu bi dr Wahl as Vizebresidänt aagchindet woren isch. Im nämlige Johr ischs Wahlrächt fir Analphabeten yygfiert wore. Anne 1988 isch e neji Verfassig verabschidet wore, wu d Sozialuusgabe din hecher aagsetzt wore sin, wu s aber kai Landreform un kai Schutz vu dr indigene Bevelkerig din ghaa het. D Inflation isch in däne Johr bi bis zue 1000 % gläge. Am 26. April 1991 isch Mercosur (portugiesisch Mercosul) grindet wore, e gmainsame Binnemärt vu Brasilie zämme mit Argentinie, Paraguay un Uruguay mit iber 230 Millionen Yywohner.

Anne 1988 isch dr Gwerkschafter un Umweltschitzer Chico Mendes umbrocht wore, ai Johr speter isch en erschte Umwältschutzplan bschlosse wore. Im Johr 1992 het dr UN-Umwältgipfel z Rio de Janeiro stattgfunde.

Dr Bresidänt Fernando Collor de Mello isch 1992 no Korruptionsvorwirf vu sym Amt zruckdrätte. Anne 1993 het si d Bevelkerig in eme Referändum aidytig gege d Wideryyfierig vu dr Monarchy uusgsproche.

Mit dr unter em Fernando Henrique Cardoso bschlossene Wehrigsreform 1994 un dr neie Wehrig Plano Real het d Hyperinflation vorerscht chenne aaghalte wäre. Go dr Huushalt saniere het s Barlemänt d Privatisierig vu Staatsmonopol bschlosse, ainewäg isch d Staatsverschuldig unter em Cardosos vu 28,1 % uf 55,5 % vum Bruttoinlandsprodukt aagstige.

Vu 2003 bis 2011 isch dr Luiz Inácio Lula da Silva vu dr Arbaiterbartei Partido dos Trabalhadores (PT) Bresidänt vu Brasilie gsii. Är het er Verringerig vu dr Staatsverschuldig priorisiert, aber au soziali Programm wie „Null Hunger“ (Fome Zero) un "Bolsa Família" umgsetzt. Anne 2004 het Brasilie zem erschte Mol in syre Gschicht UN-Fridesdruppen aagfiert, s Militär het 1.470 Soldaten uf Haiti gschickt.

Anne 2011 isch d Dilma Rousseff as erschti Frau Bresidänti vu Brasilie wore. Im Juni 2013 sin alndeswyti Brotescht gege d Uusdragig vu dr Fueßballwaltmaischterschaft 2014, Korruption un soziali Missständ uusbroche.

Brasilien isch in 26 Bundesstaaten un ai Bundesdistrikt (Distrito Federal do Brasil) glideret, wu statistisch zue fimf Regione zämmegfasst sin. D Staate hän anne 2010 insgsamt 5565 Gmaine umfasst.




</doc>
<doc id="15506" url="https://als.wikipedia.org/wiki?curid=15506" title="ICQ">
ICQ

ICQ (uusgsproche: "I seek you"; "I suech di") isch es Chatprogramm vu AOL. D`Software isch vum israelische Jungunternehme Mirabilis im Johr 1996 veröffentlicht worde. Entwickelt worde ischs ts`Programm vu de israelische Studente Yair Goldfinger, Arik Vardi, Sefi Vigiser und Amnon Amir. Will sones Programm vor ICQ nid idere Form geh hett (koschtelos), hett sich das Programm als das erschte Instant-Messenger Programm im hütige Sinn sehr guet chönne duresetze.

Ab 1998 hett ICQ zu American Online ghört. Sie hend Mirabilis für 408 Millione US-Dollar ufkauft. AOL hett am 19. Dezember 2005 bekannt geh, dass ICQ es Patent für Instant Messaging zuegsproche überchoo hett. Im April 2010 isch AOL ICQ für 187,5 Millione US-Dollar an s russisch Investmentunternäme Digital Sky Technologies verchauft worde. Im September 2010 hett si s Unternäme vo Digital Sky Technologies in Mail.ru Group umgnennt.



</doc>
<doc id="15512" url="https://als.wikipedia.org/wiki?curid=15512" title="Monaco">
Monaco

S Fürschtetum Monaco (französisch "Principauté de Monaco," monegassisch "Principatu de Múnegu") isch e Schtadstaat z Weschteuropa. S lit vo Frankriich umschlosse a dr Mittelmeerküste i dr Nächi vo dr italienische Gränze.

S Fürschtetum lit a dr französische Mittelmeerküste, zwüsche dr französische Schtadt Nizza im Weschte und dr französisch-italienische Gränze im Oschte.

D Küschte vom Fürschtetum isch 4,1 km lang und di gmainsami Gränze mit Frankriich 4,4 km. I de letschte Johrzähnte het mer s Staatsgebiet dur Landufschüttig innere Bucht um 40 ha uf 197 ha vergrössert. Mit siner gringe Flächi isch Monaco nach dr Vatikanstadt dr zwöitchliinscht Staat vo dr Wält, het abr d höchschti Bevölkerigsdichti vo allne Staate.

Monaco ghört zu de Zwärgstaate z Europa.

Z Monaco härrscht e Mittelmeerchlima mit milde nasse Winter und warme abr nid z heisse Sümmer. Di durschnittlichi Tämperatur vo de letschte 60 Johre lit öppe bi 16 °C und variiert vo 11 °C im Winter bis 26,5 °C im Summer. Di durschnittlichi jöhrlichi Sunneschiiduur betrait 2'583 Stunde und s rägnet nie meh als a 62 Dag im Johr.

Sit 1911 isch Monaco e konstituzionelli Monarchi, wo vom Fürst und sim vierchöpfige Kabinett gregiert wird. Es git sit 1962 no en Nazionalroot, wo us 24 vom Volk gwäälte Persone bestoot und as Parlamänt würkt.

Früener hät Monaco drei Gmeinde gha: Monaco, La Condamine und Monte Carlo. Hüt sinds zämegleit; es git ekein Underschiid zwüsche Staat und Schtadt me.

Bis Endi 2001 hät Monaco de französisch Franke (Franc) als Wäärig gha. Sit em 1. Januar 2002 händs au de Euro mit aigne Münze.

Hüt woned vor allem di Riiche gärn z Monaco, wils im Fürschtetum ekai Iikomme- und Erbschaftstüüre git.

Mit öppe 17'900 Iiwohner pro km² isch Monaco dr am dichteschti besidlti unabhängigi Schtaat uf dr Wält. Är ghört zu de sicherschte. Mer bezeichnet d Iiwohner vo Monaco ass "Monegasse". D iiheimischi Bevölkerig bildet abr e Minderheit in irem Land. 47 % vo dr Iiwohner sin Franzose, während je 16 % Monegasse oder Italiener sin. D reschtliche 21 % verteile sich uf 125 verschideni Nationalitäte.

D monegassischi Schproch isch e romanische Dialäkt, wo zum gallo-italische Ligurisch ghört (meh dadezue under Italienischi Schprooch). Me lehrt s Monegassisch e bitzeli a dr Schuel, und i dr Altstadt sind d Gasse zwosprochig agschribe. Alleinigi Amtsschproch isch aber Französisch. Im Fürschtetum wird denäbe au vil Italienisch und Änglisch gredt.

D römisch-katholischi Chile isch d offizielli Schtaatschile. D monegassisch Verfassig garantiert aber d Freiheit vo anderne Religione und Konfessione. 90 % vo de Monegasse sin Katholike, 6 % Protestante, danäbe git s orthodoxi und jüdischi Minderheite.

Der eerscht Grimaldi hät de Felse vo Manaco 1297 eroberet – sit do isch die Familie (wänn au sträng gnaa nu na über wyblichi Linie) z Monaco presänt. 1489 isch d Unabhängigkeit vo Frankrych und Savoie anerchänt worde.

Im Revoluzionsjaar 1848 händ sich d Gmeinde Menton und Roquebrune gäge de Fürscht und d Stadt gwehrt und sich vo Monaco abgspalte. Sit 1861 ghöred die Ort definitiv zu Frankrych, und d Flächi vom Fürschtetum isch nu na en Bruchteil vo de früenerige Flächi.

1853 isch z Monte Carlo s Spilcasino ufgange, und 1868 isch s Fürschtetum a d Ysebahn agschlosse worde. Sit doo gaats dem Ländli wirtschaftlich ganz guet.



</doc>
<doc id="15523" url="https://als.wikipedia.org/wiki?curid=15523" title="Gemeinderat">
Gemeinderat

Dr Gmoidrot isch s Hauptorgan von re Gmoid. 

Dr Gmoidrot isch d politisch Vertretong vo älle Birger, wo em-ma selbständiga Dorf oder en-ra Stadt wohnet. Älles Nähere isch en dr "Gemeindeordnung für Baden-Württemberg" – so hoißt des Gsetz mit em volla Nama, abkürzt "GemO" – greglet.

Dr Gmoidrot ischs Hauptorgan vo jedra Gmoid. Au wenn oinzlne Gmoida ganz onderschiidlich grauß send – de kloischt em Ländle isch Drackastoi mit ogfähr 430 Eiwohner ond de graischt isch Stuegert mit fascht 600.000 Eiwohner – ond sich manche als Stadt, Graußa Kreisstadt oder als Stadtkreis bezeichna deffet, s Hauptorgan hot emmer da Nama „Gmoidrot“. Der legt d Grondsätz für d Verwaltong fescht ond entscheidet ibr älle Ôgleagaheita, soweit et dr Birgermoischtr vom Gsetz her zuaständig isch. Dr Gmoidrot muaß au ufbassa, dass des, wo-nr bschlossa hot, au gmacht wird.

Dr Gmoidrot setzt sich zamma aus em Birgermoischtr ond de ehraamtliche Mitgliadr. Jeder vo deane hot de gleich Bezoichnong wia s Gremium selber, also Gmoidrot, en dr Mehrzahl Gmoidrät. Bloß en de Städt hoißts oinzelne Mitglied Stadtrat, nia abr s Gremium selbr. So isch’s abr bloß en Bada-Wirdaberg!

En de Grauße Kreisstädt ond en de Stadtkreis derf sich dr Birgermoischtr „Oberbirgermoischtr“ hoißa. Der hot oft noh andre Birgermoischtr ondr sich, wo abr koi Stemmreacht em Gmoidrot hend. En deam Gremium hot emmer dr Birgermoischtr bzw. dr Oberbirgermoischtr da Vorsitz. 

Wiaviel Gmoidrät a Gmoid han derf, hängt vo dr Eiwohnerzahl ab:

Rutscht a Gmoid em Lauf vo ra Wahlperiod mit ihrer Eiwohnerzahl en-na andra Grupp nei, no wird des erscht bei dr nägschda Wahl bericksichtigt.

Älle Birgerenna ond Birger, wo en-ra Gmoid wohnet, deffat an-ra Wahl teilnemma. Birgerenna ond Birger send älle Leit, wo Deitsche send, d Staatsôgherichkeit vo-ma EU-Land hend ond mendaschtens 18 Johr alt send. Gwählt wird uf Grond vo Wahlvorschläg. En Bada-Wirdaberg werdet sottiche et bloß vo de traditionelle Parteia eigreicht, sondern au vo spezielle Kommunalwahlgruppa, zom Beispiel vo de Freie Wähler, wo em Ländle seit jeher stark vertreta send. Ond nomôl a Bsondrheit geit’s do: D Wähler kennet emma oinzelna Bewerbr bis zo drei Stemma gäa – des hoißt ma kummuliira – ond au Bewerber aus andre Wahlvorschläg ibrnemma, was ma panaschiira hoißt. (Do wird also richtig en de Wahlvorschläg rompanscht!) Jedr Wähler hot so viel Stemma, wia Gmoidrät gwählt werra miaßet.

D Amtszeit vo de Gmoidrät dauret fenf Johr. Se heert en deam Monat uf, wo de nägscht Wahl stattfendet.

Dr Birgermoischtr schickt de Gmoidrät a Eiladong ond teilt en mit, ibr was en dr nägschta Sitzong gschwätz wuud. Em Reglfall send d Sitzonga effentlich. Soll abr ibr ebbes debattiirt werra, wo manche nix ôôgoht, kô au a geheima Sitzong stattfenda.

Dr Birgermoischtr ereffnet, leitet ond schliaßt jeda Sitzong. Er hot au s Hausreacht ond kô au oinzlne Gmoidrät, wo sich et zo benemma wisset, us em Sitzongssaal nausschicka. Der kriagt nô au koi Sitzongsgeld für dean Dag.

Ibr da wesentlicha Enhalt vo de Sitzonga muaß a Protokoll gschriiba werra. Do dren muaß au feschtghalta werra, welche Gmoidrät dô gwä send ond welche gfehlt hend.

Dr Gmoidrot kô sich sei Arbet a bissle erleichtra, wenn’r vo sich aus Ausschiss bildet. Dobei ondrscheidet ma zwischa Ausschiss, wo Bschliss fassa kennet, ond sottiche, wo bloß meh oder weniger guade Rotschläg geba deffet. Je graißer a Gmoid isch, omso meh Ausschiss wuud’s bei-ra gäa. En dr graischda Gmoid vom Ländle, en dr Landeshauptstadt Stuegert, geit’s zom Beispiil an Verwaldongsausschuss, an Sozial- ond Gsondheitsausschuss, an Ausschuss fir Omwelt ond Technik, an Ausschuss fir Wirtschaft ond Wohna, an Krankahausausschuss ond an Jugendhilfeausschuss. Ausschiss, wo bloß dren berôta wuud, send dr Sportausschuss, dr Städtebauausschuss, dr Reform- ond Strukturausschuss ond dr Ausschuss fir Stuegert 21 (Stand: 2007).

A Gmoid ko au Jugendliche bei de Planonga, wo deane ihre Entressa berihret, en ra ôôgmessna Weis beteiliga. So kô se zom Beispiil an Jugendgmoidrot ens Leaba ruafa. Der deff abr au bloß de reguläre Gmoidrät bzw. Stadträt berota.

Dr Gmoidrot isch d politisch Vertredong vo älle Birger, wo em-ma selbständiga Dorf oder en-ra Stadt wohnet. Älles Nähere isch en dr "Gemeindeordnung für den Freistaat Bayern" – so hoißt des Gsetz mit em volla Nama, abkirzt "GO" – greglet. En Gmoida, wo s Stadtreacht hend, hoißt des Gremium „Stadtrat“. (En Bada-Wirdaberg drgega isch a „Stadtrat“ bloß a oinzlns Mitgliad vom Gmoidrot en-ra Stadt. Deet hoißt s Gremium emmr „Gmoidrot“, sogar en dr Landeshauptstadt!) Em Boirischa geit’s nomôl a Bsondrheit: En Gmoida, wo sich „Markt“ nenna deffet, hoißt des Gremium „Marktgemeinderat“.

Dr Gmoidrot ischs Hauptorgan vo jedra Gmoid. Der legt d Grondsätz fir d Verwaltong fescht ond entscheidet ibr älle Ôgleagaheida, soweit et dr (erschde) Birgermoischtr vom Gsetz her zuaständig isch. Dr Gmoidrot muaß au ufbassa, dass des, was’r bschlossa hot, au gmacht wuud.

Dr Gmoidrot setzt sich zamma us em (erschda) Birgermoischtr ond de gwehlde Mitgliadr. En de Grauße Kreisstädt ond en de kreisfreie Städt derf sich dr erschde Birgermoischtr „Oberbirgermoischtr“ hoißa. Der hot oft noh andre Birgermoischtr ondr sich, wo abr koi Stemmreacht em Gmoidrot hend. En deam Gremium hot emmer dr erschd Birgermoischtr bzw. dr Oberbirgermoischtr da Vorsitz. 

Wiaviel Gmoidrät a Gmoid han derf, hängt vo dr Eiwohnerzahl ab:

Rutscht a Gmoid em Lauf vo ra Wahlperiod mit ihrer Eiwohnerzahl en-na andra Grupp nei, no wird des erscht bei dr ibrnägschda Wahl bericksichtigt.

Älle Birgerenna ond Birger, wo s 18. Leabensjohr vollendet hend ond seit mendeschdens ama halba Johr mit-em Schwerponkt vo ihre Leabensbeziihonga en-ra bestemmda Gmoid wohnet, deffat an dr Wahl teilnemma. Des gilt au fir älle Leit, wo d Staatsôgherichkeit vo-ma EU-Land hend. Gwählt wird uf Grond vo Wahlvorschläg. Dô drbei kennet d Wähler – wia en Bada-Wirdeberg – emma oinzelna Bewerbr bis zo drei Stemma gäa – des hoißt ma kummuliira – ond au Bewerber aus andre Wahlvorschläg ibrnemma, was ma panaschiira hoißt. (Do wird also richtig en de Wahlvorschläg rompanscht!) Jedr Wähler hot so viel Stemma, wia Gmoidrät gwählt werra miaßet.

En Gmoida, wo meh wia 10.000 Eiwohner hend, kô dr Gmoidrot selbr noh berufsmäßige Mitgliidr en sei Gremium wehla. Dia deffet abr deane Mitgliadr, wo vom Volk gwehlt send, bloß guade Rotschläg gäa; se hend also koi Stemmreacht.

D Amtszeit vo de Gmoidrät dauret sechs Johr. (So a langa Amtszeit geit’s bloß em Boirischa!) 

Dr Birgermoischtr schickt de Gmoidrät a Eiladong ond teilt en mit, ibr was en dr nägschta Sitzong gschwätz wuud. Em Reglfall send d Sitzonga effentlich. Soll abr ibr ebbes debattiirt werra, wo manche nix ôôgoht, kô au a geheima Sitzong stattfenda.

Dr Birgermoischtr ereffnet, leitet ond schliaßt jeda Sitzong. Er hot au s Hausreacht ond kô au oinzlne Gmoidrät, wo sich et zo benemma wisset, us em Sitzongssaal nausschicka. Der kriagt nô au koi Sitzongsgeld für dean Dag.

Ibr da wesentlicha Enhalt vo de Sitzonga muaß a Protokoll gschriiba werra. Do dren muaß au feschtghalta werra, welche Gmoidrät dô gwä send ond welche gfehlt hend.

Dr Gmoidrot kô sich sei Arbet a bissle erleichtra, wenn’r vo sich aus Ausschiss bildet. Dobei ondrscheidet ma zwischa Ausschiss, wo Bschliss fassa kennet, ond sottiche, wo bloß meh oder weniger guade Rotschläg geba deffet. Je graißer a Gmoid isch, omso meh Ausschiss wuud’s bei-ra gäa. En dr graischda Stadt vom boirischa Schwobaländle, z Augschburg, geit’s zom Beispiil an Ausschuss fir de effentlich Ordnong ond fir d Gsondheit, an Jugendhilfeausschuss, an Feriaausschuss, an Ausschuss fir d Fraua-WM 2011, an Ausschuss fir d Bildong ond Ausbildong, an Kuldurausschuss, an Umweltausschuss, an Wirtschaftsferderongs- ond Beteiligongsausschuss ond noh a baar andre.
Do sott no äbbr ebbes dozua schreiba, wo was woißt.

De Gmeindrot in de Schwiiz isch mim Gmeindrot zum Bischpil z Bade-Württebärg nöd z vergliiche, wil er d exekutivi Gwalt inne het. Jedes Mitglied vo eme Schwiizer Gmeindsrot leitet es Ressort, wi zum Bischpil Hoch und Tiefbau, Bildig oder Sozials. Entscheidige werde aber vom Gmeindsrot als ganzes gfällt.

I de meischte Fäll sind im Gmeindrot sibe Mitglider. Es cha aber au sii, as es nume füüf oder aber sogär nüü Persone sind. A de Sitzige isch au de Gmeindschriber debii, wo s Protokoll schribt, aber ke Stimmrächt hät.

Do sott no äbbr ebbes dozua schreiba, wo was woißt.


</doc>
<doc id="15524" url="https://als.wikipedia.org/wiki?curid=15524" title="Universidade de São Paulo">
Universidade de São Paulo

D Uni vo São Paulo (port.: Universidade de São Paulo, abkürzt USP) isch di gröschti Universität vo Brasilie und sogar vo ganz Südamerika. D Uni het 7 "campi" (Campus) usserhalb vo der Stadt, im Bundesstaat São Paulo: zwei i der Stadt São Paulo sälber, und di andere "campi" si i de Städt Bauru, Lorena, Piracicaba, Pirassununga, Ribeirão Preto und São Carlos. S Motto vo dere Uni isch , das heisst sovil wie "d Wüsseschaft siigt".

I der USP gits Vorläsige wie a jeder Uni, aber es wird au gforscht und spezielli Fachgebiet witerentwicklet; si isch zimlech bekannt: im sogenannte "Academic Ranking of World Universities" (2005 Hochschulrangliste vo Wält-Universitäte) 2005 stoht sogar dinne, die Uni sig die beschti vo ganz Latinamerika.

Allgemein chame säge, dass d USP als beschti akademischi Forsch- und Lerninstituzion agluegt wird. Inre Usgab vo The Times Higher Education Supplement vo 2005 stoht, es sig die 196. beschti Uni vo der Wält. Und im "Academic Ranking of World Universities" vo 2005, veröffentlecht vo der Jiaotong-Universität, stoht drinne dass d USP zu dr Gruppe vo de 101-152 beschte Unis vo der Wält zelt. Zuesätzlech sig d USP di 45. produktivschti Uni vo der Wält.

D USP isch agäblech di 35. beliebtischti Uni vo der Wält, wemme 7600 Unis i 200 Länder verglicht.

S "Webometrics Ranking of World Universities" (Top 200) seit, d USP sigi di beschti Uni vo de BRIC-Staate, das heisst Brasilie, Russland, Indie und China (wo zäme öppe 2,8 Milliarde Iwoner händ). 

D USP isch sehr wichtig für Brasilie. Öppe jede 10. brasilianisch Presidänt isch irgendeinisch a der USP gsi, zum Bischpil der Soziolog Fernando Henrique Cardoso oder dr Awalt Jânio Quadros.




</doc>
<doc id="15526" url="https://als.wikipedia.org/wiki?curid=15526" title="Pasto">
Pasto

San Juan de Pasto isch d Hauptstadt vom Departemänt Nariño im Süde vo Kolumbie.

Pasto het öppe 450'000 Iwoner. S isch i de Trope uf em erste Breitegrad Nord, s'Klima in Pasto isch relativ chüel, wills uf öppe 2500 Meter überem Meer ligt. D'Landschaft isch sehr grüen. Vor Stadt us us gseht me der Vulkan Galeras. Pasto isch au relativ nöch bi Ecuador.

Pasto isch 1539 gründet worde vom spanische Eroberer Lorenzo de Aldana; die iheimische "Indianer" händ d'Stadt denn "los pastos" gnennt.

Es tüpisches Ässe vo de Region isch s'"Cuy", en Art Meersäuli wome grilliert. Au bekannt isch der Karneval vo Schwarze u Wiisse (uf schbanisch "Carnaval de Negros y Blancos") wo all Johr im Januar ir Stadt stattfindet - näbem Karneval vo Barranquila der zweitwichtigschti Karneval vo Kolumbie.



</doc>
<doc id="15527" url="https://als.wikipedia.org/wiki?curid=15527" title="São Paulo">
São Paulo

São Paulo [] (portugisisch för Sankt Paulus) isch d Hauptschdat vom Bundesschdaat São Paulo und di gröschdi Stadt z Brasilie.

D Schdat ischs wichdigschte Wirtschafts-, Finanz- und Kulturzentrum vom Land und au en Ort, wo sech sämtlechi Vercherswäg chrüze. Es het da bekannti Universitäte, Teater und Musee.

São Paulo isch s gröschde Induschtriizentrum vo Südamerika. I der Schdat sälber wohne ca. 11,82 Millione Mönsche, und mit däm drumume, also die ganzi Agglomeration "Grande São Paulo" öppe 19,8 Millione (Stand 1. Juli 2009). São Paulo isch öppe die füft- oder sächstgröschti Schdat vor Wält.

Z São Paulo gits e paar Fuessballverein. I de Stadt stoht s wältwit gröscht private Stadion, s "Morumbi-Stadion". S hät e Kapazität vo 80'000 Zueschauer und isch de Spiilort vom FC São Paulo, wo scho sächsmol Landesmeister vo Brasilie worden isch.




</doc>
<doc id="15528" url="https://als.wikipedia.org/wiki?curid=15528" title="Kolumbien">
Kolumbien

Kolumbie (offiziell "República de Colombia" oder eifach "Colombia") isch es Land im Norde vo Südamerika, wo a Brasilie, Peru, Ecuador, Venezuela und Panama gränzt. Kolumbie isch nach Brasilie das Land mit der gröschte Bevölkerig vo Südamerika und der drittgröschti Schdaat in Latinamerika mit öppe 42,645 Millione Iwoner.
Kolumbie het Küschte am Pazifik und au a der Karibik; dört isch die bekannti Kolonialschdat Cartagena de Indias.
Kolumbie heisst wägem Kolumbus eso.
Bogotá ischd Hauptstadt und s wirtschaftleche und kulturelle Zentrum vom Land.

1804 het sich St. Domingue (hüte Haiti) sälbständig gmacht, und wo um 1810 dr Simón Bolívar und dr Francisco de Paula Santander ä Befreiigschrieg gege Spanie hai afo füehre, si si vo St, Domingue unterstützt worde. Dr Simón Bolívar isch dr erst Presidänt vo Grosskolumbie (Gran Colombia) gsi vo 1821 bis 1830, dr Francisco de Paula Santander zerst si Vizepresidänt und, wo dr Bolívar zruggträte isch, Presidänt. 1830 isch dr Bolívar gstorbe und im Johr druff het sech Grosskolumbie ufglöst in d Staate Bolivie, Kolumbie, Ecuador, Panama, Peru und Venezuela. 

Vo 1861 bis 1863 het s z Kolumbie ä Bürgerchrieg ge und, won er fertig gsi isch, si die Vereinigte Staate vo Kolumbie (Estados Unidos de Colombia) gründet worde, wo bis 1886 existiert hai. Sit denn isch s Land as Republik vo Kolumbie bekannt.


</doc>
<doc id="15532" url="https://als.wikipedia.org/wiki?curid=15532" title="Wisen">
Wisen

Wise isch es Dorf und e politischi Gmeind im Bezirk Gösge im Schwizer Kanton Solothurn mit öppe 400 Iwoner (ned zverwächsle mit em Bündner Dorf "Wiesen").

Wisen isch uf ere Höchi vo 682 m ü.M., öppe 5 km nördlech vor Stadt Olte (Luftlinie). S isch es "Huffedorf" im Soleturner Jura, grad bim Wisebärg, bim Untere Hauestei-Pass. S Bächli wo dürs Dorf fliesst heisst "Eibach" und fliesst witer unde i d Ergolz. S Dorf isch 4,8 km² gross. Bi Wise isch au d Froburg und d Wisnerflue.

Wise isch zum erschte Mou gnennt worde im Johr 1226 aus "Wisen".

Quälle: Bundesamt für Statistik 2005

De Uusländeraateil isch 2010 bi 4,3 % gläge.

36,7 % vo dr Iiwooner si im Johr 2000 evangelisch-reformiert gsii, 39,8 % römisch-katholisch.

Bi dr Nationalrootswaale 2011 hät s das Ergebnis gää: BDP 2,7 %, CVP 25,8 %, EDU 0,3 %, EVP 1,7 %, FDP 12,7 %. GLP 5,7 %, GP 5,7 %, SP 19,7 %, SVP 24,0 %, Suschtigi 1,8 %.

Gmeindspresidänt isch dr Matthias Geiger (Stand 2012).

D Arbetslosigkeit isch im Johr 2011 bi 1,9 % gläge.

Bi dr Voukszellig 2000 hei vo dr 420 Iiwohner 97,9 % Dütsch aus Hauptsproch aagää, 0 % Französisch, 0,2 % Italienisch und 1,9 % angeri Sproche.

Dr hochalemannisch Dialäkt vo Wiise ghört zue dr Dialäkt vo dr Region Oute, wo ähnlech si zue dr Aargauer Dialäkt.

1980 isch in Wise en SF DRS-Film dreit worde wo "Faulheit oder Der hinkende Alois" heisst.



</doc>
<doc id="15533" url="https://als.wikipedia.org/wiki?curid=15533" title="Dönerkebab">
Dönerkebab

Döner (Churzform vo Dönerkebab, usem Türkische: "döner", „dräiend“, und "kebap", „Grillfleisch“) isch eis vo de bekanntischte Ässe us der Türkei. S Kebab besteit us grosse Fleischschiibe, wo (mängisch schtarch) mit "Marinade" gwürzt si und wo me in Schichte ufne typisch sänkrächte Schpiess steckt, de grilliert, u de mitemne grosse Mässer dünn abschiblet. 

Früener het me nur Schaffleisch brucht, hüt gits d Kebab meischtens au mit Chaubs- oder Rindfleisch.




</doc>
<doc id="15537" url="https://als.wikipedia.org/wiki?curid=15537" title="Achkarren">
Achkarren

Achkarre (amtlich: "Achkarren") isch ä Ortsdail vu Vogtsburg im Kaiserschduahl, isch im südlichschde Deil vu dr Gmarkig vu Vogtsburg gläge un gränzt im Süe an Ihringe a.<br>
S Achkarrer Dal im Kaiserschduahl öffnet sich nach Weschde un isch 5 km vum Rhin und 7 km vu (Alt-)Brisach weg.<br>
Dr dytschi Hotspot (dr Punkt mit d durchschnittlich höchschde Temperature) ligt zwische d Ortskern vu Achkarre un Ihringe.

Achkarre isch s erschd Mol urkundlich erwähnd wore, wu im Johr 1064 d Kenig Heinrich IV. s Dorf an s Kloschder Ottmersche ibertrait het. Wegge archäologischi Spure vu d Bsidlig nimmt mr a, dass es ä zwaidüsigjährige Bsidlig mit Unterbrechige gä het. D Terasse in d Räbe (=Wiberg), wu iberall sin, wu mr au hieluegt, sin nachm Anfang vu d alemannische Bsiedlig ab 260 n. Chr. aglegt wore, wia mr glaubt. Dr Namme Achkarre isch vum althochdytsche "haz karle" abgleidet un emme Namme vun emme fryhe Siedler us dr bnachbarte Gmeind Oberrotwiil gsi, wia mr glaubt.

Iheimischi vuzälle a Sag ybr d Entstehig vu dem Namme: Bim Bau vu d Burg Höhingen uf m Schlossberg hoch ybr m Ort het s Panne gä. Mehrmols isch ä Wage mit Material dr sehr steili Hang ufzoge und gschobe wore, bloß um sich kurz vor m Gipfel selbschdständig z mache und wiedr in s Dal z donnere. Bim Ablick vu dere ybli Sach het dr zuakinftigi Schlossherr denno gfluecht "Ach Karren!".

D Burg selbr isch noch Johrhunderte vu ihrem Bestehe zum erschde Mol 1525 im Lauf vum Büraufstand un nach emme Wiederaufbau denno endgiltig im drissigjährige Krieg vu d kaiserlich-katholische Druppe zerstört wore, wo si d Burg gege d Schwede nimmi hän halde könne. Uf m Schloßberg sin hit nur noch Räschd vu Ruine z sähe. Drei Johre nach m End vum drissigjährige Krieg het Achkarre numme 58 Iwohner gha, worum mr animmt, dass ybr 70 % vu d ehemaligi Iwohner usgrottet wore sin. 1703 denno isch bi dr Belagerig vu Brisach durch französischi Druppe während m spanische Erbfolgekrieg s Dorf Achkarre faschd komplett zerstört wore. In de Kriegswirre zwische Spotmiddelalter und Neizit isch Achkarre zsämme mit Nochbargmeinde wie Ihringe un Brisach äui mehrmols fir einigi Johr französisch gsi.

Hinterm Bichseberg, wu an d Schloßberg agränzd, findet mr ä große Staibruch. Im Middelalter isch d Staibruch fir d Bau vum Brisacher St. Stephansmünschder gnutzt wore un sit kurzem als originali Materialquäll fir notwendigi Reparature "widerentdeckt" wore.

S ursprünglichi örtlichi Alemannisch ghört zum Oberrhialemannisch, wo zum Nideralemannische zellt. S "ch" a dr Stell vum hochdytsche "k" wird als "g" odr "k" gsproche: mr said "a glains Hiasli" un nit "a chlais Hiasli". Uffällig isch äui d Verwendig vum korrekte Diminutiv -li statt wie öfder in dr Gegend yblich (un falsch) -le.<br>
D Achkarremer werde vu d Iwohner vu d Nochberdörfer "Schisshafedeggeli" geheiße.

Achkarre ghört zua d dytschi Spitzewiilage un isch vor allem fir siin Rualändr bzw. Grauburgunder beryhmt, wu d Winzergnosseschafd Achkarre un örtlichi Wiigüatr regelmäßig Priis un Prämie drfir gerntet hän. Näbe m Lößböde, wo am Kaiserschduahl vorkummt, het Achkarre wohl als einzigi Winzergmeind um 50% verwitterte Vulkanbode. S git wie äui in dr Nochbr-Gmeinde schöni Wanderweg in dr Wiiberg.

Uf d Gmarkig vu Achkarre ligt s Naturschutzgebiat Bichseberg mit viili seldeni Pflanze und Dier. A Wiibau-Museum isch ebefalls z finde. Intressant isch üsserdem a 2,4 km langer geologischer Wiilehrpfad, wu ybr d Bode, s Klima, d Räbsorte un d Gschicht vum Wiibau am Kaiserschduahl vuzällt. 

Näbe m Wiibau sin dr Främdeverkehr un ä glai Gwärbgebiat direkt in dr Rhinebeni vor Achkarre d wirtschaftlichi Schwärpunkt.


</doc>
<doc id="15545" url="https://als.wikipedia.org/wiki?curid=15545" title="Normalhöhennull">
Normalhöhennull

Normalhöhennull (NHN) isch d Bezugsfläche fir Höchi ybr m Meeresspiegel im Dytsche Haupthöhenetz sit 1993.

Sit dm End vu d 1990er wird in ganz Dytschland s Höchisystem auf Normalhöchi zum Nullpunkt vom Amsschderdamer Pegel umgschdellt. D Höchi in dem System wird in "Meter über Normalhöhennull" ("m ü. NHN") agä. NHN isch igfihrt worde, do fir d Höchi ybr Normalnull s tatsächlichi Schwerifeld vu dr Erd nit brucksichtigt worde isch. Dodemit ändere sich sowohl d bisher westdytschi normal-orthometrischi Höchi (neii Berechnigsmethod) als äui d Normalhöchi vu Ostdytschland (Bezug uf ä neie Pegel). 
Jedoch hän aktuelli topografische Karte meischd noch Höchine ybr d alde Bezuegsfläche.

NHN stellt ä Quasigeoid dar. D Bezugshöchi isch an ainem Nivellementpunkt an dr Kirche Wallenhorst feschdgmacht. D Geopotentielle Kote vu dem Punkt isch 1986 im Rahme vum europäische Nivellementnetz (UELN) ermiddelt worde.

In dr DDR het mr Normalhöchi under dr Bezeichnig Höchi ybr Höhennormal (HN) brucht un als Datum het ab 1958 dr Kronstädter Pegel (z Sankt Petersburg) golte. Di neie NHN-Höchi isch durchschniddlich 12–15 cm höcher. D högschde Abweichige vu d Nivellementspunkt erschder Ordnig liege bi 7–16 cm.




</doc>
<doc id="15546" url="https://als.wikipedia.org/wiki?curid=15546" title="Stadtkreis">
Stadtkreis

Da Begriff „Stadtkreis“ geit’s en ganz Deitschland - zomendescht offiziell – bloß en Bada-Wirdaberg. So hoißt a Stadt, wo zo koim Landkreis ghairt, also praktisch Gmoid ond Landkreis en oira Persoo isch. En älle andre Bundesländr hoißt’s „kreisfreie Stadt“.

En Bada-Wirdaberg geit’s bloß nai Stadtkreis. Em Landesverwaldongsgsetz (LVG) stoht dren, wer dia send (§§ 8 bis 11): Stuegert, Heilbronn, Karlsruhe, Bada-Bada, Mannheim, Pforzheim, Freiburg ond Ulm. Em Reglfall send d Großstädt au Stadtkreis. (Vo-ra Großstadt schwätzt mr, wenn a Stadt mendeschtens 100.000 Eiwohnr hot.) Abr wia fascht iberaal geit’s au do Ausnahma: Bada-Bada hot bloß knapp 55.000 Eiwohnr ond ischt somit no weit vo dr Zahl 100.000 weg. Uf dr andra Seit geit’s au no a Stadt, wo deitlich ibr 100.000 Eiwohnr hot ond trotzdem koi Stadtkreis isch: Reitlenga mit seine 112.000 Eiwohnr. Des isch sogar de naintgraischt Stadt vo ganz Bada-Wirdaberg.

D Gmeindeordnong reglet em Paragrafa 3, wia a Gmoid au Stadtkreis werda ko: Se mueß beim Land an Otrag stella, dass se des will. Ond no braucht mr no a extra Gsetz, wo des greglet wird. D Entscheidong leit also beim Landtag.

Außr en dr Gmeindeordnong ond em Landesverwaldongsgsetz kommt dr Begriff „Stadtkreis“ bloß no en drei andre Gsetz vor, ond zwar en de Landesausführongsgsetz zo de Bundesgsetz ibr 

En jedem vo deane Bundgsetz hoißt’s nemlich, dass älle Landkreis ond kreisfreie Städt so gnannte „Träger“ vo dera jeweiliga Sozialleischdong send. Ond bloß, weil’s en Bada-Wirdaberg da Begriff „kreisfreie Stadt“ et geit, hot dr Landtag en seine Ausführongsgsetz – emmer em erschta Paragrafa – da gleicha Paragrafa wia em Bundesgsetz nomol brenga miassa, wo bloß dr Begriff "„kreisfreie Stadt“" durch "„Stadtkreis“" ersetzt worda isch.


</doc>
<doc id="15549" url="https://als.wikipedia.org/wiki?curid=15549" title="Burg Höhingen">
Burg Höhingen

D Ruine vu dä Burg Höhinge find mr uf em 354 m ü.NN. hoche Schlossberg ybrem Dorf Achkarre, Ortsdeil vu dr Stadt Vogtsburg im Kaiserschdual in dr Rhinebeni gegenybr vu (Alt-)Brisach.

Höhinge isch ybr Johrhunderte ä wichtigi Burg gsi, wu nur um 7 km vu dr stark umkämpfti un schdrategisch wichtigi Festig Brisach weg gsi isch. D schdrategischi Beditig isch doduri kumme, dass d rächtsrhinischi Nord-Süed-Handelsverbindige durch zwai Nadelöhr durigfyhrt hän, wovu ains zwische d Befestigige vu Riegel un em Schwarzwald bildet wore isch un s anderi zwische Brisach un Achkarre durigfyhrt het. Üsserdem isch d Burg Höhinge in sällene wechselvolli Kriegsgszitte öfder ä militärischs Gegegwicht zu Brisach gsi.

Ybr d Afang vu d Burgalage uf em Schloßberg weiß mr nit viil Gnaus. Abr scho im Johr 1064 bi dr erschdmolige schriftliche Erwähnig vu Achkarre, wu dr Kenig Heinrich IV s Dorf em Kloschder Ottmersche ybrdrage het, solle dert scho Burgalage gwä si, wo denno in dr folgendi Johrhundert mehrmols üsbaut wore sin. 1259 isch d Burg s erschd Mol schriftlich erwähnt wore. D Burg selber isch, nochdem si Johrhunderte gschdande isch, s erschd Mol 1525 bim Büraufstand azünd wore. D Achkarrer Büra hän mitgmacht.

Im Johr 1620 isch d Burg denno nochmol als Verteidigungsalag üsbaut un kriagsbereit üsgrüschdet wore, wel mr von dert üs guat het kenne d Kriegsereignis im Rhindal un d Festig Brisach sä. In emme zitgnössische Bericht vum Brisacher Byrgermaischder an d kaiserlichi Schdatthalder vu d vorderösterrichischi Ländr in Waldshuat wird d Burg Höhinge, vu dem mr öfder äui als vun emme Schloss red, ä so bschriibe:

"„ Seine Lage war vortrefflich, da es mitten auf des Berges Gipfel auf hartem Fels stand, welcher wegen seiner Gräde einen schweren acceβ hatte und von keinem der umliegenden Orte konnte commandiert wären. Das Gebäu war von einem starken Mauerwerk, einerseits mit einem tiefen Graben umgeben, anderseits stieβ es auf ein unbesteiglichs praecipitium (=Abgrund), welches von unten her zu einer Steingruben gebraucht wird. Das Schloβ hatte eine gute Cisterne.“"

Uf achkarrenerisch heißd des: "Sini Lag isch sehr guat gsi, well si uf em Gipfel vu herte Felse gschdande isch, wu mr wägge sinere Steili nur schwär het kenne ufi kumme un dass si (s Schloß) nit het kenne vu d Ortschafte in dr Nochbrschaft kommandiert wäre. D Burg isch üs starke Müre gmacht und vun emme diafe Grabe umgäbe gsi. Uf ainere Site isch ä Abgrund vun emme Staibruch gsi. S Schloss het a guati Zisterne ka."

1633 isch ä Agriff vu Brisach üs gmacht wore. D kaiserlich-katholischi Druppe hän dia grad vu dä Schwede gehalteni un vu dä protestantischi Ihringer geschdytzti Burg eroberet un hän si gli plünderet. D Beut het nach d damaligi Ufzeichnunge nebbe anderi Sache um 15.000 Lidder Wii üsgmacht. In dr Burg glagerts Eigeduam vu dr Ihringer Lit isch äui verloren gange. Es wird vu 200 Pfärd un 300 Styck Vieh vuzält, so dass mr sich vorstelle ka, wia groß d Burg gsi isch. Noch mehrmolige Üsenandersetzige um d Burg hinterher isch si am End vu de denno kaiserliche Besatzig in Brand gsetzt wore, wo sie militärisch nimmi het ghalte wäre könne. Wel d Ruine ab 1671 offiziell fir de Abbruch als Baumaterial fir d Brisacher Befestigunge freigä wore isch un später äui als Baumaterial fir Privathiiser gnumme wore isch, sin uf em Schloßberg hit numme ä paar kläglichi Räschd vu Ruine zsä, wu mr abr jedrzit ka aluege.

Ä muetmaßliche Idruck wia d Burg fryer üsgsä het, git ä Kupferstich vum Matthäus Merian üs em Johr 1644, abr ybr sin Realismus ka mr hit nit viel Gsicherts sage. Abr dr Zuagang zum Burgdor muess an dr gliche Stell gsi si wia uf em Kupferschdich, wia mr hit noch guet ka sä.


</doc>
<doc id="15553" url="https://als.wikipedia.org/wiki?curid=15553" title="Vogtsburg">
Vogtsburg

Vogtsburg isch de Name vo däne geografische Objekt:
Lueg au:


</doc>
<doc id="15563" url="https://als.wikipedia.org/wiki?curid=15563" title="Lukmanierleitung">
Lukmanierleitung

D Lukmanierläitig isch ä driipooligi Hochspannigsläitig für 380 Kilovolt. Si füehrt vu Lavorgo im Tessin uf Mettlä bi Eibu im Kantuu Luzärn.

Die Stromlaitig isch im Nüünevierzgi fertiggschtellt gsii. Buuherr sind die Zentraalschwiizerische Chraftwärch gsii, und daas, obwool diä Läitig hüt vu dr Aare-Tessin AG für Elektrizität beuufsichtigt wird. Vu Lavorgo bis i d Rüüssebäni in Amschtäg isch si mit speziellä Gebirgsmaschte uusgrüschtet. Uff derä Streggi füehrt si über de Lukmanier, de Pass, wu ihrä dä Namä git. Ä Bsunderhäit isch de Abspannmast im Stausee vu Santa Maria. Bi Disentis überquert si s Vorderrhiital. Ab Amschtäg isch si mit Tonnämaschte uusgrüschtet, will si drii Stromchräis vu det bis uf Mettlä mit sich füehrt. Paralell zu ihrä verlauft jetz d Gotthardläitig. Diä erfüllt ä ähnlichä Zwägg, nämli Strom vu Laufeburg uf d Alpesüdsiite zbefördere. Si füehred mitenand dur s Urner Rüüsstal und rächts em Urnersee nach. Zwüsche Ingäbool und Immäsee tangiered si d Rigi. Jedi vu denä Läitige gahd nachhär ihre äigeti Wäg. Si ändet aber beed in Mettlä.


</doc>
<doc id="15570" url="https://als.wikipedia.org/wiki?curid=15570" title="Diminutiv">
Diminutiv

A Diminutiv isch a Verkleinerigsform vun emme Subschtantiv eme Verb oder sogar ere Partikel, wu manchmol äu als Koseform oder Verharmlosigsform gnutzt wird. Bispiil: Vun emme liabe Bua wird gärn als "Büabli" gsproche.

Im Allemannische hets ä bsundri Bewandnis demit: Was im Hochdytsch ä aghängts "-lein" odr "-chen" isch, des isch im Schwebische ä "-le" un im räschdliche Alemannisch ebbe ä "-li". Wichtig isch noch z wisse, dass – ähnlich wia bii dr Holländr – mr im Alemannische viil öfder a Diminutiv bruchd als im Hochdytsche. Des isch wahrschiinlich ainer vu d Gründ, worum d norddytschi Lit sälli wu alemannisch schwätze „niedlich“ odr „süss“ finde. Vom Schwobeland wird deswäge ofd äui als vum „Ländle“ gsproche. Ländle seit me aber, wills ebbe glai isch, au em Fürschtetum Liechtestai. 

S Schwäbische kã zwischa Singular "le" ond Plural "la" ondorschaeda ("oe Guatsle" isch Singular ond "a baar Guatsla" send Plural). En zsẽmagsezzde Werdor kommd noo a "s" zwischa s Diminutiv ond s folgende Substantiv nae, wenn s Diminutiv on pluralischa Charakter hådd. A schwäbischa "Flädles|subb" (Plural) hådd viile Flädla. A hochdeidscha "Flädle|suppe" (Oezahl), so wia s dor Duden vorschreibd, hådd blos oe Flädle, was a bissle wenich firr a ganza Subb isch.

Im Alemannische, cha mitem Suffix "-le" bzw. "-ele" au e Verb verchlineret werde, chunnt denn aber maistens e negativi Bidütig öber: "schäffele" (e bitzeli schaffe, aber nöd ernsthaft), "jöömmerle" (ständig joommere), "pützle, pützele" (nöd speditiv putze), "chöcherle" (uf chliinem Füür choche), "spilele" (zu chliine Chind), "schlööffele" (vo chliine Chind). Die Endig chan aber nöd a jedes Verb aneghengt werde.

Die Endig chan au a Substantiv aneghängt werde, au do naigt d Bedütig eener is Negativi, nöd Ernsthafti: "kompjüüterle" (am Computer Zit verplemperle), "käfele" (gmüetli Kafi trinke und tratsche), "lädele" (sinnloos vill Zügs iichaufe), "chröömle" bidütet i de Ostschwiz „Geld verputze“ (zu "Chroom" Chrimschrams).

Im Alemanisch cha men es "-eli" und ähnlich au a anderi Woortaarte aahänke. Das töönt dän chinderspraachlich, euphemistisch oder aber äifach locker und humorvoll: "Waaseli(waas) wottsch dänn?" "Wääreli(wäär) säit das?" "Soo(de)li, daa hetted mers." "Woodeliwoo gseesch dänn das?" "Duuli, bis doch au so guet!" "Myseli!" (für «mys Chindli!»). "Ach myneli!" (statt «ach, myn Gott!»). "Warmeli haa. Ischt das guetili? Stilili sy."






</doc>
<doc id="15575" url="https://als.wikipedia.org/wiki?curid=15575" title="Gotthardleitung">
Gotthardleitung

Sit em 1939 gaat ä 220-kV-Hochspannigsläitig überä Gottert. Si isch hüt für 380 Kilovolt uusgläit und füehrt vu Airolo uf Mettlä bi Eibu. Buuherr sind di Zäntraalschwiizerische Chraftwärch gsii. Im Gottertmassiiv hätme tüpischi Gebirgsmaschte, sogenannti Deltamaschte, iigsetzt. Je nach Gländ hets für jede vu denä drii Doppeldräht und auf für ä Blitzableiter ä äigene Mascht. Susch chännti's passiere, ass zwii Dräht zämechänd. Das gebti meeterhöchi Flamme, und mer müesti de Strom abstellä. 

Ab Amschtäg isch s de ä gwündlechi Läitig. Si füehrt wi d Lukmanierläitig dur s Urnerland und denn em Urnersee nache. Di zwii Läitige tangiered de Rigi zwüschä Ingäbool und Immäsee. Si ändet beed im Unterwärch vu Mettlä (wie d Laitige vo Bängge und vo Innerkirche) und wärdet hüt vu d'r Alpiq beuufsichtiget.


</doc>
<doc id="15576" url="https://als.wikipedia.org/wiki?curid=15576" title="380-kV-Leitung Benken-Mettlen">
380-kV-Leitung Benken-Mettlen

D' 380-kV-Leitig Benke-Mettle isch di wuel umschtrittenschti Hochspannigsläitig vu d'r Schwiiz. 
Im Jaar 1909 isch d Stromverbindig vu Sils im Domleschg uf Fällandä vum EWZ fertig wordä. In Bängge het mer aagfange, de Strom mit 'me Underwärch z transformiere und uf beednä Siitä vum Zürisee i d Stadt Züri z schiggä. In Samschtagere befindet sich ä wiiteri Vertäilstaziuu, wu's ä Täil vum Strom tüend abzwiige und i d Frohalp, wu äs Ussequartier vu Züri mit 'me Unterwärch isch. Di bis ietz gnännte Läitigsabschnitt händ praktisch niä für Schlagziile gsorget. 
Andersch isch es im Kantuu Zug. D Läitig, wu vu Bängge chunnt, isch ä Gmäinschaftsläitig vu d'r NOK und em EW Züri. Dur ihri Doppeldräht flüüsed Stromspannige vu 220 und 380 Kilovolt. Aawonner beklaged sich über de Elektrosmog. Si händ sich zu 'me Verein zämegschlosse, zum gmäinsam gäge di Energiestrass aaträte. Si wänd zum Bischpil erräiche, ass mer diä Dräht uf d'r Hööchi vu Baar tued under ä Bodä verleggä, was d' Betriiber EWZ und NOK aber ablehnä. Nach langwirigä Verhandligä sind's zum Schluss chuu, ass diä Läitig Gsetzeskonform ischt. S Bundesgricht het ä Chlag vu de Grundbsitzer im Oktober 2006 vom abgwiise.

Si ändet we d Gotthardläitig und d Lukmanierläitig im Underwärch Mettlä bi Eibu im Kantuu Luzärn.


</doc>
<doc id="15577" url="https://als.wikipedia.org/wiki?curid=15577" title="380-kV-Leitung Sils-Fällanden">
380-kV-Leitung Sils-Fällanden

D 380-kV-Läitig Sils-Fällande isch e Hochspannigsläitig zwüsched em Domleschg und em Züri Oberland.

Züri isch immer meh gwachse, und dur daas het au de Strombedarf zuegnoo. S EW Züri het in Erwäägig zoge, im Bündnerland äigeni Chraftwärch z etabliere. Ufgrund vu dr geografische Distanz isch klar gsii, ass ä Hochspannigsläitig bruucht, wu ungfäär 120 Kilometer lang isch. Mer hät nuch käi Erfaarig gchaa im Stromtransport über so wiiti Distanze. Bevor di Läitig fertig buut gsii ischt, het ä Puur muetwillig d Dräht duregschnitte. Er isch dr Mäinig gsii, mer häit ihn für d Entäignig z wenig entschädiged. Im Jaar 1909 isch dänn das Buuwerch fertig gsii. D Läitig isch zwii mal vergrössered wordä und cha hüt uf dr ganze Streggi ä Spannigsebeni vu 380 Kilovolt transportiärä. Zwüsche Niderurnä und Mels wird si vu dr SBB mitbenützt. Ihri äinzig Zwüschestaziuu het si z Bängge. Deet zwiigt d Läitig nach Mettlä ab.

Si fangt z hinderscht im Domleschg aa und folgt dänn dr Rhiiebeni bi Chur. Im Sarganserland het si ä markanti Chrüüzig über s Wiistannetal. Si verlauft dänn wiitgehend i dr Ebeni vum Seeztal und folgt em linggä Waläseeufer. Si isch äini vu mindischtens füüf Hochspannigsläitige, wu zäme dur d Linthebeni füered. Ihri Fortsetzig verlauft rächts vom Zürisee und linggs vum Griiffäsee. S ändet a dr Dübedorferstrass bi Fällande.


</doc>
<doc id="15578" url="https://als.wikipedia.org/wiki?curid=15578" title="Gabriel Andres">
Gabriel Andres

Dr Gabriel Andres (* 25. Febber 1925 z Erschtei; † aafangs Septämber 2016 z Stroßburg) isch e Stroßburger Müssiker un e autonomischtische Schriftsteller un Politiker gsi.

Dr Gabriel Andres isch am 25. Febber 1925 z Erschtei uf d Wält kumme. Si Vatter isch Schuelmeischter gsii; wu dr Gabriel 5 Johr alt gsii isch, isch d Familli uf Stroßburg umzoge. Vu sinem Vatter het er s Gigespiile glehrt un het scho ase jung dr Wunsch gha, Giigespiiler z wäre. 1942 het er z Stroßburg s Abitür gmacht. 

1943 isch er zerscht in dr ditsch Arbeitsdiänscht un drno zu dr Wehrmacht iizoge wore un an verschiidene Ort im Iisatz gsii. 1944 het er im e Ürlaüb z Vorarlbärg Kontakt zu Wiiderständler bikumme un isch mit däne ihrere Hilf iber s Gebirg iber d Liächtesteiner Gränz un in d Schwiz kumme.

1945 het er afange Jura stüdiäre, si Beruefswäg isch aber in d Müssik gange; siter 1950 isch er ins Stroßburger Stedtisch Orcheschter (speter umbnännt in Philharmonischs Orcheschter, noch speter in Orchestre National) iidrätte un as Giiger engagiärt gsii. Siter 1983 isch e in Friähpension gsi.

Aafangsa Septämber 2016 isch er im Alter vu 91 Johr gstorbe.

Dr Gabriel Andres isch Mitgliid vu der Elsässische Volksunion (EVU) sitter dr Afäng vu däre Partei anne 1988. Langi Johr (bis 2007) isch er im Vorstand gsii. Dr isch ab 1989 Redakteer vu dr Zitschrift Rot un Wiss gsii. 1997 het er as Chefredakteer e Brozäss bikumme – wäge me Artikel in dr Rot un Wiss Nr.209, März 1995, wu drin Tatsache im Zämmehang mit em KZ Struthof gleignet wore sii solle. Do isch er as Chefredakteer zruckdrätte, zum diä andere Mitarbeiter vu Rot un Wiss „üs em Grizfiir vu dr Mediä“ rüszhalte. In dr zweite Inschtanz isch er aber freigsproche wore.

Sini Biächer:



</doc>
<doc id="15580" url="https://als.wikipedia.org/wiki?curid=15580" title="Oberrheinische Tiefebene">
Oberrheinische Tiefebene

D Oberrhinische Diafebeni isch ä 300 km langs un bis zua 40 km breids Diafland zwische dr Städt Frankfurt un Basl. Si wird vum (Ober-)Rhy durchflosse. Dr südlichschd Dail vu dr Ebeni isch in dr Nordwestschwyz um Basel, s süedweschdliche Vierdel lid in dr französische Region Elsass mit de wichtigschde Ört Stroßburg un Colmar, abr dr gröschd Dail ghört zue Dytschland. D Ebene isch aine vu dr wichtigschde geologische Strukture im südweschdliche Middeleuropa - ebbe dr Oberrhingrabe.

Di dytsch Aadail vum Oberrhynische Diefland glidere si in die Naturryym:

Dr Oberrhingrabe isch s zentral Segment vun emme Grabebruch, wo vu dr Nordsee bis in s weschdliche Middelmeer goht. D Ursach fir d Entstehig vu d Grabezone sin Zugspannige in dr Ärdkruschd un im Erdmantel gsi ("passivs Rifting"). D Spannige hän denno ä Dehnig un ä Üsdünnig vu dr Ärdkruschd gmacht. Wegge dr Üsdünnig het sich d Oberflächi vu dr Ärd in dr Grabezon abgsänkt. Im Gägesatz dodezue het sich d Gränz vu Kruste und Mantel underm Grabe ufgwölbt. Im dr Gegend vum Oberrhingrabe hän sich uf di Art und Wiis weschdlich und öschdlich Grabenschultere als Vogese/Pfälzerwald bzw. Schwarzwald/Odewald aghobe. Ä Dail vum so entschdandene Grabe isch durch Sediment un d Erosion vu dr Randgebirg üsgliche wore.

Fryer het mr gmeint, dass ä Wärmequälle undr dr Kruschd (Plume) dr Oberrhingrabe het entstoh lo ("aktivs Rifting"), abr des ka mr nach neuere Befund üs dr Geophysik un Geodynamik nimmi sage.

D Entwicklig vum Oberrhingrabe het vor ungfähr 35 Millione Johr agfange. S het zwai Fase gä. In dr Fas I vor 35 bis 20 Millione Johr hets in Middeleuropa Dehnig gä. D Dehnig isch in dr Gegend vum Oberrhingrabe an scho vorhandeni Verwerfige bassierd. Uf dr gsamti Längi vum Grabe zwische Frankfurt un Basel isches zuenere Absenkig vu dr Ärdoberflächi un Ablagerig vu Sediment kumme. D Rändr hän sich als Grabeschultere erhobe.

Mit m Ybrgang in Fas II isch vorige Dehnig durch Blattvuschiabig abglöst wore. D Gegend weschdlich vum Oberrhingrabe (Oschdfrankrich, Pfalz, Rhinhässe) hän sich relativ zue d rächdsrhinische Gegend nach Süedweschde vuschobe. A widderi Absenkig im Grabe isch nur im Grabesegment nördlich vu dr Stadt Karlsrua bassiert. D anderi Grabeabschnitt mitsamt ihrenä Rändr hän sich ghobe un sin erodiert. D Blattvuschiabig isch hit noch aktiv. In dr jüngere geologisch Vugangeheit het sich d Grössi un d Üsrichtig vu dr Spannige in dr Ärd abr ä weng gändert, wegge worum sich hit wiadr Sediment im gsamte Grabe ablagere.

Dr Oberrhingrabe isch ä Gegend wo s erhöhti eismischi Aktivitäte git. D Ärdbebe sin normalerwiis eher schwach. S kummt im Durchschnitt alli paar Monat ä mol zue ainem Ärdbebe mit dr Magnitud 3, wa nur vu Lit gspürt were ka, wu sich in dr direkte Nächi vum Epizentrum ufhalte. Ungfähr alli zehn Johr kummts ä Mol zue ainere seismische Erschütterig mit Magnitude > 5 un liichti Schäde, wu äu überregional merkbar sin. Ä Üsnahm isch d Region um Basel un um dä agränzende Schwyzer Jura. Dert hets im Middelalter un in d Neuzit Ärdbebe mit zerstörerische Üswirkige gä (z. B. s Ärdbebe vu Basel vum Johr 1356). Mr meint, dass d Ärdbebe langfristig d Ybrschiebig vum Schwyzer Jura uf d südliche Oberrhingrabe verursacht hen. 

Ärdbebe were im gröschde Dail vum Oberrhingrabe bis in Diafene um 15 km üsgelöst. In grösseri Diafe verformt sichs Gstai wegg dr hoche Temperature. Ä Vusatz vu Gstaischichte entlang vu Vuwerfige, was ä Vorüssetzog fir ä Ärdbebe wär, gibts im Oberrhingrabe ab Diafene vu 15 km nimmi.

In Süedweschddytschland mit Oberrhingrabe gits viili Überreschd vu aldi Vulkan (z. B. dr Kaiserschdual, dr Hegau, dr Schwäbischi Vulkan, dr Stainsberg, dr Katzebuggel odr d Pechstaikopf). D meischde Vulkan sin um 40 Millione Johre alt. Ä zwaider vulkanischer Höchipunkt isch vor 18 bis 14 Millione Johr gsi. S Magma stammt faschd üsschliasslich üs emme bis zua 2 % ufgschmolzene Dailbereich vum Erdmantel ("Asthenosphäre"). Der Dail isch untr Süedweschddytschland in Diafene vu ybr 70 km. S Magma isch üs sellerä Diafi faschd ohne Vuänderig bis an d Ärdoberflächi ufgstiigä und dert meischdens als Nephelinit odr Melilithit erstarrt. Nur an ainzelne Schdelle hets anderi Magma-Zammesetzige gä (z. B. am Kaiserschdual). 

Ä Grabebildig ka durch d Üsdünnig vu dr Ärdkruschd thermischi Anomalie im Ärdmantel mache. D Anomalie produziere denno Magma-Schmelze un Vulkanismus an dr Ärdoberflächi. Im Oberrhingrabe kennt mr abr kai thermischi Anomalie, well dr Ärdmantel durch d rächt langsami Dehnig bim Ufstiig abkühlt isch. Mr meint, dass ä Zammehang zwischen m Vulkanismus un dr Entstehig vu dr Alpe do isch, well ebbe dia wichtigi geologische Sache im Alperaum zitlich mit d Höchipunkt vu Vulkanismus in Süedweschddytschland zammegfalle sin.




Zwai wichtigi dytschi Wirtschaftsregione liage in dr Oberrhinische Diafebeni:
1. S Rhin-Neckar-Dreieck mit Mannem, Ludwigshafe un Heidelberg
2. S Rhin-Main-Gebiat mit Frankfurt, Mainz un Wiesbade.

Äui um Karlsrua, Strossburg, Fryburg un Basel hän sich städtischi Verdichtigsräum bildet, welli bestrebt sin, a Art vu europäische Metropolregion „Städtenetz am Oberrhein“ z bilde. Der Dail isch in dr „Blauen Europa-Banane“, wia mr so said, wu sich vu London noch Mailand hiiziat, a bsunderi Wachsduams- un Entwickligszon.



</doc>
<doc id="15581" url="https://als.wikipedia.org/wiki?curid=15581" title="Grabenbruch">
Grabenbruch

Undere Riftzone (äui Grabebruch, "Rift Valley" vu engl. "Rift": Riss, Spalt) vustoht mr in dr Geologie ä tektonischi Dehnungszone, wu sich Rise in dr Ärdoberflächi bilde. Dr Begriff leit sich vu dr Bezeichnig "Rift" ab, wu mr in dr Geologie fir schmali Spalte odr Brüch vu dr Ärdkruschd awende duet. Wenn ä Dail vu dr Ärdkruschd entlang vu dr Brüch absinke duet, denno bildet sich ä Grabe odr ä Becke.

Riftzone entstohn an äinere schwache Schdell in dr Lithosphäre, wenn d ozeanischi odr kontinendali Ärdkruschd durch d Konvektionsströmige vum Erdmantel dehnt wird. Wia jedes Material ka d Lithosphäre unter derre Zuegspannig aufrisse.


</doc>
<doc id="15582" url="https://als.wikipedia.org/wiki?curid=15582" title="Kurzverb">
Kurzverb

E Churzverb bezaichnet i de alemannische Grammatik e Verb wo im Infinitiv aisilbig isch und mit aim zwee oder drai Mitlut afoot und uf en Langvokal oder Diphthong endet. Zudem hend si im Plural d Endig uf "-nd", statt regulärem "-ed." Churzverb sind ide regle unregelmässig und büüget suppletiv, da haisst, si bildet d Forme mit merere Stämm.

Meriri Modalverbe bildet de Plural ebefalls mit Churzforme: "wöle" : "wönd", "chöne" : "chönd", "müese" : "müend".

D Churzverb ghöret zude wichtigste Verb und a paar hend au d Funktion vomene Hilfsverb. So tienet d Verbe "sii" und "haa" zum bilde vode Vergangehait: "i bi ggange", "i ha gmacht", d Verbe "sii" und "tue" brucht mer zum e aktuelli Handlig z betone: "i bin em schriibe" oder "i tue lese". S Verb "choo" chan e Handlig bizaichne, wo am ufchoo isch (unmittelbari Zuekunft): "s chunt cho regne".

S Verb "choo" bildet s Partizip immer oni de Vorsilbe /g-/; "loo" und "afange/afoo" chönet degege d Partizipie oni oder mit dere Vorsilbe bilde: "Er het s elai loo/gloo", "'Si het afange/agfange lache.". E uffälligi Bsunderhait isch, as die vier Verbe "goo", "choo", "loo" und "foo" verdopplet werdet, wenn si zäme miteme Infinitiv brucht werdet: "Er got go poschte.", "Si chunt s morn cho hole.", "Lo da lo si!", "S foot gli afo regne." Die Verdopplige chönet selber nomol verdopplet werde (gogo, goge, chogo, choge): "Er got goge poschte." oder au abgschwächt werde (ge, gi, afe): "S foot glii afe regne."

Die vier Verbe "sii", "tue", "goo" und "stoo" sind scho im Altalemannische vo de reguläre Konjugation abgwiche und hend aisilbigi Forme ufgwise (ahd. sin, tuan, gan, stan). Si werdet au "Wurzelverb" oder au "athematischi Verb" gnennt, well d Endige direkt a d Wortwurzle aghängt werd, oni en Vokal, wi z. B. bi de "Verba pura" (blüe-e / blüeje). Im Verlauf vode Zit hend gwüssi Zitwörter wo hüfig brucht werdet au Churzforme entwicklet (Kontrahierti Verb), wobi die i de ainzelne Tielekt au verschidnigi Forme entstande sind, au d Aazaal vode Churzverb schwankt i de Tielekt.

Au i anderne Sprooche, wie im Italienische, hend vill bruchti Verbe unregelmässigi Churzforme entwicklet.


</doc>
<doc id="15583" url="https://als.wikipedia.org/wiki?curid=15583" title="Niederurnen">
Niederurnen

Niderurnä isch ä groosses Dorf i de politische Gmeind Glaris Nord im Kantuu Glaris. Näbedranne liit Oberurnä wu mit Niderurnä ä gmäinsame Bahnhof het. 

Di örtlichä Bäch heissed Chlii Linthli, Rauti und Niderurner Dorfbach. Vu de zwii Bäch wo-n-i z' letscht gnännt haa, isch s' Wasser zu 'me Industriekanaal zämegfasst. Mitenand flüüsed si i 'me künschtliche Flussbett i Linthkanal, gad visavii vum Bahnhof Ziägälbrugg. Ä Täil vu Ziägälbrugg gchört au zu Niderurnä. D'r gliichnamig Bahnhof - deet chrüüzet sich d' Hauptachse Züri-Chur und d' Regionalliniä Rapperschwiil-Linthl - liit uf em Gebiet vu d'r Gmäind Schänis im Kantuu Sant Gallä.

Vor Allem in Ziägälbrugg und i dä Brunnärä hät sich Industrie aagsidled. Äs git det d' Gwärbzone Brunnärä-Windeggstrass. Bekannt ischt d' Textilfabrigg Fritz und Chaschper Jenni in Ziägälbrugg. Landwirtschaftszonä gits i d'r Ebeni und im Niderurner Täli. Det ufe füehrt ä Luftseilbaan. Niderurnä isch au a-n-äs guet uusbuuts Busnetz aagschlossä.

Niderurnä isch im elftä Jaarhundert zum erschtä Mal als "Niter Urnnen" erwent wordä. 

Uf dä 1. Januar 2011 hät Niderurnä mit dä 7 Gmäindä vom untäre Glarnärtaal und de Linthebäni zur noiä Gmäind Glarus Nord zämägschlossä.



</doc>
<doc id="15588" url="https://als.wikipedia.org/wiki?curid=15588" title="Rigi">
Rigi

D Rigi isch äs 1797 m ü.M. hööchs Bärgmassiv i dr Zentraalschwiiz. Si isch ä Inselbärg und vum äigentlichä Alpekamm abtrennt. Rundumme ligged de Vierwaldstättersee, de Zugersee und de Lauerzersee.

Über em Bärg verlauft d Kantuusgränze zwüsche Schwyz und Luzärn. Vu me Uussichtspunkt gseht mer uf Arth, Goldau und de Zugersee. 
De Namä isch vo de Humanischte – sprachlich nöd korrekt – vom latiinische "Regina montium" «Königin vu de Bärg» abgläitet worde. Sit em 14. Jahrhundert isch aber d Reed vo de "Rigene" gsii, was d Meerzahl vo "Rigi" isch. Schwiizertüütsch "Rigi," Plural "Rigene" – und vo daa chunt de Name würkli – ghäisst «horizontal laufende Schichtung, Streifen, Band». De Namä chunt aso vo de «von weitem sichtbaren, horizontal laufenden Fels- und Grasbänder, die den Gipfel in einem weiten Bogen von Westen nach Osten umgeben».

Am 21. Mai 1871 ischt d Vitznau-Rigi-Bahn eröffnet wordä. Si isch als eerschti Bärgbahn vu Europa buut wordä und vu dem här normalspurig. Am 4. Juni 1874 ischt d Arth-Rigi-Bahn derzue chuu. Beedes sind Zaaradbahne. Hüt gchöred beed dr gliiche Bahngsellschaft, de Rigi-Bahne. Wiiteri Zuebringer zum autofriiä Bärggebiet sind Luftsäilbahne.

Di wichtigschte Erwärbszwiig sind näb de Bahne s Gaschtgwärb und d Landwirtschaft.

Uf em Bärg staht ä 95 hööchä Sändeturm vu dr Swisscom. De wird vu verschidene Radiosänder bruucht.




</doc>
<doc id="15590" url="https://als.wikipedia.org/wiki?curid=15590" title="Roland Groner">
Roland Groner

Dr Roland Groner (* 1937) isch an pensionirda Schualrektor vorra Grond- ond Haobdschual aus Balenga. 

Er isch dr Autor vorra volkstimlicha schwäbischa Grammatik, dui mån-or 2007 ondr-m Tidd"Tekscht kursiv"l "Gschriebå wiå gschwätzt" rausgäa hådd. Dr aersde Dåel vo saem Buach isch a omfangreicha ond fasäddareicha Sbråchlähre, a Sammlong vo viile Sätzla aus dor Omgangssbråch, dia mån-or detaillird besprichd. Dor zwåede Dåel vo saem Buach isch a Werdrbuach Schwäbisch - Deidsch midd ogfär 4500 Werdr. Em Jår 2008 hådd-r a Ortsnãmabuach aus em Regierongbezirk Diibenga rausgäa ondr-m Titl "Võmm Näggr bis zõmm Bodasee". 

Dr Roland Groner schreibd a Balengr Schwäbisch. Sae Schreibweis hådd-or sich sälbr iborlegd ond held se ao konsequend durch. D nasalirde Vokal schreibd-r midd-ra Tilde als "ã", "ẽ" ond "õ". Da A-Schwa-Laud schreibd-r als "å" ond da donggle A als "ả". D ledsde båede Schreibonga fended-mr so blos bei ehm. 




</doc>
<doc id="15592" url="https://als.wikipedia.org/wiki?curid=15592" title="SBB Re 4/4 II">
SBB Re 4/4 II

D Re 4/4 II isch ä Hochläischtigs-Schnällzugsloggi vu d'r SBB.

D' Buuräihe Ae 6/6 isch hööch im Kurs gsii - vor Allem uf d'r Gotthardstreggi. Nuch nüd all 120 Stugg sind buut gsii, wu d' SBB s' Bedürfnis gchaa het, nuch ä vierachsigi Universalloggi in Uuftrag z' gii. I de früehne Sächzgerjahr het s' Konsorzium us d'r Schwiizerische Loggi- und Maschinefabrigg z' Winterthur, Brown, Boveri & Cie, d' Maschinefabrigg Örlike und d' Société Anonyme des Ateliers de Sécheron de Zueschlaag für diä Hochläischtigsloggi überchuu. Si händ mit sächs Prototype g' antwortet. Dia chänd mit 140 Stundekilometer fare und sind 80 Tonne schwär. Hüt isch nuch d'r eerscht Prototyp mit d'r Fahrzüügnummere 11101 im Bsitz vu d'r SBB. Di Andere hends d'r Lötschbärgbahn verchauft. D' Erfaarig mit de Prototype het rundumme befridiged, so dass d' Re 4/4 II di erfolgriichscht Loggi us em Huus vu SLM, BBC, MFO und SAAS wordä-n-ischt. Rund driihundert Exemplar sind buut wordä. Das hät's susch i d'r Schwiiz niä ggii. Äinigi drvuu sind wiirot-bëësch aagmaled wordä für d'r Trans-Europ-Express. Will di orangsche Städteschnällzüg ä automatischi Kupplig gchaa händ, sind sächs Re 4/4 II ästra für diä Zugskategorie härgrichtet wordä. Si sind dur das zwüsche Sant Gallä und Gänf iigsetzt wordä. Für diä ehemaligä Städtezüg, wu hüt d'r BLS gchöred, wärdet di verchaufte Re 4/4 II bruucht. 

D' Re 4/4 II isch ä wiiterentwigglig vu d'r Re 4/4 I und d'r Ae 6/6. Ä Gebirgsvariantä isch d' Re 4/4 III wu de Gotthardloggene zuegordnet wird. Diä händs all im Depo vu Erschtfäld staziuniert. Ä Schmalspurversiuu isch d' Ge 4/4 II vu d'r Rhätische Bahn, und d'r Lötschbargbahn ihri Versiuu isch d' BLS Re 4/4. I de Sibzgerjahr händ d' SBB d' Bschtellig vu-n-ere sächsachsige Variantä vu d'r Re 4/4 II in Erwägig zoge - d SBB Re 6/6.


</doc>
<doc id="15593" url="https://als.wikipedia.org/wiki?curid=15593" title="Schmalspur">
Schmalspur

De Begriff Schmalspur wird vor Allem i dr Isebahn-Fachsprach verwändet. De Schmalspurbahne werdäd Gläis zuegordnet, wu schmelär sind als d Regelspur vu 1435 mm. Mäischtens sind diä Gläis ä Meter bräit, da redt mer vu Meterspur.

D Meterspur isch i dr Schwiiz di zwäitmäischt verbräiteti Gleisbreiti bi de Ysebahnliniä. Mer ordnet si dr Schmalspur zue, dänn d' Normalspur beträgt bekanntlich 1435 Millimeter.

I villnä Stedt sind d Tramgläis schmalspurig. Di gliichä Spurwiitene, mäischtens 100, 75 oder 60 Santimeter, werdät au für tramähnlichi Überlandbahne iigsetzt. Ä schmalspurigs Schinäfahrzüüg het vill de chürzer Brämswäg als ä normalspurigs. Vor Allem wänns gilt, ängi Kurve z bewältige, au im Gebirg, wählt mer bi dr Planig i dr Regel ä Meterspur. Fascht alli Standseil- und Zahradbahne sind vu dem här schmalspurig. Uusnahme sind d Rigi-Bahne und d Rorschach-Häidä-Bahn.



</doc>
<doc id="15594" url="https://als.wikipedia.org/wiki?curid=15594" title="Normalspur">
Normalspur

Ä Normalspurigs Isebahngläis isch 1435 mm bräit.

Wu de britisch Äschiniör George Stephenson sini Isebahn entwiggled het, hend em di britische Verchehrsbehörde vorgschribe, all er het müese d' Spurbräiti vu de änglische Poschtkutsche verwände. Das sind 1435 Milimeter gsii. De Stephenson het mit sim Suu di erschti Loggifabrigg vu d'r Wält betribe. Si händ au Dampfloggene uf s' europäischä Feschtland glifered, so dass si deet händ müese di gliichi Spurbräiti verwände. I d'r ganze Gschicht vu d'r Isebahn isch das di erfolgriichschti Spurbräiti blibe, und das nüd nur in Europa. Uf em europäische Feschtland sind wenig Breitspurbahne buut wordä, wu's speeter uf Normalspur umbuut hend. Äinzig i d'r Sowjetuniuu wu au Finnland derzue gchört het, in Spaniä und Portugal hend sich Breitspurbahne möge duresetze.


</doc>
<doc id="15595" url="https://als.wikipedia.org/wiki?curid=15595" title="Hochspannungsleitung">
Hochspannungsleitung

Ä Hochspannigsläitig isch ä Stromläitig für d' Überträgig vu eleggtrischer Energie über wiiti Dischtanze. D' Regelspannige gühnd vu 10 bis 380 Kilovolt. Mäischtens redt mer vu 110-, 220-, und 380-kV-Läitige, wobii die Zahle nüd immer exaggt stimmä. Si sind - abgsee vu Niderspannigsläitige - fascht immer oberirdisch buut und vu dem här er Augemergg. So cha mer technischi Störige vill äifacher orte. 

Über de eleggtrische Dräht bruuchst ä Blitzableiter. Das isch es Säil wu über de Maschte feschtgmacht ischt. D' Maschte sind mäischtens Beton- oder Stahlpföschte. Für di höchere Spannige werdet metalligi Gittermaschte verwändet. D' Maschte underschäidet sich je nach Aaordnig vu de Dräht i d' Kategoriä "Donaumaschte", "Tonnämaschtä", "Tannäbäummaschte" und "Äiebamaschte". Für d' Isolaziuu het mer nach 'me Material gsuecht, wu zwar cha Isoliere, aber au d'r Hitz cha standhalte. Drum sind d' Isolatore us Porzellan. Sälte bruucht mer Kunschtoffisolatore.

Di oberirdisch Liniäfüehrig het dur Folg, ass mer bim Buu vu-n-erä Laitig oft mues äs Hindernis überquerä. Äs Kapitel für sich sind drum d' Friiläitigschrüzigä.

Ä Spezialität sind d' Bahnstromläitige.

Wil d Schwiz geografisch gsee zmitzt i Europa liit, häts quär dur s Land e paar Hochspannigslaitige. Und wäge de spezielle Topografii gits au spektakuläri Liniefüerige öber d Alpe.

Do e paar Streckene vo Hochspannigslaitige:



</doc>
<doc id="15599" url="https://als.wikipedia.org/wiki?curid=15599" title="Oberrhein">
Oberrhein

Oberrhin heißt mr ä Abschnit vu ungfähr 350 km Längi vum europäische Fluss Rhin zwische Basel un Binge.

Bis zum Tertiär isch de Urrhin vum hitige Basel üs witr noch Weschde in d Richtig Saône un Rhône gflosse.

Hite isch s Basler Rhinknii dr Ybrgang vum Hochrhin zum Oberrhein, wu d Hauptfliassrichtig sich noch Nordeändert un sich d Landschaft vum hochrhinische Schichtschduafeland zum braide Grabebruch vum Oberrhingrabe hi öffnet. Dia zwai stärkschde Zueflüss münde vu rächds ii: dr Neckar bii Mannem und dr Main bii Wiesbade, gegenybr vu Mainz. Im Nordweschdeck vum Oberrhingrabe bii Binge, wu d Nahe mündet, fangt mit m Iitritt vum Rhin in d Mittelgebirg dr Middelrhin a.

Dr Oberrhin isch ab 1817 durch Johann Gottfried Tulla bii der vu iam gleitete Rhinbegradig vun emme in zahlriichi Haupt- un Näbearme vuzwaigte langsame Fluss in ä schneller fliassende, vu Dämm flankierte un schdärker erodierende Strom umgwandelt wore. Dr Schiffahrtsweg vum Oberrhin isch debii um 81 Kilometer vukürzt wore. D Räschd vum ursprüngliche Fluss un siinere Auelandschaft isch hit in dr Form vu de Altrhinarm z sä.

Zwische Basel un Iffezheim isch dr Rhin kanalisiert un het Schdauschduafe. Uf dr Streck vu 180 km were 150 m Höchiunderschiad ybrwunde. Speziell zwische Basel un Brisach fihrt s aldi Flussbett vum Rhin faschd kai Wasser me. D Wassermasse were parallel dezue im Rhinsytekanal "(Grand Canal d’Alsace)" gfihrt un dert üsser fir ä sichere Schiffsverkehr fir d Energiegewinnig in Wasserkraftwerk gnutzt.

D Kanalisierig het d Grundwasserspiagel abgsenkt un het doduri nochdailige Folge fir Flora un Fauna brocht. Drybr nüs fählt m Rhin wägge dr Schdauschduafe jetzt an "Geschiebe", weswäge unterhalb vu de Schdauschduafe Iffezheim jedes Johr ainig1 100.000 Tonne Rhinkies in de Strom iigebrocht were mian. Dodemit wird ainere grössere Sohleerosion entgegegwirkt un s witeri Absinke vum Grundwasser abgmildert.



</doc>
<doc id="15609" url="https://als.wikipedia.org/wiki?curid=15609" title="Lysithea (Mythologie)">
Lysithea (Mythologie)

In dr griechische Mythologi isch d'Lysithea e Dochter vum Okeanos un eini vu dr Gliebte vum Zeus gsi.

Usserdem isch "Lysithea" e anderer Namme fer d'Semele, e Dochter vum Kadmos un dr Harmonia gsi. Demit isch si e Schweschter vu dr Agave, dr Autonoë, dr Ino un em Polydoros. Au d'Lysithea-Semele isch e Gliebti vum Zeus gsi, wo ihm dr Dionysos bore het.

E witteri Lysithea erwähnt dr Clemens vu Alexandria in sinem Katalog vu dr Gliebte vum Jupiter.


</doc>
<doc id="15610" url="https://als.wikipedia.org/wiki?curid=15610" title="Ousseynou Dione">
Ousseynou Dione

Dr Ousseynou Dione (* 25. März 1973) isch e senegalesische Fuessballspiler, wu au de dütsch Pass het. 

Dr Inneverteidiger het bis im Dezember 2006 bisher 20 Spile in dr dytsche 2. Fuessballbundesliga absolviert un debi 2 Tore - beidi in dr Saison 2003/2004 bim SSV Jahn Regensburg - gschosse. Devor het er fer d'Sportfreunde Siegen in dr Regionalliga Süd und fer dr SV Wacker Burghausen in dr 2. Bundesliga gspilt. Nooch em Abstig vu Rägensbirg isch er noch e Johr im Verein bliibe, bis bis er bim Oberligaufstiger 1. FC Eschborn e neue Vertrag underschribe het. No Statione bim KFC Uerdingen 05 un bim CS Petingen isch er sit anno 2011 bim FC Progrès Niederkorn agstellt.

Im März 2006 het dr Dione Schlagziile gmacht, wil er währendem Fuessball-Wettskandal 2005 mitdeilt het, ihm seie im November 2005 vu eme ubekannte Aruefer 40 000 Euro bote worre, wenn er sich an ere Spilmanipulation in dr Regionalligaparti vum 1. FC Eschborn gege dr FC Augsburg beteilige dät. Dr Dione het säll Angebot abglähnt und si Verein benochrichtigt, wo s'Landeskriminalamt igschaltet het. Wil dr Anruefer vergesse gha het, si Nummere z'underdrucke, hän die Verdächtige schnell gfasst werre chänne.





</doc>
<doc id="15615" url="https://als.wikipedia.org/wiki?curid=15615" title="Bach">
Bach

Ä Bach isch ä flüüssends natürlichs Gwässer.

Räge, wu underä Bodä versickäräd, chunnt irgendwo wider a d Oberflächi und bilded döt e chlises Bächli. Das passiert vor Allem höch uf de Bärge, aber au im Flachland. Fascht immer sueched denn diä chliine Bäch ihrä Wäg. Ass äine gad wider versickered, isch nur sälte. Si sammled sich zu Flüss und wärded immer grösser. Grossi Flüss i dr Schwiiz sind de Rhii, de Rotte, d Aare, d Rüüss, de Inn, de Tessin und d Mera. I de Meeresregiuune vertäiled sich diä groosse Ström mängmal i verschidene Flussärm – dem säid mer äs Delta.


</doc>
<doc id="15621" url="https://als.wikipedia.org/wiki?curid=15621" title="Benken SG">
Benken SG

Bängge (amtl. Benken SG) isch es Dorf und e politischi Gmeind im Sanggaller Tail vu de Linthebeni.

S Dorf Bängge liit uugfähr füüf Kilometer öschtlich vum Zürisee und rächts vum Linthkanal. Früecher isch es de Bezirkshauptort gsii vum Gaschter. Zu Bängge gchört au ä Landwirtschaftszone linggs vum Kanal, wo fascht bis Riicheburg und Tugge goot. I däm Gebiet isch früener emal de Tuggnersee gsii. Deet häts hüt Sidlige und ä Vertäilstaziuu vum EW Züri. Dr Huusbärg isch dr «Bänggner Büchel» mit äre Höchi vo 605 Meter ü.M. Druff obe isch de Wallfahrtsort Maria Bildstai.

D Landwirtschaft und s Chliigwärb sind wiitverbräitet. Dr wuel bekanntischt Unternämer isch dr Ernscht Jakober mit dr Firma Oergelihuus. Er isch au dr Kapällmäischter vu "De urchige Glarner" gsii, ere Schwiizerörgeliformaziuu wu s hüt nüm git. Wobii mer d Huusbäckeri Romer, wo i de ganze Schwiiz Chliigebäck liferet, nöd vergässe söll.

Ä Hauptstrass mit Busverbindig füert vu Richäburg über Giesse uf Bängge und witer uf Chaltbrunn. Bängge het än äigene Bahnhof a dr Liniä Rapperschwil–Glarus–Lintl.



</doc>
<doc id="15625" url="https://als.wikipedia.org/wiki?curid=15625" title="SBB Re 4/4 I">
SBB Re 4/4 I

S' Re 4/4 I isch ä ehemäligi Schnällzugsloggi vu d'r SBB. Im Ganze sind füfzg Exemplar buut wordä vum 1946 bis 1951. Si ischt in Zämmenarbet mit d'r "Schwiizerische Loggi- und Maschinefabrigg" in Winterthur, "Brown, Boveri & Cie.", d'r "Maschinefabrigg Örlike" und d'r "Société Anonyme des Ateliers de Sécheron" buut wordä. Si sind di erschtä Drehgschtellloggänä uhni Laufachse gsii und händ i verschidene Beriich d SBB Ae 3/6 I abglööst. Äis vu ihrne Iisatzgebiet isch d'r Städteschnällzug gsii. Für d'r Iisatz für d' Zugskategorie Trans-Europ-Express (TEE) träit di z'letscht buuti Loggi mit d'r Nummärä 10050 ä wiirot-bééschä-n-Aaschtrich. Diä söll als historischäs Guet erhaltä werdä. Hüt exischtiered nuch sämtlichi Fahrzüüg. Si wärded als Rangschier- oder historischi Loggi erhaltä. Vor Allem d' Mittelthurgaubahn het im Güeterverchehr uf diä Baukonschtrukziuu gsetzt, und das nüd zur Freud vu d'r SBB, wu händ müese ihri Trassee a d' MThB vermiätä. Si sind 57 Tonnä schwär und chänd mit 125 Stundäkilometer fare.

Di bedüütendschte Naachfolger vu d'r Re 4/4 I sind di bsunders erfolgriiche SBB Re 4/4 II. 


</doc>
<doc id="15627" url="https://als.wikipedia.org/wiki?curid=15627" title="Ruländer">
Ruländer

Dr Begriff Ruländer stoht fir



</doc>
<doc id="15628" url="https://als.wikipedia.org/wiki?curid=15628" title="Grauburgunder">
Grauburgunder

Grauburgunder ("äui: Pinot Gris, Pinot Grigio odr Ruländer") isch ä Wiswii-Räbsort.

Dia Räbsorte sott agäblich vu emme Kaufmann üs Speyer mit m Namme "Johann Seger Ruland" üs m französische Burgund noch Dytschland brocht wore sii.

Grauburgunder isch ä Mutation vum Spotburgunder bzw. vum Blauburgunder üs de viilfältige Familie vu dr Burgunder. 

Als Pinot Gris isch dr Wii in Frankriich witvubreitet. In Dytschland un Öschtriich kennt mr d Wii als Grauburgunder. Speziell in Baden un dert am Kaiserschdual het mr dia Rebsorte fryer hauptsächlich als Ruländer üsbaut und isch erscht durch de veränderti Gschmack in d letschde Johr bis Johrzehnt meh zum trockene Grauburgunder gwechselt. In Italien kennt mr de Wii als Pinot Grigio, im Wallis als Malvoisie un im Elsass nennt mr d Wii sogar oft noch Tokay. Abr nochdem ä Wiibür üs m ungarische Wiiabaugebiat Tokajer vor ä EU-Gricht gange isch, derf mr dr elsässer Wii nimmi Tokay odr Tokay d'Alsace heiße.
Dr Grauburgunder git syriarmi aber körper- un extraktriiche Wisswii mit eher hochem Ghalt an Alkohol. Bsundrs am Kaiserschdual ghört er zu denne Sorte, wu absoluti Spitzenqualitäte möglich mache.. 

D Hüt vu de Beere isch rötlich bis rot gfärbt. Vollrif Trybe wirke faschd grau. D Wii üsm Grauburgunder hän meischdens ä kräftigi goldgäli Farb, wu bi sehr guete Qualitäte ka manchmol äui bis in liichti Brauntön go. Als Grauburgunder üsbaut schmeckt er frisch, rund un spritzig. Als Rualänder het er a sehr intensivs Aroma und eignet sich wege dem vor allem als als Aperitif, Dessertwii oder zuemä Ässe, wu selber ä intensive Gschmack het.

In Bade hän sich zwei Arte vum Üsbau vom Grauburgunders etabliert. Dr traditionelle Üsbau üs spot gherbschdete, sehr reifi un zum Dail edelfüli Trybel (durch de Pilz Botrytis cinerea) git än Rualänder, emme süesse Wii mit emme intensive Aroma. Sit m End vu 1980er Johr het ä neie Art agfange, d traditionelle Rualänder mehr un mehr z vudränge. Dodebii were d Trybel fryer gherbschdet un nur gsundi Trybel gnumme. Dr unter m Namme "„Grauburgunder“" bekannnti Wii het mehr Syri un isch weniger süess und ybrdeckt mit siinem feinere Aroma nit so liicht d Gschmack vum Ässe. Mr ka d Grauburgunder drum zue faschd jedem Ässe trinke.

Noch Öschtriich isch dia Räbsorte im 13. odr 14. Johrhundert durch Zisterziensermönch üs m Burgund kumme. Vu doher kummt äui dr Begriff "Grauer Mönch". D gröschde Vubreitig in Öschtriich het dr Grauburgunder im nördliche Burgeland.

Abauflächi in Dytschland (Stand: 1. März 2004): 3.144 ha (3,1 % vu dr Räbflächi). Weltwit sin um 15.000 Hektar mit Grauburgunder apflanzt.
Abauflächi in Öschtriich: um 300 ha (0,60 % vu dr Räbflächi).

Anderi Namme: Affumé, Arnoison gris, Auvergnas gris, Auvernat gris, Auxerrat, Auxerrois gris, Auxois, Burgundske sede, Burot (als Analogie zue de Wollmäntel (franz.: "robe de bure") vu dr Mönch im Middelalter), Druser, Fauvet, Friset, Fromenteau gris, Fromentot, Grauclevner, Grauer Mönch, Gris cordelier, Gris de Dornot, Griset, Levraut, Malvoisie oder Malvoisien, Mauserl, Moréote gris oder Moréote gris rouge, Muscade, Ouche cendrée, Petit gris, Pinot Beurot, Pinot cendré, Pinot Gris, Pinot Grigio, Roter Burgunder, Ruhlandi, Rulandac sivi, Ruländer, Szürkebarát, Speyrer, Tokay d'Alsace, Viliboner

Abstammig: Mutation vum Pinot Noir


</doc>
<doc id="15631" url="https://als.wikipedia.org/wiki?curid=15631" title="Unterengstringen">
Unterengstringen

Underäischtrige (amtlich "Unterengstringen") isch e politischi Gmäind im Bezirk Dietike im Kanton Züri, Schwiiz.

In Rot es silbrigs Pfluegsschar vor emenne silbrige Rebmesser mit goldigem Griff

Underäischtrige lyt im Limmattal uf öppe 400m.ü.M.a de Südflangge vom Altberg-Höhezug. S Piet vo de Gmäind umfasst 27,9 % landwirtschaftlichi Flèchi, 25,5 % Wald, 31,5 % Sidligsflechi, 11,3 % Vercheersflechi und 3,3 % Gwässerflechi.

D nöchi vo de Stadt Züri und de guete Verchersverbindige träget debi zue, das d Lag am Südhang vom Gubrist als bevorzugti Wohnlag erschient. D beid Walddige am Gubrist und i de Hard sind beliebti Erholigsrüüm. Grüengürtel, no als Landwirtschaft betriebe, ghört mit zu dene Freirüüm, wo sich im südliche Teil vo de Gmeind mit de besitzige vom Chloster Fahr und em Hardwald, zu e ennere kompakte Erholigszone wo sich entlang de Limmat usdehnt.

Underäischtrige isch zum eschte Mal gnamset worde im Jaar 870 als "Enstelingon" (zwüschet 1265 und 1287 "Nitern Enstringen").

De Uusländeraatäil liit bi 22,3 % (Stand 2011).

31,3 % vo de Iiwooner sind evangelisch-reformiert, 32,0 % sind römisch-katholisch (Stand 2011).

Bi de Kantonsraatswaale 2011 hät s das Ergebnis ggee: BDP 2,0 %, CVP 3,7 %, EDU 1,2 %, EVP 3,6 %, FDP 21,9 %. GLP 3,9 %, GP 3,3 %, SP 14,3 %, SVP 44,8 %, Suschtigi 1,4 %.

Gmäindspresidänt isch de René Rey (Stand 2017).

D Arbetslosigkäit isch im Jaar 2010 bi 3,7 % gläge.

De züritüütsch Tieläkt vo Underäischtrige ghört zue de Zürcher Stadtmundart.




</doc>
<doc id="15632" url="https://als.wikipedia.org/wiki?curid=15632" title="Spätburgunder">
Spätburgunder

Dr Spätburgunder, wu mr äui als Pinot Noir, Pinot Nero, Blauburgunder oder i dr Dütschschwiz und in Bade als Clevner, Klevner kennt, isch e wichtigi un sehr hochwärtigi Räbsort fir Rotwii.

Dr Spätburgunder sich dr klassischi Rotwii üs m Burgund un vu fasch alle dytschi Abaugebiat. D Räbsort het so a hochi Beditig bekumme, dass sie in die Nobilität vu dr Wiiwelt ufgruckt isch und als Edelrebe bezeichnet wird. Dr Namme „Pinot Noir“ kummt vum französische Wort fir Fichtezapfe („pin“) her un hängt mit dr Form vum Triibel zsämme; dr alemmannisch Namme „Clevner“ kummt vum ditsche Namme vu Chiavenna.

Dr Spätburgunder isch äu ä wichtigi Räbsort fir de Champagner. Fir Champanger were d Triibel presst und dr Saft wir nit mit d Schale vugore. Uf dia Wiis entstoht a Wisswii, wu mr unter m Namme „Blanc de Noirs“ kennt.

S isch ä eher schwiirigi Räbsort, well si im wohrschde Sinn vum Wort dünnhütig isch un stark uf Klimaschwankige (Hitz/Kälti) reagiert. Ihri dünni Schal macht ä vorsichtigi Bearbeitig nödig, well d Hüt schnell risst odr bricht un dodrum lycht ihre Saft üsläuft. Nur Wiibüra wu beschdi Süedhanglage mit fruchtbare, warme, un gnygend kalkhaltigi Böde hän, kenne dia Räbsort apflanze. D Räbsort zeigt sich äui biim Abau rächt empfindlich gegen Chlorose, Fülnis, Virusbfall un so witer. Durch Klonselektion hän ainigi vu denne Problem könne reduziert were. Neieri Klon üs Geiseheim, Friburg un Wiinsberg hän nit so grossi Problem mit Fülnis, abr ihri Wii hän äui ä weng anderi sensorischi Eigeschafte.

Ybr d Alterig vu denne Rotwii ka mr nur schwer ebbis sage. D Spitzewii sin abr sehr langläbig un entwickle denno bsunders komplexe Arome.

Wegge siinere gschmackliche Qualität un siinem feine Duft findet dr Spätburgunder trotz aller Problem biim Abau wiader mehr Beachtig un des nit nur in Frankriich un Dytschland, sondern äui in Ybrsee in Auschdralie und Kalifornje, wo mr d nötigi küeli Abaugebiat entwickelt het un – well dert bsunder gueti Standort sin – in Oregon. Sogar in Süadafrika het mr erfolgriich küeleri Küschderegione bstockt. In Neuseeland were middlerwiil äui gueti Rotwii prodiziert.

D berüemteschdi Rotwii kumme abr immer noch üs m Burgund, wu dr Spätburgunder vermuetlich scho vu de Römer abaut wore isch. An dr Côte-d’Or im Härze vu Burgund ischr d ainzig rodi Räbsort. Bekannt ist äui s Abaugebiet Côte Chalonnaise. Im Elsass un in dytschi Abaugebiet bekummt mr middlerwiil äui scho Spitzequalitäte ahni. D Rotwii üs Bade kumme denne üs m Burgund am nächschde. Witeri gueti Rotwiilage findet mr in Assmannshausen im Rheingau un an der Ahr. Danäbe wirdr mit Erfolg äui in Rhiinhesse, dr Pfalz un in Württemberg abaut. 

Dr Namme „Blauburgunder“ isch vor allem in dr Schwyz üeblich, wuner in dr Ostschwyz un im Kanton Wallis abaut wird, in Östriich un dert im Burgeland un in Süedtirol. In Norditalien nennt mr de Spätburgunder „Pinot Nero“.

D Anbauflächi in Dytschland (Stand: 3. Juli 2006) umfasst 11.660 ha (= 11,4 % vu dr Räbflächi).
In Bade wird dr Sptätburgunder uf rund 5300 ha abaut un isch mit rund 33 % die meischdabauti rodi Räbsort. An de Ahr dominiert sie mit 60 % (Stand: 2003). 
In de 80er Johr het mr in Dytschland üs Spätburgunder eher süesslichi Wii gmacht, wu eher schwach in d Farb, im Bukett un im Alkohol gsi sin. Hit het sich des stark gänderet. Hit were farb-, tannin- un bukettriichi, ghaltvolli Rotwii hergschdellt, dia sich mit de rodi Burgunder üs Frankriichs messe könne. 

Anderi Namme: Pinot Noir, Pinot Negre, Pinot Nero, Blauburgunder, Salvagnin, Salvagnin Noir, Blauer Spätburgunder, Pinot tinto, Kisburgundi Kék, Rounci, Burgundac Crni

Abstammig: Ungsichert; d fryere Erklärig Schwarzriesling x Traminer isch inzwische umstritte.

Mutatione vum Spätburgunder sin Frühburgunder, Pinot Liébault, Wissburgunder un Grauburgunder



</doc>
<doc id="15635" url="https://als.wikipedia.org/wiki?curid=15635" title="Trans-Europ-Express">
Trans-Europ-Express

„Trans-Europ-Express“ (TEE) isch früecher ä Kategorie für internaziunali Schnällzüg gsii.

Im 1954 isch z' Den Haag d' Trans-Europ-Express-Komissiuu ggründet wordä. S' Ziel sind internaziunali Schnällzüg innerhalb vu d'r Europäische Wirtschafts-Gmäinschaft (EWG) gsii. Betäiliget hend sich d' SBB, di Düütsch Bundesbahn, di Französisch Staatsbahn, di Holländisch Ysebahn, di Belgisch Staatsbahn, di spanisch RENFE, di Öschtrichisch Bundesbahn, d' Ysebahn vu Lux'mburg und di Italiänisch Staatsysebahn. 

Ab em 1957 hend diä Staatsysebahne mit wiirot-bëëschä Zugskomposiziuune uufgwartet, und au Loggene hend diä Farbe-n-überchuu. I d'r Schwiiz sind das äinigi Fahrzüüg vu de Buuräihe Re 4/4 I und Re 4/4 II gsii. Si sind aber auf i andere Diänscht iigsetzt wordä. Das hät sin guete Grund gchaa: Di Niderländisch Staatsbahn und d' SBB hend ab em 1957 ä Diseltriibzug mit d'r schwiizerische Bezäichnig RAm TEE I Diänscht gschtellt. De ischt speeter uf Kanada verchauft wordä. I de Sächzgerjahr isch dänn de Vierstrom-Triibzug RAe TEE II uufchuu. Diä füüf Zugeinheite händ under de vier gebrüüchliche Stromsyschtem vu Europa chänne fare. Drum het's uf jedem Motorwage vier Stromabnähmer gchaa.

Hüt exischtiert nur nuch äine vu denä Triibzüüg und gchört d'r SBB Historic. Di andere vier sind verschrottet wordä. Hüt git's d' Kategorie „Trans-Europ-Express“ nüm im Fahrplan. Hüt häissed di internaziunale Schnällzüg mäischtens „Eurocity“, und es git vill meh vu denä. Au d' Trans-Europ-Express sind zletscht i-n-ere graue Farb mit d'r Uufschrift „Eurocity“ underwägs gsii und hend au Zwäitklassabteil überchuu. Das het si aber nüd vor d'r Verschrottig in Kaiseraugscht bewahrt.


</doc>
<doc id="15636" url="https://als.wikipedia.org/wiki?curid=15636" title="Cham ZG">
Cham ZG

Choom (amtl. "Cham") isch e politischi Gmeind im Kanton Zug i de Zentralschwiiz. D Partnerstadt isch s glichnamige Cham im Bayrische Wald.

Choom lyt am Nordufer vom Zugersee, döt wo d Lorze de See wider verloot. D Nachbarsgmeinde vo Cham sind Hüünebärg, Zug, Steihuuse, Chnoonau und Maschwande.

Näbem Stadtzentrum Choom liged ir Gmeind au no d Ortschafte und Wyler "Lindechoom, Friesechoom, Rumäntike, Hagedorn, Bibersee, Niderwil, Oberwil, Hatwil, Islike, Wannhuuse, Änike und d Chlööschter Frauethal und Heiligchrüüz.

En rote Bär uf eme wisse Hintergrund.

S Choomer Gebiet isch scho vor 6000 Jaar besidlet gsi. Die Besidlig isch i de Römierziit fortgsetzt worde. Im Jaar 858 het de Ludwig de Tüütsch de Hof "Chama" am Zürcher Fraumöister gschenkt. Im Jaar 1360 het Cham s Stadtrecht übercho. Sid em Jaar 1608 isch de Bär s Chamer Wappetier. Im 18. Jaarhundert het d Industrialisierig agfange. D Bevölkerig het zue gno vo 1´321 Iiwohner (1850) uf 10´000 Iiwohner (1986). Im Jaar 1991 het Cham de Wakkerpriis übercho für de sinnvollschti Umgang mit de Baussubstanz, de Frei- und Verchersflächene. Im Jaar 2001 het Cham s Label Energiestadt übercho. Im Jaar 2004 folgt no, nach usserordentliche Astrengige i de betroffene Gebiet, d Verleiig vom European Energy Award Gold, also s Gold-Energiilabel. Cham isch demit di vierti Gmeind vo de Schwiiz wo so e Uszeichnig überchunt.

Bi de Helvetier het die Ortschafft de Name "Kama" ghaa was ungfähr "Dorf" bedütet. D Römer hend de Name überno. Mit em Izug vo de Alemanne hets Dorf den Chama gheisse. Choom isch denn urkundlich festgleit worde im Jahr 1491.

Quälle: Bundesamt für Statistik 2005

De Uusländeraatäil isch 2015 bi 24,6 % gläge.

61,9 % vo de Iiwoner sind im Jaar 2000 römisch-katholisch gsii, 17,4 % evangelisch-reformiert.

De Gmäindspresidänt vo Choom isch de Georges Helfenstein (Stand Novämber 2017).

Bi de Volchszellig 2000 hend vo dr 13159 Iiwoner 85,7 % Tüütsch als Hauptspraach aagää, 1 % Franzöösisch, 1,9 % Italienisch und 11,4 % anderi Spraache.

De Tieläkt vo Choom liit im Übergangsberiich vom Hoochalemannisch zum Hööchschtalemannisch.

Im Jaar 1488 isch anstatt vo nemme Vorgängerhuus d Kappele St. Andreas bout worde, wo spaatgöttlichi Freske enthalte hät.



</doc>
<doc id="15638" url="https://als.wikipedia.org/wiki?curid=15638" title="Weißherbst">
Weißherbst

Wissherbschd derf nach dytschem Wiirächt nur Rosèwii haise, wu 100% üs rodi Räbsorte gmacht wore isch. Üsserdem mehn d Trybel üs ainere Wiilag schdamme. Bim Wissherbschd wird d gliichi Vorgehenswiis wi biim Wisswii agewndet. Dr Most wird vor d Gärig vu d Maische abpresst - uf dia Art ka sich d Färbig fü dr Schal nur als liichti rodi Färbig im Wii zeige.

Ä zueglassini nachträglichi Süessig vu Qualitätswii derf in besschdimmti Abaugebiet nur mit Süessreserve (unvugorener Moschd) vu dr gliichi Sort un mindeschdens vu dr gliichi odr ä höcheri Qualitätsstuef gmacht were. Ä Zuesatz vu 5% Rotwii vu dr selbe Rebsort isch erlaubt.

Meischdens wird d Wissherbschd üs Spätburgunder gmacht. Hüfig isch ä Wissherbschd abr ä Art Vuwertig vu Räschd: Trybel wu nit guet gnua fir Rotwii sin were üssortiert und ebbe fir Wissherbschd gnumme.

Üsser Wii macht mr äui Sekt üs Wissherbschd. In baidi Fäll isch uf m Etikett zerschd d Räbsort agä und denno kunnt d Zuesatz 'Wissherbschd'.

Z Öschterrych sait mò im Wissherbschd "Glychbresste", i dè Schwiz sait mò "Süèßdrugg" dezuè un z Frankrych "Vin gris" (graue Wii).



</doc>
<doc id="15648" url="https://als.wikipedia.org/wiki?curid=15648" title="BLS AG">
BLS AG

D' BLS AG isch di grööscht Privatbahn vu d'r Schwiiz. „BLS“ isch d' Abchürzig vu Bern-Lötschberg-Simplon-Bahn, ä Bezäichnig wu hützutags nüm bruucht wird. Vill meh redt mer vu d'r BLS Lötschbärgbahn. 

Dur dä Lötschberg füehrt nämlich sit de Zwänzgerjahr ä Ysebahn-Hauptachse mit internaziunalem Verchehr. Si isch dazmaal als eleggtrischi Bahn buut wordä. D' Höhedifferänze het mer mit wänige Chehrtunnel im Bärner Oberland überwunde.

Im Lauf vum 20. Jahrhundert hend verschideni normalspurigi Privatbahne fusiuniert, ass di hüttig BLS AG entstande-nischt. D' Ämmital-Burdgorf-Thun-Bahn, d' Solothurn-Muttiee-Bahn und di Veräinigte Huttwil-Bahne händ villi Jahr zämmegschpannt und au s' Rollmaterial mitenand täilt. Speeter sind's all under eim Name üüfträtte - Regionalverchehr Mittelland. Im Jahr 2007 isch d' Fusiuu mit d'r BLS Lötschbergbahn perfäkt gsii.

Äs Kapitel für sich sind d Huusfarbe vu dr BLS. D Regiunalzüüg wu em Regionalverchehr Mittelland gchört händ, sind langiszyt rot ahgstriche gsii. Im Betriib sind immer nuch d Ae 4/4 und d Re 4/4 in bruuner Farb, wie früener jedi Loggi bi dr BLS gsi isch. Di tannegrüene Personä-, Gepäck- und Poschtwäge sind wi bi dr SBB Vergangähäit. Di modärne Personäwäge sind blau-wiiss worde, we di modärni Loggi BLS Re 465. Zum Dunggelblau isch äs Hellgrüen biigfüegt worde. I dem Dissein erschiined hüt sämtlichi Nahverchehrszüg, dr ehemalig Städteschnällzug und d Re 4/4 II, wu d BLS dr SBB abgchauft het.

Zwüsched Chanderstäg im Bärner Oberland und Goppestei im Wallis gits en Autoverlaad dür de Lötschbergtunnel.

Im Jahr 2013 het d BLS AG ihres 100 Jährigi Jubiläum gfiret.


</doc>
<doc id="15652" url="https://als.wikipedia.org/wiki?curid=15652" title="Lokomotive">
Lokomotive

Loggi isch d'r Sammelbegriff für d' Schinetriibfahrzüg. Uusnahme sind Strassefahrzüüg mit eme Schinefahrgschtell.

Wenn mer vu-n-ere Loggi redt, meint mer vor Allem d' Motorfahrzüüg wu drzue beschtimmt sind, Reise- und Güeterzüüg z' befördere. Det bildet d'r Maschineruum d'r Hauptteil vum Fahrzüg, ergänzt dur ein oder zwii Füehrerständ. Zu de Loggene zellt mer aber au d' Triibwäge. Diä sind ebäfalls Motorisiert und sind drzue beschtimmt, Persone, Gepäck, Poschtsache und nur sälte Güeter z' transportiere. Triibwäge werdäd aber au als Diänschtfahrzüüg für de Unterhalt vu de Bahnkörper verwändet. Für Manöver uf Industriegleis oder uf de Bahnhöf brucht mer Rangschierloggene und Schinätraggtore, wubii mer di zwii Begriff nüd gnau chan abgränze.

D' Dampfloggene sind ä wiiterentwigglig vu d'r Dampfmaschinä wu d'r James Watt erfunde het. D' Cholä isch d'r äinzig Triibstoff gsii, wu mer dazmaal gchännt het. D' Dampfloggene gliiched de Dampftraggtore, wu mer siinerziit i 'dr Landwirtschaft bruucht het. Verschideni änglischi Äschiniöre hend Ysebahne konstruiert. Di bedüütendschte sind d'r Ritschert Trevithick und de Schorsch Stivensen gsii. D'r Ritschert Trevithick het d'r Dampfaatriib vu 'me Walzwärch zwäckentfremdet und drmit di allererschti Dampfloggi konstruiert. Z' erscht het si au möge äinigi Zugwäge ziä - d'r allererscht Güeterzug - doch nach churzer Ziit het das Syschtem d'r Geischt uufggii. D' Maschine isch wider i's Walzwärch chuu. Erscht d'r Schorsch Stivensen het mit siner Bahn Erfolg gchaa und ä amtlichi Konzessiuu überchuu. Er het müese d' Spurbreiti vu de britische Poschtkutsche übernii - das sind 1435 Millimeter gsii. S' isch di erfolgriichscht Gleisbreiti, so dass mer vu d'r Normalspur redt. D'r Schorsch Stivensen isch au d'r erschti Loggifabrikant vu d'r Wält gsii und het au s' europäische Feschtland belifered.

Mit em Uufchuu vu de Diselmotore und d'r Eleggtrizität hend au d' Bahne ihri Aatriebsart gwächslet. Vill Ysebahnlinie sind eleggtrifiziert wordä, und d' Aaforderigä a d' Loggene sind gschtige. So hend d' Bahne aagfange, im Pflichtäheft vorschriibe, wie schwär ass ä Loggi mues sii, damit si möglichscht jedär Wätterlag cha standhalte.

Mit Rangschierloggene und Triibwäge wu vill liächter sind, chamer mangelhafti Gleisaalaage und au schwächeri Brugge befare. Will d'r Disel- und d'r eleggtrisch Aatrieb vill weniger uufwändig isch - ä Dampfloggi mues mer ä Stund lang vorhäize - rendiert dä Dampfbetrieb hüt nüm. Er isch aber uf beschtimmte Streggene, zum Bischpil bi Museumsysebahne, nuch ä Turischtenattrakziuu. Wu's uf d'r Brienzer Rothorn-Bahn hend wellä vum Dampfbetrieb ganz uf Diselbetriib umschtellä, sind d' Fahrgaschtzahle zrugggange.

Us obe beschribnem Grund fahred drumm hützutags uf em ganze Schinenetz Disel- oder Eleggtrologgene.


E bedütendi Fabrigg, wo Loggene baut hät, isch d Firma Sulzer z Winterthur gsi. Hützutags lifered d Stadler Rail us em Thurgi Loggene und Zugskomposizione a Bahngsellschafte i verschidnige Länder.


</doc>
<doc id="15654" url="https://als.wikipedia.org/wiki?curid=15654" title="Münchenstein">
Münchenstein

Münchästäi isch ä grosses Dorf im Tal vu d'r Birs im Kantuu Baselland. Ä eerschti schriftlichi Nännig git's us em Jahr 1196. D' Gmäind zellt hüt knapp 12000 Iiwonner und liit uf 're Hööchi vu durchschnittlich 297 m.ü.M. im Bezirgg Arläshäim. Si isch uuftäilt id' Ortstäil Nüümünchäschtäi, Münchäschtäi und Brügligä und gränzt im Nordä diräggt ad' Stadt Basel.

Früecher het Münchäschtäi ä bedüütendi Gschäftsschtell vu de Brown Boveri gchaa. Det sind namhafti Loggene für d' SBB und ander Bahne mitfabriziert wordä. Nuch hüt häisst ä Tramhaltschtell „Brown Boveri“. Näbedranne isch d' Eleggtra Baselland. Münchäschtäi hät ä äigene Bahnhof a d'r Liniä Basel-Dölemont, und äs wird vu d'r lengschtä Tramliniä vu Europa bedient. Das isch d' Liniä Zäche wu vu Dornach über Basel uf Rodersdorf füehrt. Au d' Liniä 11 zwüschä Aesch und d'r Gränze zu Sää Lui füehrt det dure. Beed gchöred zum Liniänetz vu d'r BVB, gchöred aber d'r BLT.



</doc>
<doc id="15655" url="https://als.wikipedia.org/wiki?curid=15655" title="Walkringen">
Walkringen

Wauggringe (amtlech "Walkringen") isch e politischi Gmeind im Verwautigschreis Bärn-Mittuland im Kantuu Bärn, Schwyz.

Wauggringe ligt im oberen Bigetau uf ere Hööchi vo 708 m ü.M. ungfähr drizäh Kilometer öschtlich vu Bärn. D Gmeind umfasst d Dörfer Wauggringe, Bigetau u Wikartswiu u d Wiiler Schwendi u Wydimatt. Dr Landschaftstyp isch s schwiizerische Mittuland mit eim Wauggringer Moos. Deet fliest dr Biglebach düre. Im Mittelalter isch deet noch e See gsii. S Gmeindgebiet umfasst 17,2 Quadratkilometer und het Aatäil am Aaretal und am Ämmital. D Gmeindsflächi bsteit us 56,5 % langwirtschaftlecher Flächi, 36,6 % Waud, 6,3 % Sidligsflächi u 0,5 % süschtigi Flächi. D Nachburgmeinde si Hasli, Lützeflüe, Landiswiu, Arni (BE), Bigle, Worb u Vechige.

Wauggringe isch zum erschte Mal gnennt worde im Jahr 1220 aus "Walcheringin", Wikartswiu 1217 aus "Wikarsuylarer". Bis zum 31. Dezämber 2009 het d Gmeind zum Bezirk Chonufinge ghört.

Quäuue: Bundesamt für Statistik 2005

Dr Uusländeraateil isch 2010 bi 4 % gläge.

82,8 % vo de Ywohner si evangelisch-reformiert, 5,6 % si römisch-katholisch (Stang 2000).

Bi de Nationauraatswahle 2011 het s das Ergebnis ggää: BDP 16,8 %, CVP 0,9 %, EVP 2,6 %, FDP 3,5 %. GLP 3,7 %, GP 8,3 %, SP 13,4 %, SVP 45,5 %, Suschtigi 5,3 %.

Gmeindspresidäntin vo Wauggringe isch d Christine Hofer-Ryser (Stang 2013).

D Arbetslosigkeit isch im Jahr 2011 bi 1,0 % gläge.

Bir Vouchszeuuig 2000 hei vo de 1956 Ywohner 97,1 % Dütsch aus Houptsprach aaggää, 0,3 % Französisch u 0,3 % Italienisch.

Dr Dialäkt vo Wauggringe ghört zum Hochalemannisch.




</doc>
<doc id="15656" url="https://als.wikipedia.org/wiki?curid=15656" title="Wohlensee">
Wohlensee

De Wohläsee isch ä Stausee im Kantuu Bärn. Im 1917ni het di bärnisch Kantuunsregierig d' Konzessiuu für s' Chraftwärch ertäilt. Im Nüünzächehundertzwänzg isch d' Gwichtsstaumuure fertiggschtellt gsii und di Bärnische Chraftwärch hend aagfange Strom z' produziäre. Zu dem Zwäck hend's s' Wasser vu d'r Aare uufgschtaut, und s' isch ä lange, 365 Heggtaare grosse See entstande.

Im 1931gi isch d' Liiche vum Dällebach Kari im Wohläsee gfunde wordä.


</doc>
<doc id="15657" url="https://als.wikipedia.org/wiki?curid=15657" title="Bernische Kraftwerke">
Bernische Kraftwerke

Di Bärnische Chraftwärch (BKW) sind d' Chraftwärchgsellschaft und dr Energievertäiler für ä Kanton Bärn und umliggendi Regione. 

Im Jahr 1898 isch d' Akziägsellschaft Eleggtrizitätswerch Hagnegg ggründet wordä. Sit em 1909 träit s' Unternähme si hüttig Name und hed 1995 bes 2012 under em abstraggte Name BKW FMB AG fungiert. Settem 2013 esch si as Holding organisiert onderem Name BKW Gruppe, resp. BKW Energie AG. Sini bedüütendschte Chraftwärch sind s' Chärnchraftwärch Müliberg (werd nor no bes 2019 produziere) und d' Chraftwärch Oberhasli. Si het äigeni Läitige mit ere Spannigsebeni vo 380 Kilovolt und isch so am Höchschtspannigsnetz vo dr Schwiiz betäiliget. Mehrheitsakzionäär isch dr Kanton Bärn, gfolgt vom dütsche Energikonzärn E.ON. Wiiteri Akziä sind öffentlich. D'Metarbeiter chönnd vo Aktieagebot profitiere, bi de höchere Äbene eschs Teil vom Lohn.


</doc>
<doc id="15667" url="https://als.wikipedia.org/wiki?curid=15667" title="Baar ZG">
Baar ZG

Baar isch e politischi Gmeind im Kanton Zug.

Baar liit nördlich vo de Stadt Zug uf 430 Meter über Meer. Um de Ort ume flüüsst d Lorze, wo us em Ägerisee usechunnt und in Zugersee ineflüüsst. Im Norde vo de Gmeind liit d Baarburg, der Huusberg vo Baar.

Nebet em Zentrum Baar git’s im Gmeindgebiet no drei Dörfer, nämlich "Allewinde, Blickesdorf" und "Inwil", und denn no de Wiiler "Deinike" und dezue chömet no es paar Einzelhöf.

S Dorf "Allewinde" (705 meter über Meer) liit südöstlich vo Baar am Zugerberg und isch Wohnort vo öppe 1'250 Mensche. 

S Dorf "Blickesdorf" (441 Meter über Meer) liit nordwestlich vo Baar, uf de andere Siite vo de Lorze. Z Blickesdorf isch de Zürcher Heerfüerer und Bürgermeister Hans Waldmann (1435–89) uf d Welt choo. S Hans-Waldmann-Huus isch im Dorfzentrum.

De Wiiler "Deinike" bestaat us enere Gruppe vo Einzelhöf und liit i de Ebeni nördlich vo Baar und am westlich glegene Abhang bis zum Hof Deibüel ufe.

S Dorf "Inwil" (443 Meter über Meer) liit südöstlich vo Baar am Fuess vom Zugerberg, i de Nöchi vo de Stadt Zug.

D Streusidlig "Neuägeri" ghört zum grööste Teil zu de Gmeind Unterägeri, en chline Ateil isch aber uf em Bode vo de Gmeind Baar und de südöstlich Zipfel verteilt sich no uf d Gmeinde Menzige und Zug. De Wiler liit a de Hauptstraass Unterägeri–Zug, wo i dem Abschnitt parallel zur Lorze verlauft und bildet en lokale Verkehrsknotepunkt.

De Wiler Sihlbrugg isch hüt en bedütende regionale Vercheerschnotepunkt. D Oortschaft der Sihlbruggstrooss noo verteilt sich uf die vier Gmeinde Baar, Neuheim, Huusen am Albis und Hirzel. Der Hauptteil vom Oort sälber, wo ganz vo Gwäärbhüüser prägt isch, liit uf Baarerbode, nordöstlich vo Baar und em Hof Walterswil, enet de Wasserscheidi zwüschet em Sihltal und em Lorzetal. D Wasserscheidi isch am Stroossechreisel bim McDonald’s uf dr Höchi vo 541 Meter über Meer. De Bahnhof Sihlbrugg, bereits uf Horgner Bode, liit e paar Kilometer nördlich a de SBB-Strecki vo Thalwiil uff Zug zwüsched em Albis und em Zimmerbergtunäll, und doo isch d Endstation vo de Sihltalbahn, wo über Adliswil uff Züri faart.

De Hof "Walterswil" (513 Meter über Meer) liit uf em Baarerbode, nordöstlich vo Baar und am nördliche Fuess vo de Baarburg. De Hof isch im Jahr 1629 vom Chloster Wettige gchauft worde und zu emene regionale wichtige Bad usbout worde. Es het über 200 Jaar bistande und isch zuglich au en Mariewallfaartsort gsi.

D Wälder vo de Gmeind Baar sind Mischwälder, die bekanntiste sind bi der Baarburg nordöstlich vom Stadtzentrum und bi der Wildeburg im Südoste bim Dorf Allewinde. En seer en grosse Wald isch im Lorzetobel, em Bach noo. Witeri Wälder sind d Ruggere, de Hintersattel, s Chugelrüti, Hegi, de Deiniker Wald, de Schönbüelwald und de Steihuusenerwald, wo zum Teil zu Baar ghört. Wiiters gits zaalriichi chlineri Wäldli, wie d Bachtale.

D Fauna vo de Gmeind Baar isch äänlich wie die vom übrige Kanton Zug. Si basst zu der Laag i der Gägend zwüschem Mittelland und de voralpe.

D Bevölkerig isch sit anne 1743 um über s Zeefache gwachse. Aktuell sind s scho fasch 25'000 Ywooner (Stand 2019).

De Uusländeraatäil isch 2015 bi 28,9 Prozänt gläge.

Bi de Volchszellig 2000 hend vo dr 19407 Iiwoner 83,1 Prozänt Tüütsch als Hauptspraach aagää, eis Prozänt Franzöösisch, öppe vier Prozänt Italiänisch und öppe zwölf Prozänt anderi Spraache.

De Tieläkt vo Baar liit im Übergangsberiich vom Hoochalemannisch zum Hööchschtalemannisch.

61,6 Prozänt vo de Iiwoner sind im Jaar 2000 römisch-katholisch gsii, 15,9 Prozänt evangelisch-reformiert.

Uff der "Baarburg" isch im erschte Joortuusig vor Chrischtus e Sidlig vo de Kelte gsii.

Im drizääte Joorhundert isch d Wildeburg bout worde.

Anne 1526 und 1531 sind die beede Chappelerchrieg gsi, wo sech d Innerschwiizer Eidgnossen und d Züürcher a der nördliche Gränze vo Baar gägenübergstande sind. Oben am Baarer Rütelihoof stoot uf der Hööchi as Tänkmool as Joor 1526, wo’s Träffe fridlech uusgangen isch, der "Milchsuppeschtei". Im Joor 1531 isch dänn aber i dere Gägend bim zwöite Chrieg die bluetigi Schlacht bi Chappel gsii.

Baar isch die erst Gmeind vom Kanton gsi, wo es eigenigs Sigel agnoo het. Me gseht s uf emene Aktestück vom 19. November 1738, wo im Kantonsarchiv isch und zeigt s Kantonsschild mit de Majuskel «B».

Spöter isch den es grössers Sigel mit em gliche Wappe erschine; de Stempel isch hüt no vorhande und isch im Bsitz vo de Bürgergmeind. S hütige Wappe isch neuer und isch vom Eugen Hotz gstaltet worde. D Bürgergmeindsversammlig vom 9. August 1942 het d Neuschöpfig agnoo. D Gmeindsversammlig vom 17. Mai 1942 het de Gmeindrat verpflichtet, das vo de Bürgergmeind iigfüerti Wappe z übernee.

S Wappe vo "Baar" isch i zwoo Hälftene teilt; di linggi Hälfit zaigt en schwarze Turm uf eme geele Grund und isch s alti Wappe vo de Herre vo Baar, di recht Hälfti isch e wiisses Chrüüz uf eme blaue Grund und stellt s Waarzeiche vom Turm vo de Pfarrchille Sankt Martin dar und isch es Patriarchechrüüz oder Lothringerchrüüz. 

Dur d Gmeind Baar goot d Hauptstrass 4 vo Züri uff Zug. D Autobaan A4a fangt bi dere Hauptstraass bi Walterswil aa. Baar het en eigne Autobaanaschluss.

De Bahnhof liit i de Mitti vom Ort Baar a de Iisebahnstrecki vo Thalwiil uff Zug, wo 1897 vo de Schwiizerische Nordostbahn (NOB) als Teil vom Zürcher Gotthardbahn-Zuebringer eröffnet worde isch. D Strecki zwiigt in Thalwiil vo de linksufrige Seebaan ab und chunt uff Baar via Sihlbrugg im Norde dur de eispurig Albistunnel; im Süde füert d Strecki in Baanhof Zug. Die Strecki isch samt em Baanhof 1902 vo de Schwiizerischi Bundesbahn (SBB) uftoo worde. Si wird sit 1990 vo Züg vo de S-Bahn Züri und sit Tezember 2004 au vo de Stadtbahn Zug bedient. Zemme mit de Betriibsufnaam vo de Stadtbahn Zug sind i de Gmeind Baar no die beide neue Haltestelle Baar Neufeld und Baar Lindepark iigrichtet worde. Im Jaar 2007 isch de alt Baanhof dur en modernere ersetzt worde.

De regionali Busverchehr wird sit 1951 vo de Zugerland Vercheersbetriib betribe. D Vorgängergsellschaft, di Elektrischi Strassebaane im Kanton Zug (ESZ) hent zwüschet 1913 und 1953 en Überland-Tramstrecki betriibe, wo Baar au bedient het.




</doc>
<doc id="15676" url="https://als.wikipedia.org/wiki?curid=15676" title="Baar">
Baar

Baar isch e geografischi Bizaichnig vo merere Orte und Landschafte:

Baar isch au en Familiname:


</doc>
<doc id="15677" url="https://als.wikipedia.org/wiki?curid=15677" title="Hochdeutsche Lautverschiebung">
Hochdeutsche Lautverschiebung

Mit Hochtütschi Lutverschiebig oder Zwaiti Lutverschiebig bizaichnet mer i de Sproochwüsseschaft, d Verändrige im Konsonantesystem, wo zum Althochtütsche gfüert hend. Die wichtigste Ändrige sind Affrizierig vo p, t, k zu pf, ts, kch wo em Tütsche en typische Charakter gee het, well Affrikate (usser ts und tsch) selte vorchömed.

Di hochtütschi Lutverschiebig isch vom Alperuum uusgange und isch im Alemannische und Bayrische em stärchste duregfüert worde. S Altalemannische het /p/ und /k/ am wiitiste verschobe, wo im Aalut /f-/ (pflegan, flegan) und /ch-/ (chind) ergee hend. Allerdings het sich d Extremverschiebig zu /f-/ nöd chöne halte, aber d Extremverschiebig zu /ch-/ isch hüt e Merkmool (k/ch-Lini) vom Hooch- und Höchstalemannische. Degege sind im Altbayrische /b/ und /g/ konsequent zu /p/ und /k/ verschobe worde, im Gegesatz zum Altalemannische, wo voralem intervokalisch /b/ und /g/ (keban, regan) erhalte het.

D Lutverschiebig het au s Langobardische südlich vode Alpe und im Norde s Fränkische erfasst, wobi jede fränkische Dialekt verschide starch tailgnoo het. Nöd bitroffe sind s Niderfränkische und s Altsächsische. D Grenze zwüschet de Dialekt mit Lutverschiebig und dene oni nennt mer "Benrather Lini". Si verlauft vo Aache öber Benrath (Düsseldorf) uf Berlin und Frankfurt a de Oder.

Wenn die zwait Lutverschiebig agfange het, isch umstritte. Do de Name vom Hunnekönig "Attila" († 453) im Althochtütsche "Etcilo" glutet het, taar mer aane, as d Verschiebig nöd vorem 5. Joorhundert agfange het. De alemannischi Herzog "Butilin" (†554) werd i de zitgnössische Literatur imer "Butilin" (= *Butilîn) gnennt, spööter aber au "Buccelinus" (= *Butzilîn). 

E wiiters Zügnis isch d Vita vom Hailige Columban, wo im 7. Joorhundert no "Vodanus" (ahd. Wuotan) schribt. D Ruuneinschrife dütet druf hii, ass im 7. Joorhundert d Verschiebig in Gang cho isch.

Latinischi Leenwörter zaiget maist Lutverschiebig (Pfund, Ziegel, Chilche), aber anderi Wörter nöd (Paradiis, Satan).

Die germanische stimmlose Plosive /p, t, k/ hend je noch Stellig en andere Lut gee. Im Aalut (Wortafang) /c-/ und nocheme Sonorlut (m, n, l, r) /Lc/ sinds zunere Affrikate verschobe worde, aber d Geminate /cc/ zu lange Affrikate. Zwüschet zwee Vokaal /VcV/ sind si zunere Doppelspirans und im Uuslut /-Vc/ zunere aifache Spirans worde. S Verschiebigsprodukt isch nöd identisch mit ererbtem /f, s, h ~ ch/. 

D Lutgruppe sp, sk, st, ft, ht, tr werdet nöd verschobe: ahd. spil, sterno, skînan, luft, lioht, triuwi; alem. Schpiil, Schtern, schiine, Luft, Liecht, Troiji. 










</doc>
<doc id="15678" url="https://als.wikipedia.org/wiki?curid=15678" title="SBB Re 4/4 III">
SBB Re 4/4 III

D' Re 4/4 III isch ä Gotthardloggi vu d'r SBB. Si isch d' Gebirgsvariante vu d'r SBB Re 4/4 II.

Nachdem d' Re 4/4 II sich als grosse Erfolg erwise het, het d' Südostbahn ä ähnlichi Loggi bi d'r SLM, de Brown Boveri, d'r Maschinäfabrigg Örlikä und d'r Société anonyme des Ateliers de Sécheron bschtellt. Diä isch i de Jahr 1966 und 1967 buut wordä und het d' Nummärä 41 überchuu. Si isch dänggt gsii, zum d' Steilrampe vu d'r Südostbahn z' bewältige. 

De gliich Typ, wu üsserlich identisch mit d'r Re 4/4 II ischt, het au s' Inträsse vu d'r SBB gweggt. Si händ ä chlini Serie vu nünzäche Stugg bschtellt und all em Depo vu Erschtfäld zuetäilt. Drii drvuu sind im 1983 a d' Südostbahn verchauft wordä. Alli viär sind vorwiägend vor em „Gipfeli-Express“ wu zwüsche Züri und Äisidlä gfare-n-ischt iigsetzt wordä. Speeter het mer si au für ä Voralpenexpress bruucht. Dur ä Tuusch gäge di vier SBB Re 4/4 IV-Loggene sind d' Re 4/4 III vu d'r Südostbahn a d' SBB übergange.

Si sind 80 Tonnä schwär und chänd mit 125 Stundekilometer fare.

Re 4/4 III-Loggene sind au vu d'r Ämmital-Burgdorf-Thun-Bahn, d'r Solothurn-Muttie-Bahn und de Veräinigte Huttwil-Bahne für ä Güeterverchehr gchauft wordä. Dur widerholti Umstruggturierige gchöred diä hüt d'r "Crossrail". Das isch ä Bahngsellschaft, wu Güeterzüg under sich het.


</doc>
<doc id="15686" url="https://als.wikipedia.org/wiki?curid=15686" title="Bissula">
Bissula

D Bissula isch en Alamanni gsii, wo im Joor 368 as jungi Frau vo de Römer as Chriegsbüüti wegschleppt worden isch. Si isch em römische Dichter Decimus Magnus Ausonius (≈310-394) zuetailt worde. Doch het sich e tüüfi Liebschaft entwicklet und er het si drum fraigsproche und s Gedicht "De Bissula" ("Vo de Bissula") uf si dichtet. Die Gedicht het er a sim Fründ Paulus gschickt:

"Uuszüüg vom Gidicht:"



</doc>
<doc id="15687" url="https://als.wikipedia.org/wiki?curid=15687" title="Sueben (Galizien)">
Sueben (Galizien)

Im Joor 411 hend Suebe (lat. Sueui) in Gallizie (lat. Gallæcia) e germanisches Königriich gründet, wo 585 vode Westgote eroberet worden isch. D Gschicht vo dem Königriich isch hoptsächlich vom Bischof Hydatius (bis 468) und vom Isidor vo Sevilla öberliferet.

Im Joor 409 sind Wandale, Alane und Suebe i die Iberischi Halbinsle iidrunge und hend s Land verheert. Anne 411 hend die Stämm d Halbinsle under sich uuftailt, wobi d Suebe de nordöstlich Egge vo Gallizie öberchoo hend, de gröösser Tail vo dere Landschaft isch aber ade Wandale zuegfale. Die Stämm sind underem Alanekönig Addax gstande. Wo de im Joor 418 im Chrieg gfalen isch, het de Wandalekönig Gundericus d Herrschaft öbernoo. De hett de suebischi König Ermiricus i de Berge igschlosse. Well aber d Römer d Wandale bidrängt hend, hend si sich müese zruggzüche und sind vode Suebe us Gallizie vertribe worde. Wo im Mai 429 d Wandale uf Afrika öbere sind, het de König Gaisericus erfaare, dass de Sueb Ermigarius i Lusitanie (Portugal) igfalen isch. De Gaisericus isch zrugg uf Spanie und isch a de Suebe bi Emerita (Mérida) entgegetrete und het si besigt. Debi isch de Ermigarius im Fluss vertrunke.

De erst König isch de Ermiricus gsii. Er het immer wider d Lüt ide Städt bidrängt. Schliessli het s de Bischof Hydatius gschafft, en Fride z schlüüsse und im Joor 438 het der römischi Comes Censorius en Fridesvertrag zwüschet de Suebe und de Iihaimische bisiglet. Well de Ermiricus jetz aber chrank worden isch, het er sin Soo Rechila as sin Nochfolger iigsezt. De het 439 d Stadt Emerita (Mérida) eroberet und nochem Tod vo sim Vatter im Joor 441 het er au d Stadt Hispalis (Sevilla) chöne erobere. Im Joor 446 hend sich d Römer und d Westgote, wo dozmol im südliche Gallie gsidlet hend, gege d Suebe verbündet, sind aber besigt worde. De Rechila isch im Augste 448 as en Haid gstorbe und uf de Thron isch sin katholische Soo Rechiarius choo. Er het d Tochter vom Westgotekönig Theoderid I. ghüroote und isch, wie sin Vatter au, en erfolgriiche Eroberer gsii. Im Joor 453 het er mit de Römer en Fridesvertrag gschlosse, de Vertrag isch Endi 454 ernoieret worde. Doch nochdem d Wandale im Joor 455 Rom plünderet hend, hend au d Suebe wider afange usserhalb vo irem Gibiet plündere und noiji Underhändler vode Römer und Westgote hends hai gschickt. Drum hend d Römer em westgotische König Theoderid d Erlaubnis ggee, as er mit sim Heer uf Spanie taar. Am 5. Oktober 456 isches zunere Schlacht cho und d Suebe sind besigt worde. Am 28. Oktober hend d Westgote Bracara (Braga), d Hoptstadt vo Gallizie iignoo und de Rechiarius isch gfangegnoo worde und im Dezember 456 exekutiert worde. 

D Westgote hend de Aiolfus, en Warn as Präfekt öber d Suebe iigsetzt. De het sich aber erhobe und as König vo Gallizie uusgruefe. D Suebe aber, wo im üsserste Egge vo Gallizie gwont hend, hend de Maldras, de Soo vom Massilia, as König gwäält und en andere Tail vode Suebe hend de Framtan zum König erhobe. An Ostere 457 het de Theoderid umbedingt zrugg uf Gallie müese und di zruggblibne Westgote hend afange umeplündere. Im Juni hends de Aiolfus festgnoo und em de Chopf abghaue. De Framtan isch im Früelig 458 gstorbe. I dene Joor isch die ganzi Halbinsle plünderet worde. Nöd nu d Suebe underem Maldras und em Rechimundus hend wild umeplünderet, au Westgote, Wandale und Heruler sind umezoge. De Maldras het sind Brüeder umbrocht, isch denn aber selber im Februar 460 vo sinene Lüt ermordet worde. Jetz hend sich de Frumarius und de Rechimundus um d Königswürdi gstritte. De erst het de Bischof Hydatius gfange gnoo. Im Joor 461 isches zude erste Friidesverhandlige mit de Westgote choo und de Hydatius isch fraigloo worde. Nochdem de Frumarius im Joor 464 gstorben isch, isch de Remismundus de alainig König vo de Suebe worde und de Fride isch wider hergstellt gsi. De Remismundus het ainersits mit de Westgote, de Römer und de Wandale verhandlet, andersits aber au Plündrige zueloo und sis Riich ussgwiitet und 468 het er Ulixipona (Lisabonn) iignoo. Er het e Westgotin ghüürote und de arianischi Glaube agnoo. Zudem het er em griechische Missionar Aiax erlaubt, de arianischi Glaube z predige.

Well d Chronik vom Bischof Hydatius im Joor 468 abbrecht, isch nöd bikannt, wa die nöchste Joorzent passiert isch. 

En Inschrift vom Joor 485 us Braga, de suebische Hoptstadst, nent en König Veremundus. 

De Gregor vo Tour brichtet vom gallizische König Chararicus, wo Arianer gsii isch. Wo sin Soo Lepra öbercho het, het er e Chile för de St. Martin baue loo und Reliquie us Tours hole loo. Wo denn sin Soo gsund worden isch, isch er Katholik worde. Doch wüssemer nöd, wenn de Chararicus glebt het.

De katholischi König Ariamirus het 561, i sim dritte Regierigsjoor, s ersti Konzl vo Braga iberueffe.

De katholischi König Theodimirus het im Joor 569 s Konzil vo Lucus iberueffe und isch im Joor drufabe gstorbe.

De Noofolger vom Theodimirus isch de Miro gsii. Well gsait werd, ass sin Vatter d St. Martin-Chile baut het, nint mer aa, ass er de Soo vom Chararicus gsii isch. I sim zwaite Regierigsjoor isch 2. Konzil vo Braga iberuefe worde. Im Afang het er no mitem westgotische König Leuvigild en Fride gschlosse, aber ab 576 isches zerschtmol zu Chriegshandlige cho. Er het denn em westgotische Prinz Ermenegild gholfe, wo de afange het gege de Leuvigild intrigiere. Doch de Leuvigild het gwune und de Miro het müese en Troieaid schwöre, isch aber bald im Joor 583 gstorbe. Denn isch sin Soo Eboricus König worde. De het de Fridesvertrag mitem Leuvigild ernoieret. Aber scho e Joor druf, isch er vo sim Schwooger Audeca enthornt worde und as Mönch is Chloster gschickt worde. De Audeca het denn d Sisegutia, d Muetter vo sinere Frau und vom Eboricus, ghüürote, um sini Herrschaft erbrechtlich zsichere. Aber er isch glii drufabe im Joor 585 vom Leuvigild enthront worde und zum Priester gmacht worde. Jetz het sich aber de Malaricus mit e paar Uufständische erhobe, aber au de isch bald gfangegnoo worde und em Leuvigild usgliferet worde. So isch s suebische Riich ändgültig Teil vom westgotische worde.

"Zaale i Chlammere gend nu die früesti bzw. spötisti Erwääänig aa und e Chrüzli git s Datum vom Tod aa."


</doc>
<doc id="15688" url="https://als.wikipedia.org/wiki?curid=15688" title="Agilo">
Agilo

De Agilo (lat. "Agilo"; ; alem. *"Agilo" ) isch en alemannische Chrieger gsii, wo im römische Heer dient het. Er het e Tochter vom Araxius, emene Fründ vom Julian, ghüroote.

De Agilo isch im Joor 354 as "tribunus stabuli" im Dienst vom römische Kaiser Constantius II. gstande, isch aber verdöchtigt worde, as er zäme mitem Latinus und em Scudilo de alemannischi König Vadomari voremene römische Öberfall gwarnt hebi. Trotzdem isch er im Joor 360 vom Kaiser Constantius zum "magister peditum præsentalis" biförderet wore und het denn drufabe am Tigris gege d Perser kämpft. Obwol er de Constantius gege de Julian unterstützt het, isch er nochem Siig vom Julian zume Mitgliid vode Untersuechigskomission vo Chalkedon gwält worde, wo sich gege d Günstling vom Constantius grichtet het. Im Joor 365 ischer zäme mitem Gomoari underem Usurpator Procopius "magister militum" gsii, isch denn aber 366 zum rechtmässige Kaiser Valens öbertrete und het dem zum Siig vo Nakoleia biitrait. 



</doc>
<doc id="15689" url="https://als.wikipedia.org/wiki?curid=15689" title="Gomoari">
Gomoari

De Gomoari (lat. "Gomoarius", "Gumoarius"; ; alem. *"Gomohari" "Maa-Chrieger") isch en alemannische Chrieger gsii, wo im römische Heer dient het. 

Er isch im Joor 350 underem römische Usurpator Vetranio "tribunus notariorum scutariorum" gsii, hett de aber schlussendli verroote. Er isch denn 359 vom Kaiser Constantius II. zum "magister armorum" erhobe worde, aber de Julian hetten im Früelig 361 abgsetzt. Im Joor 365 ischer zäme mitem Agilo "magister militum" underem Usurpator Procopius gsii, isch denn zum rechtmässige Kaiser Valens öbertrete und het dem zum Siig vo Nakoleia biitrait. 



</doc>
<doc id="15690" url="https://als.wikipedia.org/wiki?curid=15690" title="Bitherid">
Bitherid

De Bitherid (lat. "Bitheridus"; alem. *"Witharîd" ?) isch en Först (primas) vode Bukinobante gsii. Er isch im Joor 372 vom römische Kaiser Valentinian I., zsämme mit emenä andere Först, em Hortar, wo schböter as Verräter higrichtet worde isch, as Truppefüerer igsetzt wore.

Ammianus Marcellinus 29,4,7.


</doc>
<doc id="15691" url="https://als.wikipedia.org/wiki?curid=15691" title="Fraomar">
Fraomar

De Fraomari (lat. "Fraomarius"; alem. "*Frawomâri" ) isch im Joor 372 vom römische Kaiser Valentinian I. zum König (rex) vode Bukinobante bstellt worde, astell vom Makrian. Nochdem aber de Gau vode Bukinobante verwüestet worden isch, het en de Kaiser uf Britannie gschickt und as Tribun vomene alemannische Trupp igsetzt. 

Ammianus Marcellinus 29,4,7.


</doc>
<doc id="15692" url="https://als.wikipedia.org/wiki?curid=15692" title="Latinus (Alamanne)">
Latinus (Alamanne)

De Latinus isch en alemannische Chrieger gsii, wo im Joor 354 as "comes domesticorum" im römische Heer vom Kaiser Constantius II. dient het. Er isch verdöchtig worde, as er zäme mitem Agilo und em Scudilo de alemannischi König Vadomari voremene römische Öberfall gwarnt hebi.

Uffällig isch, as en Alemann de römischi Name "Latinus" ("Latiiner, Römer") trait het. Aber au de Neff vom Cheruskerförst Arminius (16 v.Chr. - 21 n.Chr.) het "Italicus" ("Italiener") ghaisse. Römischi Näme hend au d Alemanekönig "Macrianus", "Ursicinus" und "Serapio" ghaa, wäred de name vom König "Urius" möglicherwiis Gallisch gsii isch.

Ammianus Marcellinus 14,10,8


</doc>
<doc id="15693" url="https://als.wikipedia.org/wiki?curid=15693" title="Scudilo">
Scudilo

De Scudilo (lat. "Scudilo"; ; alem. *"Skudilo" "Chliine Schütz") isch en alemannische Chrieger gsii, wo im Joor 354 as "rector scutariorum" im römische Heer vom Kaiser Constantius II. dient het und recht hööch agsee gsi isch. Er isch verdöchtig worde, as er zäme mitem Agilo und em Latinus de alemannischi König Vadomari voremene römische Öberfall gwarnt hebi.

Ane 354 isch de Chaiser Constantius II. miteme Heer vo Mailand uss an Rhii zoge und het wöle bi Augusta Raurica de Fluss öberschritte. Doch d Alemane hend chöne verhindere, as d Römer e Brugg baut hend. Drufabe hend ortschundigi Füerer a de Römer e Furt zaigt, aber au do isches a de Römer nöd glunge öber d Rhii is Piet vom Vadomari und sim Brüeder Gundomad zfale. D Alemane hend drufabe, ageblich wel Priester oder Vorzaiche vonere Schlacht abgroote hebid, mit de Römer e Fridesvertraag uusghandlet.

Noch moderne Historiker chönnt de Verdoocht eener useme gwüsse Misstraue gegenöber de germanische Bifelshaber entstande sii, villmee saiet die as Underhändler zu zu Alemane gschickt wore, um e Fride z mache, wa denn au gschee isch.



</doc>
<doc id="15694" url="https://als.wikipedia.org/wiki?curid=15694" title="Bukinobanten">
Bukinobanten

D Bukinobante (lat. "Bucinobantes") sind en germanische Stamm gsii, wo tailwiis zu de Alemane grechnet worde sind. Si hend nördlich am Rhii, zwüschet em Lahn und em Main gwont.

Im Joor 370 isch de Makrian König öber d Bukinobante gsii. Um en z vernichte, het de römischi Kaiser Valentinian I. mit de Burgunder, wo im Maintal gsesse sind, e Bündnis abgmacht. De Kaiser isch denn 372 is Gebiet vom Makrian igfale, well aber d Burgunder nöd uftaucht sind, het er sich wider zruggzoge. Öber d Bukinobante het er denn de Fraomari igsetzt. Well aber glii drufabe s Gebiet verwüestet worden isch, het er de Fraomari uf Britannie gschickt und de Makrian het sini Macht wider chöne ufrichte.

Im Joor 372 het de Valentinian au zwee Förste vode Bukinobante as Truppefüerer igsetzt, de Bitherid und de Hortari. 

De erst Tail vom Name isch woll s germanischi Wort för Bueche (altnord. bókr, ahd. buocha). Im Althochtütsche het de Spessart de Name "Buochunna" trait. De zwait Tail isch en alts Wort för "Gau" (altsächs. bant; ahd. banz) und chunt vor im Völkername Tubantes ("die wo zwee Gaue biwonet") und i de hütige Landschaftsnäme Brabant und Teisterbant.



</doc>
<doc id="15695" url="https://als.wikipedia.org/wiki?curid=15695" title="Helico">
Helico

De Helico isch en helvetische Handwerker gsii, wo uf Rom choo isch. Woner wider zrugg i d Haimet isch, het er e tröchniti Fiige, Truube und Olivenöl und au Wii mitbrocht. D Gallier, wo die Leckeraie bis anhin nöd kennt hend, hend wege dem bischlosse, öber d Alpe z züche und so die Gallische Chrieg usglöst.

Es isch aznee, dass die Gschicht, wo de Plinuis de Älteri verzellt (Naturalis historia XII,5), kan historische Hindergrund het und zu de Fable z rechne isch. Öb er die erfunde het, oder vomene Gallier erfaare het, isch allerdings unbikannt.


</doc>
<doc id="15696" url="https://als.wikipedia.org/wiki?curid=15696" title="Serapis">
Serapis

De Serapis oder Sarapis (ägypt. "wsjr-ḥp"; ; ) isch en helleno-ägyptische Gott gsii, wo usem altägyptische Kult vom Apis-Stier entstanden isch. Noch dem Gott isch de alemannischi König Serapio binennt.

De Uursprung vo dem Gott lit im altägyptische Stierkult vo Memphis, wo de Totegott Osiris (äg. "wśjrj") mitem hailige Stier Apis (äg. "ḥpj") verbunde woren isch. Me het im "Apieion" z Memphis en schwarze Stier mit wiise Flecke inthronisiert und as hailige Stier ghalte. Isch de gstorbe, het mer en fiirlich bigrabe und witer as Osiris-Apis (äg. "wśjrj-ḥpj") vereert.

Wo de Ptolemäus I. Soter (323-283 v.Chr.), de Begründer vode ptolemäische Dynasti, vom Alexander de Gross d Herrschaft öber d Satrapi Ägypte öbernoo het, het er im Hailigtum z Memphis e Beerdigung vomene Apis-Stier gstiftet. Ufgrund vomene Tromm het er de Kult mit griechische Element vermischt und de Serapis zum Riichsgott erchlärt. So isch de Serapis den au Bestandtail vom ptolemäische Königsaid gsii. De Ptolemäus het z Alexandria en noije Tempel, es Serapeum, gstiftet und de Serapis zum Schutzgott vo Alexanria ernennt. Sini Noofolger hend da Serapeum tüchtig uusbaut.

De Serapis het in Griecheland schnell Ahänger gfunde, so z Athen, z Korinth, z Sparta, uf Rhodos und au au uf de hailige Insle Delos isch er vereert worde. Z Rom isch er im 1. Jh.v.Chr. zerst zäme mit de ägyptische Göttin Isis verert worde. Well Ägypte d Chornchammere för s Römische Riich gsii isch, isch de Serapis denn no zum Schutzgott vode Schiff worde, wo s Getraide öber s Meer transportiert hend. I de römische Kaiserzit isch er zudem no mitem Sunegott glichgsetzt wore.

Wo im Joor 391 n.Chr. s Christetum zude ainzige Staatsreligion vom Römische Riich erchlärt worden isch, hetmer s Serapeum z Alexandria under chirchlicher Ufsicht zerstört. 

De Serapis werd as en bärtige ältere Maa dargstellt, wo uf sim Chruselchopf en Chorb mit Chornähre trait und vomene Stier biglaitet werd oder vom Kerberos, em Hadeshund. De Serapis isch mit de griechische Götter Hades, Dionysos und Asklepios gliichgsetzt worde, wa uf de chthonischi Charakter vom Gott hiiwiist, da haisst er isch nöd nu Chornspender gsii, sondern au Totegott und Hailgott wo Blindi ghailt het, währed d Gliichsetzig mitem Zeus und em Helios sin Herrschercharakter bitonet. Die Verbindig vo Lebe und Tod, Volch und Herrscher, het natürli dezue gfüert, dass de Serapis au zumene Mysteriegott worden isch.



</doc>
<doc id="15697" url="https://als.wikipedia.org/wiki?curid=15697" title="Mallobaudes">
Mallobaudes

De Mallobaudes isch en fränkische König (rex) gsii, wo im 4. Joorhundert im römische Heer dient het. Es isch umstritte, öb d Quele ai Person oder zwoo Persone mitem gliiche Name nenet.

Im Joor 354 hett de Mallobaudes as "tribunus armaturarum" im Römische Heer dient und e Joor spöter het er mitem Malarich zäme de Silvanus vorem Gricht vertaidigt.

Im Joor 378 het en Mallobaudes as "comes domesticorum" s Römische Heer ide Schlacht vo Argentorate (Horwrig) zum Siig öber d Alemane gfüert, wobi de alemannischi König Priarius gfalen isch. Spöter het er de alemannischi König Makrian tötet, wo is Land vode Franke iigfalen isch.



</doc>
<doc id="15704" url="https://als.wikipedia.org/wiki?curid=15704" title="Hermannstadt">
Hermannstadt

Hermannschtadt (rumänisch Sibiu [], ungarisch "Nagyszeben") isch e Stadt i Sibebürge im Zentrum vo Rumänie. Im Johr 2007 isch Hermannschtadt Kulturhauptschtadt vo Europa gsi.

D'Stadt ligt am Zibin (Cibin), eme Näbefluss vom Alt i de Nöchi vo de Südkarpate. Witeri Gwässer i de Stadt sind de Bach Pârâul Sapunului und de Binderteich (rum. Lacul Binder). Südlich vo de Stadt findet me d'Mărginimea Sibiului, e traditionelli Region vo de Vorkarpate. Nördlich, nordweschtlich, nordöschtlich, im Südweschte und öschtlich vo Sibiu isch de ehemalige „Königsbode“ – des historisch vo de Sibebürger Sachse besidelte Gebiet.
S'Stadtgebiet losst sich in folgendi Viertel uffteile:

Oberstadt "(Oraşul de Sus)" und Unterstadt "(Oraşul de Jos)," die zämme d'Altstadt bilde;
Goldtal "(Valea Aurie)," Hipodrom, Vasile Aaron, Konradwiese "(Piaţa Cluj)," Ştrand und Ţiglari.

Usserdem k'höre d'Dörfer Neppendorf "(Turnişor)" und Hammersdorf "(Guşteriţa)" als Vorort mit zu de Stadt.

Aktuell het d'Stadt knapp 150.000 Ihwohner.

Folgendi ethnischi Uffteilung findet sich:

Früener isch Hermannstadt äis vo de Zäntre vo de tüütschspraachige Sibebürger Sachse gsy (bis hüt isch es de Sitz vom lutherische Landesbischof). 1850 sind rund drei Viertel vo allnen Ywoner tüütschspraachig gsy, 1920 na echly über de Helfti. Sit Sibebürge zu Rumäänie ghöört, sind aber vil Rumäänen us em Altrych (em Rumäänien i de Gränze vor 1914) uf Sibebürge glockt woorde zums rumänisiere. D Aazahl vo de Tüütschspraachigen isch aber glych lang stabyl plibe – und isch na 1977 z Hermannstadt bi über 25.000 gläge. Sit doo sind aber vil Sachsen uf Tüütschland abgräist, und wo 1990 d Gränzen uufggange sind, sind fascht all furt. Hüt läbed z Hermannstadt ekäi 2000 me von ene.




</doc>
<doc id="15720" url="https://als.wikipedia.org/wiki?curid=15720" title="Paul Burkhard">
Paul Burkhard

Dr Paul Burkhard (* 21. Dezembr 1911 en Zürich, † 6. Septembr 1977 en Zell em Tösstal bei Winterthur) isch oiner vo de bekanndeschde ond erfolgreichschde Schweizer Kombonischda vom 20. Johrhondert gwäa.

Dr Paul Burkhard kommt am 21. Dezembr 1911 en Zürich uf d Welt. Scho em Kendesaltr merket seine Lehrer, dass dr Bua hochmusikalisch ischt. Deshalb wondret’s au neamert, dass’r noch em Abi Musik studiira will. Er hot au koi Problem, am Konservadorium vo seira Hoimetstadt uffgnomma zo werra. 1932 goht’r ans Berner Stadttheatr, wo-nr zerscht als Korrepetitor ond spätr als Kapellmoischtr schafft. 

1935, dr Paul Burkhard ischt grad emol 24 Johr alt, schreibt’r sei erschts Bühnawerk, d Operedde "Hopsa". Dr Erfolg vo dr Urauffihrong im Ooperehaus Zirich ischt so grauß, dass’r jetzt woiß, zo was’r gebora worra ischt: zom Komboniira ond zom Dirigiira. Dr nächschd grauß Erfolg stellt sich 1939 ei mit dr Schweizer Dialekt-Operedde "Der schwarze Hecht". En deam Stick kommt a Chanson dren vor, wo spätr emol an Welterfolg werra soll, abr zonächscht koi graußa Beachdong fendet: "O mein Papa war eine wunderbare Mann, oh mein Papa, war eine große Kinstler". Em Herbscht 1939 fendet dr Paul Burkhard a Ostellong als Dirigent ond Kombonischt am Zircher Schauspiilhaus, fir des’r dia Operedda "Tic-Tac" (1944) ond "Weh dem, der liebt" (1948) schreibt.

1949 macht dr Schweizer Rundfunk a Ufnahm vom Liad "O mein Papa" mit dr Lys Assia. Des isch dr Durchbruch fir da Paul Burkhard. Des Liad wuud an Riesaerfolg, ond des et bloß en dr Schweiz. S wuud en älle meegliche Sprocha ibrsetzt ond vom-a Haufa Sängerinna en ihre Muedrsprocha gsonga. Dr Paul Burkhard landet an Welthit.

Dr Erik Charell schlägt em Paul Burkhard vor, vom "Schwarza Hecht" a hochdeitscha Fassong rauszobrenga. Er selbr ibrsetzt’s, odr bessr gsait, bearbeitet des Stick, schreibt a baar Sacha om ond fiagt neie Doil dren-nei. Dr Paul Burkhard komboniirt a baar neie Liadr drzua, ond rauskommt dui Musikalischa Komeede "Feuerwerk". Am 16. Mai 1950 ischt d Urauffihrong am Minchner Gärtnerplatz-Theatr. Dr Erfolg ischt so grauß, dass sich an Haufa Theatr richtich om des Stick reißet. En ibr 40 Sprocha soll’s ibrsetzt worda sei.

Em Altr vo 46 Johr ko sich’s dr Paul Burkhard leischda, sei Tädichkeit als Dirigent ond Leitr vom Studio-Orkeschtr vom Radio Berominschtr, wo-nr 1945 ibrnomma hot, ufzogeaba ond vo jetzt o bloß no als freier Kombonischt zo schaffa.

1959 baut’r en Zell bei Zirich a oiges Häusle. Er ischt noh gar et lang Zeller Birgr, do kommet drei Leit vo dera Gmoid uf en zua: dr Pfarrer, a Lehrer ond a Fabrikandafrau. Se moinet, er als berihmtr Kombonischd kennt doch fir d Kendr vo dr Zeller Schual a musikalischs Kribbaschbiil schreiba. Dr Paul Burkhard fendet dui Idee ganz reizvoll ond sait zua. Am Dag vo dr Urauffihrong isch d Kirch grammlet voll. An Haufa Leit miaßet sogar dussa bleiba. Dr Erfolg vo dera "Zäller Wiehnacht" ischt so riisich, dass älle meegliche Kirchagmoinda uff da Paul Burkhard zuakommet ond d Noda ond Uffihrongsreacht vo-nem wellet. S dauret et lang, do wuud des Weihnachsschbiil en älle megliche Sprocha ibrsetzt ond uffgfihrt. 

Spätr entstandet nomol zwoi kirchliche Werk: "D’Zäller Oschtere" ond "D’Zäller Glichnis".

Em Paul Burkhard sei letztschts Werk entstoht 1977. S isch dui Musikalischa Komeede "Regenbogen". Do hot’r beim Komboniira sei ganz Herzbluet hergeba. Leidr ischt’s-em et vorgennt, bei dr Urauffihrong selbr drbei zo sei. Am 6. Septembr 1977 schliaßt’r d Auga fir emmr. Am 30. Novembr 1977 sieht ond heert mr dui Musikalischa Komeede zom erschda Mol en Basl.







</doc>
<doc id="15729" url="https://als.wikipedia.org/wiki?curid=15729" title="George W. Bush">
George W. Bush

George Walker Bush (* 6. Juli 1946 z New Haven, Connecticut) isch vo 2001 bis 2009 dr 43. Präsident vu de Vereinigte Staate vu Amerika gsi. Er het bi de amerikanische Präsidentschaftswaahle im 2000 für die Republikanischi Bardei kandidiert und isch zum Präsident gwählt worde und isch am 20. Januar 2001 iigämtert worde. Er hett d Präsidentschaftswaahl im 2004 geg dr John Kerry gwunne. Drvor isch er dr 46. Guvanör vu Texas im Zytruum vum 1995 bis 2000 gsi. Er isch dr ältischt Sohn vum ehemalige amerikanische Präsident George H. W. Bush.

Im Bush sinere Amtszit si d Terroraaschleeg vom 11. Septämber 2001 bassiert. Druf het dr Präsident im Raame vom «Chrieg gegen e Terrorismus» Chrieg in Afghanistan und Irak gfüert. Dr Hurrikan Katrina het im Joor 2005 New Orleans verwüestet und 2007 isch e Finanzkriise usbroche, wo sich us ere amerikanische Immobiliekriise zun ere globaale Wirtschaftskriise entwicklet het.




</doc>
<doc id="15742" url="https://als.wikipedia.org/wiki?curid=15742" title="Ornela Vorpsi">
Ornela Vorpsi

D Ornela Vorpsi (albanischi Ussprooch ; * am 3. Augùscht 1968 z Tirana, Albanie) isch e albanischi Künschtleri ùn Schriftstelleri, wo vor allem ùff Italienisch ùn Französisch schryybt. Si isch 1968 z Tirana ùff d Wält cho ùn het aa dr Kùnschtakademi vo Tirana studiert. Mit zweiezwenzig Joor isch si 1991 ins Ussland. Bis 1997 het si z Mailand gläbt, wo si aa dr "Accademia de Bella Arti di Brera" studiert het, ùn ab 1997 z Paris, wo si aa dr "Université Paris VIII" ihre Abschlùss gmacht het. Ihr erschter Roman isch “"Das ewige Leben der Albaner"” (it. "Il paese dove non si muore mai", frz. "Le pays où l'on ne meurt jamais"), wo 2004 erschiine isch. Si isch usserdäm als Fotografi, Mooleri ùn Videokünschtleri dätig. Si läbt z Paris, isch mit eme Italiener verhürootet, ùn het mit em e Dochter.

Dr Ornela Vorpsi ihri erschti Arbete sin visueli Kùnscht, z. B di fotografischi Monografi "“Nothing Obvious”" (2001). Usserdäm het si diversi Chùrzgschichte ùff Französisch ùn Italienisch gschriibe.

In „Das ewige Leben der Albaner“ verzäält d Ornela Vorpsi d Chindheit vo dr Ormira, emene Maidli, wo derwyylscht em Kommunismùs ùffwaggst. Ihr Vater isch als politischer Gfangener im Lager, ùn näbe ihrer Lehreri, wo ihr de Sozialismùs bsùnders ybläue wott, mache ihr au di patriarchalische Traditione vo ihrem Land z schaffe: " Ein hübsches Mädchen ist eine Hure, ein hässliches – die Ärmste! – ist keine." S Buech isch halber autobiografisch, ùn viiles het d Ornela Vorpsi wohl sälber erläbt: “Ich han eifach welle s Alldaagsläbe vo öberem zeige, wo im totalitäre Statt vùm Enver Hoxha gläbt het. Literatur isch z Albanie bis vor chùrzem nùmme vo dänne Mänsche gschriibe worde, wo vo dr Partei gschützt worde sin. Die Mänsche, wo verùrteilt worde sin, hen kei Stimm gha im Land, ùn zue derre Sorte vo Mänsche han ich ghört”

Do demit stoot d Ornela Vorpsi im Gägesatz zum beriemteschte moderne albanische Schriftsteller, em Ismail Kadaré, wo s kommunistischi Syschtem ùn vorallem de albanische Nationalcharakter änder idealisiert aastatt ùffarbeitet.

Am Änd vùm Buech goot d Ormira schliessli mit ihrer Muetter nooch Italie. Do ersch wird ihne wie viilene Albaner ihri Armut bewùsst ùn si werde dur des praktisch ersch stärblich: "“Sie wollen nichts mehr wissen vom gelobten Land. Sie haben begriffen, dass sie dort sterblich sind, aber sterben wollen sie nicht.“ "

In Albanie sälber isch des Buech allerdings bis jetz no nit erschiine. Si sait dodezue: “S isch s einzigi Land, wonni nit erlaub, dass myni Biecher erschiine. I bin no nit bereit, dr öffentliche Meinig vo Albanie gägenüberzträtte.”

2007 isch e wytere Roman erschiine "»La mano che non mordi«" (d Hand wo du nit byssesch) wo im frienere Jugoslawie spiilt, ùn im glyche Joor drùff no wyteri Werch wie "Tessons roses" 2007 ùn "Vert venin". In de Joor drùff sin no wyteri Werch gfolgt, 2012 de französischsproochigi Roman "Ci-gît l'amour fou" ùn ùff Italienisch "Fuorimondo". 2014 isch en wytere französischsproochige Roman gfolgt, "Tu convoiteras" ùn 2015 de italienischsproochigi Roman "Viaggio intorno alla madre".

D Ornela Vorpsi het unter andrem de italienische Literaturprys "Grinzane Cavour", "Premio Viareggio", "Premio Elio Vittorini", " Premio città di Vigevano" ùn dr französische " Prix méditerranéen des Lycéens" erhalte.



</doc>
<doc id="15743" url="https://als.wikipedia.org/wiki?curid=15743" title="Tabletop">
Tabletop

Als Tabletop bezeichnet mer äs Strategiispiilsystem, wo mer mit chlinä Miniature, meistens us Zinn oder Kunststoff, uf ufwändig gstalltäte Tisch (TableTop) spilt. T Spilfläche isch meistens mit sogennantä Gländestück versehe, wie Hügel, Wälder, Ruine und ähnliche Modellbaugländ. Gschpilt wird i de Regel mit Massband und Würfel. T Figure werdet oft i detailierte Bausetz kauft und werdet den nach em zämebaue meistens ufwändig bemolt.

Gschicht vom Tabletop goht scho bis zum 19. Johrhundert zrug und isch us dä damolige Chriegspiel entschtande.

Massstäb chönd zimlich wariere; die am meiste verwändete Massstäb sind: 6 mm, 10 mm, 15 mm, 25 mm, 28 mm, 32 mm und 54 mm, sowie t Maßstäb 1:87, 1:76, und 1:72.


</doc>
<doc id="15756" url="https://als.wikipedia.org/wiki?curid=15756" title="Zollikofen">
Zollikofen

Zollikofe (amtlech "Zollikofen") isch e politischi Gmeind im Verwautigschreis Bärn-Mittuland im Kanton Bärn, Schwyz.

Zollikofe ligt ir Agglomeration Bärn ungefähr füf Kilometer nördlech vor Bundesstadt. D Gmeindsflächi bsteit us 46,6 % langwirtschaftlecher Flächi, 12,4 % Waud, 39,7 % Sidligsflächi u 1,3 % süschtigi Flächi. Dr höchst Punkt vor Gmeind ligt of 594 m ü.M. (Meielewaud) u dr tiefst ligt of 490 m ü.M. (Richebach). D Nachburgmeinde si Münchebuchsi im Norde, Bärn im Süde, Ittige im Südoschte, Linech im Weschten u Bremgarte im Südweschte.

Zollikofe isch zum erschte Mal gnennt worde im Jahr 1257 aus "Zollinchoven". Bis zum 31. Dezämber 2009 het d Gmeind zum Bezirk Bärn ghört.

Quäuue: Bundesamt für Statistik 2005

Dr Uusländeraateil isch 2010 bi 18,4 % gläge.

60,1 % vo de Ywohner si evangelisch-reformiert, 20 % si römisch-katholisch (Stang 2000).

Bi de Nationauraatswahle 2011 het s das Ergebnis ggää: BDP 15,3 %, CVP 3,9 %, EVP 3,6 %, FDP 11,8 %. GLP 5,6 %, GP 10,2 %, SP 20,1 %, SVP 23,2 %, Suschtigi 6,3 %.

Gmeindspresidänt vo Zollikofe isch dr Stefan Funk (Stang 2013).

D Arbetslosigkeit isch im Jahr 2011 bi 3,2 % gläge.

Bir Vouchszeuuig 2000 hei vo de 9437 Ywohner 86,6 % Dütsch aus Houptsprach aaggää, 2,4 % Französisch u 2,8 % Italienisch.

Dr Dialäkt vo Zollikofe ghört zum Hochalemannisch.



</doc>
<doc id="15757" url="https://als.wikipedia.org/wiki?curid=15757" title="Andorra">
Andorra

Andorra isch e unabhängige Zwergstaat z Europa und befindet sich i dä östliche Pyrenäen zwüsche Spanie (Katalonie) und Frankriich (Pyrénées-Orientales).

Andorra isch am 8. September 1278 gründet worde und isch hüt flächenmässig dr gröscht vo de sechs europäische Zwergstaate. Es isch s einzige Land vor Wäut, wo grad zwöi usländischi Amtsträger d Funktion aus Staatsoberhaupt wahrnäh (dr Bischof vo Urgell und dr Präsident von Frankriich). So handlet sichs auso um ne Doppelherrschaft oder Dyarchie. Die zwöi usländische Amtsträger si momentan dr Bischof Joan Enric Vives i Sicília und dr François Hollande.

Andorra isch bekannt aus Wintersport- und Stüürparadies.

Andorra ligt im ne Hochtal vo de Pyrenäe. D Entstehig vo dem Tau geit bis id Iiszyt zrugg, wo Gletscher die ursprünglich enge Täler verbreiteret und mit em mitgfüerte Schuttmateriau aus Moräne abglagert het. Meh aus eis Drittu vo Andorra ligt oberhaub vo dr Waudgrenze. I de Lage ungerhaub drvo gits abwechligswiis meischt Chiferwäuder mit Wisene und Weidene. S Land isch sehr gebirgig. 65 Bärggipfle überstige d 2000er-Grenze. Dr höchscht Bärg isch dr Coma Pedrosa mit 2946 Meter. Dr tüüfscht Punkt isch 840 Meter höch und ligt bi Sant Julià de Lòria a dr spanische Grenze. D Grenze zu Frankriich isch 56,6 km läng und die zu Spanie 63,7.

Zwöi Ärm vom Fluss Valira, Valira del Nord und Valira d’Orient, fliesse öppe i dr Mitte vom Land zum Valira zäme. Und dä fliesst de nach Spanie wiiter. D Valira liferet mit Hilf vo Wasserkraftwerke am Fluss einen Teil der Energie des Landes. Weitere wichtige Flüsse sind der Arinsal und der Riu Madríu.



</doc>
<doc id="15758" url="https://als.wikipedia.org/wiki?curid=15758" title="Westmakedonien">
Westmakedonien

Weschtmakedonie (mangmol au "Weschtmazedonie"; gr. Δυτική Μακεδονία/Ditikí Makedonía) isch eini vo de dreizeh Verwaltungsregione vo Griecheland un de weschtlichi Teil vo de griechischi Region Makedonie. Es wird in vier Präfekture iteilt: 

Im Norde grenzt Westmakedonie aa Albanie un aa die Nordmakedonie. Im Weschte grenzt Westmakedonie aa de griechisch Teil vom Epirus un im Süde aa Thessalie. Im Oschte grenzt Westmakedonie aa d Verwaltungsregion vo Zentralmakedonie.

Die offizielli Hauptsprooch isch s Griechisch; s Makedonisch isch e Minderheitesprooch.

D'Brüeder Manakis, wo züe de erschte Fotografe vum Balkan zähle un 1905 de erschte Filmufnahme ufem Balkan dreit hen, sin us dr Region gsi. Dr Yannaki Manakis (1878-1954) un syn Brueder dr Milton Manakis (1882-1964) sin z'Avdela bi Grevena uf d'Wält cho un syn aromunischer Abstammig gsi.

Im Vergliich mitem BIP vo dr EU, wo uf de Kaufkraftstandard basiert, het Weschtmakedonie en Index vo 80,8 (EU-25:100) (2003).


</doc>
<doc id="15764" url="https://als.wikipedia.org/wiki?curid=15764" title="Sutermeister">
Sutermeister

Zur Schwizer Familie Sutermeister ghöre under anderem:


</doc>
<doc id="15769" url="https://als.wikipedia.org/wiki?curid=15769" title="Warbeck (Burte-Drama)">
Warbeck (Burte-Drama)

Warbeck isch e Drama, wu dr ditsch un alemannisch Dichter Hermann Burte anne 1935 rüsbrocht het. S goht um dr Konflikt zwische Macht un Geischt un spiilt am End vum 15. Johrhundert uf dr Britische Insle. Griäg un Gwalt sin do negativ dargstellt.

Im Burte si Warbeck-Drama het e hischtorischs Vorbild. Dr Richard vu York isch eine vu dr zwee Siihn vum änglische Kinnig Eduard IV. gsii, bedi solle ase jung im Gfängnis (im Tower) umbrocht wore sii. E ehmolige Fischer mit Namme Perkin Warbeck het behaüptet, ass er dr Richard isch un dä Mordversuech iberläbt het. Des isch umstritte un wird meischtens bstritte. Uf diä Umstritteheit wird aü uf em hintere Buechdeckel vum Burte-Drama ani gwiise; aber dr Burte goht in sinem Drama drvu üs, ass dr Warbeck tatsächlig dr Richard un dr rächtmäßig Tronerb isch.

Dr hischtorisch Perkin Warbeck het allewäg Aspruch uf dr änglisch Tron erhobe un het verschiidini Versuech unternumme, uf dr britische Insle Fueß z fasse un si Herrschaftsaspruch militärisch dur z setze, aber si sin gescheiteret, am Schluss (1499) isch er im Heinrich VII. in d Händ gfalle un ufghänkt wore.

Dr Friedrich Schiller het e Drama "Warbeck" agfange - dr Gliiderig isch fertig wore, aber vum Text het er numme dr erscht Akt agfange. In däm Drama-Blan, wu sich nit an d hischtorische Umständ ghalte het, stellt sich dr Warbeck tatsächlig as dr Richard vu York rüs; s ändet im Guete, dr Warbeck verzichtet uf dr Tron.

Dr Richard vu York isch im Londoner Tower mit sinem eltere Brueder iigsperrt gsii. Dr Vatter, dr Kinnig Eduard IV. üs em Hüüs York, isch gstorbe gsii, un dä Verwäser, wu si hätt sotte großziäge un so lang verdrätte, bis si erwagse sin, dr Richard vu Cloucester (Gloster), het sich sälber zum Kinnig Richard III. gmacht un hets iigfädelet, ass diä zwe umbrocht wäre. Aber dr Richard vu York, noch e glei Biäbli, het kenne üs dr Händ vum Merder in d Themse verdwitsche un isch vum e Fischer grettet un groß zoge wore. (S. 82ff) So isch dr Richard unter em Namme Perkin Warbeck unter em arme Volk ufgwagse, bevor er zu sinere Dante Margarete vu Burgund kumme isch un vu däre witer ufzoge wore isch. Schliäßlig het dr Richard Aspruch uf dr änglisch Tron erhobe un isch do derbii vu dr Margarete un zittewiis vu verschiidene Monarche unterstitz wore. Dr Kinnig vu Schottland, dr Jakob IV., het e ebefalls aerkännt, het em e Adligi üs em Hüüs Stuart zur Fraü gä un het schliäßlig zum e Fäldzug grischtet, zum dr Aspruch vum Richard dursetze. Des het im Kinnig vu dr Schotte guet niibasst, dänn Schottland un Ängland sin in altem Widerspruch gstande. In dr Zwischezit isch z Ängland der Heinrich VII. (Hüüs Tudor) uf en Tron gsii, un dä het nit im Schlof dra dänkt, im Warbeck alias Richard vu York, im rächtmäßige Nochfolger vum Eduard IV., Blatz z mache.
Dä Fäldzug isch zum e Fiasko wore. Dr Warbeck/Richard vu York het sich iibildet gha, ass em s Volk ohni Kampf zuefliägt ... Do isch nyt drüs wore; dr Kinnig Jakob befiihlt:

Wu dr Warbeck siiht, wiäs in däm Griäg zuegoh soll, schräckt er zruck. Dr sait zum Jakob IV.: 

Dr Warbeck verrotet aü, wiän er zu sonere Iistellig kunnt, wu im 15. Johrhundert (un 1935, wu s Drama rüskumme isch) fir Tron-Awärter ganz ungwehnlig gsii isch:

sait er im Kinnig un schwätzt witer:

Zum Verliärer in däm Griäg wird schliäßlig nit Ängland un nit Schottland, nai - dr Warbeck alias Richard vu York. Dr landet wider as Gfangene im Tower. Derte wird er heimlig vu sinere Fraü un vu sinere Schweschter bsuecht. Si Schweschter Elisabeth vu York isch mit em Heinrich VII. zwangsverhiratet. Dr Gfange friärt, si Schweschter git em ihre Mantel, mer hert dr Heinrich kumme, d Fraüe versteckle sich gschnäll, dr Heinrich siiht e Gstalt vu hinte mit em Mantel vu sinere Fraü un mit dr gliche Hoor un riäft: "Elisabeth!" Dodermit het er unfreiwillig dr Richard aerkännt. Wu dr Warbeck hiigrichtet wird, sait er zum Kinig: 

Dr Kinnig sait:

Dr Dichter Hermann Burte git im e Prolog a, ass d Quälle zu sinem Warbeck im Francis Bacon si "Gschicht vum Heirich VII." gsii isch. Diä heb er z London gläse - des isch 1906 gsii. Scho im Johr 1915 miän einzelni Deil oder villicht s ganz Wärk entworfe gsii sii, dänn dr het an si Frejnd Walther Rathenau am 29. 3. 1915 gschriibe gha: 

In däm Briäf het er dr Brolog "An Francis Bacon" drzueglegt gha. Dr jüdisch Politiker un AEG-Bräsidänt Rathenau warnt in sinere Antwort am 31. 3. 1915 vor dr Widmig an ihne:

Des isch mittle im Erschte Wältkriäg gsii, bis zu dr Publikation vu däm Drama, wu dr Griäg verdammt, sin nomol 20 Johr vergange, s isch erscht 1935 im H. Haessel Verlag z Leipzig rüskumme un 1936 z Berlin an dr Volksbühne zum erschte Mol ufgfiährt wore.

In däne 20 Johr Zit isch dr Brolog veränderet wore. Im Briäf an dr Rathenau, also 1915, het dr Schluss vum Brolog no gheiße:

Dr Burte verdrittet do, ass s "Riich", d "Harfe" vu Ängland gwiche un uf Ditschland ibergange isch.

Dr Rathenau kommentiärt: 

1930 isch dr Brolog in sinere ändgiltige Fassig im Burte-Gedichtband "Ursula" abdruckt wore, derte un im Drama 1935 heißt dr Schluss mit ere Bemerkig im gliche Sinn wiä 1915 iber Ängland:

Dr Burte sälber schribt 1935 im Vorwort zum Warbeck: Wär im Geischt Wirkige zuedroit, wu nur im Schwert eige sin, dä ändet rettungslos dragisch: 

1939 wiist dr Max Dufner-Greif druf ani, ass im Drama Warbeck in dr Maske vum 15. Johrhundert dr Gegesatz zwische "intellektuellem und politischem Menschentum" zeigt wird, wu hit zum erläbe seig. D Gstalte vum Spiil diägen is zeige

1947 het dr Hermann Burte in ere Verteidigigsschrift si Warbeck as e Drama gege dr Griäg interpretiärt:



</doc>
<doc id="15776" url="https://als.wikipedia.org/wiki?curid=15776" title="Othmar Schoeck">
Othmar Schoeck

Dr Othmar Schoeck (* 1. Septämber 1886 z Brunne; † 8. März 1957 z Züri) isch dr wichtigscht Komponischt vu dr Ditschschwiz im 20. Johrhundert gsii. Dr het e baar hundert Klaviärliäder, acht Wärk fir uf Bihnene, Orcheschterwärk, Instrumentalkonzert un Kammermüssik gschaffe.

Dr Othmar isch am 1. Septämber 1886 z Brunne am Viärwaldstätter See uf d Wält kumme. Si Vatter, dr Kunschtmoler Alfred Schoeck, isch vu Basel gstammt un het d Brunner Hoteliertochter Agatha Fassbind ghirate gha. Alli viär Sihn üs däm Kinschtlerhüüs hän beachtligi Karriäre gmacht; dr Paul isch Architekt wore un isch dur si Schaüspiil "Tell" in Schwyzer Mundart (1920) bekannt wore. Dr Othmar, dr jingscht, isch sogar zu internationalem Ruef as Komponischt kumme.

Z Brunne het er aü si Kindheit un Schuelzit verläbt; het wiä si Vatter, afange zeichne un mole. Mer het dert scho gmerkt, ass er müsikalisch begabt isch. No dr Schuel, wun er ghasst het, isch er z Züri Kunschtstüdänt wore. Ab 1905 isch "si musikalischi Begabig durbroche", schribt dr Heinz H. Stuckenschmidt
Dr het mit sinene Briäder zämme gsunge, het aü guet kenne jodle, un het bi dr Mütter Glaviärstunde bikumme. Dr het scho gleini Kompositione versuecht, do drunter e Oper noch em Karl May sinem "Schatz am Silbersee".

Mit sinere Begabig het er aü kenne z Züri ufs Konservatorium goh, mit Abschuss 1907. Derte het er Bekanntschaft mit em ditsche un alemannische Dichter Hermann Hesse gmacht un Freindschaft gschlosse. Ebefalls anne 1907 het er dr Max Reger känne glehrt. Wu dr Reger z Leipzig Kompositionsprofässer wore isch, het er dr Schoeck e Johr lang unterrichtet; in däm Leipziger Johr het dr Schwyzer scho e Hüffe Liäder gschriibe.

1908 z Bade im Aargau bim schwizerische Tonkinschtlerfäscht het er as 22-Jährige scho Ufmerksamkeit erregt. Näben em Komponiäre het dr Othmar Schoeck sich aü suscht in dr Müssik engagiärt: dr het d schen Giigeri Stefi Geyer uf ihrere Schwiztournee begleitet un het e Aüg uf si gha, het ab 1909 e Männerchor gleitet, ab 1911 dr Lehrergsangverein z Züri. Doderbii hän iberal aü eigeni Kompositione e Roll gspiilt.

D Nochberschaft im Süde, Italiä, het e fasziniärt; des Land heb fir-e e "Gegengewicht zu der grüblerischen nordischen Erbschaft seiner alemannischen Vorfahren" bildet, so schribt dr Müssik-Hischtoriker un Müssik-Gritiker Stuckenschmidt.

Ab 1911 her er agfange, Müssik zu dramatische Handlige z schriibe un dodermit d Gränze vum Liäd z iberschritte, 1916 ischs Züri zu dr erschte Uffiährig kumme ("Erwin und Elmire"). Mit dr Oper "Venus" 1922 z Züri het er e erschte große Achtigserfolg gschafft, diä Oper zeigt, was in em stärkt. Si Müssik heb e ganz persenlige Lyrik un Sinnligkeit, sait dr Stuckenschmidt, e geborene Stroßburger, d "Venus" diäg zum erschte Mol mit ihrene Gipfelpunkt, wu d Müssik druf nuf rüscht, d Totalität vu dr Schoecksche Tonsproch zeige.

Anne 1917 het Stadt Sangalle dr Schoeck as Dirigänt fir Ihrini Symphoniikonzert angaschiärt - des het er 27 Johr mit großem Erfolg un kinschtlerischem Ernscht gmacht.

Dr erscht Wältgriäg het-e geischtig bewegt un mit Unruehj erfillt, si Gritik an dr birgerlige Gsellschaft isch schärfer wore. Des zeigt si Oper "Penthesilea", wun er dr Text vum Heinrich von Kleist drzue esälber kirzt un zämmegfasst het. Si isch 1924/25 entstande un 1927 z Dresden ürufgfiährt wore, bal druf aü z Züri.

1925 het dr Schoeck si Fraü, d Sopranischti Hilde Bartscher, känne glehrt un im gliche Johr ghirate. Si isch üs Frankfurt a. M. gstammt. Dr isch do scho 39 gsii; dr isch ke eifache Partner gsii, het nit kenne hüüshalte un isch mit em Wii meh as befreindet gsii. Üs däre Eh, wu bis an si Abläbe ghebt het, isch d Dochter Gisela drüs viri gange (*1932).

1926 isch e Zyklus vu 14 Gsäng noch em Gottfried Keller sinem "Lebendig begraben" fir Bariton un Orcheschter rüskumme. Dä Zyklus glidet, so schribt dr Stuckenschmidt, as si stärkschte Biitrag zu dr national-schwizerische Müssik.

1934 hets in dr Stadt Bärn e ganzi Fäschtwuch mit Wärk vum Schoeck gä.

Anne 1937 isch er Ehrenbirger vu dr Schwyzer Gmein Ingenbohl wore, wu Brunne drzue ghert.

1936, bi sinem 50. Geburtstag, hets in dr Schwiz verschiidini Fäschtüffiährige zu sinere Ehr gä. Aber dr Schoeck het des Lobhudle ender nit welle. 

Un zuedäm - do wiist dr Stuckenschmidt druf ani, het dr Schoeck unter dr politische Spannig glitte, wu dur d Herrschaft vum Nationalsozialismus entstande isch. Sini Wärk seige z Ditschland zwar nit offiziäll gferderet wore, aber s seig sinene Ahänger glunge, uf eigini Verantwortig un Gfohr Uffiährige vu sinene Wärk dur z setze, so z. B. si Oper "Massimilla Doni", wu 1937 z Dresde Premiäri gha het. Dr Schoeck seig dr Meinig gsii, ass er ke Grund heb, sich dr ditsche Bihnene z verweigere. Des heb aber in dr Schwiz zun ere Dischtanziärig vu däne Greis gfiährt, wu stärker politisch angaschiärt gsii sin. Wu dr Hitler anne 39 no dr Griäg agfange heb, hebe diä Spannige no zuegnumme. Noch em Schoeck-Biograf Chris Walton isch dr Schoeck aber ke Nazi-Ahänger gsii un heb sogar e "Germanophobii" gha; si ditschi Fraü het glagt, ass es siter em Griägsüsbruch fascht unmeglig seig, mit em Othmar zämme z läbe, wel er si "pathologische Hass" uf die Ditsche an ihre üslo diäg. 

Im Schoeck Othmar si Haüptarbet in däre Zit isch d Oper "Das Schloß Dürande" gsii, si letschti, wun er het kenne fertig stelle. Dr het si 1937 agfange un 1941 fertig gstellt. Dr Hermann Hesse het e uf d Idee brocht, im Text noch ere Eichendorff-Novelle z goh, dr Autor, wu diä Operefassig realisiärt het, isch dr ditsch un alemannisch Dichter Hermann Burte gsii. Si isch am 1. April 1943 z Berlin im Staatstheater zum erschte Mol ufgfiähr wore. Dr Schoeck isch drbii gsii un vu dr Zuehorcher begeischteret ghuldigt wore. Aber s het doch nit in allene gfalle. Dr Chef vum Breijsische Staatstheater, dr Reichsmarschall Hermann Göring, isch zwar bi dr Premiäre nit drbii gsii, aber dr Heinz H. Stuckenschmidt weißt iber si Reaktion z brichte:

Aber aü z Züri, wu des Wärk eweng speter iigstüdiärt wore isch, heb e große Deil vu dr Zittige diä Oper abglähnt. D Gritik het sich zwar uf dr Text vum Burte konzentriärt, aber dr Schoeck-Biograf Chris Walton meint, sini Landslit hän im Schoeck numme schwär kenne verzeihje, ass er - dr fiährend Komponischt vu dr Schwiz - s Libretto vum e Nationalsozialischt vertont het un sogar noch zu dr Üruffiährig in d Haüptstadt vum e potentiälle Griägsgegner greist isch.

Dr Schoeck heb sich des alles buechstäblig z Härze gnumme (Stuckenschmidt) - im März 1944 het er z Sangalle a Härzinfakt bikumme, wun er e Schubert-Synphonii dirigiärt het. Si Physis seig broche gsii. S isch e guets Johr gange, bis er sich wider gfange het. 

Sini noch spetere Johr hän nomol e richs kinschtlerischs Schaffe brocht, aber si Gsundheit isch nimme des wore, was si emol gsii isch, dr het alliwiil unter Rückfäll vu sinem Härzliide glitte. I säbere Ziit isch er ab und zu Gascht gsi bi de Alma Staub-Terlinden i de Villa Alma z Mänidorf, won er under anderem 1946 d Zykle «Das stille Leuchten» (nach em Conrad Ferdinand Meyer) oder 1949 «In Duft und Reif» (nach em Gottfried Chäller) komponiert hät. Am 8. März 1957 isch er z Züri zmol gstorbe.

E Üswahl üs sinene greßere Wärk:


Im Othmar Schoeck si Oper "Penthesilea" isch im Septämber 2007 z Basel bim Theaterfeschtival mit eme Gaschtspiil vum "Ditsche Nationaltheater Weimar" ufgfiährt wore. Im Spotjohr 2007 het s "Theater Basel" diä Oper esälber uf dr Spiilblan brocht - im 50. Dotesjohr vum Kumpenischt - un d Uffiährige gehn bis in dr Febber 2008. D Bremiäre vu dr Basler Uffiährig het viil Erfolg gha - d Badisch Zittig vum 5. 11. 2007 het gschriibe: "Der Beifall am Premierenabend gleicht einem Sturm. Weniger wäre eine Enttäuschung gewesen."



Das Schloß Dürande (Oper)


</doc>
<doc id="15782" url="https://als.wikipedia.org/wiki?curid=15782" title="Singapur">
Singapur

D'Republik Singapùùr (malaiisch: Republik Singapura, Xīnjiāpō, tamilisch: ) isch e Insel- und Stadtstaat und dr glainschti Staat z'Südoschtasie.

De name vo Singapùùr chunt vom Malaisische "Singa" wo Leu bedüütet und "pura" wo Schtadt bedüütet. De "Sir Thomas Stamford Raffels" wo Singapùùr zunere Änglische Kolonii gmacht hät, seg emne Leu begägnet won er zerscht a Land aacho isch. Uff Malaisisch "Singapura" (gsproche: Singapuura). Suscht "Singapore" (gschproche: Singapor).

Singapùùr isch e Gruppe vo 63 Insle südlich vo Malaisiä. Es isch nöch am Equator und hätt es dementsprächends Kliima (Equatorials Rägewaldkliima) wo I zwei Monsùùn Jahresziite de Nordöstlich und de Südweschtlichi Monsùùn (vom Dezämber-März und vom Juni-Septämber). I de Zwüschetziite gitts öfters Rägestürm am spöte Namitag und am Aabig.
Temperatur isch au sehr konstant s ganze Jahr dure.
S Land isch relativ flach, mit en ere totallä Flächi vo 692.7 km² (682.7km² devo land und 10km² devo Wasser). De höchschti Punkt z'Singapùùr isch de "Bukit Timah Hill" (166meter höch).
Natürlichi Ressurse vo Singapùùr sind Fisch, Granit und Tüüfwasserhäfä.

T Insle vo Singapùùr mit den Insle rundume wo au Singapùùr ghööred sind zum gröschte Teil uss Granit.

Singapùùr hät im Momänt zirka 4,5 Millionä Mänsche. T Regierig wötts bis uff 7,0 Millionä erhöche, um meh Gäld is Land z bringe. Eine vo de Haupt Ressurse vo Singapùùr sind Mänsche. 
T Mänsche vo Singapùùr chömmed i allne Forme und Farbe, wiä mer gsee chan vo de Viilfältigkeit vo Religionä und Spraache. T Mänsche läbbed harmonisch zämme uf so chliinem Ruum. 


Buddischtisch 42.5%, Muslimisch 14.9%, Taoistisch 8.5%, Hinduistisch 4%, Katolisch 4.8%, anderi chrischtlichi Konfessionä 9.8%, anderi Religionä 0.7%, kei Religion 14.8%.


Singapùùr isch als allererschts es Fischerdörfli uf enere Insle gsii. Dänn isch es als e Britischi Handelskolonii 1891 gründedet worde. Währendem Zweite Wältchrieg isch Singapùùr e wichtigi Feschtig und Hafä für't Britte gsii, isch aber spöter vo de Japaner iigno worde. 1963isch es de Malaisische Federation biiträtte, aber hätt sich zwei Jahr spöter vo Malaisie trännt und isch am 9. Auguscht 1965 unabhängig worde. De Haupt Laiter vo Singapùùr während de Erschte Jahr isch de "Minister Mentor (Es Ehresamt wo extra für ihn erfunde worden isch) Lee Kuan Yew". Er hät mit sinnere Macht und mit sim Gäld Singapùùr uufboue zu dem riiche Staat wos jetzt isch.

Singapùùr isch aine vo de riichschte Länder vo de Wält mit m ne Bruttoinlandsprodugcht vo SDG$31,400 pro Chopf (i Singapùùr Doller = öppe 24'900 CHF). De Hauptgrund für diä ekonomischi Entwigchlig isch de Hafä, wo zur ziit einä vo de Gröschte i de Wält isch. Vorallem elektronischi und kompiuterverwannti Grät werdet in Singapùùr produziert, aber s Handlä isch immer no de primäri Gäldmacher.

S CIA-Faktearchiv über Singapùùr


</doc>
<doc id="15785" url="https://als.wikipedia.org/wiki?curid=15785" title="Das Schloß Dürande (Oper)">
Das Schloß Dürande (Oper)

Das Schloß Dürande isch e Oper, wu dr Schwizer Komponischt Othmar Schoeck vertont het un wu dr ditsch un alemannisch Dichter Hermann Burte dr Text drzue gschriibe het. Si isch am 1. April 1943 z Berlin zum erschte Mol ufgfiährt wore. Si het dr zun ere wiätige Reaktion vum Reichsmarschall Hermann Göring gfiährt, isch aber aü vu dr Schwizer Gritik negativ ufgnume wore.

S Libreto vu dr Opere isch vum Hermann Burte noch ere Novälle vum Joseph von Eichendorff gschriibe wore. Dr Burte folgt inhaltlig im große Ganze im Eichendorff, aber d Charakter vu dr Franzesische Revolution isch bim Burte dittliger dargstellt. Bim Eichedorff sin d Rebälle e raüb- un bluetgiirigi Bandi vu Hamberli (deklassiärti Mänsche), bim Burte wäre beidi Sitte in ihrem politische Welle realischtischer dargstellt.

Dr Renald Vomholz, e Jäger vu dr Grafe vu Dürande, verwitscht si Schweschter Gabriele, wiä si z Nacht e Mann verabschiidet. Wu diä zwei Verliäbte üs em Forschthüüs rüskumme, schiäßt dr Renald uf dr Liäbhaber, dr streift aber numme d Gabriele. Dr Renald weiß, wär dä Mann isch, aber d Gabriele nit; s isch dr Armand, dr jung Graf vu Dürande. Dä haüt jetz ab, dr Renald macht in dr Gabriele Vorhaltige und will si in e Gloschter sperre. Aber des Maidli goht vun ellei dert ani. Im Gloschter Himmelpfort dräffe alli zämme - wu s Gabi do erfahrt, ass dr Armand in s revolutionär Paris goht, legts sich Männergleider a, verdwitscht üs em Gloschter un reist em no. S singt:

Dr Renald will drno aü hinterhär, bikunnt vum alte Graf aber ke Ürlaüb un verwirft sich wäge däm mit-em. So goht er ohni Erlaübnis uf Paris.

Dr 3. Akt spiilt im e Gaschthüüs im revolutionäre Paris, e Redner sait:

Unter dr Gescht isch dr Renald, diä andere versueche ne, fir d Revolution z gwinne. Är will aber numme si Schweschter zruck gwinne. Noch ere Bolizeirazzia isch d Wirtschaft läär un frei fir e Dräffe vum Armand vu Dürande mit dr Gräfi vu Morvaille - sälli versuecht dr Armand fir d Konterrevolution un fir sich z gwinne. (Diä Figür isch bim Eichedorf nit vorhande.) Aber im Armand sini Getter sin d Natür, d Heimet un d Gabriele, des macht er aü in dr Gräfi glar. S Gabi bikunnt alles mit - s het sich in däre Wirtschaft verstecklet. Uf eimol kunnt dr Renald zruck in d Gaschtwirtschaft "Zum Rote Leu". Är un dr Armand grote mit em Dege anenander, vor eb Bluet spritzt, riäft d Gräfi Morvaille d Bolizei, sälli bringt dr Renald ins Gfängnis. Aber im Armand längts jetz, dr entschliäßt sich doch, mit dr Morvaille un gege d Revolution z goh. S Gabi isch verzwiiflet un will wider heim in dr Dürander Wald goh. Dr Renald wird vu dr revolutionäre Masse üs em Gfängnis befreit un bekännt sich ab jetze zu dr Revolution. Dr schribt e Ultimatum an dr Armand: Ändwädder dr soll s Gabi hirate oder ... alli Gfräft vu dr Natür ziäge as Rächer e roti Spüür!

Dr viärt un letscht Akt spiilt im Schloss Dürande. Dr alt Graf sitzt do un losst stoisch d Revolution uf sich zuekumme, wu um s Schloss rum tobt, un git Kommentar ab:

Dr will in e Durm goh, wun er Bulver ghortet het, un s Schloss in d Luft spränge, wänn dr Renald kunnt, wu dusse mit bewaffnete "orde" stoht. Aber dr Alt stirbt in dr Ufregig. Dr jung Dürande kunnt; s Ultimatum vum Renald wird em brocht. Dr git mit dr Bischtol e Schuss druf ab. Uf eimol kunnt e Gstalt, wu s glich wiss Gwand ahet wiä dr Armand - e Doppelgänger. Drunter verbirgt sich d Gabriele. Diä zwei diän sich vu Neijem ihri Liäbi bekänne. Aber s Gwand vum Gabi färbt sich rot - si isch agschosse un s Bluet dringt jetz afange duri - si stirbt. Si sait zum Liäbschte:

Si het sich also vum Renald aschiäße lo, zum ihm d Flucht z ermeglige. Aber dr Armand nutzt si Schangs nit, dr Renald kunnt bal druf rii un verschiäßt aü ihne. Wun er eodi Doppelgänger ufdeckt merkt er, was er agrichtet het.

Dr Kommissar vu dr Nation kunnt un verkindet in Prosa: "Im Namen des Volkes erkläre ich hiermit das Schloss Dürande als Eigentum der Nation!"

Dr Renald rännt mit dr Fackle in dr Durm nuf, wu s Bulver lageret un mit ere Explosion fliägt s Schloss Dürande in d Luft.

Dr Chris Walton schribt iber diä Oper, si diäg viil Müssik vu hocher Qualtiät ha, zum Biispiil dr Jägerchor am Schluss vum 1. Akt oder säll schwungvoll Liäbesduett im Dreiviärteltakt im letschte Akt. D Inschtrumentiärig seig meischterhaft.

1937 im Summer het sich dr Schwizer Komponischt Othmar Schoeck an dr ditsch un alemannisch Dichter Hermann Burte gwändet un het em vorgschlage, zämme d Oper "Das Schloss Dürande" noch ere Eichedorff-Novelle mit glichem Namme z mache. Des Thema isch em scho 1911 emol vum Hermann Hesse vorgschlage wore.. Dr Schoeck un dr Burte hän sich sitter 1934 ibe ihre gmeinsame Ferderer Werner Reinhart kännt. Dr Burte isch iiverstande gsii, het drno aber zimli langsam fertigi Textdeil gliiferet, was im Schoeck nit rächt gsii isch. Dr Burte het aü vorgschlage, vum Eichedorff abzwiche un e glickligs Änd z mache, aber dr Schoeck het druf bstande, ass d Gschiicht dragisch ändet. Erscht im März 1939 het dr Schoeck s fertig Libretto in dr Händ gha. Verlegt het des Biächli schliäßlig bi dr Universal-Edition z Wien solle wäre, eme Verlag, wu in rächte ditsche Greis as "jüdische Verlag" golte het. 1943 ischs derte schliäßlig erschiine. Dr Verlag het aü s Uffiährigsrächt vergä.

D Orcheschtriärig isch im Oktober 1941 fertig gsii. Jetz ischs um d Üswahl vum Theater fir e Erschtuffiährig gange. Züri, Kassel un Berlin sin dikutiärt wore. Dr Burte het Berlin vorzoge, un het im Reinhart gschriibe, was gege Kassel spricht: ""Kassel ist gute Provinz, nicht mehr, und unter Görings Einfluß."" Im Schoech wär Züri am liäbschte gsii, aber dr het gsähne, ass er eso numme e Bruchdeil vum ditsche Sprochraüm erreiche dät. Schliäßlig isch fir d Üruffiährig s Berliner Staatstheater vorgsähne wore - dr Termin het sich lang verzegeret, unter anderem, wel s Theater zwei Mol Schäde dur Bombeabwirf verlitte het - d alliiärt Bombardiärig vu Berlin het scho voll iigsetzt gha. Dr Schoeck isch änewäg zu dr Premiäre gfahre, dr Burte isch wägeme Todfall in dr Familiä verhinderet gsii.

D Uffiährig het e Spitzebsetzig gha: Dr Robert Heger as Dirigänt, in dr Reschii dr Wolf Völkers, d Bihnebilder vum Emil Preetorius un Sänger wiä d Maria Cebotari, d Matha Fuchs, dr Peter Anders, dr Willy Domgraf-Faßbaender un dr Fosef Greindl.

Dr Schoeck het d Uffiährig in jedere Hiisicht fir keibeguet ghalte. S voll bsetzt Operehüüs isch ebefalls begeischteret gsii, bis zum letschte Momänt, wu s Schloss Dürande expoldiärt isch un Lit Briäl abglo hän vor Angscht - des isch eso realischtisch gmacht gsii, ass mer het miäße meine, s isch wider e Fliägerbumb iigschlage. D NZZ-Berichterstatter het des Wärk drno "in Libretto und Komposition" e üsgsproche grossi Oper gnännt. D Gritik in dr ditsche Zittig isch meischtens positiv gsii, wennigi hän aber gritisiärt, ass dr Burte ständig Knittelvers verwändet het.

Aber dr Erfolg vu däre Oper isch glii wider abgebbt. Am 14. April 1943 het dr Chef vum Preijsische Staatstheather, dr Reichsmarschall Hermann Göring, e wiätigs Telegramm an dr Generalintendant Heinz Tietjen gschickt. Dr isch nit bi dr Premiäri gsii, het aber in dr Zwischezit s Textbuech vum Burte gläse gha. Dr schribt, ass er nit ka begriffe, wiä d Staatsoper het kenne dä ""Bockmist"" uffiähre, dr Textdichter miäßt ""ein absolut Wahnsinniger"" sii. Lueg unte Orginalzitat.

Dr Göring isch eine vu dr oberschte Fiährer vum Dritte Rich - dr Stellverdrätter vum Hitler. Dr hängt sich in däm Telegramm an dr literarische Qualität vum Text uf - e Text, wu dr Professor Heger un anderi drvu begeischteret gsii sin.

Scho no viär Vorstellige isch s Schloss Dürande z Berlin wider abgsetzt wore. D offiziäll Begrindig isch gsii, ass mehreri Mitgliider vum Ensemble jetze anderi Verpflichtige hätte - noch em Chris Walton isch des wennig glaübhaft, e Staatsoper diäg nit eso kurzsichtig plane, ass d Spiiler no viär Uffiährige nimmi zur Verfiägig stehn. Dr vermuetet, ass dr Göring "in der Tat von seinem nicht unbeträchtlichen Einfluß auf Tietjen Gebrauch gemacht hatte".

Zu andere blante Uffiährige z Ditschland ischs nimmi kumme: S Essener Operehüüs, wu si hätt sotte ibernumme wäre, isch kapütt bumbt gsii un Kassel het uf eimol abgsait.

Am 5. Jünni 1943 het s Schloss Dürande z Züri si Erschtuffiährig gha, Leitig: Robert F. Denzler. Dr Biifall seig groß, aber nit iberwältigend gsii, in dr Paus hebe sich Lit iber dr Text luschtig gmacht. D Rezeption in dr Zittige isch gritisch gsii. D Basler National-Zeitung het ins glich Horn blose wiä dr Göring (im Göring si Telegramm isch aber nit effenlig bekannt gsii): Im Burte sini banale Knittelvers diäge an sansculottischer Nonchalance un Grobheit nit zum Winsche ibrig lo. ( Lueg unte Orginalzitat.

Dr Walton wiist druf ani, ass im Schoech si bishärige Textdichter, dr Armin Rüeger, jetze vu viil Gritiker positiv gege dr Burte rüsghebt wore isch. Dr Rüeger heb jetz uf eimol meh Lob bikumme wiä fascht im e ganze Viärteljohrhundert vorhär. Dr vermuetet, ass mer dr Rüeger jetze eso globt het, wel er Schwizer gsii isch, un dr Burte drgege Ditsche un noch drzue e "notorische Nazisympathisant". Mer heb dr Schoeck nit diräkt agriffe, allewäg hebe sini Landslit numme schwär kenne verzeihje, ass ihre fiährende Komponischt s Libretto vum e Nationalsozialischt vertont het un sogar no zu dr Erschtuffiährig in d Haüpstadt vum e potentiälle Griägsgegner gfahre isch.

Witteri Ufiährige vum Schloss Düante z Züri sin im Herbscht agsetzt gsii, diä sin aber wäge schlächtem Bsuech no dr dritte Vorstellig wider abgsetzt wore. Erscht 1993 isch des Stick wider ufgfiährt wore - z Berlin in ere stark kirzte Fassig unter em Gerd Albrecht.

S Schloss Dürande isch vum Rundfunk ufgnumme und in Üsziig üsgstrahlt wore; des was gfählt het, isch vum e Radio-Sprächer üs em Eichedorff-Originaltäxt vorgläse wore. Diä Ufnahm isch mehreri Johrzehnt verscholle gsii; dr Walton het si im Archiv vum Zürcher Radio entdeckt un anne 1994 as CD vereffentligt. Noch em Begleitheft vu dr CD isch diä Ufnahm vu dr Wältpremiäri, also vum 1. 4. 1943 gsii, aber dr Walton git aü a, ass do noch e anderi vu däne viär Uffiährige beteiligt isch, well d Explosion am Schluss fählt. Diä Explosion - s Schloss Dürande fliägt in d Luft - het bi dr Premiäri zu Panik im Publikum gfiährt gha, wel e Deil gmeint hän, diä Expolsion isch ächt. Berlin isch derte scho in Luftagriff üsgsetzt gsii.

"Das Schloss Dürande" spiilt im revolutionäre Frankrich. D Kontrahende wäre erscht üs eme Wahn rüs zu Feind. S Schloss Dürande isch e "Symbol einer auf Wahn gegründeten Welt" Vu däm Wahn sin beidi Sitte ergfriffe. Am Schluss stoht dr Armand, dr Verdrätter vum Adel, wu hischtorisch unter goht, moralisch besser do wiä dr Armand, wu s rebällisch Volk verdrittet. Aber in dr Oper gehn bedi unter.

Diä Oper mit däm hischtorische Thema wird in dr Haüptstadt vu dr nationalsozialischtische Revolution gspiilt. Diä Revolution het 1933 gsiigt un sich gfeschtigt.

Dr Werner Vogel het gschribe, dr Schoeck heb alliwiil numme Text vertont, wu in sinere jewiilige Seelelag entsproche hän, wu sini Erfahrige, Erläbnis, Sehnsicht, Winsch un Hoffnige formuliärt hän - un des, wun er sich drab gfercht het, vun er Angscht gha het drvor. Wun er 1911 s Schloss Dürande vorgschlage bikumme het, isch dä Stoff nonit aktuäll gsii. ""Jetzt, im Alter von 50, in unheildrohender Zeit, muß es soweit gewesen sein, dass er sich aufdrängte.""

In däm Briäf an dr Hermann Burte (undatiärt, ungfähr Änds Spetämber 1937), wun er e "Happy End" fir diä Opere ablähnt, schribt dr Schoech aü:

Im Burte sin also d Absichte vum Komponischt bekannt gsii, dr het alli Vorschläg vunem umgsetzt.

1939 het dr Schoech an dr Hermann Hesse zum fertige Klaviärüszug vum Schloss Dürande gschriibe: ""Es grollt und wetterleuchtet darin recht zeitgemäß!""

Noch am Dag vu dr Erschtuffiährig am 1. 4. 1943 z Berlin het dr Schwizer Botschafter Hans Fröhlicher in si Dagebuech gschriibe, des Stick seig e Spiägel vu däm, was hit z Ditschland gschiiht. Lueg unte Originalzitat.

Dr Chris Walton het d Interpretatione vu däm Operetext verfolgt un aü e eigini drzue gfiägt. Däm no hebs bal no dr Bremiäre Interpretatione gä, wu e antifaschtische Sinn in däm Wärk gsähne hän, mer heb im Schoeck un im Burte unterstellt, si hebe welle zeige, ass dr totaliär Wahn, wu z Ditschland gherrscht het, in d Katastroph fiährt. Dr Othmar Schoeck esälber heb in däre Interpretation zuegneigt.

Dr Müssikgritiker Hans Corrodi het 1943 in si Dagebuech gschriibe, dr Schoeck heb dr Nationalsozialismus, dr Burte aber dr Bolschewismus welle aditte. 1956 in sinere Schoeck-Biografii (3. Uflag) het dr Corrodi nomol im Schoeck si Sicht uf d Figür Renald dargstellt: Er seig e Verkerperig vum Wahn, e Bild vu dr falsche Heilsbringer un vu dr verbländete Doktrinär, wu im Dritte Rich am Wärk gsii sin.

1976 isch dur e Publikation vum Werner Vogel s Telegramm vum Göring an dr Intendant Tietjen bekannt wore un heb dr Vorstellig neiji Nahrig gä, ass dä Operetext antinationalsozialischtischi Elemänt enthaltet. Dr Walton meint drgege, ass dr Göring wohl nit üs politische Grind eso wiätig ka wore sii, wel dr Dichter sich jo "as treije Nationalsozialischt profiliärt" heb. Nai, dr Göring heb im Burte si Text eifach nit fir hochi Literatür ghalte, si Verriss heb dr Nagel meh oder wenniger uf dr Kopf droffe.

Däm stoht entgege, ass dr Göring sait: ""Der Textdichter muß ein absolut Wahnsinniger sein."" Regt mer sich as Reichsmarschall wäge Knittelvers, wu mer fir vergrote haltet, eso uf? D Frog isch aü, wiä wit dr Göring dr Burte iberhaüpt kännt het, wänn er eso iber-e redet.

Im Göring isch allewäg aü entgange, was dr Watson 2002 glaübt, gfunde z ha: Dr analysiärt dr Operetext uf politischi Iischleg un kunnt an einem Punkt zum Schluss, ass im Burte si Libretto ""in direkter Nähe zur rassistischen Vernichtungsideologie der Nationalsozialisten"" grote seig. Dr schribt 2002 an zwoo Stelle, iber s Burtes Libretto seig viil gspottet wore, aber ernschthaft untersuecht seigs no niä wore. Dämno het mer also dr "nationalsozialischtisch Ghalt" vum Text fascht 60 Johr lang ibersähne. Dr Grund, as niäme des Wärk untersuecht heb, seig dä, ass ""das unbestreitbar schlechte literarische Niveau des Librettos quasi als dessen Schutzschild diente"", alli hebe sich uf diä Schwäche gstirzt un niäme hebs fir netig ghalte, dr Inhalt nächer z untersueche.

National-Zeitung Basel, 8. Jünni 1943: 

Hermann Göring, im Hitler si Reichsmarschall, 14. April 1943: 

Hans Fröhlicher, Schwizer Botschafter, 1. April 1943: 


</doc>
<doc id="15787" url="https://als.wikipedia.org/wiki?curid=15787" title="Lutikon">
Lutikon

Lutikä isch es chliises Dörfli im Kanton Züri im Züriseebiät am Lüzgi mit vil altä Architektuur. Lutikä ghört zue dr Gmei Hombrächtikä.

De Lüzgi isch en See wo im'ne Tierschuzbiät isch. Hauptattraktion sind t'Störch wo jede Summer wider chömmed und uf'm Puurähòòf Hasel iri Näschter händ.

S Dorf Bestaht us öppe zäh Hüüser, dadevo isch t'Helfti devo für's Puurä. Eine vo de Prachtvollschtä Hüüser ischs berüemmtä Egli Huus wo im tüppischä Stiil vo de Region im spööte Mittelalter mit schönä roote und bruunä Bälkä und e'mne Gibbeltächli bout isch. S git aber no vili anderi Hüüser im gliiche Stil wo nüd weniger schöön sind. Dr einti Puurehòòf verchauft au Lüzgichääsli innerä härzigä Verpakig.

T Wirtschaft vo Lutikä isch hauptsächlich e Pùùräwirtschaft. T Pùùrä i de Gägend händ vorallem Chüe und Öpfel. Dr einti Pùùr hät au no e chliini Chüngelizucht.



</doc>
<doc id="15790" url="https://als.wikipedia.org/wiki?curid=15790" title="Eichberg SG">
Eichberg SG

Aichbärg isch a politeschi Gmoand im Kantoa San Galla. Si ghört zum Wahlkrais Rhintl.

Aichbärg lit südlich vo Altstetta und nördlich vom Oberriet im Rhintl. Äs git a Verbeandigsstrooss öber da Hölzler (Hölzlisberg) uf Eggerschtande, wo zum Kanton Appezäll Innerrooda ghöört.

Z Aichbärg gits vil Gebiet, wo land- und forschtwertschaftlech gnuzt werd und nu wenig Induschtrii. Am Südhang vom Hochchapf, än chlinna Hügl hender da reformiarta Pfarrchercha, häts än grossa Räbbärg. Da ischt sit 1983 da gröscht zämmahängend Räbbärg, wo i Terrassaform aagleit ischt, im Kanton San Galla.

Sit da Mitti vom 16. Johrhundert ischt Bevölkerig vo Aichbärg mehrheitlich reformiart. Zur evangelisch-reformiart Cherchgmoand Aichbärg-Oberriet ghört, wias da Namma seit, näbet Aichbärg o s Gebiet vom Oberriet (ohni Kriassara) und da Wailer Hueb, wo politisch zu Altstetta ghört. D Pfarrchercha und s Pfarrhuus stond im Dorf Aichbärg oba, im Dorf Oachiwees (Gmoand Oberriet) händs sit 1987 s ehemolig Kino als Cherchgmoandhus.
Dä katholisch Teil vo da Bevölkerig ghört zur Pfarrei Altstetta-Henderforscht-Aichbärg.

D Schüeler chönd im Aichbärg oder im Henderforscht in Chendergarta und i d Primarschual. I d Oberschtufa gönts uf Altstetta.




</doc>
<doc id="15792" url="https://als.wikipedia.org/wiki?curid=15792" title="Eichberg">
Eichberg

Eichberg isch de Nam vo däne Gmainde:

Eichberg isch de Nam vo däne Ortschafte z Dütschland:
Eichberg isch de Name vo däne Ortschafte z Öschtriich:
Eichberg isch de dütsch Name vo däne Ort z Italie:
Eichberg isch de ehemolig dütsch Name vo mehrere Ort z Pole:
Eichberg isch de Name vo verschidene Bärg und Erhebige:
Eichberg isch au de Name
Eichberg isch de Familiename vo däne Persone:
Lueg au:


</doc>
<doc id="15797" url="https://als.wikipedia.org/wiki?curid=15797" title="Ruine Rifenstein">
Ruine Rifenstein

D Ruine Rifestei isch e Ruine in dr Nöchi vo Reigetschwyl im Bezirk Waldeburg im Kanton Basel-Landschaft in dr Schwiz.

D Ruine lit zwüsche Reigoldswil und Titterte, uf eme Felsvorsprung.

D Ruine wird durch d Form vom Felse in drei Teil unterteilt: dr Wohnturm uf der Felsspitze, e ummuurti Terrasse im Osten und überbauti Felsschlünd im Weste.
Ursprünglich hetts bim Ihgang vom Gegehang us e Brugg über e vorglagerte Felszacke gha, wo dr Zuegang zur Burg ermöglicht hett. E Sag vrzählt, dass einisch binere Belagerig die ahgrifende Kriegslüt so zahlrich über d Brugg gstürmt sin, dass si unter dr grosse Last zämmebroche isch. Wenn me dur s Tor goht, chunt me uf die ummuuerti Terrasse. D Muure folgt dr unregelmässige Linie vo dr Felskante. Im tiefer glegene südliche Teil vo dr Terrasse isch wahrschinlich e Zisterne gsi. Do isch die originali Muure fast komplett zerstört und das, wo me hütt no gseht, isch künstlich ufgmuuret worde. Ganz neu isch dr Ufstiig uf e Wohnturm vo do us. Ursprünglich hets an dere Stell nur e Verbindig zu de überbaute Felsschlünd geh. Dr schmali Weg het über e ufgmuureti Rampe um d Felsnase umme und nit über e Brugg gfiert. Uf de überbaute Felsschlünd findet me an de Felswänd usgmeisselti Balkelager und verschideni Muureteili, wo vom ene überdachte hölzerne Gebäudekomplex stamme.

Vo do us hett me ursprünglich au über e Stäge dr Wohnturm beträte chönne. Dr Turm bildet e unregelmässigs Viereck mit emä Durchmesser vo 11 bis 16 Meter und wird von ere 2 Meter dicke Muure umgäh. Dr Ihgang in Turm isch uf dr gegenüber ligende Site vom hüttige Ihgang gsi. Für d Muure vom Turm sin viili grossi und unbearbeiteti Stei verwendet worde. Uf em Turm hets e Holzkonstruktion mit öppe drei Obergschoss und emä Holzdach gha.

D Gschicht vo dr Burg isch no sehr unklar. D Usgrabige sin nonig fertiggstellt und werde vorläufig au nit witer gefiert. D Bodefund, wo me bis jetzt het, belege e Nutzig vo dr Burg zwüsche 1200 und 1350. In de schriftliche Überliiferige wird d Burg üsserst selte erwähnt. Das loht vermuete, dass dr Burgherr nur wenig Land bsässe hett und nit sehr ihflussrich gsi isch.

Über e Untergang vo de Herre vo Rifestei gits nur Vermuetige. Eini seit, das dr Ritter vo dr Burg vom ene Chrüzzug nüm heichoh isch. In dr Folg isch s Gschlecht usgestorbe und dodermit isch d Burg leer gstande.

E anderi Möglichkeit isch, dass d Burg bim grosse Ärdbebe 1356 zerstört worde isch. 
S eine schliesst s andere jedoch au nit us.



</doc>
<doc id="15804" url="https://als.wikipedia.org/wiki?curid=15804" title="Bergkamen">
Bergkamen

Bergkamen isch a dütschi Stadt im Bundesland Nordrhy-Weschtfahla. Dia Stadt hätt 52.054 Iiwohner. Die ursprünglich Bergkamer Sproch sich weschtfälischs Platt.De höggschte Punkt vo dr Stadt isch de Bergehalde "Großes Holz" im Stadtteil Oberaden un isch 148,5 m über NN, de niedrigscht liet mit 49,6 m über NN im im Stadtdeil Heil.D'Lippe fließt durchs Stadtgebiet uffere Längi vo 10 km vo Oscht nach Wescht.

Folgade Städte ond Gmoinda grenzaân da dr Stôdt Bergkamen â:


</doc>
<doc id="15812" url="https://als.wikipedia.org/wiki?curid=15812" title="Vereinigtes Königreich">
Vereinigtes Königreich

Ds Vereinigte Königriich (engl. "United Kingdom" abkürzt "UK") oder i de Langform United Kingdom of Great Britain and Northern Ireland (gälisch "Rìoghachd Aonaichte na Breatainn Mhòr agus Eirinn a Tuath", schottisch "Unitit Kinrick o Great Breetain an Northren Ireland", Manx "Reeriaght Unnaneysit ny Bretyn Mooar as Nerin Hwoaie", alemannisch "Vereinigts Königriich Grossbritannie u Nordirland") isch en Staat mit ere konstitutioneller Monarchii im Nordweschte vo Europa.

Dr gröschti Inselstaat vo Europa besteit us de Landesteil Wales, England u Schottland uf dr Insle Grossbritannie u us Nordirland. Ds United Kingdom isch 1920 bildet worde, wo d Republik Irland unabhängig worde isch.

Im dütsche Sprachrum (so ou hie) wird dr Name meischt als Vereinigts Königriich, Grossbritannie oder Ängland verchürzt. Allerdings bezeichne die Näme nume verschideni Teil vo der Insel. Unter Grossbritannie versteit me d Houptinsel, wo Ängland, Schottland u Wales lige, aber nit s benachbarte Nordirland. Ungünschtig isch hingege d Bezeichnig «Ängland». Zwar isch Ängland dr gröschti Teil vom Staat, aber ebe nur en Teil vom United Kingdom.

Woher das «Gross» in Grossbritannie chunt, wird klar wenn mes in Französische aluegt: "Grande-Bretagne", und zwar ebe im Unterschied zu de Region Bretagne z Frankrych.

D Bezeichnig «Britannia» hingege stammt us em Wortschatz vo de Römer und Urengländer und em keltische "Birth", was vilfarbig oder gfleckt bedütet.

Ds Klima vo Grossbritanie u Nordirland variiert, isch aber gmässigt. Es isch wägem Golfstrom erheblich wärmer als in Gebiet uf em glich Breitegrad (z. B. z Polen). Allgemein isch ds Klima im Süde wärmer und drochener als im Norde.

Dr Wind chunt houptsächlich vo Nordweschte, vom Atlantische Ozean her. Während me als dr Hälfti vom Jahr isch dr Himmel bewölkt. Ds Land isch relativ selte vo Naturkatastrophe betroffe, vor allem im Winter chöi allerdings starchi Sturmwind und Überschwemige uftrete.

D Rägemengi betreit im Norde durchschnittläch 1000 Millimeter im Jahr, im Süde 700 Millimeter. D Grafschaft Essex isch die trochenschti Gegend, au wenn s a über hundert Tääg im Jahr rägnet.

Dr Loub-und Mischwald, wo früeher wit verbreitet gsi isch, isch uf acht Prozänt zrugdrängt worde.

Grossbritanie hett vor öpe 100 Johr s gröschte Wäutriich gha, wo s je gä het. Es het öbe e Viertu vor ganze Wäut beherscht was uf das zrugzfüuere isch, da si sehr fortgschritte si gsi im Handu, ir Schifffahrt und ir Induschtri.

1973 isch Grossbritannie der Öiropäische Gmeinschaft, em Chärn vo dr hütige EU, byträtte. Noch ere Abstimmig ane 2016 isch s Vereinigt Königriich Ändi Jänner 2020 us de EU uusträtte.

Dr gröschti Teil vo England hat grossi Ebene. E Linie, wo me sech zwische de Flüss Tees und Exe cha vorstelle, teilt England in en arg flache und ine eher hügelige Teil. Di wichtigschte Gebirgskette von Nord nach Süd sind: d Cumbrian Mountains, d Pennines, dr Peak District, d Cotswolds und d Chilterns. Die wichtigschte Flüss sind: Themse, Severn, Trent, Great Ouse und Humber. Di gröschte Städt sind London, Birmingham, Manchester, Sheffield, Liverpool, Leeds, Bristol und Newcastle-upon-Tyne.

Wales isch abgseh vore Ebeni im Süde sehr hügelig. Dr höchschti Berg isch dr Snowdon, 1.085 Meter hoch. Nördlich vom Feschtland liegt d Insle Anglesey. Die gröscht Stadt isch Cardiff a dr Südküschte.

D Geographi vo Schottland isch ganz ungerschiedlich, mit de flache Lowlands im Süde und Oschte und de Teils gebirgige Highlands im Norde und Weschte. Dr Ben Nevis isch dr gröscht Berg im Vereinigte Königrich. Es git zahlrichi und längi Meeresärm, wo "Firth" und "Loch" heisse. An dr Nord und Weschtküschte gits e stattlechi Azahl vo Insle, drunter d Hebriden, d Orkney- und d Shetlandinseln. Die gröschte Stedt vo Schottland sind Edinburgh, Glasgow und Aberdeen.

Nordirland umfasst dr Nordöschtlich Teil vo dr Insel Irland. Ds Gländ isch hügelig. Zimlich exakt i dr Mitti ligt dr Lough Neagh, dr gröschti Binnesee vo de Britische Insle. Die wichtigschte Städt sind Belfast und Derry. 



</doc>
<doc id="15819" url="https://als.wikipedia.org/wiki?curid=15819" title="Institut universitaire de hautes études internationales">
Institut universitaire de hautes études internationales

Der einzigi Ort i der Schwiz, wome cha "Internazionali Beziehige" studiere, ischs Gämfer Hochschuelinschtitut für internazionali Studie (IUHEI oder eifach nume HEI). Das Inschtitut isch wältwit zimlech bekannt. Uf Französisch heisst die Schuel "Institut universitaire de hautes études internationales". S'HEI isch es Inschtitut, wo unabhängig isch vo der (vil grössere) Universität Gämf. S'Geböide, wod Vorläsige schdattfinde und wod Verwaltig ire Sitz het, isch die sogenannti "Villa Barton" diräkt am Gämferseeufer. Die Schuel isch 1927 gründet worde vom Paul Mantoux und em William Rappard.

Z'Gämf gits nones anders Inschtitut, wome so internationali Theme studiert, und das ischs Institut universitaire d’études du développement (Abchürzig "IUED"); das wird ab 2008 mit em HEI zämeglegt; de gits drus es vil es grössers Inschtitut, wo denn Hochschuelinschtitut für internazionali Studie und Entwicklig (abgchürzt "IHEID") heisst.





</doc>
<doc id="15823" url="https://als.wikipedia.org/wiki?curid=15823" title="CELPE-Bras">
CELPE-Bras

CELPE-Bras (Certificado de Proficiência em Língua Portuguesa para Estrangeiros) isch es brasilianisches Schprachdiplom fürs brasilianische Portugisisch, und zwar s'einzige, wo offizieu in Brasilie anerkennt wird. S'wird gmacht vom brasilianische Bildigsminischterium. Es git vier Nivos: "Certificado Intermediário" (Mittuschtuefe I); "Certificado Intermediário Superior" (Mittuschtuefe II); "Certificado Avançado" (Oberschtuefe I) und "Certificado Avançado Superior" (Oberschtuefe II).

Wenn en Usländer wot z'Brasilie anre öffentleche Universität schtudiere, de mueser dä Tescht mache, und bi de meischte Unis mues är s'Nivo "avançado" schaffe. A däm CELPE-Bras-Tescht chönne alli mitmache wo ned Brasilianer si und elter als sächzä si.

Me cha sech immer nur im Februar und im Auguscht nur diräkt übers Internet ischribe, und zwar da: . I der Schwiz isch es die Schwizerisch-Brasilianischi Gsellschaft z'Züri, wo me dä Tescht cha mache (aber me chane au a jedem süschtige Ort vo der Wält mache, wemme wot).



</doc>
<doc id="15827" url="https://als.wikipedia.org/wiki?curid=15827" title="Internationale Beziehungen">
Internationale Beziehungen

Internazionali Beziehige nennt me im Allgemeine d Beziehige, wo zwüsche Nazione bestönd, und s Schtudiefach, wo die internazionale Beziehige schtudiert. I der Schwiz chame internationali Beziehige nume am "Institut universitaire de hautes études internationales" z Gämf schtudiere.

Es git verschideni Teorie, wo wänd erkläre, wie d Beziehige zwüsche Natione (oder Schdaate, Völker, Nazionalschdaate) ablaufe, zum Bischpil:

Internazionali Beziehige chame ersch sit ungefähr nünzig Jahr studiere. Hüt isch die Schtudierichtig eigentlech es Gmisch us Gschicht, Wirtschaft, Rächt und Politikwüsseschaft. Obwohl d Geografi eigentlech no wichtig erschiint, isch si gar nie richtig i däm Schtudium integriert gsi.


</doc>
<doc id="15834" url="https://als.wikipedia.org/wiki?curid=15834" title="Mohandas Karamchand Gandhi">
Mohandas Karamchand Gandhi

Der Mohandas Karamchand Gandhi (är isch berüemt undrem Name "Mahatma Gandhi"; Gujarati મોહનદાસ કરમચંદ ગાંધી, Devanagari मोहनदास करमचंद गांधी, Mohandās Karamcand Gāndhī; * 2. Oktober 1869 in Porbandar, Gujarat; † 30. Januar 1948 in Nöi-Deli, Deli) ischen indische Aawalt gsi, Pazifischt, het sech für d Mönscherächt igsetzt und isch der "Leader" vor indische Unabhängigkeitsbewegig gsi.

Mit 14 Joor heter die 14jörigi Kasturba Makharji ghürote u het mit sächzä sis erschte Chind vo vierne bercho. Är het in London Rächt studiert, u isch de nach Südafrika go wone. Dört heter sech zerschmol mit de Ungerächtigkeite vo de Koloniauherrschaft usenandergsetzt. Sis witere Läbe heter welle mache, dass Indie nümme britischi Kolonii isch, und zwar het är sech vehemänt gäge Awändig vo Gwalt igsetzt. 1947 isch Indie unabhängig worde, und es Johr später isch der Gandhi vomne nazionalistische Hindu umbrocht worde.

Der Gandhi isch zure Kultfigur worde.






</doc>
<doc id="15835" url="https://als.wikipedia.org/wiki?curid=15835" title="Immanuel Kant">
Immanuel Kant

Dr Immanuel Kant (* 22. April 1724 z'Königsbärg; † 12. Februar 1804 ou z'Königsbärg) ischen dütsche Filosof gsi, und het en enorme Ifluss gha uf witeri Filosofe. Me seit, die modärni Filosofi hegi mit sim Buech "Kritik vor reine Vernumft" aagfange. Är isch wichtig gse für di sogenannti Erkenntnisteorie, ir Etik u ir Äschtetik. Är het ou gschribe über Religionsfilosofi, Rächtsfilosofi u Gschichtsfilosofi.

Im Buech "Kritik vor reine Vernumft" het är d'Metafüsik kritisiert, und dermit het är au d'Religione kritisiert.













</doc>
<doc id="15836" url="https://als.wikipedia.org/wiki?curid=15836" title="Michail Gorbatschow">
Michail Gorbatschow

Der Michail Sergejewitsch Gorbatschow (wiener uf russisch richtig heisst: , wüsseschaftlechi Transliterazioon ""; * 2. März 1931 z'Priwolnoje ir russischä Region Stawropol) isch e russische Politiker. Är isch der letschti Schtaatschef vor Sowjetunion gsi.

Der Gorbatschow isch vo Merz 1985 bis Ougscht 1991 Generausekretär vom Zentraukomitee vor Kommunischtische Partii vor Sowjetunion (KPdSU) u vo Merz 1990 bis Dezämber 1991 Presidänt vor Sowjetunion gsi. Är het ir Sowjetunion Reforme voratribe (Perestroika u Glasnost, unger anderem). Me seit, mit sine Reforme heger der Sowjetunion der Gnadestoss gä: s'Syschteem isch zämebroche, Nazione hei sech abgspautet, u was übrig blibe isch, isch die Russischi Föderazion. 1990 heder dr Fridensnobäupriis becho.

Är reist no hüt ir Wält ume und haltet Vorträg (aber nümme so vil).





</doc>
<doc id="15837" url="https://als.wikipedia.org/wiki?curid=15837" title="Sigmund Freud">
Sigmund Freud

Der Sigmund Freud (* 6. Mai 1856 z'Freibärg (Määre) (tschechisch "Příbor"); † 23. September 1939 z'London), eigentlech heisst är "Sigismund Schlomo Freud", isch e öschtriichische Arzt u "Tiefepsycholoog" gsi.

Der Sigmund Freud isch berüemt worde, will är mit der Psüchoanalüse agfange het. Är het gseit, dass der Sexuautriib eigentlech aues entscheidet imne Läbe vomne Mönsch. Da isch är uf der gliiche Linie mitem Charles Darwin, wo gseit het dass der Säubschterhautigstriib, auso ässe, trinke u Chinder ha (Sexuautriib), bi Tier u ebe ou bim Mönsch aues entscheidet. D'Idee vom Freud si hüt no heftig diskutiert.

Zu siner Zit het speziell d'Chile ke Freud gha a sine Idee. Der Sigmund Freud het d'Religione uf sone Art kritisiert, wies no nie öpper gmacht het vor ihm: är het gseit, d'Religiosidät vo eim sig e infantili Nöirose.

Eine vo sinie wichtige Schüeler isch de Carl Gustav Jung gsii.


Sammelwerch 

Einzelni Werch (Uuswahl) als Fischer-Tb 










</doc>
<doc id="15838" url="https://als.wikipedia.org/wiki?curid=15838" title="Sokrates">
Sokrates

Der Sokrates (; * 469 v. Chr., † 399 v. Chr.), zum Tod verurteilt worde mit Gift) isch e wichtige antike Filosoof, wo z Athen gwoont u gschaffet het.

Wie berüempt är isch, geht men au draa, dass me alne griechische Filosofe, wo vor ihm gläbt hei, "Vorsokratiker" seit.

Me seit, är sig z Athen umespaziert und het mit Lüüt uf der Strass diskutiert. D Theme, woner drüber gredt het, si filosofisch gsi, es isch ums Läbe vo de Mönsche gange und drum wie me am beschte derzue bitreit, dass es allne besser got. Är heb Froge gschtellt, wo no nie öpper vor ihm druuf cho sig. Das isch es bearne unheimlech gsi, und drum het der Sokrates Finde gha; am Ändi isch er aaklagt worde wil er jungi Lüüt uf der Strass mit sine Diskussione beläschtiget heig. Är isch zum Tod verurteilt worde, hätt aber ohni Problem chöne Athen verlo; wil är das ned gmacht het und statt wäggzgoh der Giftbächer gnoo het, seit me, är het sech für d Filosofi gopferet. Das alles isch guet beschribe im Wärch vom Platon "d Apologii (Verteidigungsred) vom Sokrates".

Der Sokrates het nume mündlech filosofiert: är het keni Tegschte hinterlaa; sini Wort si houptsächlech überliferet worde vom Platon, wo sin Schüeler gsi isch.

Dr Platon het i syne Schrifte es bar Mol dr Sokrates als Lehrmeischter lo ufträtte, so wie öpen im Glychniss vo dr Hööli.





</doc>
<doc id="15839" url="https://als.wikipedia.org/wiki?curid=15839" title="Charles Darwin">
Charles Darwin

Der Charles Robert Darwin (* 12. Februar 1809 z'The Mount (e Täil vo Shrewsbury), z'Ängland; † 19. April 1882 z'Downe) isch en britischä Naturforscher gsi und me seit, es sigi eine vo de wichtigschte Naturforscher überhoupt.

Der Charles Darwin het d'Evoluzionsteori begründet. Luut de Evoluzionsteori hend alli Lebewese en gmeinsame Vorfahre und entwicklet sich durch de Mechanismus vo de natürleche Selekzion. Är het sini Teorie zerschmol am 24. Novämbr 1859 i sim Buech "The Origin of Species" veröffentlecht und si isch underdesse i de wüsseschaftliche Welt die einzig akzeptierte Theorie zur Entstehig vo de Arte.

Är isch näbebii ou e glückleche Familiefatter gsi.








</doc>
<doc id="15840" url="https://als.wikipedia.org/wiki?curid=15840" title="Friedrich Nietzsche">
Friedrich Nietzsche

Der Friedrich Wilhelm Nietzsche (* 15. Oktober 1844 z'Röcke bi Lütze; † 25. August 1900 z'Weimar) isch en dütsche Filosof u klassische Filolog gsi. Vo 1869 bis 1879 isch er Profässer ar Uni Basu gse.

Är het i sim Läbe Morau, Religion, Filosofi, Wüsseschafte u au Kunst kritisiert. Was er schpeziell agriffe het isch die chrischtlechi Morau u di chrischtlechi u platonischtischi Metafüsik gsi. Bekannt isch sin Satz "Gott isch toot". Är het sech gfrogt, was Woret überhoupt isch. Wäg all däm meine einigi, sini Filosofi sig deschtruktiv. As sis Hoptwerch gelt s Buech: "Also sprach Zarathustra", wo an Religiosstifter Zarathustra erinneret.



Gsamtuusgabe:

Studienuusgabe – Täschebuechuusgabe:

Nietzsche Online - 70 Bände Editione vo dr Werch (KGW) und Brief (KGB) vom Friedrich Nietzsche vom Giorgio Colli und Mazzino Montinari: über 80 Monographie und Referenzwerch wie s Nietzsche-Wörterbuech und alli 38 Johrgäng vo dr Nietzsche-Studien - insgsamt über 100.000 Buechsite bi de Gruyter (10/2010).







</doc>
<doc id="15841" url="https://als.wikipedia.org/wiki?curid=15841" title="Ludwig van Beethoven">
Ludwig van Beethoven

Der Ludwig van Beethoven (* 16. Dezember 1770 z'Bonn, Dütschland; † 26. März 1827 z'Wien, Öschtriich) ische Komponischt vor Wiener Klassik gsi. Er gilt as de Komponist, wo d'Musig vo derä Stilepochä zo erärä höchschtän Entwicklig gfüärt und dä Romantik dä Weg beräität het.

Dä Ludwig van Beethoven isch innärä sehr musikalischä Familiän ufgwachsä. D'Vorfahrä vo sim Vatär sind Buurän und Handwerchär us äm flämischä Mecheln gsi. S'niderfränkisch „van“ i sim Familiänamä dütät drof he, das er sich vom ländlichä „Betuwe“ ableität. Äm Beethoven sin Grossvatär vo vätärlichär Sitä het au Ludwig van Beethoven gheissän und isch z'Bonn Kapellmäistär gsi. 1740 isch sin Sohn Johann uf d'Wält cho, wo as Tenor i dä Bonnär Hofkapellä gsungä het. D'Muätär vom Beethoven, d'Maria Magdalena Keverich, isch am 19. Dezember 1746 as Tochtär vomänä kurfürschtlichä Choch of d'Welt cho; di mäischtä vo ernä Vorfahrä sind us dä Moselgegnd cho. Scho met knapp 16i isch si metämä Kurtrierer Chamrdiänär namäns Laym vöhürotät wordä. Si het än Sohn uf d'Wält brocht, wo abr scho früä gstorbän isch und met 18i isch si scho ä Witwä gsi. Am 12. November 1767 het si denn zom zwäitä mol ghürotän und zwor met äm Johann van Beethoven. Erän erschtä Sohn us derän Ehi, dä Ludwig Maria van Beethoven, het d'Nottaufi am 2. April 1769 öbärcho und isch sechs Täg spötär gstorbä.

Am 17. Dezember 1770 isch i dä Remigiuscherchä z'Bonn eräs dretti Chind, dä zweit Sohn i zweitär Ehi, tauft und as „Ludovicus van Beethoven“ is Taufregischtär itreit wordä. Diä Husgeburt isch nöd dokumentiert wordä, werd abr allgemein met äm 16. Dezember 1770 aagee. Sis Geburtshus isch i dä Bonngass 20. D'Maria Magdalena Beethoven het noml föf Chind of d'Welt brocht. No di nöchschtä zwei Brüädär Kaspar Anton Karl van Beethoven (tauft am 8. April 1774) und Nikolaus Johann van Beethoven (tauft am 2. Oktober 1776) hend eri Chindheit öbärlebt und im Lebe vom Ludwig ä Rolä gspilt.

Äm Beethoven sin Vatär isch vom jungä Mozart beidrockt gsi, wo scho met 6i as Komponischt uftretän isch und as Wundärchind goltä het. Met äm Zil, us äm Ludwig ebäfalls äs Wundärchind z'machä, het dä Vatär agfangän, em Klavierunterrecht z'gee. Au s'Orgäl- und Klarinettäspiel het dä jung Beethoven bald glernt. Di streng Erzüchig vom Vatär het abr d'Entwicklig vom Buäb behindärät, zom Bispil wil er mengmol metst i dä Nacht us äm Bett gholt wordän isch, zom dä Fründä vom Vatär sini Fähigkeitän am Klavier z'demonschtriärä. Das het däzuä gfüärt, dass dä Beethoven i dä Schuäl oft müäd gsi isch und a Konzentrationsmangäl glettä het. Met 11i hetär denn of Drängä vo sim Vatär müässä d'Schuäl ufgee.

Au söscht isch äm Beethoven sini Chindhäit nöd oni Problem völaufä. Sin Vatär isch Alkoholiker gsi und sini Muätär zimli oft chrank. Weränd dä Beethoven zo sim Vatär äs gspannts und dischtanziärts Vähältnis gha het, het är sini Muätär gliäbt. Won er met öpä 5i ä Metlohrentzündig öbärcho het, hend's d'Eltärä nöd gmerkt. D'Erchrankig het nöd wörkli gheilt und gilt as äini vo dän Ursachä fö sini spötäri Taubheit.

Kollegä vom Vatär Beethoven am Hof vo Bonn hend äm Ludwig sini Begabig erchennt, was schliässlich däzuä gfüärt het, dass di witäri musikalisch Usbildig vom Beethoven i d'Händ vo andärnä Musikär gläit wordän isch. Zo dä bekanntischtä Fördärär und Lehrär z'Bonn hend dä Christian Gottlob Neefe (Klavier, Orgel und Komposition) und dä Franz Anton Ries (Violine) zelt. 1782 isch äs dä Neefe gsi, wo as erschtä Werch vom Ludwig väröffäntlicht het, zom Bispil d’"„Variations pour le Clavecin sur une Marche de Mr. Dressler“". Im glichä Johr isch dä Beethoven äm Neefe sin Vötretär as Hoforganist wordä. Ä feschti Astellig as (zahltä) Hoforganist het är met 14i öbärcho. Mit äm Graf Ferdinand Ernst von Waldstein und dä Familiä Breuning het är iflussrichi Gönner und Freunde öbärcho. I dä Bonnär Hofkapellä het är Bratsche gspilt, weränd er sich glichzitig im Klavierspiel immär me värbessärät het. Au as Komponischt isch är tätig gsi, abr di mäischtän i derä Zit entstandänä Früäwerch sind oodrockt blebän odär spötär i andärnä Kompositionä värarbäität wordä.

Im Johr 1787 isch dä Beethoven s‘erscht Mol z’Wien gsi. I dä Täschä het är äs Empfehligsschribä vomKölnär Kurfürscht Max Franz, äm jüngschtä Brüädär vom Kaisär Joseph II. gha. Äm Beethoven sis Zil isch äs gsi, bim Wolfgang Amadeus Mozart z‘schtudiärä. Dör s’Wirkä vo vilnä Komponischtä, wiä zom bischpil äm Joseph Haydn, isch d‘Residenzstadt vom Erzherzog vo Öschtrich und äm römisch-dütschä Kaisär zom musikalischä Zentrum vo Europa wordä gsi.

Us äm Studium bim Mozart isch abr nüt wordä. Dä Mozart het met där Arbät am Don Giovanni und weg familiärän und finanziellä Sorgä so vil z’tuä gha, dass är sich nöd um äm Beethoven sini Usbildig het chönä kümmärä. Trotzdem het dä Mozart dä jung Beethoven sehr gschätzt. De het em scho ä früäni Form vo sinärä "Fröidämelodie" vorgschtellt, wo erscht 1824 i dä 9. Sinfonie vollendät wordän isch. Zwäi Wochä noch sinärän Aräis isch dä Beethoven abr scho wiedär häigangä, wil sini Muätär schwär chrank wordän isch.

Chorz drof isch sini Muätär im Juli 1787 gschtorbä. Da het dä jung Künschtlär schwär troffä. Sini Trur het är met Musig värarbäität.

Anno 1789 het dä Beethoven agfangän a där Universität Bonn z‘schtudiärä; Det isch är, vor alläm weg äm Eulogius Schneider, i Kontakt met dän Ideä vo dä Französischä Revolution cho. Sini Begäischtärig fö di revolutionärän Ideä zäigt sich i sinä Werch. „Wohl tun wo man kann“, het är 1793 gschrebä, „Freiheit über alles lieben; Wahrheit nie, auch sogar am Throne nicht verschweigen.“

Im Juli 1792 hend sich dä Beethoven und dä Haydn in dä Godesberger Redoute z’Bonn troffä. Det hend’s abgmacht, dass dä Ludwig van Beethoven zom zwäitä Mol of Wien räisän und Mäischtärschüälär vom Haydn werdä söll.
Finanziärt wordän isch diä Räis vom Ferdinand Ernst von Waldstein. Dä Beethoven isch nümä häi of Bonn gangä. Sin Vatär isch gschtorbän, und s‘Kurfürschtätum het 1794 weg dä französischän Invasion sis End gfundä (und dodämet au äm Beethoven sini amtlich Stellig). Dä Mozart isch au scho gschtorbä gsi, abr dä Joseph Haydn, där Antonio Salieri, dä Johann Schenk und dä Johann Georg Albrechtsberger hend dä Beethoven as Kompositionsschüälär ufgno. Äm Beethoven sin Gönner Graf Waldstein söll dozmol äm Beethoven gsäit ha: „Durch ununterbrochenen Fleiss erhalten Sie Mozarts Geist aus Haydns Händen.” Empfehligän und Talent hend äm Zuätrett zo dän erschtä Hüsär vo Wien vöschafft; Dä Gottfried Freiherr van Swieten und d‘Fürschtin Lichnowski sind zo sinä bsundärä Gönnär wordä.

As Künschtlär isch dä Beethoven s’e’rschtmol annä 1793 a d’Öffentlichkäit gangä, zerscht as Komponischt vo sinä drü erschtä Trios (Op. 1) und dä drü Klaviärsonatä, wo äm Haydn gwidmät gsi sind. Zwäi Johr spötär het är as Pianischt sis 1. Klaviärkonzert vorgspilt. Sini Chammärämusig isch as vollkommä neuartig bezäichnät wordä. Er isch zodem as grossartigän Improvisator bekannt gsi und het imänä Duell dä berüämti Abbé Gelinek gschlagä. Äs git än Anekdotä, wo‘s häisst, e heg ämol vor ämänä Konzert gmerkt, dass dä Flügl än Halbto z‘tüf gstimmt gsi seg. Er heg denn sis C-Dur-Konzert (Erschts Klaviärkonzert op. 15) äfächt im Cis-Dur gspilt, wil är z’lang brucht het, zom s’Inschtrument nöi stimmä.

Sini Bekanntheit isch no gschtäigärät wordä, won er 1796 im Rahmä vonärä Kunschträis of Prag, Dresden und Berlin gangän isch. Mä het versuächt än det z’bhaltän, abr wil er sich z‘Wien as Künschtlär ä gachtäti und gsechäräti Stellig erworbä gha het, isch är sinärä nöiä Heimät jez und sis ganz Lebä lang tröi blebä. Spötäri Räisä sind weg sinän Ohräproblem värunmöglicht wordä. Da hert Schicksal het äm Beethovens sin ganzä Lebensweg bestimmt, will di künschtlärisch gestaltändä Tätigkäitä vo det a immär meh sis Lebän usgföllt und di usüäbänd in Hindärgrund drängt het. Sit öpä 1800 isch sis Lebä ziemlich regälmässig gsi. Im Wintär het är sini Zit gselligän Undärhaltigän und dä Sorg um d’Uffüärig vo sinä Werch gwidmät; im Summär het är sich mäischtäns vö mehräri Mönät i äis vo dä Dörfer i dä Nöchi vo Wien zrockzogän und sich met äm Usschaffä vo sinä Kompositionä beschäftigät. E het än grossä Chräis vo Fründän und Värehrär gha. Chlinäri Räisä z‘Öschtrich hend vo zit zo zit d‘ Glichmässigkäit vo sim Lebän undärbrochä. 1809 isch är as Kapellmeister of Kassel wölä holä. As Reaktion hend sich mehräri vo sinä Gönnär zämägschlossä, drundär au sin Schüälär, dä Erzherzog Rudolf, zom än met ärä lebänslangä Rentän a Wien z‘binden.

Met äm Ludwig van Beethoven sinärä körpärlichä Lidänsgschicht beschäftigät sich Wössäschaftlär bis hüt, was au zo medizinischä Spekulationä gfüärt het.

Analysä, wo s‘US-amärikanisch Argonne National Laboratory z‘Chicago Afang Dezembär 2005 väröffäntlicht het, bestätigät, dass är scho met undär 20i anärä schwärä Bleivärgiftig glettä het. S’Labor het än Schädlchnochä vom Beethoven gröngät. Nochänä hend‘s d‘Wert met ämä frömdä Schädlfragment us dä glichä Zit värglechä. Noch historischä Brecht het sich i dem Altär äm Beethoven sini Persönlichkäit värärndärät und er het agfangän, öbär Magän- und Darmbeschwerdä z‘chlagä.

Äs isch nöd klar, öb au dä Värluscht vom Beethoven sim Ghör of s‘Blei cha zrockgfüärt werdä. Met öpä 30i hend sich bi em erschti Azäichä vonärän Otosklerose bemerkbar gmacht, wo sich immär witär värschlimmärät het. Zom sis immär schlechtäri Ghör uszglichä, het är sis Klaviär met bis zo 4 Saitä bespannä lo. Anno 1819 isch denn dä Beethoven komplett taub gsi, so dass er selbär käi Konzert me gge het und au nümä het chönä dirigiärä. Gredt het är met „Konversationsheftär“, was zimli müäsam gsi isch.

Am 29. Juni 1801 het dä Beethoven sim Jugändfründ Franz Gerhard Wegeler gschrebä:

Dör ä bsundäri Behandligsmetodä vom Wiänär Arzt Vering het dä Beethoven wiedär Muät gfasst und am 16. November imänä witärä Briäf an Wegeler di berüämtä Sätz gschrebä:

Wo sini Schwärhörigkäit, värbundä met dä quäländän Ohrägrüsch, wiedär schlimmär wordän isch, het är am 6. Oktober 1802 värzwiflät sis „Heiligenstädter Testament“ gschrebä. Trotzdem het är z‘Häiligästadt di lebendig und heitäri 2. Sinfonie komponiärt.

Dä Beethoven isch niä värhürotät gsi. Sin Erfolg z‘Wiän het abr däzuä gfüärt, dass är vo Frauän umschwärmt wordän isch. Er het au undärrechtät und villi vo sinä Schüälärinnä sind sehr begobti Pianischtinnä gsi. Bsundärs fründschaftlich isch är i dä Familiä Brunswick ufgno wordä. Drü Schwöschtärän (Therese, Josephine, Charlotte) und än Brüdär (Franz) sind oni greglätän Untärrecht of dän ungarischä Güätär vo dä Familiän ufgwachsä gsi, hend abr vill glesä gha, Musig gmacht und sich of eri äigä phantasievoll Wis bildät gha. Wo si dä Beethoven um d‘Johrhundärtwendi kennäglernt hend, sind‘s vonänand begäischtärät gsi. Dä Beethoven het bi enä dähäi glehrt; zercht nöd no ä Stund lang (wiä väribart), sondärn täglich viär bis föf Stund lang. D‘Therese und d’Josephine hend supär Klaviär gspilt und sich bäidi in Komponischt värliäbt. Us Briäf an än Fründ vom Beethoven isch vill öbr diä Zit bekannt.

Wo d‘Familiä noch 18 Täg wiedär of Ungarn gangän isch, het är dä bäidä Schwöschtärä di viärhändigä Variationä vo "„Ich denke dein“" gwidmät. Dä Beethoven het d‘Familiä z‘Ungarn of eräm Schloss z‘Martonvásár bsuächt, und d’Fründschaft isch gwachsä.

So het är au eri Cousine, di jung Gröfin Julie Guicciardi (1784–1856), kennäglernt und sich i si värliäbt. D’Julie isch vo Manän umge gsi, wo vo erä begäischtärät gsi sind, und dass dä berüämt Künschtlär au däzuä ghört het, het si interessant und agnehm gfundä. Si het sich denn abr inän vill jüngärä Ma värliäbt und spötär glügnät, öbärhaupt öpis vom Beethoven sinä Gfühl gwösst z‘ha. För dä Beethoven isch äs d’Höll gsi und wohrschinli än witärä Grund för s‘„Heiligenstädter Testament“.

D‘Fründschaft met dä Brunswick-Gschwöschtärtän isch blebä. D‘Josephine Brunswick isch vo erärä Muätär metämän ungliäbtä Ma (Joseph Graf Deym) värhürotät wordän und het viär Chind öbärcho. Wo 1803 dä Graf Deym plötzli gschtorbän isch, hend’s sich nümä mössä met ernä Gfühl vöränand zrockhebä. Di adälig Josephine het abr zögärät, än äifachä Bürgär z‘hürotä. D‘Therese het vollär Sorg dä Charlotte gschrebä: "„Aber sage mir, Pepi und Beethoven, was soll daraus werden? Sie soll auf ihrer Hut sein! Ich glaube in Bezug auf sie unterstrichst Du in dem Klavierauszug die gewissen Worte: Ihr Herz muß die Kraft haben nein zu sagen, eine traurige Pflicht, wenn nicht die traurigste von allen.“" Äm Beethoven sini Taubhäit, sis räizbari Wesän und dä Josephine eri körpärlich Zerbrechlichkäit hend’s au as Hindärnis gse: "Zwei Kranke, was wäre aus ihnen geworden?" Zonärä Hochzit isch äs nöd cho, abr si hend witär zämä Musig gmacht und dä Beethoven het me as äimol d‘Summärferi amänän Ort i erärä Nöchi värbrocht. D’Klaviärsonatän "Appassionata" isch i derä Zit entschtandä. Anno 1810 het d‘Josephine denn där estnisch Baron Stackelberg ghürotä. Dodämet hend si und dä Beethoven änand us dän Augä värlorän und d‘Josephine isch i schlechti Lebänsvärhältniss cho. I ernä Tagebüächär het d‘Therese äs paar Johr spötär (1817) gschrebä: "„Ob Josephine nicht Strafe leidet wegen Luigi's? Weh! – seine Gattin – was hätte sie nicht aus diesem Heros gemacht!“" und 1847: "„Sie waren füreinander geboren und lebten beide noch hätten sie sich vereint“" (alli Zitat noch R. Rolland, a. a. O. S. 251–253).

Wo d’Josephine dä Baron Stackelberg ghürotä gha het, sind sich d‘Therese und dä Beethoven nöchär cho as voränä. D‘Therese isch denn abr i dä Schwiz äm Pestalozzi begegnät und het eri Beschtimmig i dä Gründig vo Chindärhäim und -gärtä z’Ungarn gfundä. Si het niä ghürotän und isch ganz i derä sozialä Tätigkäit ufgangä.

Dä berüämt Briäf „An die unsterbliche Geliebte“ het dä Beethoven 1812 gschrebä. Öb d‘Therese odr öpr andärsch d‘Empfängärin gsi isch, isch bis hüt (Schtand 2005) nöd klärt. Öpis Lüt värmuätät, dass äs sich bi där Adressatin um d‘Antonie Brentano handlät; än andäri Kandidatin isch d‘Gröfin Anne-Marie Erdődy (1779–1837), will dä Beethoven 1815 i eräm Hus z‘Jedlesee gwohnt het.

Ä witäri Frau im Beethoven sim Lebän isch d‘Therese Malfatti gsi. Dä Beethoven het si 1809 öbr sin Fründ Ignaz von Gleichenstein kennäglernt, wo dä Therese eri Schwöschtär Anna Malfatti ghürotät het. Im Früälig 1810 het dä Beethoven ä Hochzit met dä Therese Malfatti plant. D‘Therese Malfatti het äm Beethoven sin Atrag zrockgwesän, isch abr au nochänä fründschaftlich met em värbundä blebä.

Endi Mai 1810 het dä Beethoven öbr d‘Bettina Brentano eri Schwögärin Antonie Brentano kennäglernt, wo vo 1809 bis 1812 z‘Wiän glebt het.

Im erschtä Johrzehnt vom 19. Johrhundärt isch dä Beethoven, wo jetzt im nöiä Käisärtum Öschtrich glebt het, zo äim vo dä berüämtischtä Musikantä vo Öiropa wordän, au wenn dä Gioacchino Rossini met sinän Opärä zo sim Läidwesä populärär gsi isch. Sini revolutionär aghuchtä Synfoniä hend bald zomänä feschtä Bestandtäil vo dä värbräitätän Orchestärkonzert ghört.

Am 8. Dezembär 1813 isch di 7. Synfonie met öbrwältigändäm Erfolg urufgfüärt wordä. Si isch 30 Johr spötär vom Richard Wagner as „Apotheose des Tanzes“ globt wordä.

Wehränd äm Wiänär Kongress het dä Beethoven erkennt, dass diä Zämäkunft vo dän öiropäischä Herrschär no zo witärän Undärdrückigä füärä söt. Er het di humanistischän und gäischtigä Wert vom Mensch gschätzt. I sinärä Jugänd isch är vom Schiller begäischtärät gsi, im spötärä Lebä het är sich äm Goethe zuägwendät und met äm au öbr Briäf kommuniziärt und sich im Juli 1812 z‘Teplitz troffä. Er het au mehräri Werch vom Goethe värtont und zom Bischpiel d’Schauspielmusig zom Truurspiel Egmont gschrebä.

Wo 1815 äin vo sinä Brüädärä gschtorbä gsi isch, het är d‘Vormundschaft för em sin Sohn Karl öbrno. Bald isch abr klar wordä, dass d’Bezüchig zwöschät denä bäidän ehär schlecht gis isch. Trotz (odr vilicht grad weg) denä privatä Schwierigkäitä het dä Beethoven 1823 äis vo sinä wichtigschtä Werch abgschlossän, und zwor d‘Missa Solemnis (Uruffüärig 1824 z‘St. Petärsburg), wo i erärä Grössi und Schönhäit nüt vom desolatän Umfeld erahnä lot, wo si drinn entschtandän isch. Dä Beethoven met sinä höchän und täilwis öbrzogänä moralischän Aschprüch het dä Karl so undär Drock gsetzt, dass är 1826 än Suizidvärsuäch undärno het. De isch zwor fählgschlagän, isch abr för dä Komponischt trotzdem ä grossi Belaschtig gsi, wil Selbschtmord dozmols schtrofbar gsi isch.

Im November 1826 isch dä Beethoven noch ämä langjöhrigä Lebärläidän akut chrank wordän und het öbr Schmerzän im Undärlib, Appetitlosigkäit und Dorschtgfühl klagt; sini Gsundhäit het sich rapid värschlechtärät, und am 24. März 1827 het män äm d’Sakrament gräicht. Am spotä Nomittag vom 26. März isch dä Beethoven i Gegäwart vo sinärä Schwögärin Johanna und sim Fründ, äm Komponischt Anselm Hüttenbrenner wehränd ämänä Gwittär gschtorbä – s‘Gewitter isch dör di meteorologischä Beobachtigä vo dä Wiänär Zitig vom 28. März beschtätigät wordän und isch vo villnä Zitgenossän as äs Zäichä vo där Apotheose vom Beethoven im Moment vo sim Tod gwertät wordä. Där Obduktionsbrecht vom Arzt Dr. Johann Wagner het of ä Lebärzirrhosän as Todesursach hedütät. Dä Beethoven het gsäit gha, dass noch sim Tod sin Lichnam obduziärt werdä söll, zom d‘Ursach för sini früä Taubhäit z‘findä. Im Totäschi vom Dr. Wawruch, sim chorzzitigä Husarzt, isch nebscht andärnä Hewis värmerkt wordä:„sedebat et bibebat“ (er isch zvill ghockät und het zvill trunkä). Lut äm Nekrolog vo dä Wiänär Zitig vom 28. März isch dä Beethoven a dä Wassärsucht gschtorbä.

Öpä zwänzgtusig Menschä hend a dä Beerdigung vom Beethoven täilgno. Sogär s‘Militär het mössä zo där Ufrechterhaltig vo där Ornig igsetzt werdä. Än vom Ferdinand Schubert entworfänän Obelisk het sis urschprünglich Grab of äm Währinger Fredhof gschmückt, wo längscht umgwidmät wordän isch und hüt Schubert-Park häisst. Anno 1888 isch dä Beethoven im Bisii vom Anton Bruckner exhumiärt und of dä Wiänär Zentralfredhof brocht wordä, wonär imänän Ehrägrab (Gruppä 32 A, Nummärä 29) sini endgültig Ruestättä gfundä het. Ä Bronzästatuän (vom Hähnel modelliert, vom Burgschmied gossä) isch im 1845i i sinärä Vatärstadt Bonn ufgschtellt wordä, zom en z’ehrä. Än andäri isch im 1880i vom Zumbusch z‘Wiän errechtät wordä. Anno 1904 isch äs nöis Gebäu a dä Schtell vo sim Schterbehus z‘Wiän Alsergrund baut wordä, won er vom Oktobär 1825 ah bewohnt gha het. Det isch hüt ä Gedenktaflän und äs Dennmol vom Komponischt.

Dä Beethoven gilt hüt as Vollendär vo dä Wiänär Klassik und Wegberäitär vo dä Romantik. Bsundärs i dä för diä Epochä vo dä Wiänär Klassik grundlegändä Formä vo dä Synfonie, dä Klaviärsonatän und äm Strichquartett het är Werch met unöbrtrefflichäm musikalischäm Ifluss gschaffä. So het dä Beethoven bischpielswis wichtigi Grundstäi för di fortschritänd Ifüärig vom Synphonischän i d‘Solokonzert vo dä witärä Musiggschicht gläit.

I där erschtä Periodä vo sim Schaffä het är sich no eng an Haydn und an Mozart aglehnt, bis är zo sim ganz äigänä Stil gfundä het. Was en gegänöbr sinä Vorgängär uszäichnät, isch zerscht ämol di witär Usgschtaltig vo dän öbrnonä Formä zo grössärä, dä nöiän Ideeän agmessnä Dimensionä. Undär sinä Hend het sich s‘Menuett zom Scherzo entwicklät, wehränd s‘Finale, vor äm Beethoven mäischtäns no än häitärän und lebhaft värlaufändän Usgang, zom Gipfälpunkt vo sim jewiligä Werch wordän isch. Äs het hüfig där erscht Satz a Wucht und Bräiti öbrtroffä. Au nöi isch di öbärall erkennbar Äinhäit vomänä zämäfassändä Gedankä. Was är i äinzälnä Werch scho dör dä Titäl dütlich gmacht het (z. B. i dä Klaviärsonatänä "Pathétique" und "Appassionata" und i dä Pastoral-Sinfonie), cha män of d’Mehrhäit vo sinän Inschtrumentalwerch awendä: dass di seelischä Zuäschtänd i dän äinzälnä Täil inärän innärä Bezüchig zonänand stönd und drum d‘Werch äigätli as Tondichtigä bezäichnät werdä chönd.

Sini Skizzäbüächär zäigät, met wi vill Arbät und wiederholtä Värsüäch er sini Werch solang öbrarbäität het, bis är zfredä gsi. Mä stunt, wiä där O. Jahn gschrebä het:
Di früänä, no i dä Bonnär Zit entschtandnä Werch vom Beethoven umfassät zeh hüt bekannti Kompositionän us äm Zitrum vo 1782–1785. Si sind vor alläm drum väröffäntlicht wordä, wil mär än het wöllä zomänä Wundärchind stilisiärä. zodem sind öpä 30 Werch us dä Johr 1787–1792 bekannt, vo denä dozmols abär no äis väröffäntlicht wordän isch. Vili dävo het dä Beethoven i spötäri Werch ibaut. D‘Stöck vom erschtä Zitrum sind no starch vom Stil vom Neefe und vom Sterkel prägt wordä und hend sich am Mozart orientiärt. Di spötärä Bonnär Johr hend äigäständigäri Liädär, Kantatän, Ariän und Variationä brocht, wo in äs paar Fäll scho där analytisch schaffänd Komponischt vo spötärä Zitän erahnä lo het. D‘Werch im Sonatästil sind däför wenig idrocksvoll gsi und sind zomänä grossä Täil Fragment blebä; diä Form, wo för dä spötär Beethoven so wichtig gsi isch, het är sich offäbar erscht i dä Wiänär Zit agäignät.

Si het met där Usgob vo dän erschtä drü Klaviertrios Op. 1 (1795) agfangän und öpä met dä Johr 1800–1802 ufghört.

Di 1. Sinfonie ghört däzuä. Met 29i het si dä Beethoven in Agreff gno und am Afang vom folgändä Johr vollendät. Si isch met grossäm Erfolg am 2. April 1800 urufgfüärt wordä. Bahnbrechänd sind i derä Zit vor alläm d’Klavierkompositionä gsi, und zwor i Form vo Konzert, Sonatän und Variation, nöd no i dä Technik, sondärn au im Zuäschnett vo dä Sätz und äm Ganzä.

Si het öpän i dä Johr 1800–1802 agfangän und isch bis 1814 gangä. Äs sind vor alläm Sinfoniän und Klaviersonatä gmacht wordä.

Met dä 3. Sinfonie het dä Beethoven zo dä Form vonärän enär monumentalän und heroischä Sinfonie gfundä. Ursprünglich het si dä Titäl „Sinfonia grande, intitolata Bonaparte“ träit (benennt noch äm Napoleon). Nochdem är abär erfahrä gha het, dass dä Napoleon sich am 18. Mai 1804 zom französischä Kaisär gmacht gha het, het är i grossär Wuät dä Namän us äm Titälblatt glöscht. Sini nöi Öbärschreft het etz „Heroische Sinfonie, komponiert um das Andenken eines großen Mannes zu feiern“ gheissä. Hüt werd si mäischtäns met eräm italienischä Titäl "Eroica" betitlät. D’Uruffüärig isch im Auguscht 1804 im Wiänär Palais vom Fürscht Lobkowicz gsi, em isch si etz au gwidmät.

1805 isch äm Beethoven sini äinzig Opärä, Fidelio, urufgfüärt wordä. Si het wiä vili andäri Werch etlichi Öbärarbäitigän erlebt und ursprünglich „Leonore“ ghäissä. I dä drettän und blibändä Fassig (met där E-Dur-Ouvertürä) isch sie 1814 of d’Bühni cho. Dä Beethoven het metärä käi nöii Weg vo dä dramatischä Gschtaltig beschrettä. Eri bsundäri Stellig het si immer no weg äm richän und tüfä, menschlich intäressantän und berüärändä Stoff und d‘ Qualität vo dä Musig.

Är het i sim Läbe d'Opere Fidelio, nüün Simfonie, füf grossi Klavierkonzärt, Violinkonzärt, Uvertüre, Oratorie, Mässe, Kantate, Klaviersonate, Klavierstück u Lieder komponirt. Me seit, är sig der bescht Komponischt vor Wiener Klassik gsi.









</doc>
<doc id="15842" url="https://als.wikipedia.org/wiki?curid=15842" title="Fliegendes Spaghettimonster">
Fliegendes Spaghettimonster

S Flügedi Schbagettimonschder (uf änglisch "Flying Spaghetti Monster", oder au eifach: "FSM") isch der "Gott" vore Religionsparodii, wo im Juni 2005 vom Füsiker Bobby Henderson gründet worde isch. D'Ahänger vom Monschder nennet sich "Pastafaris". Grundlegend isch, dass der sogenannti "Pastafarismus" nüt mitere eigentleche Religioon ztue het, sondern eher als en Art politischi Bewegig (vo Agnoschtiker zum Bispil) z'erachte isch, wo s'Ziel het, ere neue Wälle vo religiös (proteschtantisch) motiviertem Konservativismus i de USA z'begägne.

Sit em 10. Dezämber 2015 daf d "Church of the Flying Spaghetti Monster" z Neuseeland offiziell Lüt verhüroote.
S'Flügende Monschder isch e diräkti Kritik ar Ideologi vom Intelligent Design, ere nöie religiöse Bewegig mit politischem Ifluss ir USA. D Vertreter vom Intelligent Design wei, dass me a amerikanische Schuele im Biologiunterricht anstatt d Evoluzionsteori s kreazionistisch Intelligent Design lernt, also dass d'Wält mit Adam und Eva aagfange hegi. Aber will Evoluzionsteori für Biologiwüsseschafte isch und der Kreazionismus ke naturwüsseschaftleche Inhalt het, befürchtet me dass Biologe ire Bruef nümm chöi usüebe.

Dr Aalass für d Gründig vo däre „Religion“ isch d öffentlech Diskussion gsi um d Iifüeirg vom "Intelligent Design" an US-amerikanische Schuele. Unter Verwiis uf s – grad au vo de Verfechter vom "Intelligent Designs" verwendeti – Argument vo dr Gliichbrechtigung het dr Henderson in eme offnige Brief an d Schuelbhörd vo Kansas gforderet, au siini Glaubeslehr müessi wie di kreationistisch im Unterricht vermittlet werde. Bim Konzept "Flügends Schbagettimonschder" gots also ned drum, e nöie Glaube z'erfinde, sondern die wüsseschaftlechi Inhaltslosigkeit vo de neue religiöse konservative bildigspolitische Strategie z'entlarve. I däm Sinn ischs Flügende Schbagettimonschter eifach nur e konstruktive Bitrag zur US-Bildigspolitik, wo für ordentlechi wüsseschaftlechi Kohärenz ischtot - und het absolut gar nüt mitere neue Religion zdue; "Pastafarismus" isch nur dr scherzhaft Übername vo ebedene, wo bildigspolitischi Debattene wänd populärer mache.

Dr Bobby Henderson und alli "Aahänger" vom Flügede Schbagettimonschder (s'het au vil z'Dütschland, ir Schwiz u in Öschtriich) setze sech gäge religiösi Dogme ii. Die evangelische Chile i de USA si schtarch provoziert worde durs Flügede Schbagettimonschder. Bis hüt schtoot uf der Website vom "Flügede Schbagettimonschder", dass si ei Million US-Dollar zahle würde a däm, wo chönt empirisch bewiise, dass der Jesus Christus "ned" der Sohn vom Flügede Schbagettimonschder wär - das isch empirisch ned z'bewise.

Im wiitere Sinn richtet sech d'Kritik ade chrischtleche Dogme gäge d'Intoleranz gäge Muslime, wo ide USA (unger anderem wägem 11. Septämber) witverbreitet isch, und forderet uf, eigeni Vorurteil und "Dogme" z'überdänke.



</doc>
<doc id="15843" url="https://als.wikipedia.org/wiki?curid=15843" title="FC Zürich">
FC Zürich

De FC Züri (au de Stadtklup gnännt), isch eine vo de erfolgriichste und bekanntischte Fuässballklüpp vo de Schwiiz. Nach ere schlächte Säsong 2015/16 isch er in d Challenge League abgstige.

De FC Züri isch am 1. Auguscht 1896 vo Mitgliider vo de ehemalige Verain FC Turicum, FC Excelsior und FC Viktoria gründet worde. De Klupp hät sich mit de Zit zu eim vo de grööschte Klüpp i de Schwiz entwicklet. Bis it 30er Jahre hät de Klupp au no anderi Sportartä gmacht, zum Bischpil Ruedere, Boxe, Liächtathletik, Handball und so wiiter. Spööter händ si sich uf s Fuesball konzentriärt, wo si au de grööschti Erfolg gha händ. 

De erscht groossi Erfolg i de Schwizer Liga uf de nazionalle Ebbeni hät de Klup i de Säson 1901/1902 gha, won er zum erschte Mal Schwizer Meischter worde isch. Nachhär sind d Zürcher no sibbe Mal Meischter worde zwüschet 1966 und 2005. De letschti händ si i de Säson 2006/2007 gunne, wo i de 92schte Minute de Xavier Margairaz s alles entschäidende 2:0 gäge t Schtadtrivale GC gschosse hät, um de "Loiä" de 11ti Titel z günne. 

De Schwizer Cöp händ si acht Mal gunne zwüschet 1924 und 1981. Uf de internazionale Ebbeni hät de FC Züri 1964 und 1977 s Halbfinal erraicht im UEFA Cöp.

Für s Kader vo de Nazionalmannschaft vo de Schwiz hät de FC Züri scho sit langem au vili Spiller parat gschtellt.

Schwiizer Meischter: 1902, 1924, 1963, 1966, 1968, 1974, 1975, 1976, 1981, 2006, 2007, 2009

Schwiizer Cöpsiiger: 1966, 1970, 1972, 1973, 1976, 2000, 2005

Gröschti internazionale Erfolg: Halbfinal im Europapokal vo de Landesmeischter 1964 und 1977

S Schtadion vom FC Züri isch de Letzigrund, wo während em Summer 2006 bis zum Summer 2007 umbout worde n'isch für't 2008 Fuesball Europameischterschaft. Während desse hät de FC Züri müesse im Hardturm schpillä, s Schtadion vom Erzrivalä Grasshoppers. S noi Schtadion chan 30'000 Lüüt fasse und isch offiziäl am 30. Auguscht 2007 iigweit worde. S erscht Fuesballschpiil isch gäge GC gsii, wo de FC Züri 4:0 gunne hät.

De FC Züri kämpft scho sit de Gründig mit de Grasshoppers um t Härrschaft über Züri. De FC Züri isch scho sit eh und je als de Klupp vo de Arbeiterschicht und t Grasshoppers als Klupp vo de Obberschicht aaglueget worde.



</doc>
<doc id="15846" url="https://als.wikipedia.org/wiki?curid=15846" title="Athen">
Athen

D'Schtadt Athen (noigr. "Αθήνα, Athína" [aˈθina] ("f.Sg.") ; altgr. "Ἀθῆναι, Athēnai" ("f.Pl.")) isch d'Houptschdat vo Griecheland. Si isch öppe vor 5000 Jahr s'erschti mal besidlet worde. D'Metropouregioon Athen isch di bevöukerigsriichschti und flechegröschdi Schdat vo Griecheland.

I de griechische Saage hei d'Göttin Athena u dr Meeresgott Poseidon wöue Ifluss gwünne über d'Lüt wo ir Region vom hütige Athen gwont hei - die damaus chli Schdat het zu där Zit no ke Name gha. Bedi Götter hei der Schdat es Gschänk gmacht, und zwor het d Athene en Ölbomm wachse loo, de Poseidon het aber e Quele flüüsse loo. D hend d Athener gfunde, de Ölbomm sei nützlicher, dorum heisst Athen hüt Athen u ned angersch - seit me.

Wäg de vilne antike Schtätte u antiker Kultur isches eine vo de turischdischsde Schdät vo Öiropa. Im Joor 2004 hei dört die Olympische Schbiu schdattgfunge. Darum het Athen e nöie Flughafe u drü nöii U-Bahnliniä übercho.




</doc>
<doc id="15853" url="https://als.wikipedia.org/wiki?curid=15853" title="The Kovenant">
The Kovenant

The Kovenant isch e norwegischi Black-Industrialmetal-Bänd, wo ursprüngli under em Name Covenant gründed worde isch, wo de Name aber het ablege müesse, wiil er vo dr schwedischi Future-Pop-Band Covenant urheberrechtlich gschützt isch.

D Band isch im Johr 1992 vom Lex Icon (zu Dimmu Borgir Zite no Nagash) un vom Psy Coma (früener Blackheart) gründet worde.

1994: Hän sii e Demo bim Label Mordgrimm ufgno. Userdem hän sie des Album "In Times Before The Light" no ufgno.

1998: Des zweiti Album "Nexus Polaris" isch uf de Markt ko. Derno sin no drei neui Mitgliider dezue ko: Hellhammer (vo Mayhem), Astennu (vo Dimmu Borgir bis 1999) und Sverd (vo Arcturus). Und au d'Sarah Jezebel Deva (vo Cradle of Filth) het uf dem Album de Frauegsang überno. Drno sin si zum Label Nuclear Blast gange.

1999: Dr Sverd und de Astennu hen d Bänd verlo. In dem Johr hän sie sich in "the Kovenant" umbnene müesse. Si hän dann des dritte Album "Animatronic" ufgno. Im Gegesatz zum früenere Black-Metal Stil isch des jetzt meh Induschtrial-Metal worde.
In dem Johr hän si zwee norwegischi Grammys wonne.
In de Kategori Beschdi Hard Rock Albe für des Album "Nexus Polaris" un "Animatronic".

2002: Si hän ihr Album "In Times Before The Light" neu ufgno, und zwar bi Hammerheart Records.

2003: Des neui Album "S.E.T.I" isch dann use ko. Aber widder bi Nuclear Blast.
Bevor d Tour gstartet het isch Hellhammer (Jan Axel Blomberg oder au gern Von Blomberg gnant)
vo de Bänd furtgange.
Dodruf si Küth (Trummel), Angel (Gitarre) und Geir Bratland (Klavier) dezue ko.

2006: Des neui Album " Aria Galactica " het eigentlich solle use ko.
Aber bisher gits numme e paar Demolidele z`finde.

Nagash oder au Lex Icon (Pseudonym) isch am 7. Mai 1978 in Norwege uf d'Wält ko.
Er spiilt de Bass, Trummel, Klavier und Gitarre.
1992 het er d'Bänd "Troll" gründet, aber d'Bändkollege Fafnir und de Glaurung händ d Bänd voloo, und 
es isch e Soloprojekt worde. De Fafnir isch spoder aber wieder dazu ko.
1993 oder Endi 1992 het er midem Blackheart oder au Psy Coma die Band "Covenant" (spöter "the Kovenant")gründet.
Derno vom Johr 1996 aa isch er bi dr Bänd Dimmu Borgir gsi.
Aber 1999 het er d Bänd volo um sich uf "the Kovenant" z´konzentriere.
Derno het er siin Pseudonym vo Nagash in Lex Icon umbnannt.
2004 hät er midem Shagrath (vo Dimmu Borgir) d Bänd "Chrome Division" gründed.
Aber scho 2005 isch er usgstiege um sich zu 100% uf "the Kovenant" z´konzentriere.
Derno häts e Grücht gä das er in siinere Lieblingsbänd "Crowhead" spiilt.




Homepage


</doc>
<doc id="15857" url="https://als.wikipedia.org/wiki?curid=15857" title="Metalcore">
Metalcore

Metalcore isch es Musigsubgenre vom Heavy Metal, wo Elemänt vo Death Metal, Thrash Metal und Hardcore Punk vermischt.
Berüehmti Bands us dere Musigrichtig si zum Bischpöu As I Lay Dying, All That Remains, Caliban und Killswitch Engage.

Musikalisch isch Metalcore hüüfig nöcher bim Metal - d'Wäutaschouig hingägä glycht eher dere vom Hardcore Punk Bereich.

Es wichtigs Merkmal am Metalcore si die so genannte Breakdowns.
Bi Breakdowns wird s'Songttempo öbe haubiert. Währenddesse wird hüüfig Hardcore Dancing oder Moshing betribe.
Es het sech so ergää, dass me Metalcore no wiiter duet unterteile. Allerdings git's föu Metalcore-Hörer, wo vo dene Ungerteilige nüt haute.
Im Deathcore isch dr Metalcore no meh mit Death Metal gmischt. Deathcore isch stark vor Gschwindigkeit und vor Herti vom Death Metal beiflusst. D'Gsäng si hüüfiger Growls oder Screams aus die üebleche Metalcore-Shouts.

Mathcore isch e sehr technische Ableger vom Metalcore. Sehr technischi und dissonanti Riffs, komplexi Songstrukture und Taktschemata. Us Gsang wärde hüüfig sehr verzerrti gutturali Gsäng brucht.

Moshcore isch, wie dr Name scho seit, stark uf d'Moshpits usgleit. Musikalisch isches scho wieder nöcher am Hardcore Punk und het starki, simpli Breakdowns und Gsäng.


</doc>
<doc id="15858" url="https://als.wikipedia.org/wiki?curid=15858" title="Gutturaler Gesang">
Gutturaler Gesang

Gutturals Singe isch e Gsangsart, wo ir Kehle böudet wird um verzerrtes "Grunze" (Growling, Grunting), agruchtes Schreie (Shouting) oder "krächze" (Screaming, Shrieking) z'erzüge.

Meischtens wird gutturale Gsang i diverse Genres vom Metal (Death Metal, Black Metal, Thrash Metal, Metalcore, usw.) agwändet, es git aber ou angeri Genres, wo verzerrte Gsang bruche - zum Bischpöu Grindcore oder Industrial.

Dr Gsang wird, wie obe erwähnt, ir Kehle böudet.<br> Es git nid wörklech e "richtigi" Technik, föu Bands schreie eifach so, oni lang g'üebt z'ha. Die si de aber ou stark gfährdet, Stimmbänderknötli z'becho. Wäg däm isch es empfählenswärt, Gsangsstunde z'nää, wöu's föu Üebig brucht, die richtigi Atemtechnik z'beherrsche und d'Taschefalte bzw. "falsche" Stimmbänder z'bruche.


</doc>
<doc id="15859" url="https://als.wikipedia.org/wiki?curid=15859" title="Curitiba">
Curitiba

Curitiba (Uussproch wie ""Kuritschiba"") isch d Hauptschdat vom Bundesschdaat Paraná in Brasilie.

Curitiba isch di gröscht Schdat vom Süde vo Brasilie; i der Schdat säuber wohne öppe 1.788.559 Iwoner, u ir ganze Agglomeration öppe 3.595.662 (Stand 2007). 

Ab 1870 si viu Öiropäer (Italiäner, Dütschi, Pole..) nach Curitiba igwandret. Hüt isch Curitiba e sehr modärni u entwickleti Schdat; me seit, si sig die Schdat mit de höschschte Läbenskwalität vo Brasilie.

I eim vo de drü Fuessbauschtadie vo de Schdat, em Estádio Major Antônio Couto Pereira, schpiut de FC Coritiba.



</doc>
<doc id="15864" url="https://als.wikipedia.org/wiki?curid=15864" title="Scar Symmetry">
Scar Symmetry

Scar Symmetry isch e schwedischi Melodic Death Metal Grubbe, wo 2004 gründed worde isch. Me kann sii vogliche mit Soilwork oder Inflames. Dr Grubbe wird oft au als Nachmachig vo Soilwork kritisiert.

Dr Musik wegseld vo aggresivi Riffs und hadi Trummelisätz, zö melodischi Kläng und sanfdi Trummel. Au de Sänger wegseld zwische klarem Gsang und Growls. 






</doc>
<doc id="15870" url="https://als.wikipedia.org/wiki?curid=15870" title="Bünz">
Bünz

D Bönz esch es Flössli im Kanton Aargau ide Schwiiz. 

D Quelle isch in Beiwil unter em Graat vom Lindebärg uf 800 m i de Nöchi vo Muuri. Dr Bach flüsst druffabe s Freyamt dorab und a Wohle verbii. In Weldegg mündet s in Aabach; dä fliesst den in d Aare.

Früecher esch d Bönz zemlech dräckig gsii ond nor gradus gflosse im ene künschtliche Kanalbett. Nachdem mer es baar Kläralage bout het ond sösch au s Flössli renaturiert het, isch es efäng anes paar Stelle wider chly natürlecher.


</doc>
<doc id="15871" url="https://als.wikipedia.org/wiki?curid=15871" title="Stimmloser alveolarer Plosiv">
Stimmloser alveolarer Plosiv

De stimmlosi alveolari Plosiv isch e Konsonant wo in fascht jedere Sprooch vorchùnt. S Hawaiisch isch eini vo de sältene Sprooche wo kei alveolare Plosiv hen. S Zeiche im IPA defür isch .

Im Alemannische chùnt de Luut als Lenis, Fortis ùn behuucht vor. Bstimmti Dialäkt, bsùnders im Niideralemannische ùn Schwööbische hen aber au nùmme de Lenis.



</doc>
<doc id="15872" url="https://als.wikipedia.org/wiki?curid=15872" title="Stimmloser postalveolarer Frikativ">
Stimmloser postalveolarer Frikativ

De stimmlosi postalveolari Frikativ isch e Konsonant vo dr mänschliche Sprooch, wo in viilene Sprooche vorchùnt. S Zeiche im Internationale Phonetische Alphabet defür isch . Im Alemannische wird er meischt mitem Trigraph <sch> gschriibe. In viilene hochalemannische Dialäkt wie em Züridütsche, git es de Luut chùrz (Lenis) ùn lang (Fortis).



</doc>
<doc id="15878" url="https://als.wikipedia.org/wiki?curid=15878" title="Sueben">
Sueben

D' Sueben () waret a Handvoll Stämm von de alde Germanen, also a Sammelbezeichneng. Aus oim Deil send später d' Alamannen bzw. Alemannen worda, was au a Sammelbezeichneng isch, ond dia heutiche Schwaben nadierlich.

Es waret dia alte Römer, wo d' Sueben en ihre Schrifta beschrieba hend, so dass mir heutzutag no viel wisset aus dr Zeit sogar no vor Christi Geburt, weil selber hend se ja nix gschrieba, erst a halbs Jahrtausend später hend se ganz langsam damit ogfanga.

Ursprenglich hend's glebt em Nordosta vo dr Germania magna, an dr Elbe bis zur Ostsee, damols Mare Suevicum ghoissa, also "Suevisches Meer". Schwäbisches Meer isch seither nadierlich an Nama fir dr Bodensee. Viele oinzelne Stämm' hend sich als Doil vo de Sueben ogseha, laut em Tacitus’ die Semnonen, Markomannen, Hermunduren, Quaden, Langobarden, manchmol au dia Angeln.

Scho em Johrhondert vor Christi Geburt send Sueben nach Südwesta zoge, zerscht an dr Rhein, ond dann au drübr, ond hen sich mit dem Römischen Reich oglegt, wo domols sich en Gallien broidgmacht hat. Dr Julius Caesar hat dann Schlachta gwonna, em Johr 58 v. Chr. zom Beispiel irgendwo em Elsass gegen dr Ariovist, dr "Könich von de Germana". En seim De bello Gallico schreibt dr Cäsar, daß die Sueben 100 Gaue mit jeweils 1000 streitbare Männer ghet hen, ond östlich vom Rhein bis zu de deutschen Mittelgebirge gwohnt hen - nördlich drvo waret dia Cherusker.

Dia Suebi Nicrenses, dia Neckarsueben, henn en dr Gegend von Lopodunum (Ladenburg) glebt, em 1. ond 2. Jahrhundert n. Chr. onder römischer Herrschaft, en dr Civitas "Ulpia Sueborum Nicretum". En dr spätantika Tabula Peutingeriana, a römisch' Stroßakart, isch zwischa "Alamannia" ond denne "Bructuri" (=Brukterer) au scho "Suevia" eitraga.

En dr Germania vom Tacitus aus em Johr 98 n. Chr., ghörtet alle Elbgermane ond Ostgermane südlich vom "Mare Suebicum", zwischen dr Elbe ond dr Waichsle, von dr Donau bis zr Ostsee, zom Stammesbund vo de "Suebi", mit de Semnone, Langobarde, Reudigner, Avione, Angle, Wariner, Suardone, Nuitone, Hermundure, Nariste, Markomanne, Quade, Marsigner, Burer ond Lugier. Dia Hermundure hoißt er "das vorderste Volk", die Semnone des ogsehenst ond ältest, ond dia Langobarde dia tapferste onder de suebische Völker. Dr Ptolemäus schreibt om 150 n. Chr. ogfähr deselbe.

"Hauptartikel: Suebe (Galizie)"

An Silvester 406 isch oin Stamm, wo sich "Suebi" ghoißa hat, zsamma mit Wandalen ond Alanen bei Mainz iber dr Rhein ond 409 uf dr Iberische Halbinsel okomma. Hier hodd mr ausglost wer wo no geht - d' Sueben hend Galicien kriagt. Mr woiß net gwiiß, welcher Stamm des genau war, mr spekuliert, daß es Donausueben gwäsa sen, aber mr woiß daß se anno 585 von de Westgoten onderworfen worda senn.

Dr erst Suebenkönich uf dr Iberischa Halbinsel war dr Hermerich († 440), sei Soh' Rechila (440-448) hat Baetica ond Sevilla erobert.

A paar suebische Wörter fendat mr no heit en dr Portugiesische Sprache, so isch z. B. des suebische *"lawerka" zom portugiesische "laverca" wordem, boides Nama fir an Vogel, d'Lerche.

Dia letzte Leit von de Quaden hoißet ab em 5. Jh. en de schriftliche Quellen nemme Quaden, sondern allgemein "Suebi" (archäologisch genauer "Donausueben"). Em Johr 470 waret se mit de Alamannen verbendet, ond um 480 hend se komplett drzua ghört. Mr hoißt des au "zweite Ethnogenese der Alamannen", weil dia seit Ofang 6. Jh. au Sueben ghoißa hen. Om 540 sen die an dr mittlera Donau zrückbliebene Sueben von de Langobarden ond em Wacho onderworfa worda, dann hot mr nex mehr ghört. Dr Jordanes hot no om 550 Sueben ond Alamannen onderschieda, mit Sueben in dr oigentlicha Alamannia, ond dia Alamannen en de Alpen. Bei de Alamannen hot sich dr Nama von de Sueben bis en d' Neuzeit ghalta, em spätera Schwabenland. Suebisieren war em 19. Jahrhundert an Ausdruck fir "Schwobastreich macha".

Dr Kult om de Nerthus war, laut Tacitus, bsonders bei de nördliche Sueben iblich. Außerdem verzählt de Tacitus von ama heilicha Hain em Land von de Semnonen. Bekannt isch au dia Frisur der dia "Freie" von de "Sklava" ond de übrige Germanen onderschiede hot, der "Suebenknoten". Mr glaubt daß au andere sell Haartracht traga henn, em Martial seim Epigramm' hoißt's: „Mit zu Knoten geflochtenen Haaren kamen die Sugambrer“.

Aus dr alta Zeit:

Heutiche Literatur:



</doc>
<doc id="15879" url="https://als.wikipedia.org/wiki?curid=15879" title="Limes">
Limes

Dr Limes (uf lateinisch orspringlich „Grenzweg“, spätr allgmein „Grenz“, Plural "limites") hoißt mr d Grenzwall wo d Remer zur Verteidigung gege vorallem germanische Stämm baut hen. Teilweis goht er kerzagrad durchs Schwobaländle, iber zig Kilometer.

In Deitschland werd „Limes“ vor ällem dr obergermanisch-raetische Limes ghoißa, wo am End (159 bis 260) ogfähr 548 Kilometer lang gwä isch. Vo Rheinbrohl (nerdlichs Rheinland-Pfalz) isch er zuerst nach Osta, no en ama scharfa Knick nach Sida bis nach Lorch ganga. Estlich vo Lorch macht dr Limes an Knick ond goht bis Hienheim an der Donau (sidwestlich vo Regensburg).

Seit em 15. Juli 2005 isch dr Obergermanisch-Rätische Limes en dr Weltkulturerbeliste vo dr UNESCO, am 5. Juli 2006 sen z Aale d Urkunda übergeba worda.

Sell hot gsait dr Althistoriker ond Literaturnobelpreisträgers Theodor Mommsen (1817–1903), wo sich alleweil fir a systematisch Erforschung vom Limes en Deitschland usgsproche het.



</doc>
<doc id="15888" url="https://als.wikipedia.org/wiki?curid=15888" title="Littau">
Littau

Littau esch e politischi Gmeind im Kanton Lozärn gsi, wo uf de Aafang vom Johr 2010 mit de Schtadt Lozärn fusioniert hät. D Markig hät e Flächi vo 13,2 km² gha ond esch die viertgröschti Gmeind vom Kanton Lozärn mit öppe 16000 Iiwohner gsi. 

S Wappe vo Littau bestod us drü bärge ond zwöi Täler, nämlech im Norde de Littauerbärg, i de Mette Zemmeregg ond im Süde de Sonnebärg, dezwösche s Udelbodetal und s Tal vo de Chliinen Ämme. 

Us dere bsondrige topographische Laag resultiered 2 Dörfer, 2 Chelegmeinde, 5 Postchreis und Quartier, wo einersiits uf Lozärn, andrersiits uf Ämmä orientiert send. 

De höchschti Ponkt fendet sech a de Gränze zo de Gmeind Chriens im weschtleche Teil vom Sonnebärgwald uf fascht 800 m (799.93 m) ü. M.

Littau esch s erschte mol im Johr 1178 erwähnt worde.




</doc>
<doc id="15899" url="https://als.wikipedia.org/wiki?curid=15899" title="Wettingen">
Wettingen

Wettige (Ussprooch: ; hochdütsch "Wettingen") isch e Gmeind im Bezirk Bade im Kanton Aargau. De Gmeindbann ligt östlich vom Bezirkshauptort Bade. Mit öppe 20'000 Iiwohner isch Wettige di zweitgröschti Gmeind im Kanton.

S Gmeindgebiet vo Wettige goot vo de Limmig im Süüde über s ganze Wettigerfäld bis zum stotzige Hang uf de Südsyte vo de Lägere. A de Limmig stoot di grossi Staumuur vom Limmigchraftwärk vom EWZ, und undedra isch die alti Holzbrugg übere Fluss. Im Oschte goot de Gmeindbann über de Sulzberg bis zum Greppe und ad Gränze zum Kanton Züri. Im Weschte lauft d Gränze vom Bann scho es Stück vor de Klus vo Bade vo de Limmig weg, zmits durch d Wohnquartier Alteburg und Langeschtei und zum Schartefels uf em Uslöifer vom Lägere-Kamm. Zwüsched em Sulperg und de Lägere liit s Eigital, wo ned überbout isch und so es guets Naherholigsgebiet isch.

D Lägere isch e längzogne Bärg mit ere usprägte Kreete, wo i der weschtleche Helfti en zimli en scharfe Grat bildet. Dört drüber goot e deils rächt usgsetzte Wanderwäg.

S überbauti Gebiet vo de Gmeind wirkt hüt zimli kompakt, es isch aber vo drü verschidnige Siite her zämme gwachse. Im Nordoschte vom Wettigerfäld isch de alti, relativ guet erhalteni Dorfchern. Es zweits Sidligszentrum isch ums Chlooschter Wettigen umme entstande, wo ganz i de Nöchi de Bahnhof baut worden isch. De dritti Teil vo Wettige isch vom Stadtrand vo Bade her gwachse, wo bsunders Agstellti vo de Badener BBC ihri Hüüser bauet hei. De teilwis kanalisierti Dorfbach entwässeret s Eigi und flüsst über de Gottesgrabe id Limmig abe. Im Oschte vo Wettige flüsst de Lugibach id Limmig.

Di gsamti Gmeindsflächi isch 1059 Hektare gross, da dervo sind öppe vierhundert Hektare bewaldet, öppe zweihundert Hektare sind Ächer und Matte und mehr weder vierhundert Hektare sind überbaut. Di höchschti Stell vom Gmeindbann isch mit 859 Meter s Burghorn uf em Lägerekamm, di tüüfschti Stell isch mit 360 Meter a de Limmig unde.

D Nachbergmeinde vo Wettige sind Äredinge un Niderwenigen im Norde, Otelfingen im Oschte, Würelos im Südoschte, Noiehof im Süde, Baden im Weschte und Änetpaden im Nordweschte. Niderwenigen und Otelfinge sind im Züripiet.

De Vogel- und Naturschutzverein vo Wettige pflägt es paar Naturobjäkt i der Umgäbig und bsunders d Limmigufer am Stausee. D Ortsbürgerschaft luegt für en grosse Teil vom Wald uf em Gmeindgebiet und organisiert de Chiisabbou im Tägerfäld.

S Wappe vo Wettige zeigt unde drüü blaui Wälle, wo d Limmig symbolisiere, zwüsche vier wysse Wälle und obe uf rootem Hindergrund en gääle Stärn, wo für s Chloschter Wettige stoot. Das Wappe het im Juli 1957 d Wettiger Gmeindsversammlig aagnoo.

Sit em 1854 könnt men e Variante vo dem Wappe, wo me au hüt no mängisch im Dorf gseht. De oberi Teil isch sänkrächt deilt in en rote Fäld mit eme gääle Stärn uf de lingge Syte und es Fäld uf de rächte Siite, wo en Räbstock mit zwei Trüübel und eim Blatt wachst.

Z Wettige sind zwei Greeber us der Jungsteiziit gfunde worde. Witeri Sidligsfund gits us de Römerziit. Ussert römische Silberschatz, wo anne 1633 fürecho isch, gits au en Inschrift us eme Isistempel, wo hüt in de Chile St. Sebastian iigmuret isch und scho in de Vorgängerchile z finde isch gsi. De Stei isch de einzig Nochwiis vomene Isistämpel uf em hütige Gebiet vo de Schwiiz. Wo de Tämpel gnau gstanden isch, weiss me niid, aber es isch möglich, dass es uf em Gmeindbann vo Wettige isch gsi, vilicht zämme mit ere chline Dorfsidlig. D Stroos vo Vitudurum (Winterthur) über Aquae Helveticae (Bade) uf Vindonissa (Windisch) isch dozmnol dur s hütigi Gmeindgebiet ggange.

S erschti Mol isch Wettige in de Form "Wettingun" im Johr 1045 in ere Urkund erwäänt; das Dokumänt isch e Schutzbrief vom Kaiser Heinrich em Dritte fürs Chloschter Schänis, wo i de Linthebeni isch. De Ortsname bedütet «bi de Lüt vom Wetti», aber wil au d Form "Wattingun" beleit isch, was «bi de Lüt vom Watto» dät bedüte, isch nöd ganz sicher, wi der alemannisch Sidler gheisse het, wo sich öppe im 6. Johrhundert am Fuess vo de Lägere mit sinere Sippe nidergloh het. De Ort hät langi Ziit zum Thurgau ghört und isch, wo die alti Grafschaft isch teilt worde, zum Zürigau cho. Bis ins Johr 1173 sind d Grafe vo Länzbrg d Landesherre gsi. Wo das Gschlecht im Mannesschtamm usgschtorbe-n-isch, hei d Kyburger d Ortsherrschaft übernoh.

Für di witeri Gschicht vo Wettige isch es bedütend gsi, dass de Heinrich II. vo Rapperswil Land z Wettige kauft hät und au d Patronatsrächt vo de Dorfchile übercho het. Er het nämlich s Chloschter Wettige gstiftet. Des Chloschter, wo vo Mönch us em Chloschter Salem öppe im 1227i gründt worde-n-isch, isch in und um Wettige zu eme wichtige Grundherr ufgschtige, wo d Entwicklig vo de ganze Region schtark beiiflusst het. Näbe de Grundherrrschaft het s Chloschter ab em 14. Johrhundert au di nidrigi Grichtsbarkeit z Wettige usgüebt, und es isch Chileherr gsi. So het de Abt vom Chloschter im Dorf viir vo de füf mittelalterliche Obrigkeitsrächt usgüebt.

D Landesherrschaft isch im 1264i vo de Kyburger an d Habsburger cho und dann im Joor 1415 an di alti Eidgnosseschaft. Wettige het in dere Zit zu de Grafschaft Bade ghört, wo jetz e Gmeine Herrschaft vo de Äiggnosse gsi isch.

Im 1528i hei d Mönch vom Chloschter zerscht d Reformation aagnoh und au s Dorf isch dodermit reformiirt worde. Wo Züri aber im zwaite Chappelerchrieg am 11. Oktober 1531 d Schlacht bi Chappel verlore het, do isch s Chloschter und s Dorf wider katholisch worde.

Im 1633 isch z Wettige en Silberschatz us de Römerziit gfunde worde. Es isch de «einzig gschlossni römische Silberschatz vo de Schwiiz», wo bisher gfunde worde-n-isch. Leider isch dä wärtvolli Fund uf di acht Alte Ört verteilt und vermuetlich iigschmolze worde.

Di eidgnössische Religionschrieg sind im 1712i dann bis uf Wettige cho, wo im zwaite Villmergerchrieg d Bärner und Zürcher s Dorf bsetzt hei und vom Wettiger Fäld us uf d Burg Schtei und d Stadt Bade gschosse hei. Wäge de Schääde, wo die refermierti Artillerii in de Stadt agrichtet hei, het Bade kapituliirt, und d Burg oberhalb vo de Stadt het me müesse schliisse.

Chriegerischi Zite sind für d Wettiger dann wider im 1798i aabroche. Im März sind d Franzose in d Schwiiz und au uf Wettige cho. In de folgende Koalitionschrieg hei d Buure vom Dorf französischi, russischi und öschtrichischi Truppe, wo nachenand im Dorf Quartiir bezoge hei, müesse mit Läbesmittel versorge.

Vom 1798i bis ins 1803 het Wettige zum Kanton Bade ghört, bevor es zum noi gründete Kanton Aargau isch cho. Iischnidend für's Dorf isch d Ufhebig vom Chloschter im 1841i gsi. Di engi Beziihig zwüsche Dorf und Chloschter, wo meh wi 600 Johr Bschtand het gha, isch dodermit z End gange. De Chloschterbsitz isch an de Kanton gange und der het in de ehemalige Chloschtergebäude es Lehrerseminar gründt. So sind di erschte Reformiirte sit em 1531 uf Wettige cho und ihri Zahl isch – wie au d Bevölkerig vo Wettige insgsamt – grösser worde.

Uf de Chloschterhalbinsle isch im 1858 e Spinnerei entstande, was uf beidne Site vo de Limmig, also au uf de Markig vo Wettige zum Bau von Arbeiterwohnige gführt het. Wil d Bsitzer vo de Fabrik en Iisebahnaaschluss hei welle, isch s Trassee vo de Spanischbrötlibahn, wo sit em 1847i uf em linke Limmetufer verloffe-n-isch, zwüsche Noiehof und Bade uf di rächti Site vom Fluss verlait worde, und do defür het me zwei Ysebaanbrugge über de Fluss bout. A dere noie Linie het Wettige im 1877i syn Bahnhof übercho.

De nächschti Entwickligsschub z Wettige het d Gründig vo de BBC z Bade im Johr 1891 brocht. D Flächene in de Ebeni sind z Bade schnell vo de Gebäude vo de noie Firma belegt gsi und so het d BBC z Wettige Wohnige für d Arbeiter bauet und vo de Badener Stadtgränze her sind au Eifamiliehüser entschtande (lueg do derzue obe). In de Ziit zwüsche 1950 und 1960 isch d Iiwohnerzahl no einisch stark gschtige und s Wettigerfäld isch in dere Ziit vollschtändig überbaut worde. Wettige, wo öppe sit dere Ziit bis zum Oktober 2014 di gröschti Gmeind vom Kanton Aargau gsi isch, het im 1967i es birebitzeli meh wi 20'000 Iiwihner gha. Us statistische Sicht isch Wettige e Stadt, wil d Gmeind meh wi 10'000 Iiwohner het, aber bi ere Volksabstimmig im Mai 2009 hei d Stimmbürger en Bschluss vom Iiwohnerrat umgschtosse, wo Wettige zu ere Stadt erklärt hetti.

Am hei Lüt z Wettige gläbt. Vo dene sind 26,1 Prozänt Ussländer gsi. Ändi 2014 hei Mönsche us 110 Natione z Wettige gläbt, dadervo 1362 us Italie, 823 vo Dütschland und 334 us em Kosovo.

Bi de Volkszählig im 2000 isch vo 84,2 Prozänt vo de Iiwohner Dütsch d Hauptsproch gsi, vo 5,1 Prozänt Iteliänisch, vo 2,3 Prozänt Serbokroatisch, vo 1,1 Prozänt Spanisch, vo je 1,0 Prozänt Albanisch und Französisch.

Di alti Wettiger Mundart wird fascht nume no vo de Iiheimische gredt, wo meischt im alte Dorfteil läbed. Si ghört zu dere Variante vom Aargauertüütsch, wies i de ehemolige Grafschaft Bade gschwätzt wird oder worde-n-isch, mit e paar Bsunderheite. D Abwiichig vo de Badener Mundart sind uffellig. Sait me z Bade "nììd", "denn" u "Wèèg" (wi au z Brugg), so isch Wettige in dem Fall ehnder uf Züri orientiert. Me sait "nüüd, dänn" u "Wääg" (wie au z Züri). Uf de andere Site sind di offnige Hochzungevokal i, u un ü au z Wettige im Gägesatz zum Züritütsch scho so offe – un witer im Weschte isch das no me usprägt –, dass Lüt, wo schpontan in de Mundart schriibed, hüfig es e, o un es ö bruuche.

Z Wettige gits es Online-Nochrichteportal mit Nochrichte (fascht) nume us de Gmeind, d Wettiger Nochrichte. Vermuetlich isch es s einzig i de Schwiiz, wo Artikel nume im Dialekt veröffentlicht.

Vo de Wettiger Iiwohner sind im Joor 2000 öppe 48,5 Prozänt römisch-katholisch, 26 Prozänt reformiirt, 3,5 Prozänt christlich-orthodox und vier Prozänt muslimisch gsi. Andere Glaubensrichtige hend fasch zwöi prozänt vo de Iiwohner aaghört. D Statistik vo de Gmeind het für Änds 2014 41,3 Prozänt römisch-katholischi, 18,1 Prozänt reformiiirti und 23,9 Prozänt konfessionlosi usgwise. 16,8 Prozänt vo de Iiwohner hän zu ere andere Religionsgmeinschaft ghört. Änds 2018 het d Gmeind no 40,3 Prozänt römisch-katolischi und 17,8 refermierti Lüüt regischtriert gha.

Di drüü im Aargau anerchannte Landeschile sind alli z Wettige verträte. Bi de römische Katholike isch s Gebiet vo de politische Gmeind und de Chilegmeind identisch. D Chilegmeind isch aber in zwei Pfarreie ufteilt, wo jewils en eigeni Chile hend, die älteri Chile Sankt Sebastian und d Chile Sankt Anton.

Di Reformiirte hend zämme mit Noiehof e Chilegmeind. D Chile isch z Wettige.

D Chrischtkatholike, wo im Aargau au e anerkannti Landeschile sind, ghöret zu de Chilegmeind Bade-Brugg, fiiret aber sit einige Johr ihri Gottesdienscht in de Chloschterchile z Wettige.

Au es paar Freichilene hend z Wettige e Chile: D FEG, d Baptischte, d Neuaposchtole, e Pfingschtgmeind und d Mormone. Dazu chömmed d Methodischte, wo z Bade, aber ganz in de Nöchi vo de Gmeindsgränze ihri Chile hend.

Di historisch bedütendscht Sehenswürdikeit isch s Chloschter Wettige. Me cha di alti Chloschterchile und de Chrüüzgang mit de farbige Wappeschiibe aluege (lueg bi Wappeschiibe im Chrüzgang vom Chloschter Wettige). Wil i de übrige Chloschtergeböide d Kantonsschuel ygrichtet isch, sind vili Rüüm nöd z besichtige. Bi anderne isch es numme bi ere Führig möglich. Im Sommerhalbjohr sind d Chile und de Chrüzgang für alli Psuecher zugänglich und au de Chloschterpark isch öffentlich.

A de Chlosterhalbinsle sind zwei Brugge über d Limmig gschichtlich interessant, d Holzbrugg Wettige-Noiehof und d Gwaggelibrugg. S Fahrhuus vo anne 1695 isch eis vo de eltischte Geböi vo Wettige, und es bildet zäme mit em Kanzlerhuus und em alte Zollhuus, wo beidi usem 18. Johrhundert sind, en inträssanti Hüüsergruppe bi der alte Limmigbrugg.

D Fabrigge a de Limmig sind Züüge vo der Induschtrialisierig.

Uf em Sulperg isch e Mariekapälle und am Sidligsrand d Chrüzkapälle. Die Roti Trotte, der Gaschthof Stärne und s Gluri-Suter-Huus sind schöni alti Bouwärch.

Wettige het en huffe Hüüser vo der modärne Architektur, wo gueti Bischpiil vo däm Boustil sind. Do dezue ghöred öppe s Wettiger Roothuus, d Bezirksschuel, di modärni Antonchile und der alt Schlachthof. D Brugg vo de Autobahn A 1 über d Limmig isch es schöns Bischpiil für en grossi Stroossebrugg, und d Staumuur vom Limmigwärk isch es bedüütends Objäkt vo de technische Infrastruktur.

Bi Wettige foot de Induschtrykulturpfad Limmig-Wasserschloss aa.

Am Südhang vo de Lägere gits e chlinni Höhli, d «Walhalla», wo afangs vom 20. Johrhundert us emene Felsspalt ghaue woren isch.
Die wichtigschte kulturelle Ushängeschilder sind s Chloschter, wo unter anderem de Schwiizerpsalm vom Alberich Zwyssig komponiirt worde-n-isch, sowie di gmeindseigeni Galeri, s Gluri-Suter-Huus. S Chloschter isch in kultureller Hinsicht dur d Chloschterspiel, wo 2014 zum vierte Mol stattgfunde hend, noi belebt worde. Ebefalls muemer d Wettinger Chammerkonzert, s Programmkino Orient, s Eduard-Spörri-Museum, d Gmeindsbibliothek met Läsige sowie de Kulturwäg Bade - Wettige - Noiehof erwähne. Au zu de Kultur biiträge tüend d Wettinger Sternsinger, wo jewils im Dezember d Wiehnachtsgschicht in de St. Anton-, de reformiirte und de St. Sebastian-Chile met eim vo erne vier Spiil iidrücklich verzelled.
Wettige isch e Gmeind, wo vili Sportverein aktiv sind. Über d Kantons- und Landsgränze usse bekannt gmacht het Wettige de Tschutti-Club, wo insgsamt 11 Johr in de höchschte Schwiizer Liga gschpilt het, in de Saison 1989/90 sogar im Uefa-Cup. Für Fründe vom Landhockey isch au "Rot-Wiis Wettige" en Begriff, wo sowohl mit de Manner wi mit de Fraue national und international sehr erfolgriich isch.

De Stellewärt vom Sport isch au schuscht höch in de Gmeind. So isch Wettige im 1980i und im 2010i Etappeziil vo de Tour de Suisse gsi. Im 2010i hets vor em Tägi, öppe 50 Meter vor em Zil en Masseschturz gäh, wo 15 Fahrer sind dra beteiliget gsi.

Wettige het es grosses Kultur- und Sportzentrum, s "Tägi". Die Aalaag isch im Juni 1974 eröffnet worde und si isch s gröschti Sport- und Kulturzäntrum in de Schwiiz. Zum Tägi ghört e Badi mit Halle- und Freibad, en Iissportaalag, es Restaurant und e grossi Halle. Wil di gross Halle hüfig für Veraaschtaltige bruucht wore-n-isch, wo nüt mit Sport z due hei, het me e Sporthalle bauet, wo im Auguscht 1992 eröffnet worde-n-isch. Au Messene findet immer wider im Tägi schtatt.

Wettige het es breits Bildigs- und Schuelaagebot. D Gmeind het 21 Regel-Chindergärte und ein Schprochheilchindergarte. Es git viir Primarschuelhüser, wo in drü Schule organisiirt sind, de Primarschuel Alteburg, de Primarschuel Margeläcker und de Primarschuel Dorf. Au e Real-, e Sekundar- und e Bezirksschuel hets z Wettige. Zusätzlich hets s Wettige sit em 1976 e Kantonsschuel, wo nach de Ufhebig vom Lehrerseminar im ehemolige Chloschterareal gründt worde-n-isch. D Kantonsschuel het en engi Kooperation mit de Kantonsschule z Bade, wo numme öppe einehalb Kilometer Luftlinie vom Chloschter Wettige entfernt isch. Au e Heilpädagogischi Sonderschuel het s in de Gmeind.

Statt de Gmeindsversammlig gits z Wettige en Iiwohnerrot mit 50 Mitglider. De Iiwohnerrot isch di legislativ Gwalt in de Gmeind und isch für alles zuschtändig, wo suscht vo de Gmeindsversammlig verabschidet wird: Budget und Rechnig, d Fäschtlägig vom Stüürfuess, d Abnahm vom Gschäftsbricht vom Gmeindsrot, Kredit und de Erlass vo Rägläment. Gwählt wird de Iiwohnerrot alli viir Johr nach em Proporzsyschtem. Di letschte Wahle hend am 24. September 2017 schtattgfunde.
Di exekutiv Gwalt ligt beim Gmeindrot. Au er wird alli viir Johr im Majorzverfahre vom Volk gwählt. D Gmeindamma und sin Vize werdet au vom Volk ins Amt gwählt, d Ressortverteilig duet de Gmeindrot intern rägle. D Ufgabe vom Gmeindrot sind d Umsetzig vo de Bschlüss vom Iiwohnerrot, alli Ufgabe, wo de Kanton de Gmeindröt zuewiist, und d Führig und d Repäsentation vo de Gmeind. De Gmeindamma vo Wettige het es Vollamt, di andre Gmeindröt schaffet im Näbeamt.

Wettige het sibe Gmeindröt. Bi de Gsamterneuerigswahle für di aktuell Amtsperiode (2018–2021) sind das:

D Ortsbürgergmeind vo Wettige het en Ortsbürgerkommission, wo vom Gmeindrot gwählt wird. Zwöimol im Joor isch d Ortsbürgergmeindversamlig.

Wettige isch e Gmeind mit ere guete Infraschtruktur. Vom Bahnhof us git s zwei S-Bahn-Linie uf Züri. D S6 fahrt durchs Furttal über Oerlike und d S12 durchs Limmattal über Dietike. In di ander Richtig goht d S6 bis Bade, d S12 bis uf Brugg. Au en Regionalzug haltet reschpektiv schtartet z Wettige und goht über Aarau uf Olte. De öffentliche Verkehr wird ergänzt vo de Buslinie vo de RVBW, wo vo Wettige uf Würelos, Spreitebach, Noiehof und Bade führt und vo Bade us witer in di Dörfer vo de Umgäbig.

Wettige ligt an de Autobaan A 1 und isch über d Autobahnuffahrte Wettige-Oscht und Noiehof ans Nationalschtrossenetz vo de Schwiiz aagschlosse. Wichtigi Hauptschtrosse gönd durchs Furttal Richtig Rägeschdorf und durch’s Limmattal Richtig Züri und Bade.

E Bsonderheit z Wettige isch, dass derte im 1987i de erschti Stroossekreisel vom Kanton eröffnet worde-n-isch.

Nach de Betriibszählig vom 2008 hets z Wettige 7'826 Arbeitsplätz gha. Di meischte sind mit 5'532 im Dienschtleischtigssektor gsi, im Induschtriisektor 2'208 und 86 in de Landwirtschaft. Au bi de Aazahl vo de Betriib isch s Übergwicht vom Dienschtleischtigssektor dütlich: 927 Dienschtleischtigsunternäme schtönd 161 Induschtrii- und Handwerksbetriib gegenüber. Landwirtschaftlichi Betriib hets no 23 gha.<br>
Grossi Firmene het's z Wettige keini, aber gliichwohl gits Firmene, wo in de ganze Schwiiz bekannt sind. Am bekannteschte dürft d Nagra si, di National Gnosseschaft für d Lagerig vo radioaktive Abfäll, wo für d Endlagerig vo de radioaktve Abfäll in de Schwiiz zuschtändig isch.

De Rebbau isch wirtschaftlich zwar nüm vo grosser Bedütig, aber ideel scho. Wenn genau de Rebbau z Wettige sin Aafang gnoh het, isch nöd bekannt, aber sit de Gründig vom Chloschter im 1227 isch er sicher gförderet worde. Vo de damalige Rebfläche, wo a de Lägere vom Schartefels bis zum Lette gsi sind, aber au a de Südsite vom Sulperg und uf em Wettigerfäld, sind hüt numme noch am Lägerehang zwüschem Schartefels und em Sonneblick Rebe z finde. D Trotterächt sind über Johrhunderti bim Chloschter gläge und alli acht alte Trotte vo Wettige sind vom Chloschter baut und unterhalte worde, bis si bi dem sinere Ufhebig ane 1841 an Kanton gange sind, wo si im 1859 fascht alli verchauft het. Hüt wird numme noch di Roti Trotte für’s Trotte brucht.

Im Tägerfäld isch es groosses Chiiswärk.

Ehrebürger


Witeri Persoone





</doc>
<doc id="15907" url="https://als.wikipedia.org/wiki?curid=15907" title="Karl May als Musiker">
Karl May als Musiker

Vom Karl Friedrich May (* 25. Februar 1842 en Ernstthal, + 30. März 1912 en Radebeul) wisset fascht älle Leit, dass’r a deitscher Schriftsteller gwäa isch, wo hauptsächlich durch seine Abenteierbiacher ond d Figura wia dr Winnetou, dr Old Shatterhand, dr Kara ben Nemsi ond dr Hadschi Halef Omar bekannt worda isch. Dass abr der Kerle au hochmusikalisch gwä isch ond etliche Kombositiona henterlau hot, wisset de wenigschde. Sei Vorbild beim Komboniera isch dr Schwob Friedrich Silcher gwäa. Deshalb wuud dr Karl May gelegentlich au als dr „sächsische Silcher“ bezeichnet. Dr folgend Artikl befasst sich schwerponktmäßig mit-em Musiker Karl May.

Dr Karl May wuud am 25. Februar 1842 im sächsischa Ort Ernschtthal ganz en dr Nähe vom Erzgebirge gebora. Er isch s fuffde Kend vom Weaber Heinrich August May ond dr Hebamm Christiane Wilhelmine geborene Weise. Bald noch dr Geburt wuud der Bua blend. Damit sei Fandasie o‘gregt wuud, liest em sei Oma viel Gschichda aus ma alda orientalischa Märlesbuach vor. Erscht en seim fuffda Lebensjohr hot em Karle sei Muadr so viel Geld o’gschbart, dass se ihrn Soh en Dresden oberiera lau ko, ond was et viel fir meglich haldet: Dui Obratio glengt. Dr Karle ko wieder gugga.

Wia dr Karle sechs Johr alt ischt, schickt en sei Vaddr uf d Rekdoratsschual en Ernschtthal. Er isch en ganz ufgwecktr Schialer, so dass’r koine Problem beim Lerna hot. Scho bald ko-nr Leasa ond Schreiba. Sei Vaddr ischt ehrgeizig ond will, dass es em Karle emol besser goht wia ehm. Dr alde May schleppt en Haufa Biachr hoim: Vrschiedene Sprochlehra, erdkondliche ond filosofische Wälzer, abr au Biacher vo ra suschbekda Leihbiacherei, ond der Bua verschlengt älle ganz gierig.

Sonndichs goht dr Karle oft en d Kirch. Dr Kantor vo dera Kirchagmoid, dr Samuel Friedrich Strauch, merkt bald, was fir a grauß musikalischs Talent en dam Bua schlommret. Deshalb geit’r em Onderricht em Orglspiela, em Dirigiera ond en dr Musiktheorie.

Noch seira Konfirmatio (16. März 1856) dät dr Karle am liabschda uf a Gimnasium ganga, abr der Wonsch wuud et erfillt; seine Eltra hend et gnuag Geld. Stattdessa bsuecht’r s Lehrerseminar en Waldaburg. Om seira Familie zo Weihnachda 1859 a Freid z machet, nemmt’r vo dr Schual sechs Kerza mit. Des kommt bei dr Leidong raus ond dr Karle fliagt vo dr Schuel. Zo seim Glick ko-nr nochher sei Ausbildong en Plauen em Vogtland weidrmacha. 1861 wuud’r fertig ond ischt jetzt Schualamtskandidat. 

Em gleicha Johr kragt’r a O’stellong an ra Fabrikschual en Altchemnitz. Wia-nr en de Weihnachtsferia zo seira Familie aufbricht, loht’r vo seim Zemmergenossa a Dascha-uhr mitganga. Des wuud em abr als Diebstahl ausglegt ond’r muaß sechs Wocha ens Gfengnis. Dass’r deshalb nadirlich sei Stell als Lehrer nemme bhalda ko, isch koi Frog. D Folge fir en send schwere Debressiona.

Wia dr Karl wieder en Freiheit isch, geit’r privade Onderrichtsstonda, haubtsächlich en Musik. Er grindet a kleina Instrumentalkabell, schreibt fir dui oigene Kombositiona ond fihrt se bei „musikalisch-deklamadorische Obadonderhaldonga“ auf.

1863 wuud dr Karl May Dirigent vom Gsangverei „Lyra“ en Ernschtthal. Deet entstandet seine erschte Kombositiona fir Männerchor. Nochdem dia bei de Leit guad o’kommet, verfolgt’r 1864 a graißers Ziel: er will a Posse mit Gsang ond Danz en acht Bildr schreiba ond komboniera. „Die Pantoffelmühle“ soll des Stick hoißa. En deam Stick ghot’s do drom, dass dr Miller Simson ondrem Pantoffl vo seim Weib Adeline ond seira Schwägere Hermine stoht. De erschd wuud vom Miller „Lärmine“ ond de zwoit „Krakehline“ ghoißa. S gheit Tekscht fir Cheer ond Couplets, a baar musikalische Entwirf ond a baar Kombositiona, wo ganz fertig send. A gschlossena Konzeptioo ka mr abr et erkenna. Dui Posse bleibt a Fragment.

1864/1865 tritt dr Karl May en verschiedene Gmoida als Hochstabler auf. Dobei geit’r sich als Augaarzt, als Seminarlehrer ond als Notastecher aus, om sich sein Lebensondrhalt zo erschwendla. Am 8. Juni 1865 verurteilt en s Bezirksgricht Leipzig zo vier Johr ond oin Monat Arbeithaus. Ableischda muaß’r dui Strof em Schloss Oschtrstein. Dobei wuud dr Karl May em Aufseher Göhler onderstellt. Deam isch s Musik- ond Bläserkorps vo älle Gfangene o’vertraut. Wenn d Sträfleng em sonntichs da Gottesdenscht bsuechet, mueß’r mit seine Bläser deane ihr’n Gsang begleida ond mit em Chor vo de Gfangene da Gottesdenscht musikalisch auflockra. Bald fendet dr Karl May Ufnahm bei dr Kabell ond em Chor, ond s zeigt sich, dass der meh vo dr Musik vorstoht als dr Göhler. Der neidet’s em abr et, sondern ondrstützt en kräftig bei seine Fähigkeita. So kommt’s, dass dr Karl May neie Musika fir d Kabell arrangiert ond fir da Chor Kombositiona beisteiret. Mr vormudet, dass en deara Haftzeit ondr anderem sei dobblcheeriga Weihnachtsmotett „Siehe, ich verkündige euch große Freude“ entstanda ischt.

Noch drei Johr wuud dr Karl May begnadigt ond goht wieder hoim noch Ernschtthal. Abr scho zwischa März ond Juni 1869 wuud’r erneit stroffällig. Er geit sich mehrmols als an hoher Bolezeibeamter aus, wo dr Auftrag hot, noch Falschgeld zo suacha. Uf dui Weis erleichtret’r a baar Mol leichtglaibige Ondertana om ihre Erschbarnis. Er stiehlt au an Haufa Zuig, wo fir ehn eigentlich ganz o’nitz isch, zom Beischbiel an Kendrwaga, a Schirmlamp, Billardkugla ond oimol au an Gaul. Wia-nr vorhafdet wuud, zerbricht’r seine Fessla ond haut ab ens Behmische. Noch a baar Monat wuud’r deet aufgriffa ond noch Sachsa ausgliefret. S Bezirksgricht Mittweida verurteilt-en zo vier Johr Zuuchthaus.

Des Zuuchthaus hot a Kirch mit zwoi Gmoida: a evangelischa ond a kadolischa. Dr kadolisch O’staltslehrer muaß am Sonndich während dr Mess emmr au d Orgl schbiela. Weil em abr en letschder Zeit emmer meh Arbet ufglada worra ischt, hot’r eigentlich gar koi Zeit meh, om au noh jeda Sonndich an dr Orgl zo sitza. Desweaga isch’r scho lang uf dr Suach noch ma Stellvertretr. Wia sich romschbricht, dass dr Häftleng Karl May a musikalischa Vorbildong hot, wuud’r a-ma scheena Dag en d Kirch glada, an d Orgl gsetzt ond kriagt Noda vorglegt. Dr Karl May fangt o zo schbiela ond dui strenga Kommissioo, wo-nem zuaheert, ischt hin ond hergrissa, was der Kerle so ällas ko. Er wuud zom Direktr vo dr Ostalt gfiert ond ganz offiziell zom Organischda bschdellt. 

Wia dr Karl May aus em Zuuchthaus entlassa wuud, isch er 32 Johr alt. So ganz langsam goht’s aufwärts mit ehm. Er konzentriert jetzt sei ganza Kraft ufs Schreiba vo Abenteierbiachr. Zom Doil hot’r domit au scho em Gfängnis o’gfanga ghet. S Komboniera schbielt jetzt koi so graußa Roll meh, abr d Musik goht em nadiirlich trotzdem et aus em Senn. Des merkt mr au seine Biachr o, wo emmer mol wieder vo dr Musik dui Red ischt.

Abr ganz ko-nrs doch et lau! Em Johr 1897 greift’r nomol zor Feadr, om zu komboniera. Dobei entstandet zwoi Liadr, dia bald zo seine bekanndeschde werda sollet: Sei „Ave Maria“ ond dr Choral „Vergiss mich nicht! Ich steh im dunklen Land.“ Des send au de oizige musikalische Werk, wo zo seine Leabzeita vereffentlicht werdet. Ondr-em Titl „Ernste Klänge“ ganget dia Liadr en Druck. 

Am 30. März 1912 stirbt dr Karl May. Sei Grab fendet’r uf em Friedhof vo Radebeul.


Aus dr „Pantoffelmühle“ send erhalda (zom Doil mit Orkeschtrbegleidong):




Noda vo a baar Chorsätz:


</doc>
<doc id="15908" url="https://als.wikipedia.org/wiki?curid=15908" title="Karl May">
Karl May

Dr Karl Friedrich May (* 25. Februar 1842 z Ernstthal; † 30. Merz 1912 z Radebeul; äigetlig "Carl Friedrich May") isch e dütsche Schriftsteller gsi. Er isch äine vo de produktivste Autore vo Abentüürromään gsi und isch äine vo de Schriftsteller uf Dütsch, wo am mäiste glääse wird. Noch dr UNESCO isch er au äine vo de dütsche Schriftsteller, wo am hüfigste übersetzt worde si. D Uflaage vo sine Wärk uf dr ganze Wält wird uf 200 Millione Exemplar gschetzt, öbbe 100 Millione von ene z Dütschland.
Er isch vor allem wäge sine sogenannte Räiseerzäälige bekannt worde, wo vor allem im Oriänt, in de Veräinigte Staate und im Mexiko vom 19. Joorhundert aagsiidlet si. Bsundrigs berüemt si d Gschichte um dr Indianer Winnetou, wo in drei Bänd zämmegfasst si. E Hufe vo sine Wärk si verfilmt, für d Büüni adaptiert, zu Höörspiil verarbäitet oder as Comics umgsetzt worde.

Dr Karl May het sis Wüsse über fremdi Länder us Lexikon und Räisebricht vo andere übernoo, sälber isch er erst 1898 und 1900 im Oriänt gsi und erst 1908 in Nordamerika.

Noch sinere Räis in Oriänt het dr May aagfange, literarischer z schriibe und komplexi allegorischi Teggst z verfasse, wo zum Sümbolismus zelt wärde. Er isch Pazifist worde und het welle s Guete im Mensch sterke.

Dr Karl May het au e baar Komposizione gschriibe. Bekannt isch si Wersion vo "Ave Maria" (zämme mit "Vergiss mich nicht" in "Ernste Klänge", 1899).


Früeni Verzellige
Zum Früewärch ghöre au naturphilosophischi Betrachtige und populärwisseschaftlichi Täxt über Gschicht und Tächnik (z. B. "Schätze und Schatzgräber", 1875), Gedichte (z. B. "Meine einstige Grabinschrift", 1872) und Läserbriefantworte und Rätsel.




Zum Spotwärch ghöre au chürzeri Verzellige (z. B. "Schamah", 1907), Essay (z. B. "Briefe über Kunst", 1906/07) und verschideni Prozess- und Verdaidigungsschrifte (z. B. "„Karl May als Erzieher“ und „Die Wahrheit über Karl May“ oder Die Gegner Karl Mays in ihrem eigenen Lichte", 1902).

Vorträg:

Noch sim Dod sin Sache us sim Nooloss publiziert worde: Fragmänt vo Verzellige und Drame, Gedicht (z. B. d Sammlig "Eine Pilgerreise in das Morgenland" vo 1899), Kompositione, si Bibliotheksverzeichnis un vor allem Brief.

2003 het de Michael Rudloff vo Gundelfinge zwei Gschichte vom Karl May ("De Schatz im Silbersee" und "De Ölprinz") uf Alemannisch übersetzt.





</doc>
<doc id="15931" url="https://als.wikipedia.org/wiki?curid=15931" title="Waldshut-Tiengen">
Waldshut-Tiengen

Düenge un Waldshuet sin sit de 70er zämme (als Waldshuet-Düenge) Kreisstadt wore, voher sin s eigeni Gmeinde gsi. D Düengemer hän damols überlegt, ob sie mit Lauchringe zämmego sölle, wil wäge de Gmeindereform vo 1975 die chliinä Gmeindä hän sölle zu größere zämmeglegt wäre. Aber s hät gheisse, Waldshuet mit Gurtwiil und Albbruck allei isch z chlii für e Kreisstadt, und so sin Waldshuet un Düenge halt zämmegange, wiewohl si voher no nie zämmeghört hän. Hütt isch's e Großi Chreisstadt

Eigentlich isch d Schlüècht d traditionelli Gränz zwûschè m Herrschaftsgebièt vo St. Bläsy unem Albgau bzw. Chleggau, deretwäge lueget d Duengemer als Hauptort am weschlichè Ènd vom Chleggau ehnder uf Schaffhuuse am öschtlichè Ènd, wie uff Waldshuèt, wo ehnder als Vor-Huèt vom Bläsier Wald fungyrt hèn. Au im Dal vom Hochrhy cha mò Drènnscheidè in Form vom Aarbärg guèt erkennè. Öschtlich vom Aarbärg lyt s Mündigsgebièt vo dè Wuètè in Hochrhy, wo früèner s Lonza-Areal gsi isch un jetzt (Stand: 2014) dè Gewerbepark Hochrhy positionyrt isch, bzw. dè Schlüècht i d Wuètè mündet, letschterem Gebièt sait mò s "Kaitle". Durch s Bebauè vom Kaitle un èm wachsendè Gewerbepark Hochrhy wachset Waldshuèt un Düenge immer mee zämme

Waldshüet-Düenge isch am Hochrhy; di nördlige Ortsdeil länge bis in de Südschwarzwald yne. D'Chärnstadt vo Waldshüet isch ca. 2 Kilometer westlig vo de Ymündig vo de Aare in de Rhy, wo dè Waldshüèter Ortsdeil "Schmittenau" lyt. Nprdlich vo dè Schmittenau un dè Aaremündig drännt dè Aarbärg diè beidè Deilschtädt Waldshüèt un Düenge. Èn knappè Kilometèr rhyuffwärts mündet d Wuètè i dè Rhy. Nomoll 1,5 Kilometèr im Oschtè, also rhyuffwärts, drännt sich diè südlich Stadtgränz vo Waldshüet-Düenge vom Rhy, zwischè m Ortsdeil "Homburg" un èm Wyler Ettikon. Zwüschè Dogèrè im Weschtè un Ettikon gränzt d Stadt Waldshüet-Düenge a dè Kanton Aargau, dè Rhy bildet dört d Staatsgränz zwüschè Dütschland un dè Schwiz. Nördlich vo Homburg lyt èn Dalkessel, i demm sich s Dal vo dè Schlüècht un dè Wuètè mit èm Rhydal voeiniget. Düenge lyt im Wuètèdal diräkt im Oschtè vo sèllèm Kessèl. am Übergang vom Hochrhy i dè Chlettgau. Usser de Wuètè git's no d'Flüss Steina und Schlüècht nänneswärti Flüss, wo uff em Düengemer Gebiet in d'Wuètè münde. Sällewäg hät mer's friehner au "Vierdälerstadt" gnännt. 

Sälli Städt gränze an Waldshüet-Düenge (si werre im Uhrzeigersinn gnännt; es fangt im Weste a):


S Stadtgebiet vo Waldshüet-Düenge bstoht uss de Chärnstädt vo Waldshüet und Düenge und de Gmeinde Aiche (mit Güeteburg), Breitefäld, Detzle, Äschbach, Gurtwyl, Indlekofe, Kränkige, Oberalpfe und Waldchirch (mit Gaiß und Schmitzige). Sälli Gmeinde sin wäge de Gmeindereform in di beide ehemolige Städt yglydert bzw. mit ene zämmegschlosse worre.

Für alli nün friehner selbständige Gmeinde und züesätzlig für de Ortsdeil Schmitzige (z Waldchirch) sin Ortschafte ygrichtet worre, wo de bade-württebergische Gmeindeordnig entspräche. Di Wahlberächtige wähle also bi jeder Kommunalwahl e neue Ortschaftsroot mit me Ortsvorsteher, wo de Vorsitzend isch. D'Näme vo de Ortschafte sin di glyche wie sälli vo de ehemolige Gmeinde; dodevo abwyche dien Aiche-Güeteberg (für s Gebiet vo de ehemolige Gmeind Aiche), Gaiß-Waldchirch (für di beide Wohnbezirk vo de ehemolige Gmeind Waldchirch) und Schmitzige (wo friehner zu de Gmeind Waldchirch ghört hät). D'Zahl an Ortschaftsröt isch in allne Ortschafte sechs, z Gurtwyl sin's aber zäh.

Waldshüet-Düenge bildet e Mittelzändrum im Berych vom Oberzändrum Lörrach/Wyl am Rhy, wo di meiste Städt und Gmeinde im Landchreis Waldshüet zu sinem Mittelberych ghöre (e Usnahm bilde sybe Gmeinde im Ruum Bad Säckige). Usserdem git's internationali Verflächtige mit de Kantön Aargau, Schaffuse und Züri in de Schwiz.

Di friehnere Städt Waldshüet und Düenge sin am 1. Januar 1975 zämmeglegt worre.

D erschte Erwähnig ghäht uffs Johr 1256 zruck; sällemols hät de Ort Waldishutum ghieße. Im 13. Johrhundert hät de Rudolf vo Habsburg e Stadt ausbaut um in syn Land Handel ztriebe; wohrschints isch d Stadt Waldshüet, wo denoch schnäll gwachse isch, im Johr 1249 gründet worre. Im Johr 1468 hän d Eidgnosse Waldshüet sechs Wuche lang belagert, aber letschtändlig nüt viel vo de Stadt zerstört. In de Johr 1524 und 1525 isch d'Reformation und d'Wiedertüfe ygfiehrt worre und d Waldshüeter hän am Burechrieg deilgnoh.

Im Johr 1603 isch s «Judenäule», es Inseli im Rhy gegenüber vo Koblenz, vo de Stadt Waldshuet a d Juden i de Grofschaft Bade verpachtet wore. Bis öppe 1750 isch dänn en jüdische Fridhof döt gsi, wo vo de Surbtaler Jude bruucht worden isch zum döt iri Toote chöne zbegrabe.

1611 hät d Pest d Bevölcherig uff 40 Brozänt reduziert.

Abm Johr 1633 häts Zerstörige durch d Schwede und d Druppe vom Kaiser gee. Au zwüsche 1727 und 1748 isch d Stadt als Folg vo de Salpetererchrieg mehreri Mol vo Bure belageret worre. Sit 1805 ghörts nümmi zu Vorderöstrych, sondern zum Land Bade.

Uss em Johr 1148, chunnt di erschti urkundlige Erwähnig. 1241 hän s d'Stüehliger an s Bistum Chonschtanz verchauft; säll hän's an de Heinrich vo Krenkige witerverchauft. Vo ihm sinem Nochfolger, em Diethelm vo Krenkige, hät's sich s Bistum Chonschtanz aber im Johr 1431 zruckkauft.

Im Johr 1415 hät d Herzog vo Urslinge, e Erzschwob, versüecht, am Makkabäerdag Düenge z bsetze; d'Düengener hän in aber chönne abwehre. Im Gegesatz dodezüe hän d'Schaffhusemer Düenge vo 1468 bis 1476 chönne bsetze; im Schwizerchrièg annè 1499 hän si's vollständig abgfackelt.

Es hät mehreri Verpfändige gee: vo 1429-43 an de Herrmann vo Hohenlandenburg und 1443-56 an de Bilgeri vo Heudort. Deno isch es im Johr 1482 zum Graf vo Sulz cho.

Wie d'Waldshüeter hän au d'Düengemer am Burechrieg deilgnoh. Si hän sich sällemols mit de Bure uss em Chleggi zämmedo.

Im Johr 1812 isch Düenge ans Großherzogtum Bade cho. E Ysebahn-Aschluss a d Hochrhybaan git's sit 1862.

D Hauptstroß vo Waldshuet isch d Kaiserschtroß, wo me i dem Bild links seht. Sie isch begrenzt vom Obere un vom Landratsamt - im Bild seht me s Untere Tor -, wo früener d Schtadttor gsi sin. Sit ungfähr gnau 25 Johr isch jetz d Kaiserschtroß jetz Fueßgängerzone, un d Lüt sin zimlich zfride dämit. D Chafé chönnet d Schtüel useschtelle un im Summer machet si amet am Wocheend Freilichtkino.

D Waldshueter schwätze Hotzewälderisch.

D Chilbi fiiret d Waldshueter sit mehrere Jahrhunderte. Am Chilbisuntig findet dä Umzug mit em Chilbibock statt, wo vo dä Waldshueter Junggselleschaft uusgsuecht un tauft wird. Sälle Umzug söll a d Belagerig vo Waldshuet im 15. Jahrhundert erinnere, wo d Junggselle d Belagerer gfoppt hän, indem sie dä letscht Bock vorzeigt hän, wie wenn sie no en Huufe z Esse hätte.

Düenge hät e Schloß un e Barockchirche vom Peter Thumb un vili Gässli. D Hauptschtrooß isch Fueßgängerzone un s sin jetzt einigi Kaffi dött. Au d Brünnli söt mer erwähne, sie händ no Trinkwasser. Im Schtadtbächli chönnet d Chinder ohne Gfohr schpiile. S hät Hüüser vo ungfähr 1500 a uffwärts, und mängi sin bemolt.

S git au e Heimatmuseum döt, bi de Narre- un Bürgerzumpft, wo Rüüm im Schloß hät. Zum Bsichtige mueß me sich aamelde.

D Düängemer schwätze Duängemer Dütsch, en Chleggauer Dialekt.

Au des Schtadtfescht isch eigentlich än Erinnerungsdag an e Belagerig, wobei mit d' Schwyzer au d'Schwobe mitgemeint sin. Zum Umzug were jedes Johr anderi Gruppe vo Ußerhalb iiglade.

Ergebnis vo dr Landdagswahle sit 2006: 





</doc>
<doc id="15932" url="https://als.wikipedia.org/wiki?curid=15932" title="Phonem und Allophon">
Phonem und Allophon

Phonem un Allophon sin elementari Konzept in dr Sproochwüsseschaft. E Phonem isch e Luut wo inere bstimmte Sprooch vumene andre Luut unterschide wird, un wo also für de Sinn vumene Wort wichtig isch. Im Alemannische sin zum Byspil d Luut un verschidni Phonem. Un zwar macht es en Unterschid ob mer oder sait, wie Wörter wie „Macht“ un „Nacht“ zeige. Sonnigi Wortpaar wo sich numme durch ei Phonem unterscheide, sait mer „Minimalpaar“.

In dr IPA-Luutschrift markiert mer Phonem mit / /, un Allophon mit [ ].

En Allophon dergege, isch en Luut wo in dr Sprooch zwar vorchunt, aber:

Mer chönnt s Phonem in „fümf“ also au problemlos als statt Usspräche ohne dass sich d Bedütig vum Wort dät verändre. Es wär allerdings schwieriger zum usspräche un het möglicherwys en uugwohnte Chlang. In denne Byspil isch allerdings deno nümmi ganz sicher ob s Phonem jetz oder isch; wyl au plausibel isch dass sich aa de labiodentale Luut aapasst. Ob „Gämf“ phonemisch also oder isch, cha mer nit eidütig bstimme, wyl es in beidene Fäll wird ussgsproche.

E Byspil ussem Hochdütsche isch de Unterschid vum „ch-Luut“ in „ich“ un „ach“. Un zwar wird de „ch-Luut“ nooch Vordervokal (Vokal wo im vordere Deil vum Mund artikuliert were) un Konsonante als usgsproche (z. B. "ich", "Specht", "Furcht") un sunscht als (z. B. "machen", "Bauch"). Es loot sich also gnau vorhersänne weller Allophon in wellem Wort uftritt. Mer cha de Allophon au problemlos mit ersetze, wie in de Ussprooch vum Hochdütsche vo vilene Schwiizer, un wird enewäg verstande.

Bimene Allophon sin sich d Sprecher vo dere Sprooch meischt gar nit bewusst, dass es de Luut in ihrer Sprooch git. So wisse Sprecher vum Alemannische meischt nit dass es de Luut git, un Sprecher vum Änglische wisse in dr Regel nit dass s Phonem in "pot" un "spot" nit glych isch. 

Luut wo inere bstimmte Sprooch verschidni Phonem sin, sin in andri Sprooche oft Allophon. So sin un im Alemannische verschidni Phonem, wie d Wörter „Sinn“ un „sing“ zeige. Im Zapotekische, enere Sprooch vo Mexiko, dergege isch en Allophon vo . In dere Sprooch wird jeds wo am Änd vumene Wort isch, als usgsproche, wie im Wort "yan" (Hals), wo wird usgsproche.

Andri Luut, wo in dr menschliche Sprooch mögli sin, chöme überhaupt nit vor. So gits im Alemannische de Luut überhaupt nit. Nit als Phonem un au nit als Allophon. Im Walisische dergege isch de Luut en Phonem.

Lueg au:


</doc>
<doc id="15937" url="https://als.wikipedia.org/wiki?curid=15937" title="Esperanto-Grammatik">
Esperanto-Grammatik

Esperanto wird mit emene Alfabet geschribe, wo us 28 Buechstabe bestaat. Dafo sind 22 mit em tüütsche Alfabet identisch, wobi q, w, x, y und di tüütsche Sonderzäiche fehled. Di reschtliche sächs Buechstabe hend es "Tächli": ĉ, ĝ, ĥ, ĵ, ŝ (c, g, h, j, und s mit Zirkumflex), und ŭ (u mit Bögli).

S’ Fundamento, das isch s’ offizielle Regelwerk fo de Schprach Esperanto, lischtet die Buechstabe uuf und erlüteret si: "Anmerkig: ĝ luutet wie’s änglische g in gentleman; ĵ – wie s’ französische j in journal; ŭ – wie s’ churze u in glauben (wird nur nach emene Vokal bruucht). Wenn d’ Buechschtabe im Druck feeled ersetzt me ĉ, ĝ, ĥ, ĵ, ŝ, ŭ dur ch, gh, hh, jh, sh, u."

D’Regle 9 fom Fundamento luutet: "9. Jedes Wort wird eso gläse wie’s gschribe staat." Das bedütet nöd unbedingt, dass jedes Fonem dur genau äin Buechstabe (Grafem) usgedruckt wird (fonematischi Orthografii), sondern nur, dass es e generelli, äindütigi Regle fo de Zueordnig fo Bucheschtabe (au Buchstabekombinazione wiâ ch, gh, hh, jh und sh) zu Fonem git (fonetische Ortografii). D’ Ortografii isch aber immerhin wiitgehend fonematisch, das häisst äin Buchstabe entspricht mäischtens ein Luut (Fonem) und umgekeert.

D’ Regle fom Esperanto kenned e käi Uusname.

De bestimmti Artikel (de, d´, s´) luutet immer "la". De unbestimmti Artikel entfallt. (la tablo = der Tisch; tablo = en Tisch).

D’ Subschtantif ändet uf –o (certo = Sicherhäit), Adjektif uf –a (certa = sicher); Adverbie ändet uf –e (certe = uf sicheri wiis); d’ Meerzaal wird mit “j” bildet (certaj lokoj = sicheri Ort); Objekt werded (bim Adjektiv, Subschtantiv und Pronome) mit –n oder Preposizione markiert (mi amas vin = ich ha dich lieb; mi pensas vin / mi pensas pri vi = ich tänk a diich). D’ Richtig wird entweder durch –n oder dur d’ Preposizione al, ĝis oder tra aage.

D’ Personalpronome luutet mi (ich), vi (du iir, Sii), li (er), ŝi (sii), ĝi (es), ni (mir), ili (sii, merzaal).

D’ Possesivpronome werded mit –a als Adjektiv fo de Personalpronome bildet (mi – mia = ich – miis).

D’ Stäigerig funktioniert mit pli (Komparatif) und plej (Superlatif) – (Petro estas pli granda ol Karlo = De Peter isch grösser als de Karl; Petro estas la plej granda = De Peter isch de gröscht).

D’ Zaalwörter lautet: nul = 0, unu = 1, du = 2, tri = 3, kvar = 4, kvin = 5, ses = 6, sep = 7, ok = 8, naŭ = 9, dek = 10, dek-unu = 11, dek-du = 12, dudek = 20, dudek-unu = 21, cent = 100, kvarcent-tridek-kvar = 434, mil=1000, kvinmil-ducent-kvardek-sep = 5247.

D’ Ordningszaale werdet mit de Adjektifändig –a fo de Zalwörter abgläitet (unu = äis, la unua = de erschti).

De Infinitif (d’Grundform) ändet uf –i (mi devas labori = ich mues schaffe).

D’ Gägewart wird mit –as (mi laboras = ich schaffe), d’ Färgangehäit mit -is (mi laboris = ich ha gschaffet) und d’Zuekunft mit -os (mi laboros – ich tue zuekünftig schaffe) bildet. D’ Bedingigsform ändet uf us (mi laborus = ich würdi schaffe) und d’Befelsform uf -u (laboru! = schaff!, mi laboru = ich sötti schaffe).



</doc>
<doc id="15944" url="https://als.wikipedia.org/wiki?curid=15944" title="Dietrich Michael Weidmann">
Dietrich Michael Weidmann

Dietrich Michael Weidmann (* 23. Mai 1960 z Züri; au bekannt als "Didi Weidmann") isch en Schwizer Sprachwüssenschaftler, Esperantist, Übersetzer und Schriftsteller.

S'erscht Moll öffentlig in Erschiinig träte isch er i de 70-er Jaar, won är a zahlriche politische Akzione und Hüüserbsetzige mitgmacht het. 1980 isch er en Aktivischt vo de Zürcher Jugendbewegig und eine vo de Redaktore vom Iisbrecher und spöter vom Brächise gsii. De Didi Weidmann isch mit em Umberto Blumatti, am Stefan Flüeler und andere im Summer 1980 unter dä sechs Präventivverhaftete gsii. Ziitwilig isch er als Schriftsteller in de Spinnerei Wettige aktiv gsii. 

Im Herbst 1981 het sich de Dietrich Weidmann us de Politik zruggzoge. 1981 isch de Dietrich Weidmann einigi Ziit is Usland (USA und Mexiko) gange, um denn nach sinere Rückkehr vo 1981 bis 1988 a de Uni Züri s Studium für allgemeini Sprachwüssenschaft und witeri Fächer (Jus, Sonderpädagogik, Psychologie, Germanistik und verglichendi Literaturwüsseschaft) uufznä. Während sim Studium het er ziitwis als Redaktor vo de Ziitig Zürcher StudentIn (ZS) gschaffet. 

De Dietrich Weidmann leitet hüt z Züri s Übersetzigsbüro Allsprachendienst Esperanto GmbH.

De Dietrich Weidmann het 1975 Esperanto glernt und isch zu eim vo de wichtischte Exponente vo de schwiizerische Esperanto-Bewegung worde. Vo 1988 bis 1990 isch er Generalsekretär vom Esperanto-Weltjungedbund (TEJO) gsii. Vo 1986 bis 1990 und vo 1999 bis im April 2007 isch er Vizepräsident und sit April 2007 gemeinsam mit Mireille Grosjean Präsident vo de Schwizerische Esperanto-Gsellschaft (SES).

Dr Dietrich Weidmann isch in 2. Eh mit enere Esperantischtin ghüratet. Er hett eis Kind us erschter und zwei Kinder us zweiter Eh. Familiesprache sind Tüütsch, Alemannisch, Esperanto und Spanisch. Är isch Ahänger vom Bahá'í-Glaube.




</doc>
<doc id="15957" url="https://als.wikipedia.org/wiki?curid=15957" title="Bise">
Bise

D Biise oder au de Biiswind isch en zimli chalte unagneeme Wind, wo im Winter us nordöstliche Richtig bloost und chalti Kontinentalluft is Alpegibiet bringt.

S Wort Biise (altalem. bîsa) chunnt nu im Alemannische vor, isch aber vom Französische as "la bise" öbernoo worde. Vo wo s Wort chunt, isch nöd bikannt.

Dur d Alpe und em Jura iigengt, cha d Biise im Schwizerische Mittelland recht heftig werde. Am stäärchste isch si im Biet vom Gempfersee, wo si e Windgschwindigkait vo 60 km/h öberchoo haa, mit Böespitze vo mee as 100 km/h. D Biise chan bis zom Französische Zentralmassiv goo. Staut si dai oder au im Jura dunkli Wolke uuf, haisst si «la bise noire» (di schwaarzi Biise). D Ostbiise gelt as chüeler und tröchner as d Nordbiise.



</doc>
<doc id="15958" url="https://als.wikipedia.org/wiki?curid=15958" title="Föhn">
Föhn

De Föö isch en warme Luft wo vor alem im Früelig und Herbst dur d Alpetääler goot, wo e nord-südlichi Uusrichtig hend, wie s Sanggaller Rintl, s Toggeborg, s Glaarnerland, s Uurnerland und s Haslitaal. Im Oste isch de Föö heftiger und cha wiit öber de Bodesee usegoo.

S Wort Föö (Pföö, Föhn; altalem. fônno) chunnt usem Latinische Wort "favonius", wa en warme Westwind maint. Natuurgmääss isch de Windname ussert i romanische Tielekt uursprüngli nu im Alemannische haimisch. De Name lebt au im Rätoromanische as "favuogn, fuogn" witer und im Tessin as "fogn", isch dai aber en Nordwind, wo vom Gotthardmassiv her bloost. Im Welsche sait mer em "le foé". 

D Schwizer hend de Windname denn au för die Maschine bruucht, wo mer d Hoor demit tröchne cha.

D Wetterchund het de alemannischi Name as ""Föhn"" öbernoo und bizaichnet demit en warme, trochne Fallwind, wo maist uf de Leesiite vo grössere Bergzüg wie de Alpe, aber au de Rocky Mountains, vorchunnt. Verschidnigi Theorie versuechet da Wetterphänomen z erchlääre, aber viles isch no unklar. Und au wege wa so vili Mensche bi Föö Chopfwee hend isch nonöd klärt.

De Föö bringt immer schöös Wetter mit sich und d Sicht werd ganz klaar. Wen de Föö zemebrecht chunnts umso mee cho regne. 

Well de warmi Wind im Herbst helft as Truube süess werdet, saitmerem au Truubechocher. De Föö het aber au scho mengs Laid is Land broocht, denn e Füür cha sich wie Zunder verbraite und cha fast nüme glöscht werde und früener sind drumm immer wider ganzi Dörfer abebrennt. Us dem Grund isches verbote bi Föö ide Nöchi vo alte Holzhüser z rauche oder gär Füür z mache. De Föö cha mengisch ase staarch bloose, as d Sail- und Iisebaane de Betriib müend iistele und s entstönd vill Sturmschäde. Wetterfüüligi Lüüt liidet underem Föö, si hend Chopfwee und sind uuliidig. I seltne Fäll trait de Föö fiine rote Sand vode Sahara öber d Alpe.



</doc>
<doc id="15963" url="https://als.wikipedia.org/wiki?curid=15963" title="Oberau (Freiburg)">
Oberau (Freiburg)

D' Oberau isch e Stadtdeil vu Friburg im Brisgau un het öppe 6.200 Iwohner. Er lit südlich vum Schlossberg un Hirzberg lit. Im Oschte grenzt er an dr Stadtdeil Waldsee, im Süde, trennt dur d'Schwarzwaldstross, an d'Oberwiehri un im Weschte an d'Aldstadt. Dr Stadtdeil wird in sinere ganze Oscht-Wescht-Längi vu dr Dreisam durchflosse. Mit ere Bevölchrigsdichti vu 100,8 Iwohner uffs Hektar "besidelter Flächi" isch d'Oberau dr Friburger Stadtdeil mit dr höchschte Iwohnerdichti.

D'Oberau isch e früeher e Gwerbegebiet näbe dr Aldstadt gsi, wo dr vu dr Dreisam abzwigt Gwerbekanal gnutzt worre isch. Im usgehede Middelalder hets do Mühlene un Granatschlifereie gä, im 19. Johrhundert sin do e grossi Garnfabrik vum Carl Mez und Fabrike fer Feinpapierer un Kartonage assässig gsi. Uffgrund vu dr fer gwerbliche Verkehr ugünstige Verkehrsabindig sin die Fabrike um d'Middi vum 20. Johrhundert ufgä worre. D'Baute werre siterher fer Wohnige gnutzt.

Zue dr Oberau ghöre au s'Schlossbergcafé un am Südhang vum Schlossberg rächt steili Räblage.


</doc>
<doc id="15964" url="https://als.wikipedia.org/wiki?curid=15964" title="Stühlinger (Freiburg)">
Stühlinger (Freiburg)

Dr Stiehlinger isch e weschtlich vu dr Aldstadt glägene Friburger Stadtdeil. Er het öppe 18.200 Iwohner (1. Jänner 2007) un isch ufdeilt gsi in die drei Stadtbezirke: Stiehlinger-Beurbarig (511), Stiehlinger-Eschholz (512) und Ald-Stiehlinger (513). Im Oschte wird er begrenzt dur d'Bahnanlage vu dr Dütsche Bahn AG mit em Hauptbahnhof, im Süde durch d'Dreisam, im Weschte durch d'Gleiser vu dr Güeterbahnstrecki un im Norde grenzt er an dr Stadtdeil Brüehl. 

Bis 2012 het dr Bezirk Beurbarig (mit em Hauptgodsagger), obwohl dr Bürgerverein sit jeher mit Briehl zämme gsi isch, statistisch als Bezirk 511 zum Stiehlinger ghert. Sit 2013 ghert er als Bezirk 233 zum Stadtdeil Briehl. Dodemit het dr Stiehlinger sitterher numme meh zwä Bezirk.

Obwohl in dr ledschde Johre nit uerheblich baut worre isch, nimmt d'Zahl vu dr Iwohner ab; vor allem Familie mit Kinder verlen dr Stadtdeil. Vu anno 1996 bis anno 2000 isch d'Zahl vu dr Familie vu 773 uf numme noch 653 zruckgange. Dorum git's au verhältnismässig wäniger Kinder wie in der Gsamtstadt, aber defir dütlich meh Singles un au wäniger Seniore. Wäge dr relativ günschtige Miete läbe relativ vil Studente im Stiehlinger.

D'Abindig an öffetlichi Verkehrsmittel isch ufgrund vum näbe dra befindliche Hauptbahnhof erschtklassig. Au füehre drei vu dr vier Strossebahnlinie vu Friburg dur dr Stiehlinger, dezue Buslinie. S'Hauptdurchgangsstross (Eschholzstross) isch aber wäge dr Vorrangschaltig vu dr Tram stauträchtig. Mit em Aschluss Ochsebrugg isch dr Stiehlinger im Süde an dr Autobahnzuebringer Middi un demit hervorragend ans Fernstrossenetz abunde.


</doc>
<doc id="15965" url="https://als.wikipedia.org/wiki?curid=15965" title="Zunft zum Kämbel">
Zunft zum Kämbel

D Zouft zum Chämbel isch äini vo de Zoift vo Züri. S Zoufthuus liid am Limetggää schräg vis-à-vis vom Ratshuus vo Züri, näbet em Zoufthuus vo de Saffere. S Wappetier vo de Zouft isch es Kamel oder uf alt Züritüütsch ebe es Chämbel, mit äim Höcker. Das chunt vo da, dass es früener e «Kamelgäiss» gsii isch. S Zoufthuus isch vo de Zouft vor öppe 60 Jahr zrugggchauft worde. S Huus sälber häd en Herr Hirtzel la boue.




</doc>
<doc id="15990" url="https://als.wikipedia.org/wiki?curid=15990" title="Carl Gustav Jung">
Carl Gustav Jung

De Carl Gustav Jung (* 26. Juli 1875 z Chesswil; † 6. Juni 1961 z Chüsnacht) isch en schwizer Mediziner und Psycholog gsii. Er isch de Bigründer vo de Analytische Psychologii.

De Jung isch 1875 as de Soo vomene Pfarrer im thurgauische Chesswil uf d Welt cho. No woner e Chliichind gsii isch, isch sini Famili uf Laufe züglet. Er isch dai i d Schuel und den z Basel is Gymi. Vo 1894 bis 1900 het er a de Uni Basel Medizin studiert und sich em Endi vo de Studieziit uf di psychiatrischi Mediziin spezialisiert. 1900 isch er Assistent im Burghölzli, de Psychiatrische Klinik vo de Uni Züri wore, wo ner 1902 mit de Schrift "Zur Psychologie und Pathologie sogenannter occulter Phänomene" dissertiert het. 1903 het er d Emma Rauschenbach ghüroote.

Im Joor 1905 het er denn z Paris bim Pierre Janet mit diagnostische Assoziationsstudie habilitiert. Nochdem er 1906 em Sigmund Freud ersti Brief gschribe gha het, isch er dem 1907 z Wien z erschtmol bigegnet und het denn bi nem afange zur Psychoanalyse schaffe, nochdem er mitem Pierre Janet Striit öbercho het. 1909 het de Jung sini aigni Praxis im zörcherische Chüsnacht uftue. De Jung isch vo 1910 bis 1914 de Präsident vo de Internationale Psychoanalytische Verainigung gsi. Won er 1912 sis Buech "Wandlungen und Symbole der Libido" usebrocht het, het er Striit mitem Freud öbercho, well er i dem Buech em Freud sini Libidotheorii kritisiert het.

Vor alem i de Zwanzgerjoor isch de Jung zimli vill graist und het Nordafrika, Kenia, New Mexico bsuecht, woner au indigeni Völker und Kulture undersuecht het. Z Indie het en di östlichi Philosophi bigaisteret und er het afange sich mit em Thema Spiritualität, Alltagslebe und Unbiwusstsii usenandersetze. 

1933 het er a de ETH Züri d Lehrtätigkait wider ufgnoo und isch zwai Joor spöter Titularprofesser worde. Scho vo Afang aa, het sich de Jung dütli vo de Nazi z Tütschland abgsetzt ghaa. Ab 1944 isch er Professer z Basel gsi. 1955 isch em Jung sini Frau gstorbe; er het vo ere füf Chinder öbercho. De Jung isch aber au bikannt gsii dur sini Liebschafte mit Patientine, allne vorane mit de Sabina Spielrein und de Toni (Antonia) Wolff.

I sine letzte Joore het de Jung sich stärcher a de Erforschig vo sinere Theorii vom kollektive Unterbewusstsii zugewendet und het sich mit de Bidütig vo de Religio för d Psyche und das kollektive Unterbewusstsii usenandergsetzt. 1961 isch er denn z Chüsnacht gstorbe.

Di wichtigschte Schriften un Vorträg vom Jung sin ursprünglich einzeln, hauptsächlich im Rascher Verlag, publiziert worde. Dört isch ab ab 1958, aaglehnt an di änglisch Uusgab "Collected Works", en uf 18 Bänd aagleiti Wärchuusgab erschine, wo derno vom Walter Verlag furtgfüehrt worden isch. E Teiluusgab isch 1991 bi dtv in elf Bänd uusegää. En erschti bibliografischi Ibersicht mit Inhaltsaagabe zue dr Bänd vo dr "Gsammlete Wärch" git s uf dr Homepage vo dr DGAP.

Umfassendi Uusgabe:

Doderzue:

Teiluusgabe:






</doc>
<doc id="15993" url="https://als.wikipedia.org/wiki?curid=15993" title="Klebeband">
Klebeband

Ä Chläbschtreife isch es Band us Bapiir oder Kunschtschtoff wo uf einere Siite, bi Schbezialchläbschtreife uf beide, mit em ä Chläbschtoff beschichtet isch. Das chan ä Chläbschtoff sie wo sofort chläbt wenn mä dr Chläbschtreife uff s Material leit wo gchläbt söll wärde, oder wo mä zerscht no muess nass mache. Es git Chläbschtreife wo mit Gewäb verschterkt si, so dass si dr Längi noch sehr schwer, dr Queri noch aber im allgemeine liicht verriisse.
Wil si eifacher und schnäller z bruuche si als Liim wärde Chläbschtreife dähei oder im Büro bruucht ver zum Sache zsämme z chläbe, öppis z flicke oder Päckli z mache, aber die gröschte Mänge vo Chläbschtreife wärde bim Gwärb und in dr Induschtri bim Verpacke vo dä Brodukt verbruucht. Moler bruuche an Art Bapiirchläbschtreife zum verhindere, ass Fleche agmolt wärde wo me nit söt mole. Ihri Chläbschtreife sin so gmacht, ass mä si liicht cha entfärne und ass si keini Schpure vo Liim hinderlön. D Elekdriker bruuche Isolierband us Blaschtig, ass keini Churzschlüss chönne entschtoh wäge Füechtigkeit oder diräktem Kontakt zwüsche zwei Dröht. Bim Heizigsbau wärde sälbschtchläbendi Aluminiumfolieschtreife bruucht.
D Entsorgig vo villne Chläbschtreifenarte isch schwierig, wil s Band mänggisch us PVC gmacht isch, oder aber giftige Acrilatchläbschtoff bruucht wird.


</doc>
<doc id="15997" url="https://als.wikipedia.org/wiki?curid=15997" title="Bibel">
Bibel

D Bible isch ds Grundlagebuech, di Heilige Schrifte, vom chrischtleche Gloube. Es besteit us em Alte u em Neue Teschtamänt. Je nach Bibelusgab ghöre no di sogenante Apokryphe (Deuterokanonisch oder Anaginoskomena) derzue. Ds Alte Teschtamänt entspricht em Tanach, der Grundlag vom jüdische Gloube. D Chrischte hei der Tanach i d Bible überno, dass der Läser ds Neue Teschtamänt besser versteit. Mit 2 bis 3 Miliarde verchoufte Exemplar isch d Bibel ds meischt verchoufte u sogar z meischtübersetzte Buech vo der Wält.

Der Begriff Bibel chunt vom griechische Wort "biblos," was nüt anders bedütet als Buech. Vo däm Wort chunnt ou ds Wort Bibliothek. Da d Bibel e Sammlig vo Schrifte isch, isch si eigentlech öppis ganz Ähnlechs wi ne Bibliothek. Im Chrischtedum wird d Bibel ou als Heiligi Schrift bezeichnet. Je nach Bibelusgab enthaltet der biblisch Kanon 66 Büecher, gschribe vo unterschidleche Autore. D Entstehigszyt erstreckt sech über mehreri Jahrhundert u d Gschichte, wo si verzellt, sy no vil elter. Zum Teil sy d Gschichte so alt, dass d Forscher nid i der Lag sy, die z datiere.

Der Ursprung vom Alte Teschtamänt isch der Tanach. Der Tanach isch di jüdischi Heiligi Schrift. Är isch ungefähr um 1200 vor Chrischtus entstande. Datierig vo de Schrifte isch allerdings sehr schwirig, da kei originali Handschrifte vom Tanach me exischtiere. Ds einzige, was es vom Tanach no git, sy Kopiee. D Gschicht, wo der Tanach verzellt, wird ungefähr i ds Jahr 2000 vor Chrischtus gschetzt. Allerdings si d Gschichte vo der Schöpfig bis zu der Gschicht vom Abraham Mythe u lö sech drum nid datiere. D Erzählig vom Tanach ändet ungefähr im Jahr 420 vor Chrischtus.

Der Tanach isch i drei Abschnitte ufteilt. I d Tora, d Navi’im u i d Ktuvim. Us de drei Afangsbuechstabe vo de Abschnitte isch der Name Tanach entstande. D Tora (Lehr oder Gsetz), also di erschte füüf Büecher vo der Bibel, sy ungefähr 1000 vor Chrischtus entstande. D Navi’im (D Prophete) sy um 400 vor Chrischtus gschribe worde u d Ktuvim (D Schrifte) sy so um 200 vor Chrischtus. Es git Lüt, wo de Daniel i ds Jahr 135 vor Chrischtus datiere, de wäre d Schrifte später gschribe worde.

Der Tanach u ds Alte Teschtamänt verzelle d Gschicht vom Volk Israel. Vo der Schöpfigsgschicht a bis zu der Erwählig vom Abraham, der Entstehig vom Volk Israel, em Uszug us Ägypte, der Wüeschte Wanderig, der Landynahm, em Läbe im Land Israel, em Chönigrych Israel, em Untergang vom Chönigrych Israel, em Exil in Babylon u der Rückkehr i ds Land. D Texte umfasset nid nume Büecher, wo eifach Gschichte verzelle, sondern ou Poesii, Lieder u Wyseheitsliteratur.

Bis zur Rückkehr us em Exil het’s der Tanach als Buech so eigentlech nid gä. Es isch eher e losi Sammlig vo Schriftrolle gsi. Das seit sogar der Tanach sälber. So findet sech im 2Chön 22–23 e Passge, wo’s druum geit, das im Tämpel es Gsetzbuech (wahrschinlech d Tora) gfunde wird. Hätte d Israelite denn scho en Art Tanach gha, de wär das Gsetzbuech gar nid ersch verschwunde.

Nach em Exil het me du e Kanon nach Gebruch zämegstellt. Das heisst, das mer alli Schrifte, wo me bruucht het zum Lehre, im Tanach gsammlet het. Da ds Buech Sirach, es Buech us de Apokryphe, nid isch i Tanach ufgno worde, ‘s aber beliebt isch gsi bi de Rabbiner, cha me dervo usga, das der Tanach öppe 200 vor Chrischtus für heilig erchlärt worde isch. Ds Buech Sirach isch nämlech erscht öppe zwüsche de Jahr 190 bis 170 vor Chrischtus entstande. Es git aber ou Forscher, wo dervo usgö, das ds Daniel Buech öppe 165 vor Chrischtus entstande isch. Der Gund für die Anahm isch, das i dem Buech sehr gnau steit, was wäret der Zyt vom Alexander em Grosse passiert. Das würd de aber e späteri Heilig-Erchlärig vom Tanach bedüte. D Heilig-Erchlärig het zur Folg gha, das a der Schrift vom Tanach nüt me het dörfe veränderet u keini Büecher me hei dörfe derzu gno wärde. Der Alt Teschtamäntler Profässer Dokter Manfred Oeming geit hingäge der vo us das nid ds Buech Daniel z letschte isch wo isch gschribe worde, sondern ds Buech vo de Psalme u das Buech sygi um ca. um 100 vor Chrischtus entstande. Er het zu syre uffassig es Buech gschribe. 

Nachem Exil isch du ou der Talmud entschtande. Vo däm git’s e mündlechi Überliferig u e schriftlechi. Im Talmud isch di ganzi jüdischi Uslegig zum Tanach drine. Zum Bischpil was me mues mache, we me am Sabbat meh als e bestimmti Strecki wott reise. 

Der Inhalt vom Tanach isch du irgendeinisch i d Bibel überno worde. Wäge dere Übernahm i d Bibel seit me em Tanach hüt öppe ou di hebräischi Bible. Uf grund vo der Septuaginta, der griechische Übersetzig vom Tanach, het me du der Ufbou für ds Alte Teschtamänt veränderet. Ds Alte Teschtamänt wird bis hüt äbefalls i drü Teili ufteilt, u zwar i Gschichtsbüecher, Lehrbüecher u Psalme u Prophetebüecher. Ds Alte Teschtamänt het ohni di Deuterokanonische Schrifte (Apokryphe) 39 Büecher – u das, obwohl der Tanach nume 24 Büecher het. Der Grund für dä Underschid i de Zahle isch, das einigi Büecher i zwee Teile u ds Zwölfprophetebuech sogar i zwölf einzelni Büecher ufteilt worde sy.

U so isch ds Alte Teschtamänt ufboue:




D Gschicht vo de Apokryphe isch äng mit der grischische Bibel verchnüpft. D Septuaginta, wi di griechischi Bibel offiziell heisst, isch d Übersetzig vom Tanach. Die Übersetzig isch öppe im 3. Jahrhundert vor Chrischtus entschtande. Allerdings git’s bi der Septuaginta gnau glych wi bi der Bibel mehreri Versione. Bi der übersetzig het me du Büecher ufgno, wo nid im Tanach vorchöme. Me seit dene Schrifte ou Spätschrifte. Das die Schrifte i d Septuaginta überno worde sy, het derzue gfüehrt, das di chrischtlechi Chilche die Schrifte ou bruucht het. Ou d Vulgata di latinischi Übersetzig vom Tanach enthaltet einigi vo dene Spätschrifte.

Wo du der Martin Luther mit der katholische Chilche het Erger übercho, het di katholischi Chilche di Deuterokanonische Schrifte als Teil vom Alte Teschtamänt feschtgleit. Der Luther hingäge het die Schrifte i d Mitti vo der Bibel gsetzt u se als Apokryphe bezeichnet. D Begründig isch gsy, das die Schrifte nid mit der Heilige Schrift glychzsetze syge, allerdings syge si sehr guet zum Läse. Dä Konflikt het derzue gfüehrt, das di katholischi Chilche hüt no d Spätschrifte im Alte Teschtamänt het. Di reformierti Chilche kennt die Schrifte zwar, druckt se aber meischtens nid ab. U d Luther Bibel isch mit u ohni Apokryphe z ha.



U im Ahang


D Apokryphe vo der Lutherbibel sy beinahe identisch mit de Spätschrifte us der katholische Chilche, nume das d Lutherbibel no ds Gebät vom Manasse ou no enthaltet. Di Dütschi Bibelgsellschaft het 2017 e Überarbeitig vo de Apokryphe i der Lutherbibel vorgno. Einigi Büecher sy neu übersetzt worde. Der Luther het für d Übersetzig vo dene Schrifte d Vulgata bruucht gha. Das het d Bibelgsellschaft 2017 gänderet.

Ds Neue Teschtamänt isch wäret em ne wäsendlech chürzere Zytruum entstande als ds Alte Teschtamänt. Das isch ou nid wyter verwunderlech, will d Gschicht, wo ds Neue Teschtamänt verzellt, erstreckt sech nid emal über nes ganzes Jahrhundert. D Erzälig beschäftiget sech mit der Zyt um ca. 4 vor Chrischtus bis churz vor der Zerstörig vo Jerusalem. D Zerstörig vo Jerusalem wird i keim Buech vom Neue Teschtamänt erwähnt. Allerdings wird d Zerstörig agchündigt.

D Büecher vom Neue Teschtamänt sy erschtmals i der bestehende Reihefolg im Athanasius Oschterbrief als Autentischi Büecher erwähnt worde. Der Athanasius het mit däm Brief um öppe 367 nach Chrischtus d Chrischte welle derzue bringe, e gmeinsame Oschtertermin z finde. Das isch ihm zwar nid glunge, doch dür sy Brief het är d Grundlag zu der hütige Bibel gleit. So um ds Jahr 400 nach Chrischtus isch du der Kanon vom Neue Teschtamänt feschtgstande.

Ds Syrie hets lang e Evangelie-Hamoni gä. Das heisst, alli vier Evangelium sy zämegstellt gsy i eis einzigs Evangelium.

Ds hütige Neue Teschtamänt enthaltet 27 Büecher u isch i drei Abschnitte underteilt – u zwar i d Gschichtsbüecher, d Briefe u ds Prophetische Buech.




Da der Luther bi syre Übersezig het Müej gha mit es paar Büecher, het d Lutherbibel bis hüt im Neue Teschtamänt es paar Abwychige vom allgemein bekannte Ufbou. Die Büecher, wo ihm am meischte Müej gmacht hei, sy wyter hindere grütscht. Der Grund für das Handle dörfti am Zytgeischt gläge sy. Denn i all dene Büecher, wo am Luther Müej gmacht hei, geit’s drum, das me der Gloube am Handle vo nere Person cha erchenne. Im Stryt zwüschem Luther u der Chilche isch es under anderem da drum gange, das me sech ds Heil nid eifach cha erchoufe. Drum het är äuä mit de Büecher, wo’s um Gloube u Wärch geit, Problem gha. Me muess aber em Luther doch arächne, das är nume der Inhalt umgstellt het u die beträffende Büecher nid het druusgno.

Ab hie änderet sech d Aornig vo de Briefe
Me het zur Bibel immer wider mal alti Abschrifte gfunde. So het 1930 de Bärgbouinschinör u Sammler Alfred Chester Beatty z Kairo vom ene Händler alti Manuskript kouft, under anderem de Papyrus 46, 52, 66 usw. Eine vo de letschte grössere Funde isch dä z Qumran gsi. D Essener hei derte Bibliothek gha. Wo die du i Schwirikeite sy cho, hei si ihri Bibliothek versteckt u die het me du z Qumran zwüsche 1947 und 1956 gfunde. Dä Fund in Qumran het du prüefpar gmacht, wie guet d Übersetzer gschaffet hei. Es isch du us cho, das bi der Septuaginta gar nid so schlächt gschaffet isch worde. Es isch sogar allgemein so, das d Übersetzer u die, wo abgschribe hei, weni Fähler gmacht hei.

2016 het es Forscherteam im Zämehang mit dem Alter vo der Bibel für Ufsehe gsorget. Sy hei d Schrift analysiert u zwar nach ere Metode, wo ou d Gheimdienschte awände. Das Forscherteam vermuetet inzwüsche, das einigi Teili vo der Bibel elter sy, als me bis här agno het.



"Hauptquelle: Anhang zur Luther-Bibel von der dütsche Bibelschtiftig Stuttgart"





</doc>
<doc id="15998" url="https://als.wikipedia.org/wiki?curid=15998" title="Mooswald (Freiburg)">
Mooswald (Freiburg)

Mooswald isch e Stadtdeil im Weschte vu Friburg im Brisgau, wo us dr beide Stadtbezirke Mooswald-Wescht (521) und Mooswald-Oscht (522) bestoht. 

D'Nordoschtgrenze bildet dr Stadtdeil Brüehl mit Fluegplatz, Universitäts-Campus fer Agwendeti Wissenschafte un em Gelände vu dr Friburger Mess. Im Nordweschte grenz Mooswald an Landwasser, im Südweschte an Betzehüse mit em Seepark und im Oschte an dr Stadtteil Stüehlinger. D'Grenze zue Brüehl bildet s'Gleis vu dr Brisacher Bahn, zue Landwassser d'Westrandstross (wo abschnittswiis uf Friburger Partnerstädt daift isch) un zum Stüehlinger d'Gleiser vu dr Güeterbahn. 

Dr Namme vum Stadtdeil isch vum glichnammige Wald abgleitet, wo er dragrenzt.

Anno 1932 beschliesst dr Stadtrot vu Friburg dr Bau vu ere Vorstadtsidlig am domolige Weschtrand vu dr Stadt am Mooswald uf ehemoliger Betzehüsemer Gemarkig, noochdem d'Richsregierig anno 1931 wäge dr hoche Arbetslosigkeit grösseri Beschäftigungsprogramme initiiert het. D'Hüser sin zum grosse Deil in gegesitiger Eigearbet vu dr Sidler sälber baut worre un hän deno in Erbbau kauft werre känne.

Nooch 1933 ischs Projekt as "Nationalsozialistisches Siedlungswerk" furtgsetzt worre. Anno 1934 wird e Sidlerbund gründet. Die schlichte Hüser hän im Afang (bis am End vu dr 1930er Johre) weder Strom noch Gas noch e Aschluss an d'Abwasser-Kanalisation gha. D'Wasserversorgig isch z'erscht durch Pumpbrunne uf dr Grundstücker erfolgt. Grossi Gärte hän e witgehendi Selbstversorgig mit Herdepfel un Gmües ermöglicht un au Kleidierzucht erlaubt. Anno 1938 wird die katholische Kilche "Heiligi Familie" baut. Bim Luftagriff uf Friburg im November 1944 wird dr Stadtdeil zue 80 % zerstört. 

Scho anno 1945 het wiider regi Ufbaudätigkeit mit eifachschte Mittel igsetzt. Anno 1948 wird an dr Bahnstrecki uf (Alt-)Brisach im Nordweschte vom Stadtdeil e Haltestelle "Im Wolfswinkel", (später "Freiburg West" daift) igrichtet, wo in dr 1990er Johre uf Landwasser verlegt worre isch. Anno 1952 wird dr hütig Bürgerverein Mooswald e. V. gründet. D'Stadt Friburg richtet im noche "Wolfswinkel" (wo scho zum Stadtdeil Brüehl ghört) e Mülldeponi i. Anno 1953 wird die evangelisch Markuskilche as e Notkilche baut. Mit dr Mooswaldschuel erhaltet dr Stadtdeil anno 1955/56 e Volksschuel un au e Gmeinschaftshus wird fertig.

Nooch em End vum Zweite Weltkrieg isch fer d'Iwohner vu Mooswald e ständigs Thema d'Erhaltig vum westlich glägene Mooswald, wo aber durch d'Usdähnig vu dr Stadt nooch Weschte (bispilswiis Rodige zum Bau vum Stadtdeil Landwasser) immer meh in Mitleideschaft zoge worre isch.

Im Stadtdeil git's zwei Kilche, Heiligi Familie (katholisch) un d'Markuskilche (evangelisch). Ferner befindet sich dr Jüdisch Fridhof vu Friburg dert. Schuele im Stadtdeil sin d'Paul-Hindemith-Grundschuel, d'Wentzinger-Schuele (Realschuel un Gymnasium) sowie d'Mooswaldschuel, hüt e Schuel fer Erziegigshilf. Erholigsmöglichkeite biete die weschtliche Mooswälder un dr im Südweschte gläge Seepark im Stadtteil Betzehüse. S'gröscht Hallebad vu Friburg. s'Weschtbad, ghört zwar zue Betzehüse, lit aber am Mooswälder Ufer vum Flückiger See un isch numme vu Mooswald us erreichbar.

Keini vu dr vier Friburger Stadtbahnlinie fahrt dr Stadtdeil a. D'Brisgau-S-Bahn Friburg–(Alt-)Brisach bedient dr Stadtdeil mit dr Haltestelle "Neue Messe/Universität". Hauptverkehrsstross isch d'Elsässerstross, uf wellere au dr Liniebus 10 vu dr Friburger Verkehrs AG (VAG) verkehrt. Vierspurigi Strosse im Weschte (Paduaallee) un im Oschte (Berliner Allee) mache dr Stadtdeil fer Kraftfahrzüge licht erreichbar.



</doc>
<doc id="15999" url="https://als.wikipedia.org/wiki?curid=15999" title="Schellinski">
Schellinski

Schellinski isch a Musikgruppa us Vorarlbearg, wo Liader im Vorarlbearger Dialekt veröffentlicht. D'Text stamman zum Toal vo da Bandmitglieder Walter Schuler und Bernie Weber, zum Toal vom Michael Köhlmeier. Dr Nama leitet si vo dr "Jass"-Kartafarb' "Schealla" ab.


usgschiedne Mitgliedr:


D'Band bschtoht personell us ehemaliga Mitgliedr vo dr Vorarlbearger country-/folk-rock Band Twist of Fate wo si 1998 ufglöst heat. Ou d'usgschiedne Mitglieder sin us dera Gruppa ko.




</doc>
<doc id="16001" url="https://als.wikipedia.org/wiki?curid=16001" title="Apsis (Astronomie)">
Apsis (Astronomie)

As Apsis (griechisch „Wölbig“, Plural "Apside") bezeichnet mer in dr Astronomi die beide Hauptscheitel uf dr elliptische Umlaufbahn vu eme Himmelskörper. Apoapsis isch debi dr Punkt mit dr gröschte Entfernig zum Hauptkörper un Periapsis säller mit dr gringschte. Wil d'Ellipse gnau zwei Hauptscheitel besitzt, wird dr Begriff meischtens in dr Mehzahl verwendet.

"Apsis" ischs griechisch Wort fer „Wölbig, Boge“ un leitet sich vum Begriff Apsis us dr Architektur ab, "apo-" un "peri-" sin d'Vorsilbe „fern“ un „nooch“.

Für d'Hauptkörper Sunne, Erde, Mo un Sterne hän d'Apsiden eigeni Nämme, wo us dr entsprechete griechische abgleitet sin:

Perizentrum und "Apozentrum" (lat. "centrum" „Axpunkt“) bezeichne debi speziell Punkte ime Mehkörper-System un beziege sich uf s' Baryzentrum, also uf dr gmeinsam Schwerpunkt.

Wird ime allgmein himmelsmechanische Zämmenhang vu dr Apside vu ere Bahn gschwätzt, ohni dass e bestimmte Zentralkörper gemeint isch, no känne si au as "Perizentrum" un "Apozentrum", aber au as "Perifocus" un "Apofocus" (lat. "focus" „Brennpunkt“) bezeichnet werre.

Dr Abstand zwische System-Schwerpunkt un Apside isch d' Apsisdistanz ("Apsidedistanz"), oder "Apsisabstand", also "Periheldistanz" ("Perihelabstand", oft au kurz numme „Perihel“), "Apheldistanz" ("Aphelabstand", „Aphel“), "Perizentrumsdistanz" u. s. w.

Z'beachte isch, dass „Periapsisdistanz“ („Periapsisabstand“) menkmol au as Bahnelement dr Winkel "Argument vu dr Periapsis" bezeichnet.

D'Verbindigslinie vu dr beide Apside isch d' Apsidelinie.

Dr Zämmenhang zwische dr (numerische) Exzentrizität un dr Apsisdistanze isch
D'Grade durch die beide Apside wird "Apsidelinie" gnennt. Si entspricht in dr "Hauptax" vu dr Ellipse. Wäge Schwerkraftiflüsse vu andere Himmelskörper isch d'Apsidelinie nit fescht, sundern drillt sich langsam in d'Richtig vum umlaufede Himmelskörper. Säller Vorgang wird "Apsidedrillig" gnennt.

Wenn mer Bahndate nächer betrachtet un die zwei Apsidedistanze middelt, fallt menkmol uf, dass sich sälli "middler Entfernig" vu dr grosse Halbax underschidet. Wenn dr Hauptkörper nit "wesetlich" grösser wie dr zweit isch, wird dodra dr Effekt vum Baryzentrum dütlich gmacht. Denn nit dr "Middelpunkt" vum Hauptkörper stoht im Brennpunkt vu dr Bahnellipse, sundern dr gmeinsam Schwerpunkt vu dr Himmelskörper.

Bim System Erde-Mo lit s'Baryzentrum (dr "Erde-Mo-Schwerpunkt") fascht 5000 km usserhalb vum Geozentrum, also im im Mo zuegwendete Beriich vum Erdmantel. Dr Erdmiddelpunkt beschribt doher monatlich e Ellipse vu 10.000 km Durchmesser.

Bi Doppelsterne (lueg unde) isch säller Effekt noch wesetlich grösser un ka oft sogar astrometrisch erfasst werre. So isch bispilswis scho um 1800 e periodischi Ortsveränderig vum hellschte Stern Sirius feschtgstellt worre, aber erscht 1862 isch si kleine Begleiter, e Wisse Zwerg optisch noochgwiise worre.

S' "Perihel" isch dr sunnenächscht, s' "Aphel" (sprich etymologisch korrekt „Ap-hel“ menkmol, wil mer s "ph" fälschlich fer e griechischs "phi" haltet, „Afel“) dr sunnefernscht Punkt vu ere Planetebahn. D'Erde het ihr Perihel-Durchgang um dr 3. Jänner (2.–4. Jän.) bi 147,099 Mio. km un ihr Aphel-Durchgang um dr 5. Juli (3.–6. Juli) bi 152,096 Mio. km.

Entfernig vu dr Planete un Zwergplanete vu dr Sunne in Astronomische Einheite un Kilometer:

"Planete sin wiss, Zwergplanete sin grau hinterlegt."

"Perigäum" un "Apogäum" sin dr erdnächscht bzw. dr erdfernscht Punkt.

Bim Mo underschide sich dur die merklich elliptisch Form vu dr Mobahn (Exzentrizität 0,055) die beide Entfernige um über 13 Prozent. Si betrage 356.410 un 406.740 km un die gross Halbax 384.405 km (zue dr Differenz lueg obe, Baryzentrum).

Bi künstliche Erdsatellite heisse d'Apside gliich wie bim "natürliche" Erdmo. Git mer si as "Höchi" über dr Erdoberflächi a, fallt ihr Underschid natürlich meh uf wie bi geozentrische Distanze. Wird z. B. e 300 km hochi Kreisbahn uf e Exzentrizität vu numme 0,001 gänderet, ändere sich die zwei Höchene uf ca. 235 un 365 km. Russischi Synchronsatellite känne sogar Werte vu 500 bis ca. 80.000 km ufwiise, un e sog. Übergangsbahn zum Mond noch extremeri.

Um zuemindischt fer einigi Johre stabili Satellitebahne z'erhalde, muss s'Perigäum wäge dr Bremswirkig vu dr hoche Atmosphäri mindischtens 200 km hoch lige.

"Periselen" un "Aposelen" bezeichne dr mondnächscht bzw. der mondfernscht Punkt in dr Bahn vu eme Körper, wo um dr Erdmo kreist (englisch isch "Perilune" bzw. "Apolune", vum latinische "luna" abgleitet, üblicher).
Zum Bispil het dr dritt Lunar Orbiter (1967) zuenächscht e Periselen vu 210 km Höchi un e Aposelen vu 1790 km gha. Nooch vier Däg isch d'Bahn uf 45 un 1850 km umgwandelet worre, um meh hochuflösedi Photos schiesse z'känne.

Konsequenterwiis wär an "Peri-" bzw. "Apo-" dr griechisch Namme vum Planet azhänge, wo aber oft nit geläufig isch. Doher umschribt mer's meischtens, numme bim Jupiter sait mer "Perijovum" un "Apojovum" (englisch "Peri-, Apojove", vum latinische Genitiv "Iovis").

"Periastron" un "Apastron": Säller Punkt uf dr Umlaufbahn vu eme Doppelstern-Partner, wo säller am nächschte bzw. am wittschste vu sinem Begleiter entfernt isch.

"Perizentrum" un "Apozentrum": Säller Punkt uf dr Umlaufbahn vum Partner in eme Doppelsternsystem, wo säller am nächste bzw. am wittschte vum Schwerpunkt (Baryzentrum) vum System entfernt isch.

D'Definition fer Exoplanete bi ihrem Umlauf um ihr "Zentralstern" erfolgt analog.

"Perigalaktikum" un "Apogalaktikum": Dr Punkt uf dr Umlaufbahn vu eme Stern ums Zentrum vum Milchstrossesystem, wo er am nächschte bzw. am witschte vu sällem ewegg isch.


</doc>
<doc id="16003" url="https://als.wikipedia.org/wiki?curid=16003" title="Weingarten (Freiburg)">
Weingarten (Freiburg)

Wigarte isch e Stadtdeil vu Friburg im Brisgau. Im Norde wird er dur d'Dreisam vum Stadtdeil Betzehüse trennt, im Oschte lit uf dr andere Site vu dr Güeterbahnlinie Hasle un im Süde, dur d'Obfiger Stross (dt. "Opfinger Straße") trennt, dr Stadtbezirk Hasle-Haid, wo ebefalls zue Hasle zellt. Im Weschte schliesslich grenzt dr neu Stadtdeil Riselfeld an Wigarte.

Wigarte isch in dr 1960er Johre vu dr "Freiburger Stadtbau" (alem. "Friburger Stadtbau") errichtet worre. Dr Stadtdeil het ca. 10.000 Iwohner.
Er isch prägt durch sini vile Hochhüser un dr im Verglich zum reschtliche Friburger Rüm hoche Usländeradeil (ca. 21 %).

Dr Stadtdeil isch ursprünglich e Bezirk vu Hasle gsi, wo no später as e eigene Stadtdeil usglideret worre isch.

Die katholisch St. Andreas-Kilche isch 1968/69 baut worre. D'Kilchegmei isch 1975 gründet worre. Nooch eme Brand isch dr Innenrüm 1992/94 renoviert un neu gstaltet worre. Die evangelische Christe ghöre zue dr Dietrich-Bonhoeffer-Gmei. Usserdem git's e Neuapostolischi Kilche.

Im Stadtdeil git's mehreri Betreuigsirichtige fer Vorschuelkinder, nämlich

D'Adolf-Reichwein-Grundschuel bsueche d'Kinder ussem Stadtdeil bis zum vierte Schueljohr. Si het e Ussestell im "Hüs Wigarte". 

Durch Wigarte füehre d'Friburger Stadtbahnlinie 3 (Vauban – Haid) un 5 (Riselfeld – Hornusstross). Sowohl über d'Besançon-Allee as Deil vu dr Weschtumfahrig vu Friburg wie au dr Aschluss Berliner Allee isch dr Stadtdeil guet an dr Autobahnzubringer Friburg-Mitti (B31a) un demit an d'Bundesautobahn 5 / Europastross 35 abunde.




</doc>
<doc id="16004" url="https://als.wikipedia.org/wiki?curid=16004" title="Haid (Freiburg)">
Haid (Freiburg)

D' Haid isch e Wohn- un Gwerbegebiet im Südweschte vu Friburg im Breisgau, wo ussem zue Hasle ghörige Stadtbezirk-Haid im Oschte (mit Gwerbefläche im südliche Drittel) un em zue Sant Jerge ghörige Gewerbegebiet Haid im Weschte bestoht.

Hasle-Haid isch noochem Zweite Weltkrieg, s'weschtlich Gwerbegebiet sit ca. 1980 entstande. 

D'Haid wird vu dr Besançonallee as Süddeil vu dr Friburger Weschtumfahrig durchschnitte un het im Süde e Aschluss an d'Umgehig vu Stant Jerge (B3/B31). Sowohl dr Autobahnzuebringer Middi wie au dr Autobahnzuebringer Süd sin schnell erreichbar. Dr Südweschte vum Gewerbegebiet het au no e "halbe" Aschluss an d'Sant-Jergemer Umgehig.

Mit dr Krüzig Munzinger Stross/Besançonallee befindet sich die nooch dr Kronebrucke in dr Innestadt verkehrsriichscht Friburger Krüzig uf dr Haid.

Bi sällere befindet sich au d'Endhaltestelle vu dr Strossebahnlinie 3 vu dr Friburger Verkehrs AG (VAG), wo vu dr Haid über Hauptbahnhof un Aldstadt ins Vauban-Viertel füehrt.

D'VAG het uf dr Haid au ihr Unternehmenssitz un gröschte Betribshof. Denäbe git's zahlriiche Verbrüchermärkte un Autohüser uf dr Haid, weswäge au bi dr Haid mitem Begriff "Automeile" gworbe wird.

Im Oschte vu dr Haid verlauft d'Güeterbahnlinie vu dr Rhidalbahn. D'Güeterbahnhof Süd isch aber ufgä worre, so dass kei Betrib uf dr Haid iber e Industrigleisaschluss verfüegt. Die einzig Schineabindig wird vu dr Strossebahn hergstellt.


</doc>
<doc id="16005" url="https://als.wikipedia.org/wiki?curid=16005" title="Apsis">
Apsis

D Apsis (griechisch: "Wölbig, Boge") – Mehzahl: "Apside" – isch ursprünglich e halbrundi oder polygonali Altar-Nische in vorgschichtliche Tempel bzw. christliche Kilche. Synonyme defür sin: Apside (e falsche Singular), Koncha, Exedra, Tribuna un Presbyterium. 

Mit "Apsis" werre vereinzelt au Rümforme vu "andere" Baute bezeichnet, wo vu ere Halbkugle überdeckt sin. Sälli Form stammt us em römische Sakral- und Profanbau. 

Nische as Bauelemente sin scho lang vor em Hellenismus verwendet worre, um Deile vu eme Rüm hervorzhebe (z. B. fer dr Herrscher, as Bauschmuck un als Ramme (Aedikula) fer Götterstatue un anderi Plastike). 

In christlicher Zit wird in vilene Kilche dr halbrund gformt öschtlich Abschluss vum Kilcherüm – im Igang bzw. im Kilchturm gegenüber – as Apsis bezeichnet. Dert befindet sich die liicht erhöht Plattform, wo de Altar druf stoot. Im Judetum het d Nische as Ort fer dr Torah-Schrin dient. Wie später dr Mihrāb in Moscheä, zeigt si au d Gebetsrichtig a.

Demgegenüber isch d Apsis vu christliche Kilche meistens uf Oschte hi orientiert – as Sinnbild vu dr „neue Sunne“ bzw. vu dr Uferstehig Christi. Sit dr byzantinische Zit isch si dr Ort fer dr Altar und dr Prischter während em Gottesdienscht. In dr Spotantike isch si hüffig mit ere hölzerne oder gmürte Prischterbank versähe worre, dr sog. Synthronon.

In dr Romanik un Gotik sin d Apsiden as Abrundig vum Kilcheschiff stärker betont worre un bilde au bi längliche Bauforme mit Chorhüs dr Blickpunkt vu dr Kilchegmei. Romanischi Apside sin au vu usse dütlich erkennbar un dert oft detailriich usgstaltet (lueg unde). 

E später selteni Bauform findet sich in dr Klosterkilche z Ilseburg (1078) un dr St.-Aegidius-Basilika vu Middelheim im Rhigau: "Drei" Kilcheschiff, wo jedes in ere eigene Apsis ende.

E witteri Variante sin d Taukrüzkilche, wo e langs Kilcheschiff hän un säll mitsamt em Altarrüm innerhalb vum obere Deil vum T in drei Apside endet. Sälli Bauform fuesst uf byzantinischer Tradition un isch uf Sardinie verbreitet. Kunschthistoriker sähn e Zämmehang mit dr clunyazensische Ordensreform. Au zwei Kilche im spanische Ávila hän Dreifach-Apside.

Under dr Apsis vu romanische Stiftskilche befindet sich hüffig d Krypta as äldischte Baudeil. Kilche us dr vorige Ottonik-Epoche hän menkmol gegenüber em Altarrüm noch e Weschtapsis.
Nooch em sog. Toleranzedikt vu Mailand (313, Anerkennig vum Christetum) het die christlich Architektur un Plastik e starche Ufschwung gnu. As erschti grossi Basilika het d Laterankilche (319) z Rom e Apsis fer dr erhöht Altar. 

Dr Innenrüm vu romanische Apsiden (aber au vu kleinere Rundbogenische isch oft künschtlerisch usgstaltet – so mit eme Einzelbild (meischtens dr Christus), e Bildfolg mit ere Geschich (Zyklus, Fresko) oder mit Mosaike. Au Ziegel-Verzierige un künstlerischi Grabstei finde sich, un ab dr Gotik menki Statue vu Heilige. 

Die im Afang eher seltene Glasfenschter werre im Lauf vu dr Kunschtepoche hüffiger. Au d Hüffigkeit vu Gmälde nimmt zue – v. a. im Barock, vereinzelt wird d Apsis durch Perspektive vergrösseret, z. B. in Cuneo.

Romanischi Apside sin vu usse dütlich erkennbar un ihr öschtlichs Halbrund oft riich glideret un künstlerisch usgstaltet. Seltsami allegorischi Kleiplastike finde sich z Schöngrabern (Nideröstriich) un an einige Kilche in Frankriich un Italie.

Hüffiger isch hingege s Stilelement vu dr Zwerggalerie – z. B. an dr Kaiserdome vu Speyer, Worms un dr romanische Kölner Kilche. As Zwerggaleri wird e Arkadegang bezeichnet, wo e grösseri Apsis knapp under ihrem Dach umrundet. Trotz hauptsächlicher Zierfunktion ka er au begehbar si.

Dr Begriff "Apsis" wird usserdem fer dr ähnlich gformt, nischeförmig Deil vum e Zelt („Vorzelt“) verwendet, wo zum Abstelle vu Gepäck oder zum Koche etc. denkt isch.

Apsidiole


</doc>
<doc id="16011" url="https://als.wikipedia.org/wiki?curid=16011" title="Psychiatrische Universitätsklinik Zürich">
Psychiatrische Universitätsklinik Zürich

S Burghölzli, oder ofiziell di Psychiatrischi Universitätsklinik Züri (PUK), isch e psychiatrischi Klinik mit internationalem Ruef, wo zu de Uni Züri ghört. Si lit im Stadtzörcher Quartier Rieschpach.

De Arzt Wilhelm Griesinger, wo z Zöri de Laiter vo de Klinik för Inneri Medizin gsii isch, het d Idee ufbroocht, ases e moderni Klinik för Lüt bruuchi, wo psychisch chrank sind. 1864 het denn de Grossi Root vom Kantoo Zöri bischlosse, die "Irreastalt" nochem Konzept vom Griesinger z baue. D Klinik isch 1870 eröffnet wore und de ersti Direkter isch bis 1872 de Bernhard von Gudden gsi. Vo 1879 bis 1898 isch de Auguste Forel de Direkter gsii, wo sinerzit recht umstritte gsii isch, wel er d Gliichberechtigung vo Maa und Frau, d Strooffraihait vom Konkubinat und d Ehi zwüschet zwee gsunde Mane vertrete het. Anderersits isch er aber au för d Eugenik und d Zwangssterilisation itrete. Sin Noofolger bis 1927 isch de Eugen Bleuler gsii, wo sich bsundrigs mit de Schizophrenii beschäftiget het. Zu sinere Zit, nämli vo 1900 bis 1909, het de Psychoanalytiker Carl Gustav Jung im Burghölzli gschaffet. 1953 sind zerstmol Psychopharmaka igsetzt worde und i de Joore 1967 und 1968 het mer t Muure um d Klinik ume abproche.



</doc>
<doc id="16012" url="https://als.wikipedia.org/wiki?curid=16012" title="Gurtweil">
Gurtweil

Gurtwyl (amtlich "Gurtweil") isch e alts Dörfli zwüsche Waldshuet un Düenge un isch 1975 zu Waldshuet iigmeindet wore. S isch jetz en Ortsteil vo Waldshuet-Düenge. Me cha vo Waldshuet uf Düenge schtatt über d Schmittenau au s Dal uf über Gurtwyl fahre.

Mit 1624 Ywohner isch s de gröscht Stadtdeil vo Waldshüet-Düenge.

Gurtwyl litt im Schlüechtdal am Underlauf vo de Schlüecht im Südschwarzwald. S Dorf litt dört, wo sich s Dal wytet, in de letschte vier Kilometer in Nord-Süd-Richtig. In West-Ost-Richtig erstreckt s sich bis uff d Bergrucke vom Neuberg und em Mühleberg (jewyls ca. 560 Meter über de NHN). Zum Stadtdeil ghört numme Neuberg, wo mittlerwyli mit em Ort verschmulze isch.

Gurtwyl isch 873 als "Gurtwila" zum erschte Mool urkundlich erwäänt worre, i dr Gegend hend allerdings scho Römer gwohnt gha. 894 het s Chloschter Sankt Galle Gurtwyl als Lehe überchoo; dr Ort het oft de Bsitzer gweggselt, i dr Mitte vum 13. Joorhundert ischs en habsburgerischs Lehe worre, 1502 a Sankt Bläsi cho, wo s Dorf schliessli a d Herre vo Heidegg vo Luzärn verchauft hen. D Herre vo Heidegg hen um 1600 s Schloss Gurtwyl baut, wo im Drysigjährige Chrieg abebrännt worre isch. Churz vor em End vum Chrieg hen d Heidegger Gurtwyl wiider a Sankt Bläsi zruggverchauft.

Dr Loskaufvertrag vo dr Grafschaft Hauenstein, e wichtigs Ereigniss vo de Salpeterunruhe, isch am 15. Januar 1738 z Gurtwyl unterschriibe worre.

Nooch dr Völcherschlacht bi Leipzig sin chranki öschtrychischi Soldate z Gurtwyl bhandlet worre, durch Seuche sin rund 3000 Soldate un 271 Gurtwyler (über d Hälfti vo dr Bevölchrig vum Dorf) um s Läbe cho.
Am End vum Zweite Wältchrieg isch Gurtwyl am 27. April 1945, zwee Däg nooch Waldshuet un Düenge, vo marokkanischi Truppe befreit worre. 
Dr gurtwyler Dialäkt ghört zum Hotzewälderisch, d Lütt schwätze ehnder wie z Waldshuet. 

De Teggschusschnitt vum gurtwyler Dialäkt stammt vo de gurtwyler Website:




</doc>
<doc id="16013" url="https://als.wikipedia.org/wiki?curid=16013" title="Jestetten">
Jestetten

Jestette isch e Gmaind im Landchreis Waldshuet in Bade-Württeberg, Dütschland. 

Jestette lit im Chläggi im usserschte Süde vo Bade-Württeberg am Hochrhii öppe 6 km vom Rhiifall weg.

D Gmaind isch vo irere geographische Lag her eimolig in Dütschland. Si lit zämme mit de Gmainde Dettikohfe und Lottstette im so gnennte "Jestetter Zipfel". Dä isch uf ere Längi vo 55 km vo de Gränze zu de Schwiz umschlosse und nu über ai ainzigi Stross vo Dütschland direkt z erreiche.

D Gmaind grenzt im Norde a d Schwizer Gmainde Wilchinge, Nüchirch, Guntmadinge und Noihuuse am Rhiifall im Kanton Schaffhuse, im Oschte a Laufe-Uewise, Daxe und Rhiinau im Kanton Züri, sowie a die dütsche Gmainde Lottstette im Süde und Dettikofe im Weschte.

D Gmaind bestoot us de baide Ortstail Jestette und Alteburg. Insgsamt ghöre nüün Dörfer, Höf un Hüüser dezüe.

Zu de ehemolige Gmeind Alteburg ghöre s Dorf Alteburg un d'Hüüser Alteburg-Hardt, d'Bahnstation Alteburg-Rhiinau un s Zollhuus Rhiibruck. Zu de ehemolige Gmeind Jestette ghöre s Dorf Jestette, d'Höf Flachshof un Sunnehof un d'Hüüser Dalmühli (Talmühle), Wangedal un Zollamt.

Z Alteburg lige zudemm d'Wiestige Waldchilche (Waldkirchen), wu nit sicher nochgwise-n-isch, un Schwobe (Schwaben). In de ehemolige Gmeind Jestette lige d'Wiestige Guggeburg, Hofstette, Gunzeried un Lochehof un de Burgstall Tüsental.

S gschützte Gebiet a de große Rhiischleife ums Chlooschter Rhinau unterhalb vom Rhiifall isch scho zimli früe en bevorzugte Sidligsplatz gsi. Di eltiste Fünd chömme vum Gwann Schnällgalge un gönn uff di mittleri Steizit zruck, ußerdemm hät's z Alteburg Spure vum jungsteizitlige Ackerbou. Z Alteburg isch au im zweite Johrhundert v. Chr. e keltischi Sidlig entstande, wu "Oppidum" gheiße un hät un bis zum Johr 15 v. Chr. bstande-n-isch. 

S erscht Mol urchundlich erwähnt wore sind Jestette und Alteburg im Joor 871 als "Jestetten" und "Altunburch". Übber de Rudolf vu Habsburg un d'Herre vu Habsburg-Laufeburg isch d'Landgrofschaft Chlettgau 1408 an d'Herre vu Sulz übbergange. Sit 1444 hät s Chloster Rhiinau e Drittel vum Ort gha. De Ludwig vu Sulz isch 1687 gstorbe un hät kei männlige Nochchomme hinterloo, eso hänn d'Herre vu Schwarzebach d'Landgrofschaft durch Hüürot griegt. 

Mit de Landgroofschaft Chläggi isch Jestette 1806 a Bade übergange.

Wel d Gränze i däre Region so komplizirt verlauft, isch de „Jestetter Zipfel“ 1840 zum Zollusschlussgebiet erklärt wore, so dass nu no 6 km vo de 55 km lange Gränze händ möse überwacht wöre. Diä Regelig, wo bis 1935 golte hät, hät für d Iwoner zumene beschaidene Wohlstand gfüert, wel si iri Produkt sowohl z Bade bzw. Dütschland als au i dä Schwiz zollfrei händ chöne abiete. Aber au am Schmuggel wo zitewiis ufcho isch, sind si betailigt gsi. Usserdäm isch z Jestette aine vo drei SBB-Bahnhöf uf dütschem Gebiet. De Bahnhof Jestette isch uf em Schinewäg nu über Schwizer Staatsgebiet z erreiche und würd drum nu vo de SBB bedient.

D'Entstehigszit vum Jestetter Wappe isch nit chlor, e offiziälls Wappe hät d'Gmeind 1898 uff Aadrag griegt. Es zeigt di offene Düre vu'me-ne Durm Jestetter Schloss, wu dinne e Wiidruube mit Stil un e Räbmässer z seh sin. Säll isch e Hiiwiis uff di friehjeri Bedütig vum Wiibou. Sit 1956 sin d'Gmeindefarbe Rot (Hintergrund) un Wiß/Silbrig (Durm) widder ins Wappe integriert

S Alteburger Wappe isch 1902 entstande, nochdemm d'Gmeind bim Generallandesarchiiv e Sigel beaadrait hät un s Archiiv s Aaeigne vu'me-ne Wappe vorgschlaa hät. Es zeigt "im blaue Fäld zwei gchrüzti antiiki goldigi Schwärter". Zur Entstehigszit isch vu viile glaubt wore, dass d’"Schanz" vu de Alemanne errichtet wore säi un d'Römer si 357 übberwunde un de gröscht Deil vu de Alemanne in ere Schlacht umbrocht hätte.

D Gmaind isch Sitz vom Gmaindverwaltingsverband Jestette, zu däm au d Gmainde Dettikofe und Lottstette aghöred.

Ergebnis vo dr Landdagswahle sit 2006: 

Z' Jestette gits e regionali Internet-Zytig und die nännt sich "„Hierzuland“". Si isch fir d Region Chläggi und de ganz Oste vum Landchreis Waldshuet, also d Gmeinde Jestette, Lottstette, Dettikofe, Klettgau, Hochetenge am Hochrhy und Küssaberg.

De Dialekt vo Jeschtette ghört zum Hochalemannische und me sait "Chläggi, Chatz, Chue". Wie anderi Dörfer im Chläggi isch früener de Diphthong /ei/ as e „braats aa“ uusgsproche wore. So stoot i de Jestetter Offning vom Joor 1470 no "haliger Bronnen; Aachen". Hüt aber sait mer z Jeschtette /ai/: "hailig, Aiche". S langi /â/ isch defür zumene /oo/ wore: "Gmaindroot". Typisch isch d Endsilbe /-ing/ i Wörter wie "Ziiting, Oorning, Regiering". De Dialekt vo Alteburg underschaidet sich nu echli, me sait do "heilig, Eiche" und s /ä/ werd gschlossner uusgproche: "mir hend" statt "mir händ".



Informatione zum Jestetter Dialekt giits doo:

E wiiteri wichtigi Quelle isch d Jestetter Dorfchronik, wo jedes Johr usechunt.



</doc>
<doc id="16015" url="https://als.wikipedia.org/wiki?curid=16015" title="Bechtersbohl">
Bechtersbohl

Bächterschbohl isch en Ortsdeil vo Chüssaberg im Landkreis Waldshuet un ligt direkt unterhalb vo dä Chüssaburg. S hät ä paar ganz alti Hüüser döt wo dä alti Fueßwäg uf d Chüssaburg aafangt. So langsam waksts mit Riinä zämme. D Chüssaburg isch ä Ruinä sittem Buurechrieg. S heißt, daß scho d Römer döt an Uusguck gha hette, wal me vo döt wit i d Schwiiz innesiät. Zu de Römerzit hät e Nord-Süd-Verbindigsstroß durch de Ort uff Rottwyl. Räste vo-n-re sin underhalb vo Bechterschbohl und z Rhyne gfunde worre.

D'Gschicht isch äng mit derre vo de Küssaburg verbunde. Au Bächterschbohl isch im Drißigjöhrige Chrieg zerstört worre.

1975 isch Bächterschbohl uff Küssaberg ygmeindet worre. S Roothus näbe de Kapälle uss em Johr 1670 wird jetz anderscht gnutzt.

Im Johr 2008 hät Bächterschbohl 313 Ywohner gha.


</doc>
<doc id="16016" url="https://als.wikipedia.org/wiki?curid=16016" title="Erzingen (Klettgau)">
Erzingen (Klettgau)

Erzige ligt direkt a dä Gränz zwische Dütschland un de Schwiiz. S isch e Ortsdeil vo Chleggau, litt also im Landchreis Waldshüet. Erzige hät än Zoll, s isch ein vo dä Landübergäng i d Schwiiz, aber kei Brugg, wie suscht am Rhii. D Ortsdurchfahrt, wo direkt ufs Zollhüsle zuegoht, hän si sit ungfähr zä Johr arg verschmäleret, so daß d Auto jetzt langsam fahre müend.

Erzige isch 876 zum erschte Mol i-n-re Urkunde erwähnt worre. Wohrschints isch d Römerstroß in di nördligi Baar durch d Gmeind dure verloffe. Bis zum 1. August 1971 isch es e selbständigi Gmeind gsi, deno isch es mit Grieße, Rächberg, Riedere am Sand und Wiswyl zu de Gmeind Chleggau zämmeglegt worre un am 1. Januar 1975 isch denn nu Gießlinge und Büehl zue de hüttige Gmeind cho. Vo säller isch's hütt s Ortszändrum, wo d Gmeindeverwaltig beherbergt, und de gröscht Ortsdeil.

Wie au z Rächberg wird z Erzige sit de Römerzit Wy abaut. Es handelt sich vor allem um Spotburgunder und Müller-Thurgau-Räbe. De Wybau wird durch de schwarz Jura und Lehm begünschtigt. De Erziger Kapälleberg, wo de Großdeil vom Wy abaut wird, isch 1997 als "St. Urban" gwählt worre.

Durch Erzige verlauft über 1,3 Kilometer d Bundesstroß 34, wo im Süde uff Lauchringe und im Norde uff Trasadinge i d Schwiz fiehrt. Mit em Baanhof isch Erzinge an d Schaffuuser S-Baan aabunde.



</doc>
<doc id="16017" url="https://als.wikipedia.org/wiki?curid=16017" title="Dogern">
Dogern

Dogere isch e Gmei im Landchreis Waldshuet in Bade-Württeberg.

Dogere lit in 302 bis 625 Meter Höchi direkt am Hochrhi, wo au d'Grenze zue dr Schwiz bildet.

Dogere isch eini vu dr wänige Ortschafte am Hochrhi, wo nit direkt am Fluss selber lit. Säll het historischi Gründ. Wäge eme Hochwasser in dr Middi vum 18. Johrhundert isch s'ehemolig Fischerdorf vum Rhi nordwärts an si hütige Platz hi verlageret worre.

Im Weschte un Norde grenzt Dogere an Ortsdeile vu dr Nochbergmeinde Albbruck im Norde un Oschte an d'Stadt Waldshuet-Dienge und ihri Stadtdeile. Südlich vum Rhi lige d'Schwizer Gmeinde Full-Reuenthal, Leibstadt (vgl. Chernchraftwerch Leibstadt) un Schwaderloch im Kanton Aargau.

D'Gmeind bstoht uss em Dorf Dogere, de Höf Auhof, Rüttehof und Weiermatte und de Hüser "Bei den Rheinhäusern" und "Steingrube".

Dogere ghört zämme mit Wyle und Lauchringe züe-n-re Vereibarte Verwaltigsgmeinschaft mit de Stadt Waldshüet-Düenge.

Ergebnis vo dr Landdagswahle sit 2006: 

Sit 1988 bildet Dogere e Partnerschaft mit de Gmeind Le Grand-Lemps in de Region Rhône-Alpes z Frankrych.

Dogere isch friehner vor allem vo de Landwirtschaft brägt gsi. Mittlerwyli hät si sich züe-n-re Wohngmeind vo Waldshüet-Düenge entwickelt.

D'Bundesstroß 34 (Basel-Schaffuse) und d'Hochrhybahn (Basel-Singe (Hohetwiel)) verlaufe durch Dogere. Regionalbahne in Richtig Basel und Waldshüet-Düenge/Lauchringe fahre under de Wuch zu de Hauptverchehrszite halbstündlig und sunscht stündlig.

D'Entfernige zu de nöchstgrößere Städt sin 50 Kilometer uff Basel, 80 uff Fryburg im Brysgau, 90 uff Chonschtanz und 50 uff Züri.


</doc>
<doc id="16021" url="https://als.wikipedia.org/wiki?curid=16021" title="Sexau">
Sexau

Säxoi - amtlich Sexau - isch e Gmei im Landkreis Emmedinge in Bade-Württeberg öppe 15 km nördlich vu Friburg im Brisgau.

Säxoi lit am Afang vum Brettedal am Übergang vum Schwarzwald in d'Rhiebeni.

Urkundlich erschtmols erwähnt isch Säxoi anno 862 worre as e Gschenk vum König Ludwig dem Dütsche an sin Suhn Karl. Später isch dr Ort über d'Markgrafe vu Bade-Hachberg in dr Besitz vu dr Markgrafe vu Bade kumme, wo anno 1783 d'Leibeigeschaft ufghobe hän. Sitz vu dr Bade-Hachberger isch d'Hochburg oberhalb vu Säxoi gsi.

Us dr ursprüngliche Ideilig vu dr Gmei in sex Aue entstammt ihr hüttige Namme Säxoi.

Ergebnis vo dr Landdagswahle sit 2006: 


</doc>
<doc id="16029" url="https://als.wikipedia.org/wiki?curid=16029" title="Walser">
Walser

D Walser sind e Volksgruppe, wo im Mittelalter vom Wallis uus in verschideni Bärgtäler vo den Alpe ggange sind.

Si sind us verschidene Gmeinde vom Oberwallis über d Bärge is Augstertal und i anderi Tääler vom Piemont, is Tessin, is Bündnerland und bis is Sanggaller Rhintel und is Vorarlbärg choo.

Erem Tielekt sait me Walsertütsch; er ghört zu der Sproochgruppe vom Höchstalemannisch, und er chunt vom Walliserdüütsch.
Abem 13. Joorhundert hend tütschsproochige Biwoner vom Oberwallis afange i abglegne Bergregione noiji Sidlige gründe:


Vïr vil hunderk jori šind d Walser im Gomstol, im Wallis gstande. Dua haind d Ljit im Wallis "Walliser" ghaisse.<br>
Fun d Berge haind si dan Boude gpflanzud und haind Chüa, Gais und Schof ufzouche.<br> 
Wa si šind fast ormi und nid frij gsi.<br> 
D Eidilmanna haind da Walliser d Frihait und niwws Land z pflanzu in da fremdi Berge versproche. 
So haind d Walser ds Gomstol verlo und šind in Länder um dan Gourner gfore. 
Uber d Pass šind si im Piemont cheme und haind niwwu Hiser und niwwu Deirfer gbuwwe: Pomat und Makinjò.<br>
Darnoh šind si van Makinjò uber ds Tïrlji Im Land g'gange.<br>
Auch hia haind d Walser niwwu Hiser und Deirfer gbuwwe. Zerst šind z Kantmud gstande.<br>
D Laindra šind darnoh vam Land bis in Rimu g'gange.<br>
D andru Walliser šind im Liachtestai und im Öisterich gfore.
D Walser šind aiford im jor im Wallis erwunde und haind šich in Fairu ongtroffe. Do haind si ihru Dingi ghandlud.<br>
Hit ontraffind šich allji Walser jedri dri Jori im Walsertreffe.



Algemein:

Uf d Südwalser konzäntriert:

Wüsseschaftsgschichtlich wichtig:



</doc>
<doc id="16032" url="https://als.wikipedia.org/wiki?curid=16032" title="Hofmohr">
Hofmohr

Hofmohr (au "Chammermohr") hät im dütsche Schprachruum sit em 18. Jahrhundert en Diener bi Hof mit schwarzer Hutfarb bezeichnet.

Mänsche mit schwarzer Hutfarb us em Orient, Afrika und Amerika sind sit dä Kolonialzit öppe als Chammerdiener oder Page nach Europa gholt worde. Dä Begriff isch als offizielle Terminus erschtmals 1747 im sächsische Codex Augusteus beleit.

Dä prächtig usschtaffierti und livrierti Hofmohr hät Härrscher, chirchliche Würdeträger oder wohlhabende Kauflüüt als exotisches Prestigeobjäkt und Schtatussymbol dienet. Vor allem hät dä Chammerdiener die weltwiite Fernhandels- und Machtbeziehige vo sim Eigetümer verdüütlicht.


</doc>
<doc id="16034" url="https://als.wikipedia.org/wiki?curid=16034" title="Denzlingen">
Denzlingen

Denzlinge isch e Gmei in Südbade, (Land Bade-Württeberg) öppe 10 km nördlich vu Friburg im Brisgau.

Denzlinge lit in dr Oberrhinische Diefebeni am Rand vu dr Schwarzwaldhäng zwische dr Elz im Norde vu dr Gmarkig un dr Glotter, wo dr Ort im Süde (un alde Kernort) durchquert. Uf Oschte hi erstreckt sich vu dert us s'Glodderdal, wo sich wit in d'Rhinebeni ni öffnet. In Richtig Nordoschte erreicht mer s'Elzdal un nooch wänige Kilometer d'Stadt Waldkilche. Uf em Weg nooch Norde glangt mer bald zue dr weschtlichschte Uslaifer vum Schwarzwald un über Sexau uf Freiamt. Vu Nordweschte bis Südweschte öffnet sich d'Ebeni un git dr Blick uf dr Kaiserstuehl frei. Bi klarer Sicht cha mer au bis zue dr öppe 50 km entfernte Vogese im Elsiss luege.

Nooch em plötzliche Dot vum Amtsinhaber Dr. Lothar Fischer am 14. April 2009 isch am 19. Juli 2009 Markus Hollemann zm Burgemeischter gwählt worre. Im 2009 gwählte Gmeindrot isch d'Sitzverdeilig wie folgt:

Mit Riddi un Veerstette bildet Denzlinge e Verwaltigsgmeinschaft.

Ergebnis vo dr Landdagswahle sit 2006: 

Uf em Mauracher Bärg isch dert, wu hite d St. Severins-Kapälle stoht, im 12. Johrhundert d Burg Dänzlinge gstande. Hite sin no zwe Halsgräbe dervu erhalte.




</doc>
<doc id="16035" url="https://als.wikipedia.org/wiki?curid=16035" title="Emmendingen">
Emmendingen

Emmedinge isch e badischi Großi Kreisstadt im Südweschte vu Bade-Württeberg, öppe 14 km nördlich vu Friburg im Brisgau. Si isch als gröschti Stadt dr Sitz vu dr Verwaltig vum glichnammige Landkreis. Si bildet e Middelzentrum fer d Gmeinde vum weschtliche Landkreis.

Sit em 1. Jänner 1973 isch Emmedinge Grossi Kreisstadt. Mit dr Gmeinde Freiamt, Malterdinge, Sexau un Däninge het d Stadt e Verwaltigsgmeinschaft vereinbart. (In dr Karte im Infokäschtli isch d Verwaltigsmeinschaft farblich hervorghobe).
D Stadt Emmedinge glideret sich in die sex Stadtdeile Emmedinge-Kernstadt, Kollmarsritti, Maleck, Mundinge, Wasser un Winderitti. Mit dr Usnahm vu dr Gmarkige vu dr Kernstadt, Winderitti un Kollmarsritti entspricht dr Bann vu dr Deilorte sällem vu dr früeher selbständige Gmeinde.


Im Markgrafeschloss isch d Stadtgeschichtliche Sammlung und es Fotomuseum Hirsmüller unterbrocht.

In de friehere Mikwe hot mer 1997 es Museum fir d jüdische Geschichte und d Kultur vu Emmendinge unterbrocht. Dett isch d Geschichte vu de Israelitische Gemeinde vu Emmedinge vun em Aafang im Johr 1716 bis zu em gwaltsame End im Johr 1940 uffzeigt worre. Es Becke vum Ritualbad isch us em poröse Sandstein. So kaa es Grundwasser in es Tauchbad eidringe. Usserdem wird d Mikwe durch es Wasser vum Brettebach/Mühlbach versorgt.

Ergebnis vo dr Landdagswahle sit 2006: 



</doc>
<doc id="16036" url="https://als.wikipedia.org/wiki?curid=16036" title="Forchheim am Kaiserstuhl">
Forchheim am Kaiserstuhl

Forche (hochdüütsch: "Forchheim") isch e Dorf und die kleinschti Gmei im Landkreis Emmedinge in Bade-Württeberg.

D Gmei lit i der Rhiebeni nördlech vom Kaiserstuehl.

Die erscht urkundlich Erwähnig vu Forche stammt vu anno 762, wie dr Bischopf Eddo vu Strossburg dr Ort im Ettenemünschter vermacht het. Dr Namme Forche kummt vum aldhochdütsche "forcha" un bedütet Föhre. D'Endig "-heim" im dütsche Namme vu dr Gmei – wo sich im Dialekt numme zue eme Schwa abgschliffe het – isch typisch fer Sidlige us dr fränkische Zit.

Anno 1843 sind me weder drissg Lüüt vo Forche uf Venezuela id Colonia Tovar usgwanderet.

I der Landwirtschaft hän sich vil Forchemer Buure uf e Abou vo Härdepfel spezialisiert; uf 250 Hektare ärnte si vil verschideni Sorte vo dene. Alljährlich findet in dr Middi vum Auguscht z'Forche s' "Härdepfel & Dorffescht" statt. Debi präsentiert die klei Gmei, wo in dr Region as e Härdepfel-Hochburg bekannt isch, vor allem Härdepfelspezialitäte. Uf der Homepage vo der Gmai stoot vil vo de Härdepfel.

Dur s Land vo Forche lauft der Leopoldskanal.

Bis uf e bar Kleibetribe git's z'Forche wänig Gwerbe oder Industri.

Uf dr Forchemer Gmarkig lit im Wald näben em Leopoldskanal d'Kläranlag fer dr Brisgauer Bucht, also vum Balligsrüm Friburg un dr Ortschafte oberhalb entlang vu dr Elz.
D'Gmei Forche het e Heimetmuseum. Az'luege git's dert in dr Hauptsach Exponate us dr Landwirtschaft un dr Dorfgschichte.

Forche her kei eigeni Schuel meh. D'Grundschüeler müen uf Endinge go, später no ebefalls d'Haupt- un Realschüeler. D'Gymnasiaschte gen in dr Regel uf Kenzinge. S'git aber e Kinderschuel mit Vorschuel noch am Ort.

Ergebnis vo dr Landdagswahle sit 2006: 



</doc>
<doc id="16037" url="https://als.wikipedia.org/wiki?curid=16037" title="Murg am Hochrhein">
Murg am Hochrhein

Murg/Bade isch e Gmei im Landchreis Waldshuet in Bade-Württeberg umiddelbar an dr Schwizer Grenze.

Murg lit direkt am Hochrhi zwische 290 un 803 Meter Höchi. D'Ortsdeile oberhalb vum Rhi im Hotzewald. Im Ort mündet d'Murg vum Südschwarzwald in dr Rhi.

D'Gmei grenzt im Norde an Görwihl, im Oschte an d'Stadt Laufeburg, im Süden an d'Schwizer Gmeinde Chaiste un Sissle im Kanton Aargau un im Weschte an Bad Säckinge un Rickebach.

D'Gmei bestoht us dr Ortsdeile Murg, Niderhof, Oberhof un Hänner.

D'Gmei het knapp 7000 gmeldeti Iwohner. Z'Murg läbe knapp 3400, z'Niderhof ca. 1700, z'Oberhof guet 750 und z'Hänner 1150 Lüt. In dr Gsamtgmei wohne knapp 3600 Fraue un 3400 Männer. Devu hän öppe 1000 kei dütsche Pass.

D'Gmei het e Verwaltigsgmeinschaft mit dr Stadt Bad Säckinge.

Am 24. Juni 2007 hän Burgermeischterwahle stattgfunde, wo dr bisherig Burgemeischter, dr Michael Schöke, nimmi antrette isch. Gwählt worre isch bi ere Wahlbeteiligung vu öppe 50 % mit 55,66 % vu dr abgäbene Stimme im erschte Wahlgang dr 35jährig Diplom-Forschtingenieur "Adrian Schmidle" (parteilos) üs Murg-Niderhof. Dr Schmidle Adrian het si Amt als Burgemeischter am 1. September 2007 aträtte.

D'Mandate werre z'Murg nooch dr "Unechte Teilortswahl" verdeilt.

Ergebnis vo dr Landdagswahle sit 2006: 

Murg het e Partnerschaft mit dr Stadt Mehun-sur-Yèvre in Frankriich.

Durch dr Hauptort verlauft die starch befahre B 34. Oberhalb vum Ort isch d'A 98 (Hochrhiautobahn) zweispurig im Bau, wo um 2011 eröffnet werre soll. Murg het au e Halt an dr Hochribahn vu Basel uf Singe.

D'Mountain-Bikeri un Olympia-Sigeri vu 2008 Sabine Spitz wohnt z Murg-Niderhof.



</doc>
<doc id="16038" url="https://als.wikipedia.org/wiki?curid=16038" title="Freiamt (Schwarzwald)">
Freiamt (Schwarzwald)

Freiamt isch e Gmei im Landkreis Emmedinge in Bade-Württeberg öppe 25 km nördlich vu Friburg im Brisgau.

Freiamt lit im Middlere Schwarzwald in 255 bis 744 Meter Höchi. Uf dr Gmarkig lit dr 744 Meter hoch Hüenersedel.

Nochbergmeinde sin Biederbach, Emmedinge, Guetich i.Brsg., Kenzinge, Malterdinge, Schudderdal (Ortenaukreis), Sexau un Waldkilche.

Insgsamt lige fümf grössere Ortsdeile Breddedal, Keppebach, Muessbach, Ottoschwande un Richebach sowie zahlrichei Wiler un Einzelghöfte über praktisch die ganz Gmarkig verstrait.

Devor dr Brisgaugrafe undertänig isch s'Gebiet vum hütige Freiamt anno 1415 an dr badisch Markgraf Bernhard I. kumme. Sither het's zue Bade ghört, mit dem es 1952 zue Bade-Württeberg kumme isch. Die hüttig Gmei Freiamt isch am 1. Juli 1971 durch Igmeindig vu dr ehemolig selbständige Gmei Ottoschwande entstande. Alt-Freiamt isch im alde Land Bade die flächemässig zweitgröscht Gmei gsi. 
Im Hochberger Land, zue dem Freiamt un Ottoschwande ghört hän, isch d'Reformation 1556 igfüehrt worre. Au hüt noch isch dr Ort evangelisch prägt, d'Katholike vu dr Freiamter Dörfer werre vu dr katholische Gmei z'Emmedinge seelsorgerisch betreut. Z'Freiamt git's zwei evangelischi Kilchegmeinde: Muessbach/Keppebach/Richebach mit em Gmeizentrum z'Muessbach un d'Kilchegmei Ottoschwande/Breddedal, wo dr Schwerpunkt z'Ottoschwande het. Usserdem git's e Neuapostolischi Gmei, wo ihr Gmeihüs im Ortsdeil Muessbach Eckacker baue het.


Ergebnis vo dr Landdagswahle sit 2006: 

Ergebnis vo dr Kommunalwahl am 25. Mai 2014:D
D'Gmei verbindet e Partnerschaft mit dr Gmei De Pinte in Belgie.

Näbenem Schwarzwaldtourismus präge s'Handwerch und vor allem Land- un Forschtwirtschaft s'Läbe vu dr Gmei.

Im Ortsdeil Muessbach git's e Grund- un Hauptschuel, wobi dr Grundschuelzwig e Ussestelle z'Ottoschwande besitzt.

E Heimetmuseum im Ortsdeil Ottoschwande stellt d'Ortsgschichte dar. Es isch ime ehemolige Libdinghüs underbrocht, wo vor sinem Umzug uff Ottoschwande an der Freihof im so gnennte Vorhof gstande isch, eme Gwann zwische Rothüs un Richebach. S' "Bäuli" isch au Kulisse vume Büremärkt am Fridig.

In Freiamt git's vili Verein: Mehreri klassischi Kulturorganisatione wie Gsang- un Müsikverein, Sportvereine un au Gwerbeverein mit insgsamt 51 Mitglider.

Am 2. Oktober 2004 isch uf dr Gmarkig vu Breddedal uf em höchschte Berg vu dr Gmei, em Hüenersedel (744 m), e Ussichtsturm eröffnet worre. Dr 29 Meter hoch Turm, wo mit Hilf vu private Spendegelder (200.000 €) errichtet worre isch, bietet e witrümige Rundumblick bis zue dr Vogesen, über dr middler Schwarzwald, d'Rhiebeni bzw. die angrenzede Däler (Schudderdal etc.)

S'Kurhüs z'Freiamt bietet näbe eme Hallebad au e Saal un e Besprechigszimmer, wo regionali Künschtler im munätliche Wexel ihri Wercher usstelle. Usserdem het dert d'Kurverwaltig ihr Sitz. Im Wald uf dr Höchi weschtlich über Richebach im Breddedal lige d'Reschte vu dr zähringische Ministerialeburg Keppebach, wo im 12. Johrhundert zum Schutz vu dr Silberbergwercher im Freiamt errichtet worre isch.





</doc>
<doc id="16045" url="https://als.wikipedia.org/wiki?curid=16045" title="Beimerstetten">
Beimerstetten

Boimrstetta (dt. "Beimerstetten") ischt a Gmoe em Alb-Done-Kreis en Bade-Wirttaberg. D Gmoe hot Eiwohner (Stand: ). Boimrstetta hoat im Moment ogfähr 2400 Einwohnr.

Boimrstetta liagt ouf dr Ulmr Flächaalb ogfähr 10 Kilomedr nerdlich vo Ulm. Nochboargmoinda sind em Norda Weschterstetta ond Broidenga, im Oschta Bärastadt ond d´Stadt Langenau, im Sida Ulm ond em Weschta Dôrastadt. D Gmarkong setzt sich zemme ous 61,9 % Landwirtschaftsfleche, 26,6 % Wald, 11,3 % Sidlongsfleche ond 0,3 % sonschticher Fleche.

Zue Boimrstetta gheret d Ortsdoel Boimrstetta, Eiselao ("Eiselau") ond Hage ("Hagen").

Birgermoischter isch dr Andreas Haas.

Ergäbnis vo de Landdagswahla seid 2006: 

Dr Ort isch woorscheins um 900 - 1000 n. Chr. gründet ond 1377 s'erscht Moll in ere Urkunde erwäänt worde. Nôch dr Eröffnong vo dr Baanlinie Schduagert-Ulm isch Boimrstetta als letschti Station vor Ulm und högscht Punkt vom Albübergang (587 m) bekannt worre.



</doc>
<doc id="16047" url="https://als.wikipedia.org/wiki?curid=16047" title="Gutach im Breisgau">
Gutach im Breisgau

Guetich im Brisgau isch e Gmei im südliche Schwarzwald in Bade-Württeberg, öppe 15 km nordöschtlich vu Friburg im Brisgau.

Guetich lit im Elzdal am Zämmefluss vu dr Wilde Gutich un em Sigelbach in d Elz, eme rechte Näbefluss vum Rhi. D Gmei erstreckt sich in d Richtig vum Kandel, zum Hörnliberg un mit zahlriche Wiler durs Sigelauerdal bis Oberspitzebach zwische 280 un 900 Meter Höchi.

Die unmiddelbar angrenzede Gmeinde sin dalabwärts Waldkilche mit sine Stadtdeile Siensbe un Kollnau im Südweschte un 5 km dalufwärts in Richtig uf Elze d Gmei Winde im Elzdal nordöschtlich vu Guetich. Im Südoschte grenzt d Gmei Simonswald a, im Weschte Freiamt un ganz im Norde Biederbach.

D Gmei Guetich im Brisgau bestoht us em Ort Guetich, sowie us dr früeher selbständige Gmeinde Blibich un Sigelau, wo anno 1974 igmeindet worre sin.

Dr Ortsdeil Blibich isch zerscht Mol anno 1178 in ere Bulle vum Pabscht Alexander II. as Besitztum vum Kloschter St. Margareta zue Waldkilche as "Plybach" erwähnt worre. Vu ere Kilche in Blibich isch s erscht Mol anno 1350 as e Filiale vu dr Pfarrei St. Peter in Waldkilche gschwätzt worre.

Sigelau isch s erscht Mol anno 1251 as "Sigilnowe" urkundlich erwähnt worre. Anno 1360 isch no vu ere Kilche im Ort berichtet worre.

Die erschtmolig urkundlich Erwähnig vu Guetich findet sich anno 1309 im e topographische Wörterbuech as "Guota". Anno 1315 isch no Guetich zämme mit Blibich un Segelau in dr Besitz vu dr Schwarzeberger uf Kastelberg kumme. Vu ere Kapelle in Guetich isch erscht anno 1699 berichtet worre.

Im 16. Johrhundert sin d Gmeinde Guetich, Blibich un Sigelau vorderöschtrichisch worre un demit au nooch dr Reformation katholisch blibe. Si hän zue dr Landgrafschaft Brisgau ghört bis si no 1805 im Grossherzogtum Bade zuegschlage worre sin.


Ergebnis vo dr Landdagswahle sit 2006: 

Güetich litt im Naturapark Südschwarzwald, im gröschte Naturapark vo Dütschland. D Ortsdeil Sygelau, Oberspitzebach und Bleibach sin beliebtesti Wanderzyl bi Toure durch de Naturapark. Bleibach isch als Erholigsort staatlig aerkännt.

Güetich isch Mitglyd vom Tourismusverband „ZweiTälerLand“, wo sich um di touristischi Vermarktig vo de Gmeinde vom Elzdal und em Simonswälder Dal bemieht. Dodefür isch am 1. Januar 2000 d "Elztal&Simonswäldertal Tourismus GmbH & Co.KG" gründet worre. Gsällschafter sin näbe Güetach no fümf Gmeinde, wo in Abhängigkeit vo ihre Ywohner- und Übernachtigszahle d Gsällschaft finanziere.

De Walderläbnispfad (3 km) am Hörnleberg im Ortsdeil Bleibach isch e Mischig uss Lehrpfad und "Ökoralley", wo uff spylerischi Wis über alli Sinne Wüsse über s Ökosystem Wald vermittle soll.

De Golfclub "Gütermann Gutach e. V." und e Freibad mit Beachvolleyball-Fäld ergänze s Freizitprogramm.



</doc>
<doc id="16048" url="https://als.wikipedia.org/wiki?curid=16048" title="Herbolzheim">
Herbolzheim

Härwelze (amtlich "Herbolzheim") isch e Stadt im Südweschte vu Bade-Württeberg ungfähr 30 km nördlich vu Friburg im Brisgau.
S'git vili Rebberg, wu Wii aabaut wird. Härwelze het ä Schwimmbad un vili Gaschthiser, z. B. dr Felsekäller odr dr Salme. Burgemeischdr isch sidder 2017 de Thomas Gedemer. Sinner Vorgänger war de Ärnscht Schilling, wu sit 1996 im Amt gsi isch. S'äldeschd Denkmol vu Härwelze isch d'Margarede-Kabäll näbenem Rothüs. Noch dr Renovierung isch därt s'schdäddisch Museum ereffnet worre. Dr Emil Därli (Emil Dörle), wu dr Härwelzer Schoale dr Namme gä het, het gläbt vu 1886 bis 1964. Jede Friddig e Morge isch uffm Margdplatz Wuchemargd.

Dr ursprünglich örtlich alemannisch Dialekt vu Herwelze un de Ortsdeil gheert zuem Oberrhiinlemannisch, wu zuem Nideralemannische zellt. Grad in de Ortsdeil, aber aü no in de Schdadt wird de Dialäkt no weidli gnutzt. Text zuem Herwelzer Dialäkt findet si in Heilig (1900). Zue Dutschfälde het de Trapp (1963) Kinderreim vereffentlicht.

Härwelze lit im Brisgau am weschtliche Rand vum middlere Schwarzwald in dr Oberrhinische Diefebeni zwische Friburg un Offenburg.

Zue dr Stadt Härwelze ghöre näbe dr Kernstadt die früeher selbständige Umlandgmeinde Bleiche, Brogginge, Dutschfelde un Wageschadt.

Dr Namme Bleiche - amtlich Bleichheim - stammt vom Bach Bleiche, wu durch Bleiche und Wageschadt flieast. Friajer isch Bleiche ä Büre- un Handwergerdorf gsi. Bleiche het nur ä kadolischi Kirch mitm Name St. Hilarius. Fiajer isch d'Bleich, wu uff viili Kilomedder durch Bleiche flieast, an märärä Schdelle uffgschdaud gsii. Iber nem Miealbach hän sie Wasserräder bedriibe, wu zum Deil noch do sin. Schbäder äu Durbinebetriebini. Alli Miale bis uff d'„Gleckli-Mieali“ sin aufgäh worre. Im Drissigjährige Kriag un in dr Johr denoch liidet s'Dorf undre große Not. S'Land isch verwieschdet gsii un d'meischde Hiser un d'Kirch sin zämmegheit gsii. De Vetter Patrick isch Ortsvorschdehr vu Bleiche.

Z Brogginge - amtlich Broggingen - het s im 15./16. Johrhundert e Burg gee, d Burg Brogginge, wu anne 1547 s erscht Mol gnännt woren isch. Hite isch vu dr Burgaalag nit me erhalte. De Ralf Obergföll isch Ortvorstehr vu Brogginge.

Dr Ortsdeil Dutschfelde - amtlich Tutschfelden - isch s'ärscht Mol 972 urkundlich erwähnt worre. 1803 ischs badisch un am 1. Jänner 1975 in d'Schdad Härzelze igmeindet worre. Z Dudschfelde hets ä große Golfblatz. Jedes Johr macht dr Schbortverein si Dreschifäscht. S'Dutschfälder Birgerhüs zwischenem Schbortplatz un nem Kindergarde isch 2003 nei bäut worre. Ortsvorschdehr isch dr Reinhard Roser. Därt hets kei Fasentzunft.

Wageschadt - amtlich Wagenstadt - isch dr greschd Ordsdeil vu Härwelze, abgsähe vu dr Kernstadt, mit knabb 1000 Iwohner. Dr Blaibach flieast durch Wageschadt. Z Wageschdadt gits ä Müsikverein, ä Narrezunfd, ä Mobbedliverein, ä Gsangverein un äu ä Schbordverein. Z Wageschat wird ä neis Rothüs bäut, weil s'ald bäufällig gsii isch. S'het ä Wagobrunne, wu vermuaded wird, dass där Wageschadt dr Namme gäh het. S'git ä Kindergarde un ä Schoal, wu 4 Klasse het. D'Schoal heißt Johann Peder Hebel Schoal, wu jo äu ä Alemanne gsii isch. Ä kadolischi un ä evangelischi Kirch hets im Ort. Dr Ortsvorschdehr vu Wageschadt heißt Thomas Hofschdädder (Thomas Hofstetter). Näbe Wageschadt lit Nordwil, Dudschfälde, Brogginge un Bleiche.

Härwelze het schon sit em 15. Johrhundert dr Habsburger ghört, sit 1490 in ihrem vorderöschtrichische Kreis. S'Städtli isch demit au nooch dr Reformation katholisch blibe. In Vorderöschtrich het dr Ort no im 18. Johrhundert zum Oberamt Brisgau ghört un isch schliesslich anno 1806 badisch worre.

Ergebnis vo dr Landdagswahle sit 2006: 






</doc>
<doc id="16050" url="https://als.wikipedia.org/wiki?curid=16050" title="Kenzingen">
Kenzingen

Kenzinge isch e Kleistadt im Landkreis Emmedinge in Bade-Württeberg.

D'Stadt Kenzinge lit in dr Oberrhinebeni am Rand vum Schwarzwald, öppe 25 km nördlich vu Friburg im Brisgau.

Bombach, Hecklinge, Kenzinge un Nordwil bilde zämme d'Stadt Kenzinge.

Kenzinge wird erschtmol anno 772 im Lorscher Codex, Urkunde 2652, erwähnt. S'Kloschter Lorsch het in sällere Zit umfangriche Besitz im gesamte Brisgau gha.

Anno 1249 isch s'Stadträcht verlihe worre, 1349 isch Kenzinge habsburgisch und demit schliesslich öschtrichisch worre. In dr Reformation isch d'Stadt dorum katholisch blibe un 1805 badisch worre.


Ergebnis vo dr Landdagswahle sit 2006: 

Kenzinge isch durch d'Bundesstross B 3 (Buxtehude - Wil am Rhi) sowie durch d'Rhidalbahn an s'überregional Verkehrsnetz agschlosse. Im Weschte vu dr Gmarkig verlauft d'Bundesautobahn A5, wo aber kei Aschluss bi Kenzinge het.

Mit em Auhof, eme Swingerclub im usserschte Oschte vu dr Gmarkig kurz vor Ottoschwande (Gmei Freiamt), wiist Kenzinge au fer anderi Arte vu Verkehr e guet usbauti Infrastruktur uf.

Kenzinge isch Sitz vu eme Amtsgricht, wo zum Landgrichtsbezirk Friburg im Brisgau un zum OLG-Bezirk Karlsrueh ghört .

Kenzinge isch e alde Schuelstandort, wo scho fer s'Johr 1300 e Volksschuel noochgwise isch. Näbenem Gymnasium un dr Hauptschuel mit Werchrealschuel git's hüt in Kenzinge au drei Grundschuele (z'Hecklinge, z'Kenzinge un z'Nordwil).

D'Stadtkapelle Kenzinge, e wit über d'Stadtgrenze bekannts Blosorchester, isch e Ushängeschild vu dr Stadt. Si het ihr Ursprung in dr Middi vum 18. Johrhundert.





</doc>
<doc id="16051" url="https://als.wikipedia.org/wiki?curid=16051" title="Ulrich Wille">
Ulrich Wille

Dr Conrad Ulrich Sigmund Wille (* 5. April 1848 z Hamburg; † 31. Jänner 1925 z Mäile ZH) isch General vo de Schwiizer Armee während em Erschte Wältchrieg gsi.

Im Härbscht 1912 het er e Manöever-Üebig alässlich vum Besuech vum dütsche Kaiser Wilhelm II. gleitet. D Schwiiz het da sowohl im Wilhelm wie au im französische Militärattaché glaubhaft het chönne vermittle, dass si an ere bewaffnete Neutralität fescht hend.

Dr Wille isch am 3. Auguscht 1914 zum General vu dr Schwiizer Armee gwählt worde. S isch e ussepolitischs Signal gsi, dass d Schwiiz im Krieg neutral bliibt. Bsunders im Wälschland un bi de Sozialdemokrate isch si Wahl umstritte gsi.

Er isch bekannt worde defür, sehr vill Wärt uf Drill und Disziplin z lege. Si Dütschfründlichkeit isch ihm au zum Vorwurf gmacht worde.

Uf em Waffeplatz z Bure (Jura), em gröschte vo dr Schwiiz, isch e Kaserne uf ihn tauft. Au d Stross, woner z Meile gläbt het, treit hüt sin Name.



</doc>
<doc id="16053" url="https://als.wikipedia.org/wiki?curid=16053" title="Meilen">
Meilen

Mäile (amtlich "Meilen") isch e politischi Gmäind im Bezirk Mäile im Kanton Züri, Schwiiz.

Mäile lit am rächte Ufer vom Zürisee, zmitzt i de Goldküste, am Südhang vom Pfannestììl. Es fahrt e Fähre uf Horge as ander Ufer übere. Überäne isch au d Halbinsle Au. Nochbergmäinde vo Mäile sind Härrlibärg, Egg, Üetike am See und über de See gränzts a Horge und a Wädischwil. Hüt sind 47 % vo de Flächi vo de Gmäind Landwirtschaftsland, 24 % Wald und 27 % Sidlige.
Mäile isch zum eschte Mal gnamset worde 820/880 als "Meilana". S Dorf isch scho i de Römerziit bekannt gsi und hät under de Kelte vermuetlich "Mediolanum" ghäisse. S git aber au anderi Düütige vo dem Name. Im Mittelalter isch Mäile nach Chloschterbsitz e Obervogtei vo de Schtadt Züri worde.

Am 29. Augste 1872 häd d Gmäind Mäile es Extraschiff pstellt. Das häd mit allne Chind vo de Gmäind es Fäärtli in Obersee gmacht. I de alte Pricht staat, es seget 450 oder sogar 500 Chind gsi. D Tampfbootgsellschaft häd d Concordia gstellt. Won am Abig s Schiff zrugg cho isch, hets zerscht z Obermäile söle alegge. D Eltere sind am Schiffstäg gstande und händ gwarted. Im gliiche Momänt isch s Kursschhiff cho, d St. Gotthard. D "Concordia" isch i d "Gotthard" ine gfare und hät mit irem Spitz es grosses Loch i d Siitewand vo de "Gotthard" grisse. Bed Schiff händ agfange sinke. Wie de Blitz hät mer d Passagier vo de "Gotthard" uf d "Conordia" überezoge und disi häds im letschte Momänt no an Stäg ane gschafft. Nume e Fra Gysi vo Basel segi is Wasser ine gheit und de Kassier Brändli vo de "Concordia", won vili grettet häd, isch vom Strudel vo de "Gotthard" abezoge worde. Ali andere, vor alem ali Mäilemer Chind, händ die Katastrophe überläbt. Bis uf de hütigi Tag fiired d Mäilemer drum im Ländeli z Obermäile Änds Augschte jedes Jaar en Tankes-Gottesdienst – sit mängem Jaar ökumenisch.

Quälle: Bundesamt für Statistik 2005

De Uusländeraatäil liit bi 20 % (Stand 2011).

40,7 % vo de Iiwooner sind evangelisch-reformiert, 25,8 % sind römisch-katholisch (Stand 2011).

Bi de Kantonsraatswaale 2011 hät s das Ergebnis ggee: BDP 2,5 %, CVP 4,2 %, EDU 2,0 %, EVP 1,7 %, FDP 25,9 %. GLP 10,7 %, GP 7,8 %, SP 13,8 %, SVP 30,9 %, Suschtigi 0,3 %.

Gmäindspresidänt isch de Christoph Hiller (Stand 2018).

D Arbetslosigkäit isch im Jaar 2010 bi 3,0 % gläge.


De züritüütsch Tieläkt vo Mäile ghört zue de Seemundarte.




</doc>
<doc id="16055" url="https://als.wikipedia.org/wiki?curid=16055" title="Reute (Breisgau)">
Reute (Breisgau)

Riddi im Brisgau isch e Gmei im Landkreis Emmedinge im Südweschte vu Bade-Württeberg öppe 10 km nordweschtlich vu Friburg im Brisgau. 

Riddi lit in dr Friburger Bucht zwischenem Kaiserstuehl un em Schwarzwald. Am südliche Dorfrand durchfliesst d'Glotter d'Gmei. 

Riddi bestoht us dr Ortsdeile Oberriddi un Underriddi. 

Dr Namme Riddi goht uf e alde Usdruck fer e Rodig zruck. Urkundlich erschtmols erwähnt isch Riddi im Lorscher Codex, wo d'Schenkig vum e Besitz im Ort "Reuden" in dr Johre 772/773 dokumentiert isch. D'Sidligsgschichte goht allerdings noch dütlich witer zruck. Archäologischi Befunde uf dr Riddemer Gmarkig wiise nooch, dass sich dert sit Dausende vu Johre immer wiider Sidlige befunde hän. Scho um öppe 100 n.Chr., in dr Zit vu dr römische Herrschaft, isch d'Gegend landwirtschaftlich gnutzt worre. Die römische Guetshöf si ca. im 3. Johrhundert ufgä worre, wie verstärcht alemannischi Verbänd in dr Brisgau vordrunge sin. 

Sit dr früehe Neuzit het Riddi zue Vorderöschtrich. D'Libeigeschaft isch erscht 1783 abgschafft worre. Im Zug vum Riichsdeputationshauptschluss isch dr Ort anno 1806 an s'Grossherzogtum Bade gfalle un im Oberamt Friburg zuegordnet worre.

Wil im (vorder-)öschtrrichische Riddi im Gegesatz zue dr badische Dörfer vu dr Umgegend d'Reformation nit igfüehrt worre isch, isch Riddi e katholischi Enklave in evangelischem Gebiet blibe.


Sit 1974 bestoht e Verwaltigsverband mit dr Nochbergmeinde Veerstette un Denzlinge (in dr Lagekarte im Infokäschtli in hellerem rot, Riddi dunkelrot). Dodurch het während dr Gmeireform die politisch Selbständigkeit mit eigenem Vogt un Gmeirot erhalde blibe känne.


Ergebnis vo dr Landdagswahle sit 2006: 

Mit dr Gmei Walthersdorf in Saxe verbindet Riddi e offizielli Partnerschaft.

Z'Oberriddi gits e Grund- un Hauptschuel.

Z'Underriddi stoht e Kilche us em 14. Johrhundert.

Z'Oberriddi isch vu dr Narrezumft "Riddemer Schrättele i.V." anno 2004 e kleine Park aglegt un d'Narrefigur in Form vume Brunne ufgstellt worre.

D' "Riddemer Noterätscher" spile numme sit meh wie 15 Johr an dr Riddemer Fasnet.



</doc>
<doc id="16056" url="https://als.wikipedia.org/wiki?curid=16056" title="Rheinhausen (Breisgau)">
Rheinhausen (Breisgau)

Rhinhüse isch e Gmei im Landkreis Emmedinge in Bade-Württeberg.

Rhihüse lit im nördliche Breisgau am Rhi. Vu dert us erstreckt sich rhinabwärts s'Naturschutzgebiet Dübergiesse, eins vu dr gröschte Naturschutzgebiete vu Bade-Württeberg. 

Rhinhüse bestoht us dr Ortsdeile Ober- un Niderhüse, wo sich am 1. Mai 1972 under em neue Namme "Rheinhausen" vereinigt hän. Die beide bis dertna verwaltigstechnisch trennte Gmeine hän aber scho sit jeher zämmegschafft.

Rhinhüse isch überwigend römisch-katholisch prägt. In beide Ortsdeile git's doher katholischi Kilchegmeine, zuesätzlich bestoht s'Priorat St. Michael vu dr X.|Prischterbruederschaft St. Pius X.. Die evangelische Gläubige werre vu Wisswil us betreut.

Ergebnis vo dr Landdagswahle sit 2006: 

Sit em 28. Oktober 2006 pflägt d'Gmei Rhinhüse e Städtepartnerschaft mit dr polnische Stadt Wisła.

Z'Oberhüse git's e Grund- un Hauptschuel mit Werchrealschuel.

Z'Niderhüse betribt dr Bundesnochrichtedienscht (BND) in dr Nächi vum Europapark Ruescht e Abhöralag fer Satelliteufklärig, verglichbar mit sällere z'Schöninge. Erkennbar isch si an dr grosse Satellitespiegel sowie Radome am Waldrand. "Tarnt" isch d'Alag as s'sog. "Ionossphäreninstitut Rheinhausen". Dr Bau vu dr Alag sott sinerzitt rund 90 Millione DM (45 Millione Euro) koschtet ha. D'Bundesregierig macht suscht keini offizielle Agabe über d'Alag, wie us ere Bundesdagsdrucksach vu 1990 hervorgoht.


</doc>
<doc id="16057" url="https://als.wikipedia.org/wiki?curid=16057" title="Riegel am Kaiserstuhl">
Riegel am Kaiserstuhl

Riegel am Kaiserstüehl () isch e Gmei im Landkreis Emmedinge in Bade-Württeberg (Dütschland).

Dr urspringlig ertlig alemannisch Dialäkt vu Riegel ghärt zuem Oberrhiinalemannische, wu zuem Nideralemannische zellt. In Riegel wird de Dialäkt no weidli gnutzt. Text zuem Riegeler Dialäkt findet si in Heilig (1900). 

Riegel lit AM Nordoschtrand vum Kaiserstuehl. Wenigi hundert Meter nordweschtlich vu Riegel minde d Glotter un an de glich Schdell d'Dreiseme samt de Alde Dreiseme zämme mid de Älz in de Leopoldskanal. Direkt südlich vu dr Ortschaft lit dr St. Michaelsberg.

S'Gebiet vu dr hiddige Gmein Riegel het e ebbe 7000-jährigi Sidligsgschicht, wo bis in d'Jungsteizitt zruggoht. Aü keltischi un vor allem remischi Besiedlung sinn archäologisch noochgwiese, so e Mithrastempel. Vum 1. bis 3. Johrhundert nooch Christus isch die römisch Sidlig "Rigola " s'Verwaltigszentrum fer de hiddig Brisgaü gsi.

Riegel wird no anne 762 aü urkundlig erwähnt. Ab 969 ghärts im Kloschter Einsidle im hiddige schwizer Kanton Schwyz. Über de Johann Malterer kunnd dr Ort 1368 an d'Habsburger, bi däne er no vierehalb Johrhundert bliewe isch. Desdrum isch Riegel au in dr Reformationszitt katholisch bliewe. Uffgrund vum Riichsdeputationshauptschluss ghärt Riegel sidder 1806 zue Bade, sit 1952 no zue Bade-Württeberg.

Ergebnis vo dr Landdagswahle sit 2006: 

Sit 1995 bschtoht e Städtpartnerschaft mit dr Gmei Champhol in dr Umgäbung vu Chartres im Département Eure-et-Loir in Frankrich.

Riegel isch über d'Bundesautobahn A 5 (Alsfeld - Wil am Rhi) ans überregional Strossenetz abunde. D'Rhidalbahn (Manne - Basel) vu dr Dütsche Bahn un d'Kaiserstüehlbahn (Gottene - Endinge - Brisach) vu dr Südweschtdütsche Verkehrs AG (SWEG) sorge fir dr Bahnanschluss.

Vu dr Kaiserstüehlbahn ab em Haltepunkt "Riegel Ort" fiärt e knapp 2 km langs Aschlussgleis zuem Bahnhof Riegel DB an dr Rhindalbahn.

Üsserdem verbinde Buslinie vu dr SWEG Riegel mit Ändinge und Emmedinge

Die anne 1834 grindet Riegeler Brojerei ghärt sit 2000 zu de Fürstlich Fürstenbergischen Brojerei Donaeschinge. Dr Brojereistandort un d'Marke sin z'erscht erhalde bliibe. Im Oktober 2004 isch no d Fürschtebergbrojerei vu der "Brau Holding International AG" (Heineken, Schörghuber) iwernumme worre. 

D'Riegeler Brojerei isch kurz denooch komplett stillglegt worre. Iwerkapazitäte in dr Beerbranche wägge sit Johre rucklaifigem Beerverbrüch in Ditschland hän säller Schritt nooch dr Ibernahm nit überraschend si lo - ender schu, ass d'Schonfrischt so lang gsi isch. „Riegeler Beer“ isch jetz bloss noch e Marke im "Portfolio" vu dr Brau Holding un wird z'Donaeschinge brojt. D'Brojerei selber isch zue Wohnunge („Lofts“) umboit worre.

Riegel het mit dr Michaelschuel e Grund- un Hauptschuel.

Heilig, Otto (1900): Texte in alemannischer Mundart. Betr. Kürzell, Herbolzheim, Weisweil, Riegel, Bahlingen, Sasbach. Z. f. hochdeutsche Mundarten. I : 93—98.



</doc>
<doc id="16060" url="https://als.wikipedia.org/wiki?curid=16060" title="Hünersedel">
Hünersedel

Dr Hüenersedel isch e Berg im Middlere Schwarzwald mit ere Höchi vu . Er lit im Grenzgebit vu dr beide Gmeinde Schudderdal un Freiamt. Dr Gipfel vum Berg lit am nördliche End vu dr Freiamter Gmarkig. Am Hüenersedel entspringt s Flüssli Schudder. Dr Hüenersedel isch dr höchste Berg im alde Landkreis Lohr.

In ere Urkunde vu anno 926 wird dr Berg „Stoufinberc“ gnennt.

Am 2. Oktober 2004 isch uf em Hüenersedel e Ussichtsturm igwihe worre. Dr 29 Meter hoch Turm, wo mit Hilf vu private Spendegelder (200.000 €) errichtet worre isch, bitet e witrümige Rundumblick bis Strossburg, zue dr Vogese, über dr middler Schwarzwald, d Rhiebeni sowie die angrenzede Däler (Schudderdal etc.).



</doc>
<doc id="16063" url="https://als.wikipedia.org/wiki?curid=16063" title="Höhe über dem Meeresspiegel">
Höhe über dem Meeresspiegel

D Höchi über em Meeresspiegel git a, wievil Meter (m) oder Fuess (ft) en Ort überem Meeresspiegel lit.

Um d Höchi über em Meeresspiegel chöne z bestimme, muess mer emol en langjöhrige Mittelwert vom Meeresspiegel ame bestimmte Ort berächne. Verschidni Länder händ en underschidliche Bezugspunkt, es wird de Pegel vo verschidnige Meer gnoo. Und drumm gits au Abwichige a de Gränze vo Nochberstaate, wo au scho zu Panne gfüert händ. Genau so underschidlich wie d Bezugspünkt, sind au d Bezeichnige und Abchürzige, wo brucht werded, um d Höchine i de Länder z beschriibe.

Z Dütschland hät d Bezeichnig "Normalnull" ("NN") bis Endi 1992 gulte. Sither heissts Normalhöhennull, abgchürtzt "NHN". Vor de Umstellig, wia au sither, nimmt mer de Meeresspiegel vo de Nordsee z Amschderdam als Nullhöchi.

In Frankriich isch de Mittelwärt vom Mittelmeer z Marseille de Messpunkt. D Höchi wird mit mètres au-dessus du niveau de la mer (Meter über dem Meeresspiegel), abgchürtzt "m" bezeichnet.

Im Ländle gälted di gliiche Maass, wie i de Schwiz (lueg witer une).

Z Öschdriich nimmt me de mittleri Meeresspiegel vo Triest a de Adria als Usgangswert. Drumm heissts denn Meter über Adria und d Abchürtzig "m ü. Adria", "m.ü.A." oder "müA", umgangsprochlich au Seehöhe oder Adriahöhe.
I de Schwiz isch wie in Frankriich s Mittelmeer z Marseille de Bezugspunkt. De eigentlichi Messpunkt isch aber de Pierre du Niton, en Fels im Gemfersee, wo e Markierig mit de Höchi vo 360,6 Meter über em Bezugspunkt z Marseille hät. Und so heissed d Höchene i de Schwiz Meter über Meer, abgchürtzt "m ü. M.", "m ü.M." oder ganz eifach "m".
De högschti Punkt uf de Wält über em Meeresspiegel isch mit 8'848 m im Himalaya zfinde. Z Westeuropa isch die högschti Erhebig i de Alpe, de Mont Blanc mit 4'810 m.

Wies e Höchi über em Meeresspiegel git, so gits natürli au e Tüüfi under em Meeresspiegel. De tüüfschti Punkt z Europa isch z Holland, wo ganzi Landstrich drü bis vier Meter under em Meeresspiegel ligged. S Death-Valley (Tal des Todes) im Weste vo de USA hät sin tüüfschte Punkt fascht 86 Meter under de Meereshöchi. De tüüfschti Punkt uf em Festland isch d Oberflächi vom Tote Meer zwüsched Israel und Jordanien. Si schwankt zwüsched - 422 und - 423 Meter under em Meeresspiegel. De Marianegrabe im Pazifik isch mit 11'034 m de tüüfschti Punkt uf de Wält.


</doc>
<doc id="16071" url="https://als.wikipedia.org/wiki?curid=16071" title="Sasbach am Kaiserstuhl">
Sasbach am Kaiserstuhl

Saschbe am Kaiserstuehl (amtlich "Sasbach am Kaiserstuhl") isch e Gmei im Landkreis Emmedinge, Bade-Württeberg.

D'Wibau- un Feriegmeie Saschbe lit am Fuess vum Kaiserstuehl direkt an dr dütsch-französische Grenze am Rhin in dr Middi zwischenem Schwarzwald im Oschte und dr Vogese im Weschte, öppe 30 Äutominüte entfernt vu Friburg im Brisgau.

Nochbergmeine sin (vu Norde im Uhrzeigersinn): Wyhl am Kaiserstüehl, Forche, Endinge, Riegel, Bahlinge, alli im Landkreis Emmedinge, Vogtsburg, Landkreis Brisgau Hochschwarzwald sowie Artzene un Marckelse im französische Elsiss.

Zue dr Gmei Saschbe ghöre die Kaiserstüehler Wibauort Iechdinge (amtl. "Jechtingen") un Lissele (amtl. "Leiselheim"), wo bis zue Igmeindig zue Saschbe anno 1974 selbständigi Gmeine im alde Landkreis Friburg gsi sin.

D'Sidligsgschicht vum Hauptort Saschbe goht i di spooti Latènezitt zrugg. Ufem Limberg hend Kelte im 1. vorchristliche Joorhunderte chliis Oppidum ghaa, mitere Flächi vo 12 Hektaare. Speeter hend d Reemer uf em Limberg e Kastell errichtet.

Saschbe isch eine vu dr erschte alamannische Siidlungsort am Oberrhiin gsii un het sich zu dr greschte alamannische Siidlung entwicklet. S het mehreri alamannischi Gräberfälder, s grescht isch e Reihegräberfäld im Gwann Behans. Zämme wäre um 2.000 Bstattige vermuetet.

Die erscht urkundlich Erwähnig vum Ort stammt aber vu anno 839. Wie Iechdinge isch au Saschbe im 14.Johrhundert habsburgisch worre un het demit bis 1805 zue Vordereschterrich gheert. Währed Saschbe scho siten Afang vum 19. Johrhundert zum badische Landkreis Emmedinge (früeher Oberamt Emmedinge) ghört het, hän Lissele un Iechdinge bis zue dr Igmeindig zum ehemolige Landkreis Friburg ghört. Dr Kreiswexel vu Iechdinge un Lissle isch die einzig Gebietsveränderig vum Landkreis Emmedinge bi dr grosse Gemeireform in Bade-Württeberg gsi.

Rechtsgschicht het d'Gmei ime Verfahre vor em Bundesverfassigsgricht gschribe, wo si sich gege d'Errichtig vum Kernkraftwerk Wyhl gwehrt het. Im sognennte Sasbach-Beschluss het s'Gricht d'Verfassigsbeschwerde vu dr Gmei as offesichtlich ubegründet verworfe. Sither isch klargstellt, dass Gmeine nit grundrechtsbrechtigt sin, dass bsunders d'Eigetumsfreiheit nit s'Privateigetum schützt, "sundern s'Eigetum vu Private" (BVerfGE 61, 82 (108)).

1976 het z'Saschbe die weltwit erscht gross Solar- Alternativenergi- un Umweltmess vum BUND un dr badisch-elsässische Bürgerinitiative stattgfunde, d' "Sonnentage". Dr BUND un d'BIs hän mit dr erfolgriche erschte Ökomess Alternative zue dr Atomenergi ufzeige welle.

Uf eme Uuslaifer vum Kaiserstuehl lige d Räscht vu dr Alte Limburg un dr Neje Limburg.

Funde us dr Jungsteizit bestätige, dass bi Iechdinge am Weschtrandgebit vum Kaiserstuehl scho sit Johrtausede Mensche gläbt hän. Später hän sich z'Iechdinge Römer niderglo, wil do mit eme Rhinübergang e wichtigi Wescht-Oscht-Verbindig am nördliche Rand vum Kaiserstüehl entlang ins Elzdal ni bestande het. D'Endig "inge" zeigt, dass sich bal nooch em Abzug vu dr Römer Alemanne niderglo hän. Urkundlich erwähnt wird dr Ort aber erscht rächt spot im 13. Johrhundert. Ab 1350 isch Iechdinge habsburgerisch, ab 1806 badisch.

Dr Ort Lissele isch e alds fränkisches Königsguet un d'Bewohner hän dert im Middelalder meh Freiheite wie anderschtwo gnosse. D'Nächi zue dr middelalderliche Burg Sponeck, dr Rhinübergang un au die römische Funde zeige, dass d'Umgäbig scho sit meh wie 2000 Johre besidelet isch un vu ere grosse lokale Bedütig gsi isch. Lissle isch scho um 1500 badisch worre. Wil Bade-Durlach - dr Vorgängerstaat vum Grossherzogtum - in dr Reformation evangelisch worre isch, isch z'Lissele anderscht wie z'Iechdinge un z'Saschbe drum au d'Reformation igfüehrt worre.

Ergebnis vo dr Landdagswahle sit 2006: 

Z'Saschbe un z'Iechdinge git's jewils e römisch-katholischi Pfarrei, z'Lissele e evangelischi. Säll isch e Folg vu dr underschidliche politische Zueghörigkeit vu dr einzelne Ortschafte im alde Riich bis anno 1806.

Fuessballverein vu Saschbe isch dr FV Sasbach. D'Sportstätte vum Wasserskiclub Brisgau an un uf em Altrhin bi Saschbe am Kaiserstuehl lit in umiddelbarer Nächi vum Grenzübergang vu Saschbe am Rhin un Marckolse/Elsiss

D'Gsamtgmei Saschbe verfüegt über e zweizügigi Grundschuel. Underrichtet wird derzit in dr Schuelhüser in dr Ortsdeile Iechdinge un Saschbe. S'im Ortsdeil Lissele befindlich Schuelhüs isch bis im Juli 2007 durch d'GHS Wyhl gnutzt worre.

In dr Ortsdeil Iechdinge un Saschbe git's jewils e Kinderschuel in öffetlicher Trägerschaft durch d'Gmei.





</doc>
<doc id="16072" url="https://als.wikipedia.org/wiki?curid=16072" title="Katte (Burte-Drama)">
Katte (Burte-Drama)

Katte isch dr Namme vum e Drama vum ditsche un alemannische Dichter Hermann Burte, wu 1914 rüskumme isch. Si erschti Uffiährig hets im Novämber 1914 z Dresden am Hoftheather gha. In däm Drama ischs gange um Kunscht un Staat, um Freiheit un soldatische Ghorsam, um Ufopferig vum Einzelne firs Ganz. Des Stick isch bis in dr Zweit Wältkriäg nii gspiilt wore un beliäbt gsii, isch aber vum Propagandaminischter Goebbels as "Angriff auf die Tränendrüsen" verspottet wore.

S Drama Katte spiilt anne 1730 im Prejßische, dr Friedrich Wilhelm I. von Preußen isch Kinnig gsii. D Haüptpersone vum Stick hän hischtorisch tatsächlig exischtiärt. Si Suhn, dr Friedrich, isch speter ebefalls Kinnig wore - dr Friidrich dr Groß - des isch im Stick aber nit gsait, s Publikum het des zu dr Spiilzitte vu däm Drama gwisst.

E Stritt zwischen em Kinnig un em Kronprinz Friedrich zeigt, ass Wälte zwische däne zwee liige: Dr Gronbrinz intressiärt sich fir Kunscht un Müssig, dr Kinnig numme fir d Staatsraison. Dr macht im Suhn Vorhaltige as wiä:

Diä Szene zwischen em Kinnig un em Suhn kennt sich 1968 zwischen em e autoritäre Vatter un eme rebällische Suhn abspiilt ha ...

Dr Leutnant Hans Hermann von Katte, d Haüptfigür, isch dr Frejnd vum Kronprinz Friedrich. Diä zwee hän bedi Freid am Läbe. Eimol verzellt dr Katte e Witz: Im e Offiziär si Ross isch grank. Dr Dokter findet nyt. Aber e andere Offiziär sait: Sitter ass mi Ross ke brejßischs Kummisbrot meh bikunnt, gohts em guet ...

Dr Katte stoht zwischen em Kinnig un em Gronbrinz un sait: Dr Vatter haltet dr Suhn fir e weiche Franzosling, dr Suhn dr Vatter fir e ditsche oder gar e titsche Tyrann - aber, so meint dr Katte, bedi sin nit des, bedi sin kantigi Brejße. Dr Katte sait, är diäg keinem vu bede ellei si Härz kenne gä, aber wär si Härz deile mueß, dä stirbt.

Dr Gronbrinz, dr Oberscht Friedrich, versuecht, üs dr Gwalt vu sinem Vatter z verdlaüfe - also z desertiäre - un wird verwitscht un as Deserteer iigsperrt. Aü dr Katte wird as Mitwisser un Mitorganisator vu däre Flucht feschtgnumme. Si Schangs, abzhaüe, losst dr Katte verstriche, well er dr Gronbrinz will decke un rette. Fir ihne ischs glich, eb er si Frejnd un zuekimpftige Kinnig in ere Schlacht mit sinem Läbe schitzt oder eb er an siinere Stell zum Hänker goht. 

Dr Kinnig mischt sich massiv in d Juschtiz ii: zerscht will er beidi zum Dot verurdeile lo, aber schliäßlig will er dr Gronbrinz nit verliäre. Dr Katte sott aber stärbe. Si Dochter, d Wilhelmine, setzt sich - vergäblig - fir dr Katte ii. Aü dr Brediger Müller versuecht mit em Wort vu Gott, dr Kinnig weich z mache. Dr Kinig siiht des as Frächheit a; dr Miller verteidigt sich: 

Fir dr Friedrich siiht dr Kinnig aber vor: 

Dr Friedrich soll zwunge wäre, bi dr Hirichtig vu sinem Frejnd Katte zuezluege.

Dr Katte bichtet im Brediger Miller sini Sinde: Er heb e große Ehrgiz gha, heb gschwätzt, wun er hätt sotte schwiige, heb gliäbt, wun er hätt sotte verehre ... Dr het as Offiziär d Dochter vum Kinnig (platonisch) gliäbt ...

Dr Katte bekännt sich vor sinere Hirichtig zum Kinnig: S seig besser, ass er stirbt, wiä wänn d Grächtigkeit üs dr Wält dät kumme.

Im Friedrich schickt er e Briäf un sait: "Gege dr Kinnig hämmer immer Unrächt, wiä gege Gott." Dr rotet im Frejnd, sich im Wille vu sinem Vatter z unterwärfe.

Dr Katte sait - gegeniber em Fäldbrediger - im Friedrich e großi Zuekunft vorüs.

Am 11. 8. 1914 het dr Hermann Burte an si Frejnd, dr jüdisch Induschtriäll, Schriftsteller un Bolitiker Walther Rathenau, gschriibe: "Katte ist eine Sache, die schon vor Jahren rasch geschrieben wurde; zum Untergang ohne Sang und Klang schien sie mir zu schade, ob sie leben kann, wird sich erweisen müssen."

Dr Hermann Burte het des Drama scho 1907 agfange, aber erst 1914 kurz vor em Üsbruch vum Erschte Wältgiäg fertig gstellt un rüsbrocht. Allerdings ischs unter em Wilhelm II. an dr kinniglige Theater z Prejße verbotte gsii. So ischs am Dresdener Hoftheater ürufgfiährt wore; bal druf z Minche, z Manne, z Bremen un z Wien. Aü noch em Erschte bis in dr Zweit Wältgriäg nii isch des Stick zimli beliäbt gsii.

Anne 1914 isch dr Hermann Burte fir dr Katte zum Schiller-Preisträger nominiärt wore, aber dr Kaiser Wilhelm II., dr Kinnig vu Prejße, het s Veto drgege iigelgt. 1927 het dr Burte dä Priis schliäßlig doch bikumme.

Dr Walther Rathenau schribt im e Briäf an dr Burte am 1. Aügüscht 1914, zwee Dag, bevor Ditschland in dr Griäg iidrätte isch: "Ich konnte nicht die Ruhe des Geistes finden, die einer Dichtung angemessen ist; die wenigen Szenen, die ich durchflog, schienen mir schön und stark. Möge es ein gutes Vorzeichen bedeuten, dass Sie an das Lakoniertum in Preußen erinnern, wir sind zu lange Ephesier gewesen." Mit Lakoniertum meint dr Rathenau herti spartanischi Zucht; d Ephesier hän e lichtsinnigs Wohlläbe gfiährt.

Dr Hans Knudsen stellt 1918 iber dr Burte im Bezug uf si Katte fescht: "Wir hören auch hier den überzeugten Anhänger gottgewollter Herrschergewalt, unter die man sich zu beugen hat in dem Bewusstsein, selbst unter Drangabe des Lebens die Pflicht zu erfüllen, die Stellung oder Beruf von einem fordert."

Dr Max Dufner-Greif stellt anne 39 fescht, dr Burte heb mit däm Drama im e Zitalter vu Verfall "die innerste Haltung des Preußentums" wiä ke andere bschwore. "Da steht die herbe Welt der königlichen Zucht, in der ein Einzelner nichts, das Ganze alles gilt, die unerbittlich jedes Opfer fordert und nimmt, das auf dem Weg ihres Willens zur Macht notwendig ist, und da steht ihr entgegen die aufschäumende Triebwelt der nach zwangloser und ungebundener Freiheit verlangenden Menschenseele, die sich nur vor Gott oder dem Teufel verantwortlich glaubt, da steht soldatische Subordination gegen geistige Libertinage. Die Entscheidung zur Zucht hat Preußen einst groß gemacht (...)."

Am 1. Dezämber 1936 het Joseph Goebbels, dr ditsch "Minister für Volksaufklärung und Propaganda", in si Dagebuech iidrage: 

"Abends Deutsches Theater 'Katte' von Burte. Das Stück ist ein Attentat auf die Tränendrüsen. Zu sentimental. Aber gut gespielt. Besonders die Dannhoff und eine neue Frau, die Flickenschild. Ich lerne Burte kennen. Keine Leuchte. Ein alemannischer Spießer."

Dr Erich Will schribt 1987, ass dr Burte mit eme Zyklus vu prejßische Kinnigsdrame "seiner eigenen wilhelminischen Zeit den Spiegel altpreußischer Staatstugenden" heb welle vor Aüge hebe un "so zu ihrer politischen Katharsis" welle biitrage. S erscht Stick in däm Zyklus isch dr Katte gsii, zu dr andere ischs nimmi kumme. Dr Will wiist druf ani, ass 1918 dr preißisch Monarch sich ins Exil het schicke lo - des seig mit em Burte sinere idealischtische Vorstellig vu dr Wirdi un dr Pflicht vum e Monarch nit vereibar gsii un seig fir dr Burte e läbenslangs politischs Trauma gsii.

Erschti Quälle: Hermann Burte: "Katte. Ein Schauspiel in fünf Aufzügen." Leipzig 1914


</doc>
<doc id="16074" url="https://als.wikipedia.org/wiki?curid=16074" title="Simonswald">
Simonswald

Simeschwald (amtlich "Simonswald") isch e Gmei im Simeschwälder Dal, eme Deil vum Naturpark Südschwarzwald im Südweschte vu Bade-Württeberg im Landkreis Emmedinge, öppe 25 km nordöschtlich vu Friburg im Brisgau.

Die lang gstreckt, mehrkernig Gmei Simeschwald umfasst nohzue die gsamt guet besidelbar Dalflächi entlang an dr Wilde Guetich. Sällere ihr Dal wird menkmol insgsamt as Simeschwälder Dal bezeichnet. Es mündet bi Guetich im Brisgau in s'Dal vu dr Elz.

Dr Ortsdeil Simeschwald lit gröschtedeils im Dalgrund uf öppe 300 m ü. NN. Dalufwärts entlang an dr Wilde Guetich lige witeri Ortsdeile vu dr Gmei. Uf Nordoschte un Südweschte hi zwige vum Hauptdal zahlrichi, deils besidelti Näbedäler ab. In Obersimeschwald wird s'Dal enger un fangt a in Richtig Südoschte uf d'Schwarzwaldhöchene z'stige. D'Gemarkig vum Ortsdeil Obersimeschwald am Oberlauf vu dr Wilde Guetich erstreckt sich bis zum Gipfel vum Brend uf 1150 m ü. NN. 

Simeschwald isch erschtmols anno 1178 urkundlich erwähnt worre. 

Ergebnis vo dr Landdagswahle sit 2006: 

Vor eme links gäle un rechts wisse Hindergrund stehn drei grüeni Baim uf eme rode Dreiberg.

Sit 1997 bestoht e Partnerschaft mit dr Gmei Worthing an dr englische Südküschte.

Simeschwald isch e staatlich anerkennte Erholigsort, wo sich bsunders durch si reizmilds Klima uszeichnet. 

Durch die ganz Gmei verlauft über 17 km d'L173, wo als Deil vu dr Dütschi Uhrestross vu dr B294 z'Guetich zue dr B500 (Schwarzwaldhochstross) bi Furtwange-Neueck verlauft.

Uf sällere Stross lit au d'Buslinie 7272 vu dr Südbadenbus GmbH (SBG) vu Waldkilche über Guetich un Simeschwald uf Furtwange, wo in Guetich-Blibich un z'Waldkilche Aschluss uf d'Elzdalbahn het.

S'Dorfmuseum Jockehof findet sich ime alde Bürehof in dr Ortsmiddi vu Obersimeschwald. S'historisch Hüs isch um 1640 baut worre. D'Sammlig zeigt hauptsächlich Gerätschafte, wo im Simonswälderdal zum Isatz kumme sin. 

E sähenswerts Naturschauspil stelle d'Zweribachwasserfäll dar. Sie lige midde ime numme z'Fuess vom Ortsdeil Wildguetich erreichbare Naturschutzgebit.

Dr Simeschwälder Mühlewanderwäg füehrt vum Ortskern us insgsamt 6 km un 150 Höchemeter über Haslesimeschwald vorbi an historische Schwarzwaldmühlene.



</doc>
<doc id="16075" url="https://als.wikipedia.org/wiki?curid=16075" title="Waldkirch (Breisgau)">
Waldkirch (Breisgau)

Waldkirch isch e Großi Kreisstadt im Landkreis Emmedinge in Bade-Württeberg, si lit öppe 10 km öschtlich vu Emmendinge un öppe 16 km nordöschtlich vu Friburg im Brisgau.

D'Stadt lit an dr Elz, im südweschtliche Deil vum Schwarzwald. D'Nochbergmeinde sin, vu Norde im Uhrzeigersinn Guetich im Brisgau, Simonswald, St. Peter, Glodderdal, Denzlinge, Sexau un Freiamt. Alli Nochbergmeinde lige bis uf Glotterdal un St. Peter (beidi Landkreis Brisgau-Hochschwarzwald) im Landkreis Emmedinge. Waldkirch lit direkt am Fuess vum 1242 Meter hoche Kandel.



Die ledscht Kommunalwahl isch am 7. Juni 2009 gsi. Während bis 2004 die sog. unecht Deilortswahl gulte het, d. h. dr einzelne Wohnbezirke und Stadtdeile isch e Mindischtzahl an Gmeiräte zuegstande, isch sälli bid r Wahl 2009 abgschafft worre, was e Verringerig vu dr Sitzzahl im Gmeirot zur Folg gha het, wil es keini Usglichsmandate meh git.

Ergebnis vo dr Landdagswahle sit 2006: 

Es bestehn Partnerschafte zue Chavanay un Schlettstàdt in Frankriich, Lieschtel in dr Schwiz, Montignies-sur-Sambre/Charleroi in Belgie un Worthing in England.


Waldkirch lit an dr Dütsche Uhrestross, wo an vile Ustelligsorte vu historische Uhre un Uhrefabrike vorbifüehrt.

Im Elzdalmusem werre näbe regionaler Volkskunscht un historische Dokumente Bispile vum Waldkircher Orgel- un Müsikautomatebau usgstellt. Dr Schwarzwaldzoo bim Stadtpark isch eher as e Attraktion fer Kinder denkt.






</doc>
<doc id="16076" url="https://als.wikipedia.org/wiki?curid=16076" title="Waldkirch">
Waldkirch

Waldkirch (Waldkilche, Waldchilche) isch dr Namme vu dene Ortschafte:

z Dütschland

i dr Schwiz: 
Waldkirch isch dr Namme vu eme dütsche Adelsgschlecht:


</doc>
<doc id="16077" url="https://als.wikipedia.org/wiki?curid=16077" title="Weisweil">
Weisweil

Wisswil isch e Gmei im Landkreis Emmedinge in Bade-Württeberg.

Dr ursprünglich örtlich alemannisch Dialekt vu Wisswil gheert zuem Oberrhiinlemannisch, wu zuem Nideralemannische zellt. In Wisswil wird de Dialäkt no weidli gnutzt. Text zuem Wisswiler Dialäkt findet si in Heilig (1900). Üsserdäm gits zwei neieri Schrift vu de Renate Schrambke vu 1995. De Wilhelm Grässlin het anne 1938 innere Arwet iwwers Pfingschthoppe in Wisswil brichtet.

Wisswil lit wänigi Kilometer nördlich vum Kaiserstuehl in dr Oberrhinebeni an eim vu dr zahlriche Arm vum Aldrhin. D'Rhinwälder un Aue uf dr Gmarkig Wisswil sin anno 1998 fer d'Erhaldig vu dr ehemolige Überflutigsaue mit ihrem Arteriichtum zum Naturschutzgebit Rhinniderig Wyhl - Wisswil erklärt worre. Die bewaldete Flächene her mer zum Bannwald erklärt, wo die ubeiflusst, spontan Entwicklig vum Wald gwährleischtet un beobachtet werre soll, oder zum Schonwald, wo d'Entwicklig vum Bestand zum Mischwald gförderet werre soll. S'Naturschutzgebit erstreckt sich im Norde bis an dr Leopoldskanal un grenzt dert ans Naturschutzgebit Dübergiesse. 

Durch dr Grand Canal d'Alsace ("Rhinsidekanal"), wo in dr Höchi vu Wisswil uf dr französische Rhinside abzwigt, un dr Bau vu eme Rhinwasser-Kraftwerk isch e Staustufe entstande, durch die sich dr Hauptarm vum Rhin bi Wisswil uf e Breiti vu öppe 600 Meter uswittet. Do het sich e gern gnutzts Wassersportgebit mit Sport- un Yachthafe entwicklet.

Ergebnis vo dr Landdagswahle sit 2006: 

Wisswil isch dr Sitz vu dr "Schanzlin Traktoren und Maschinen GmbH", eme Hersteller vu Kommunalfahrzüge un CNC-Deile.

Z'Wisswil gits e Grund- un Hauptschuel.





</doc>
<doc id="16078" url="https://als.wikipedia.org/wiki?curid=16078" title="Winden im Elztal">
Winden im Elztal

Winde im Elzdal isch e Gmei im Landkreis Emmedinge in Bade-Württeberg.

D Gmei Winde mit ihrene Ortsdeile Niderwinde un Oberwinde lit öppe 25 km nordöschtlich vu Friburg im Brisgau.

Winde lit am Fuess vum Hörnliberg zwische Guetich un Elze im Elzdal.

In ere Urkunde vum Papst Alexander III. vu 1178 sin d Orte „"wineden inferius et superius"“, Niderwinde un Oberwinde, zum erschte Mol als Besitz vum Waldkilchemer Kloschter St. Margarete erwähnt. Durch dr Verkauf vu Niderwinde sin beide Ortsdeile anno 1293 vunänander trennt worre. 1567 isch no Oberwinde öschtrichisch worre un het dert zue dr Landschaft Brisgau in Vorderöschtrich ghört. Anno 1805 sin beidi Ortsdeile zum Grossherzogtum Bade kumme.

Am 1. Jänner 1975 sin beidi Ortsdeile dur d Gmeireform zue "Winde im Elzdal" (dt. "Winden im Elztal") widervereint worre.


Ergebnis vo dr Landdagswahle sit 2006: 

Winde isch über d Bundestross 294 an s überregional Strossenetz abunde. Uf dr Elzdalbahn (Denzlinge – Elze) verkehrt hüt d Brisgau-S-Bahn mit je eim Haldepunkt in beide Windemer Ortsdeile.

Z Oberwinde bestoht e Hauptschuel mit Werchrealschuel, z Niderwinden e Grundschuel. Denäbe gits in beide Ortsdeile je ei Kinderschuel.

Winde isch, wie au Elze, e Hochburg vu dr schwäbsich-alemannische Fasnet.

Dr Schachclub Oberwinde het alässlich vu sinem 50-jährige Jubiliäum über Oschtere 2007 dr Badisch Schachkongress usgrichtet, die gröscht Schachverastaltig in Bade. 

Usserdem spiilt d Fußballmannaschaft "SF Winden" in de Bezirksliga Friiburg.



</doc>
<doc id="16079" url="https://als.wikipedia.org/wiki?curid=16079" title="Wyhl am Kaiserstuhl">
Wyhl am Kaiserstuhl

D'Gmei Wyhl lit im Landkreis Emmedinge (Bade-Württeberg, Dütschland). Überregional bekannt worre isch dr Ort in dr 1970er Johre durch dr Widerstand gege e dert plants Atomkraftwerk (AKW).

Schu us dr Zit um 50 v.Chr. finde sich Spure vu ere keltoromanische Sidlig. Zum erschte Mol gnennt wird Wyhl anne 926 als "villa Wila".

D'Struktur vu dr Gmei isch früeher hauptsächlich durch d'Landwirtschaft prägt. Später hän Zigarrefabrike e grösseri Rolle gspilt. Hüt bemüeht sich d'Gmei, sich als attraktive Wohn- un Gwerbestandort z'etabliere. Im Johr 1842 sind 389 Iwohner vun Wyhl und Ändinge am Kaiserstuhl ibber Straßburg und Le Havre nach Venezuela usgwandert und hond dett d Colonia Tovar gründet. S Alemannische isch vun Generation zu Generatio weiter gäbbe worre. Denne ihre Schproch hosst etzet Alemán Coloniero.


Überregional bekannt worre isch Wyhl in dr 1970er Johre durch d'Usänandersetzig um dr Bau vu eme Kernkraftwerk (KKW); dr Konflikt um Wyhl giltet als Wendepunkt vu dr dütsche Antiatomkraftbewegig. Meh dezue im Hauptartikel Kernkraftwerk Wyhl.

Dr Dialäkt vu Wyhl ghert zuem Oberrhinalemannische. Bsunderheite im Dialäkt vu Wyhl un Noochberort kennen ich ne paar Wenkersätz üssem Wenkerboge vu Wyhl gä.

Legendär isch der Spruch "Nai hämmer gseit!" im Zämmehang mit dem Widerstand gege 's Atomkraftwerk in de sieweziger Joohr worre, wie iwwerhäupt de Dialäkt bi de domolige Aktione (zuem Laidwese vu manche Preuße un Schwowe unnem Filberli Hans) d' "Lingua franca" gsi isch.

Ergebnis vo dr Landdagswahle sit 2006: 

Wyhl verfüegt über e Hauptschuel mit Werchrealschuel un e Grundschuel.

Wyhl het e Müsikverein, e Kilchechor, e Chorgmeinschaft sowie rund 30 witteri Verein.

Wyhl het e Fuessballmannschaft, dr SC Wyhl, wo lag in dr Bezirksliga gspilt het. 2010 sin si uffgstige in d Landesliga, 2013 sin si uffgstige in d Verbandsliga.





</doc>
<doc id="16080" url="https://als.wikipedia.org/wiki?curid=16080" title="Hörnleberg">
Hörnleberg

Dr Hörnliberg (dt. "Hörnleberg") isch e 907 Meter hoche Berg im middlere Schwarzwald. Si Gipfelpyramide ragt im Mündigswinkel zwischen dr Däler vu dr Elz un dr Wilde Guetich (Simonswälder Dal) rund 600 m uf. 

Uf sinem bewaldete, kum noch Ussicht bietede Gipfel treffe sich d'Gemarkige vu Winde, Simonswald un Guetich.

Dert befindet sich d'Wallfahrtskapelle "Unseri Liebi Frau". Es git zwei Krüzwäg wo zue dr Kapelle füehre, ein vu Blibich un ein vu Oberwinde us.

D'Kapelle isch vermuetlich im 8. oder 9. Johrhundert baut worre. Die erscht urkundlich Erwähnig stammt vu anno 1469, im Pfründebsetzigsbuech vu dr Diözese Konschtanz wo e „capella uf dem Hörnlin“ erwähnt wird. D'Entstehigslegende vu dr Kapelle sait, dass e blinde Ma us em Elsiss gschwore het, wenn er wider sähe ka, wird er zue Ehre vu dr Muedergottes e Kapelle uf em erschte Berg errichte, wo er erblickt.



</doc>
<doc id="16081" url="https://als.wikipedia.org/wiki?curid=16081" title="Simonswälder Tal">
Simonswälder Tal

S Simonswälder Dal isch e öppe 25 km langs Sidedal vu dr Elz im middlere Schwarzwald. Es mündet bei Blibich (Ortsdeil vu Guetich im Brisgau) in dr Nächi vu Waldkilche vu südoschte her in d Elz un wird vu dr Wilde Guetich durchflosse. 

Dr ober Daldeil nennt mer "Wildguetedal". Dert isch die bekannt Hexelochmühli.

Des typisch Schwarzwalddal wird gröschtedeils vu dr glichnammige Gmei Simonswald ignumme.


</doc>
<doc id="16082" url="https://als.wikipedia.org/wiki?curid=16082" title="Sasbach">
Sasbach

Sasbach stoht fir:


</doc>
<doc id="16083" url="https://als.wikipedia.org/wiki?curid=16083" title="Illgau">
Illgau

Fillggau (amtlich "Illgau") isch e politischi Gmeind im Bezirk Schwyz vum Kanton Schwyz i de Schwyz.

Fillggau lit in dr zentralschwiizerische Voralpen, zwischen em Muotatal un dr Ibergeregg. Si Topographi zeigt zum grosse Teil uf Süde und Südweschte hi. Sällewäg wirbt Illgau im Tourismus mit em Binamme «Sunneterrass». D Falleflueh, d Sterneegg, dr Spyrstock im Hoch-Ybrig-Gebit und dr Hessisbohler Firscht mit em Hochweidgütsch as eme Uslaifer bilde im Rund d Gmarkigsgrenze. Gege s Muotatal hi sin die jähe Flüeh vu dr Sulzmatte bis zue dr Falleflueh ani rächt markant. Über sälli Bergkante stürzt sich dr «Bettbach» - dr Illgauer Dorfbach - un dr «Mettelbach», wo vum Hintere Oberberg her s Tal abigoht un in d Muota fliesst.

Dr maximal Höheunterschid uf dr Gmarkig vum tiefschte Gmeipunkt i dr Region Dorf bis zum höchschte Gmeipunkt, em Huusmätteli uf em Hessisbohlerfirscht isch fascht gnau 1000 Meter.

D Gmarkig wird iteilt i s "Dorf", dr "Vorder Oberberg" - gege d Ibergeregg na - dr "Hinter Oberberg" - gege s Hoch Ybrig hi - un s ubewohnt Gebit vu dr "Riiter" un Alpe. Nachbergemeinte sin Muotathal im Süde, Schwyz im Weschte und Norde, sowie Oberiberg im Nordoschte.

Vu de Gmeindflechi sind 62,0 % landwirtschaftlichi Flechi, 31,1 % Wald, 2,9 % Sidligsflechi u 4,0 % suschtigi Flechi.

Fillggau isch zum eerschte Maal gnennt worde im Jaar 1370 als "Ilgoe".

Quälle: Bundesamt für Statistik 2005

De Uusländeraateil isch 2010 bi 1,3 % gläge.

96,8 % vu de Iiwoner sind im Jaar 2000 römisch-katholisch gsii, 0,3 % evangelisch-reformiert.

Bi de Volchszellig 2000 hend vu de 721 Iiwoner 99,2 % Tüütsch als Hauptspraach aaggää u 0,8 % anderi Spraache.

De Tieläkt vu Fillggau ghöört zum Höuchschtalemannisch.



</doc>
<doc id="16084" url="https://als.wikipedia.org/wiki?curid=16084" title="Gutach (Elz)">
Gutach (Elz)

Die Wild Guetich isch e Flüssli im Mittlere Schwarzwald (Bade-Württeberg).

Die Wild Guetich entstoht durch dr Zämmefluss vum Heibach un em Glaserbach in dr Nächi vu dr Hexelochmühli bi Dreistäge. Dr länger Quellbach, dr Heibach, entspringt bi Furtwange am Oschthang vum Steiberg (1141 m). Heibach un Wildi Guetich fliessi in generell nordweschtlicher Richtig zuenächscht in de eng gwundene Dalschlucht vu "Wildguete", no in gstrecktem Verlauf durch d Dalschaft vu Simonswald mit mehrere Dorfkerne ("Simonswälder Dal"). Die Wild Guetich mündet bi Guetich im Brisgau in die dert kum grösser Elz. Inzwische wird dr Begriff "Simonswälder Dal" fer s Dal vu dr Wilde Guetich insgsamt verwendet.

S Simonswälder Tal wird traditionell im Mittlere Schwarzwald zuegrechnet, het aber so dütlichi Züg vum Hochschwarzwald, dass säll inzwische menki naturrümliche Gliderige berucksichtige.

S Dal vu dr Wilde Guetich überstigt mit sine Steilhäng bis über 700 m über em Dalbode die vertraute Dimensione vu dütsche Mittelgebirge: wie as sälli ihr grossartigschti Bergform dr Belche gelte ka, so isch s Simonswälder Dal wohl dr Superlativ vu ihrene Dalforme (knapp gfolgt vum südschwarzwälder Bruggadal un vum nordschwarzwälder mittlere Murgdal). Bi dere Viilzahl vu Schluchte, Felsgrate un Wasserfäll im Wexel mit schöne Dalböde un eher herbe Hochdäler gilt es au als eins vu dr schönschte Schwarzwalddäler.

Wie s Hölledal isch au s Simonswälder Dal durch e schmali un diefi grabeartigi Isenkig tektonisch bedingt ("Wildguete-Grabe"), und au dert isch d Entwässerigsrichtig vum obere Deil im generelle Südoschtgfäll vu sällem Deil vum Schwarzwald entgegegrichtet. So fangt s Dal mit weiche Muldeforme a, wiist deno im witere Verlauf immer dieferi Kerbe bi Wildguete uf, aber dann bi Obersimonswald plötzlich e breiters, zuenächscht U-förmigs Profil un erreicht schliesslich zwische Kandel (1242 m) un Obereck (1177 m), öppe 7 km vor dr Mündig ins Elzdal, e Diefi vu über 800 m. Jensits vum verwerfigsbedingt gradlinige Elzdal erstreckt sich numme noch e wesetlich nidrigers Bergland mit Höcheunderschide um 300 m.

Bis uf dr isoliert Buntsandsteirescht vum Steiberg in dr Nächi vu dr Quelle isch s Dal vu dr Wilde Guetich vu Gneise in verschidene Stadie vu dr Umkristallisation un vu Granitporphyre kennzeichnet. Doruf hän sich süri Brünerde bildet, an blockriche Steilhänge oft au numme Ranker.

S Vegetationsbild isch durch Bergwälder kennzeichnet, wo d Artzämmesetzig d Standorte vu dr kolline bis zue dr hochmontane Höchestufe widerspieglet. Naturnochi Fichte-Tanne-Bueche-Mischwälder sind wäge dr viile schwer bewirtschaftbare Steilhänge noch in grössere Adeile wie suscht im Schwarzwald erhalde. Uf dr wellige Hochflächene dominiere Fichtenmonokulture, wo aber langfrischtig in naturnächeri Artzämmesetzige überfüehrt werre. S Dal vu dr Wilde Guetich wiist verschideartigi Extremstandorte uf. Doher stehn grossi Deile devu under Naturschutz. S Bannwaldgebiet "Zweribach" isch eins vu dr äldischte Naturwaldreservate in Dütschland.


Entlang vu dr Wilde Guetich isch scho sit jeher vor allem Holz produziert un verschafft worre. Typischi schwarzwälder Höchelandwirtschaft isch uf die wänige Hochflächene beschränkt gsi. 

Durchs Simonswälder Dal isch ein vu dr stärcher frequentierte Wäg über dr Schwarzwald gange, was Fuhrbetribe, Vorspanndienste un Beherbergige e Uskumme ermöglicht het. Die ald "Kilpestiigi" isch durchs schluchtartig Kilpachdal über dr Sattel "Alte Eck"uf Villinge verloffe, die neu, vum Robert Gerwig gwagt trassiert Stross verlauft eweng südlicher über Güetebach un s "Neueck". Z Güetebach het sich Uhre- un Spilsacheherstellig entwicklet, usserdem Maschinebau. Simonswald isch starch fremdeverkehrsorientiert un zunehmed as Wohnort am Rand vum Balligsrüm Friburg im Brisgau interessant.



</doc>
<doc id="16102" url="https://als.wikipedia.org/wiki?curid=16102" title="Bruce Campbell">
Bruce Campbell

De Bruce Lorne Campbell (* 22. Juni 1958 z Royal Oak, Michigan) isch en amerikanische Schauspiler, Produzent, Schriftsteller und Regisseur, wo vor allem für sini Rolle als Ash Williams i "The Evil Dead" (uf Dütsch bekannt als "Tanz der Teufel") vom Sam Raimi bekannt worde isch.<br>
I de USA isch er als de ultimativi "B-Movie"-Schauspiler bekannt. Sini Autobiographi het de Titel ""If Chins Could Kill: Confessions of a B Movie Actor"".

De Bruce Campbell isch z Royal Oak in Michigan i de USA uf d'Welt kumme. Sini Eltere sind de Charles Newton und d Joanne Louise Campbell. Er het usserdem schottischi Wurzle.<br>
Als Teenager het er mit sine Fründe (unter anderem mit em Sam Raimi (wo spöter vor allem für d Verfilmige vo Spiderman berüehmt worde isch) aagfange, Super-8-Film z drehe, und so isch sis Interesse a de Filmwelt gwachse. Spöter isch sis Budget denn gwachse und sie hend immer besseri Film drehe chönne, und mit "The Evil Dead" us 1981 isch ihne denn de Durchbruch glunge.
Momentan lebt er mit sinere Frau Ida Gearon z'Jacksonville in Orgeon.




</doc>
<doc id="16104" url="https://als.wikipedia.org/wiki?curid=16104" title="Gutach">
Gutach

Gutach ka sy:



</doc>
<doc id="16105" url="https://als.wikipedia.org/wiki?curid=16105" title="Todtnau">
Todtnau

Todtnau isch e Stadt im Südschwarzwald im Landchreis Lörrach, Bade-Württeberg, Dütschland.

Todtnau lit im Südschwarzwald zwische Feldberg un Belche in 570 bis 1390 Meter Höchi im Wiisedal. Meh wie 60 % vu dr Gmarkig isch vu Wald bedeckt.

Zue dr Stadt Todtnau ghöre d'Ortschafte Afterstäg, Brandeberg-Fahl, Gschwend, Muggebrunn, Präg-Herreschwand, Schlechtnau un Todtnauberg. D'Gmarkig hängt nit zämme un wiist einigi chleineri Exklave uf.

Todtnau grenzt (im Uhrzeigersinn vu Norde agfange) an d'Gmeinde Oberried un Feldberg (Schwarzwald) im Landchreis Brisgau-Hochschwarzwald, Sankt Bläsi, Bernau im Schwarzwald un Todtmoos im Landchreis Waldshuet, Häg-Ehrschberg, Schönau im Schwarzwald, Fröhnd, Utzefeld un Wiide im Landchreis Lörrach un Minschterdal (Landchreis Brisgau-Hochschwarzwald).

D'Besidlig vu dr Gegend het im 6. Johrhundert durch d'Alemanne agfange. Urkundlich erschtmols erwähnt isch Todtnau no anno 1025 in ere Urkunde vum Kaiser Konrad II. erwähnt worre. Sit 1125 isch dr Ort in dr Grichtsbarkeit vu dr Zähringer understande. Nochdem sälli in dr männliche Linie usgstorbe sin, isch säll Rächt anno 1218 an d'Staufer übergange. 1288 isch au s'Gründigsjohr vu dr Pfarrei. Anno 1283 wird no Todtnauberg erwähnt, wo, wie au s'1352 erwähnt Afterstäg, as Bergbausidlig entstande isch. Todtnau isch um sälli Zit s'Zentrum vum Silberbergbau im Südschwarzwald gsi un het mit sinere Umgäbig domals as e Vogtei zum Chloster St. Bläsi ghört. Währed d'Büresidlig Afterstäg anno 1352 us drei Hüser un Schire bestande het, sin in sällem Johr z'Todtnau zehn Hüser um d'Chilche, 23 Eisidlerhöf un 23 Erzmihlene z'finde gsi. Im 17. Johrhundert isch d'Blüetezit vum Silberbergbau scho wiider vorbi gsi un spätischtens durch dr Drissgjährig Chrieg sin die früeher wohlhabede Berglüt verarmt un zwunge gsi, ihr Läbensunderhalt in dr Landwirtschaft z'bestrite.

Vu 1366 bis 1805 het Todtnau zue Vorderöschtriich ghört un isch demit au nooch dr Reformation katholiscch blibe, denooch isch es badisch worre. Am 24. Juli 1809 het Todtnau s'Stadträcht.

Anno 1876 het e Grossbrand dr Ortschern mit dr domals im Dal befindliche Chilche un s'sognennt Oberdorf (Oberstross) verwüeschtet. S'hütig Ortsbild mit dr über em Dal stehede Chilche isch e Ergäbnis vum Wiiderufbau.

Inzwische isch Todtnau un d'Umgäbig e beliebts Ferieziel im Südschwarzwald. Usserdem isch es bis 1967 Endpunkt vum „Todtnauerli“ gsi, ere Schmalspurbahn, wo in Zell im Wiisedal as Fortsetzig vu dr normalspurige Wiisedalbahn agfange het. D'Bahntrasse isch inzwische e nit asphaltierte un demit fer Rennräder ungeignete Radwäg.


Ergebnis vo dr Landdagswahle sit 2006: 

S Wappe vu dr Gmeie zeigt e schreitede Bergmann mit Fackel un Hammer vor grüenem (unde) un goldenem Hindergrund un isch e Hiwiis uf die historisch Bedütig vum Silberbergbau in dr Umgäbig vu dr Stadt. Au d'Wappe vu andere zue dr Stadt ghörige Ortschafte zeige Elemente, wo uf dr Bergbau verwiise (Afterstäg, Todtnauberg).

Zwische Todtnau un Afterstäg befinde sich d Todtnauer Wasserfäll, wo s Wasser 97 Meter in d Diefi stürzt. Sälli Naturwasserfäll sin jewils vu Parkplätze bi dr beide Ortsdeile us erreichbar.

Näben dr schon vorhandene Mountainbike-Bergabi-Strecki un dr längschte Schlitte-Rodelbahn vu Dütschland (3500 m) isch au die längscht dütsch Allwetter-Rodelbahn (Summer- un Winterbetrib) in Betrib gnumme worre. D Bahn het e Längi vu 2900 m un überwindet e Höcheunderschid vu 385 m.

Usserdem git s in Todtnau-Fahl e Sportfördergruppe vu dr Bundeswehr.

Sit 1975 findet jährlich s sognennt "Städlifest" statt. Bi sällem handelet es sich um e Stadtfescht, wo d'Todtnauer Verein Verchaufsständ fer verschideni Spezialitäte sowie Feschtzelter betribe. E Deil vum debi erwirtschaftete Gwinn goht an e jährlich wexelndi Wohltätigkeitsorganisation.

Sit 2002 wird uf emn Todtnauberg, wo dr Martin Heidegger vil Zit in sinere Hütte verbrochte het, e „Philosophische Herbscht“ verastaltet, wo d'Thematik jewils vum Werch vum Philosoph inspiriert isch

Ebefalls in Todtnauberg werre sit 2005 underem Motto „Läse uf em Berg“ im November/Dezember d Literaturdäg Todtnauberg verastaltet, e oberheinischi Plattform fer Begegnige mit Autore.

D Bundesstross 317 (Wil am Rhi – Feldbergpass – Titisee-Neustadt) bindet Todtnau an s'überregional Strossenetz a.

Mehreri Regionalbuslinie vu dr Südbadebus GmbH (SBG) verbinde Todtnau mit em Dreisamdal, Undere Wiisedal, em Feldberg un Titisee sowie St. Bläsi un Todtmoos. In Todtnau giltet dr Tarif vum Regioverkehrsverbund Lörrach (RVL). Ebefalls vu Tourischte gnutzt werre cha d Konus-Charte.

Die gröschte Industriundernähme un Arbitgäber sin d Firma Roman Dietsche GmbH & Co. KG (Badezimmeraccessoires us Kunschtstoff, Metall, Holz), d Textilwerke Todtnau Bernauer KG sowie d Zahoransky Group, dr weltwit gröscht Hersteller vu Maschine fer Bürschteproduktion. D Firma Fila-Cut bietet Dienschtleischtige fer d Bürschteindustri a.

Die örtlich asässige Undernähme hän sich anno 2002 zu eme "Initiativkreis Oberes Wiesental (IOW)" zämmegschlosse, um gmeinsam d Infrastrukture vum Obere Wiisedal sowohl fer die asässige Undernähme wie au fer die dert läbede Lüt attraktiv zgestalte.





</doc>
<doc id="16126" url="https://als.wikipedia.org/wiki?curid=16126" title="Weinfelden">
Weinfelden

Wiifälde (dt. "Weinfelden") isch e politischi Gmeind und de Hauptort vom gliichnamige Bezirk im Kanton Thurgau im Nordoschte vo de Schwiiz.

Wiifälde liit i de Nöchi vo de Thurgauer Hauptstadt Frauefäld, aso mit em Auto hät me öppe 20 Minute, mit em Schnellzug 10 Minute ab em Baahof. Mehreri kantonali Iirichtige händ wäge de zentralere geographische Lag z Wiifälde iren Sitz, so zum Biischpil d Thurgauer Kantonalbank und s Thurgauer Vowaltigsbüro. De Grooss Rot vom Thurgau vobringt de Winter z Wiifälde.

D Bildigsstätt umfassäd für di obligatorischi Schuelziit Chindergärte, Primar- und Oberstufeschuel. Dänäbed isch Wiifälde Schuelort vom gröschte Bruefsbildigszentrum vom Kanton Thurgau; Mittel- und Hochschuele sind i Pendlerdistanz erreichbar.
Nöd vogässe dörf me au nöd s Chinderhuus Wiifälde, und d Jugendmusigschuel.

Wiifälde hät e evangelischi und e katholischi Chilegmeind; die evangelisch-reformiert Chile isch im Jugendstil 1902–19904 baue worde und hät inne draa e Jugendstil-Uusstattig wo zimli beiidruckt.

Sit 1998 gits au es Kino mit drei Liinwänd und im ganze 450 Sitzplätz. Gad näbed em Kino isch de Uusgangskomplex «Firehouse», was äbefalls no vili Jugendlichi aalockt am Wuchenänd isch s «La Luna».

Für die wo wönd Sport mache häts ussert emene Halle- und Freibad mehreri Sporthalle mit Usseplätz, e Tenishalle und en Tenisusseplatz, so wie e Iisbahn und e Curlinghalle. All da findet me i de Gütti. Sit em Joor 2006 stoot z Wiifälde di erscht Norm Inline-Skating Rundbahn vo Europa.

Im Herbscht findet jewiils d Thurgauer Gwerbeuusstellig «WEGA» statt, die lockt jedes Joor so öppe 100'000 Bsuecher aa; im Früelig isch d «Gastronomimäss Schlaraffia» und d «Schwiizer Chilemäss Swisseglise».



</doc>
<doc id="16155" url="https://als.wikipedia.org/wiki?curid=16155" title="Courlevon">
Courlevon

Courlivon isch es Dorf ir Gmeind Murte u ghört zum Seebezirk ( "District du Lac") vom Kanton Friburg. Bis 2015 isch es e eigeni politeschi Gmeind gsii.

Dr offiziell Name vo Courlivon isch "Courlevon", wüu dr Ort ursprünglech mau ganz französischsprachig isch gsii; hüt redt d Bevöukerig zum gröschte Teil Friburger- oder Bärndütsch.

Vo de Bewoner rede 94 Prozänt Schwizerdütsch, 5 Prozänt Französisch u eis Prozänt Portugisisch (Stand 2000). I däre ursprünglech französischsprachige Gmeind het sech ds Verhäutnis zwüsche Französisch u Dütsch im Louf vom 19. Jahrhundert umgkehrt. Wi das aber so im Sprachgränzgebiet üeblich isch, si vili doch biläng oder chöi sech zmingscht ir andere Sprach verschtändige wes druf abchunt.

Courlivon isch uf 556 Meter über Meer u 4 Kilometer südlech vom Bezirkshouptort Murte. Das Buredorf ligt uf emene Plateau südlech über em Murtesee, weschtlech vo der Waudhöchi Oberhouz, im Friburger Mittuland.

Zu Courlivon göre o der Wyler "Couschibärli," wo früecher o e säubständigi Gmeind isch gsi, u o no es paar Einzuhöf.

D Nachburgmeinde vo Courlivon si früener gsii: Cressech, Walleried, Villarepos u Courwouf im Kanton Friburg u Mönchewiler, en Exklave vom Kanton Bärn.

Dr Ortsname chunt s erschte Mau in ere Urkunde vo ane 1214 vor. Er het dört "Curlivin" gheisse. Das bedüütet «der Hof vom Livinus»; d Wurzle "court" chunt vom latinische "curtis," wo äbe «dr Hof» heisst.

Scho im Midduauter het s Dorf zur Herrschaft Murte ghört.

Ane 1875 het d Chäsergselschaft vom Dorf s aute Schuelhuus chönne dr Gmeind abchaufe zum e Chäsi irichte.

Uf de 1. Jänner 2016 hed Courlivon zäme mit Jeuss, Lurtige u Salvenach mit de Gmeind Murte fusioniert.

Sit em Herbscht 2016 gits im Dorf Courlivon – wo säuber gar nie are Isebahnlinie agschlosse isch gsii – i der aute Chäserei ds Isebahn- u Sammler-Museum Courlivon ESMC.



</doc>
<doc id="16174" url="https://als.wikipedia.org/wiki?curid=16174" title="Aitern">
Aitern

Aitere (dt. "Aitern") isch e Gmei im Landchreis Lörrach in Bade-Württeberg (Dütschland).

D'Gmei isch Mitglid im Gmeiverwaltigsverband Schönau im Schwarzwald.

Aitere lit in 580 bis 1.078 Meter Höchi im Dal vum Aiterebach, wo sich vum Oschthang vum 1.414 m hoche Belche ins Wiisedal abiziegt.

D'Gmei grenzt im Norde an Münschterdal im Landchreis Brisgau-Hochschwarzwald un Wiide, im Oschte an Utzefeld, im Süde an d'Stadt Schönau im Schwarzwald un im Weschte an Schöneberg, alli im Landchreis Lörrach.
Zue dr Gmei ghöre näbenem Hauptort Aitere d'Ortsdeile Holzinshüs, Multe un Rollsbach.

Bodefund erlaube dr Schluss, dass uf dr Gmarkig scho vor meh wie 2000 Johre keltischi Büre gsidelt hän. Aitere isch anno 1352 erschtmols urchundlich erwähnt worre. Dr Ort het zum Chloschter St. Bläsi bis zue sällem sinere Säkularisierig anno 1806 ghört, deno isch Aitere badisch worre.

Aitere verfüegt über e Grundschuel un e Chinderschuel.

Ergebnis vo dr Landdagswahle sit 2006: 



</doc>
<doc id="16175" url="https://als.wikipedia.org/wiki?curid=16175" title="Bad Bellingen">
Bad Bellingen

Bellige, offiziell Bad Bellige [IPA: ,ba:d'bɛli,gə] (dt. "Bad Bellingen"), isch e Gmei im Landchreis Lörrach, Bade-Württeberg, Dütschland. Zämme mit Schlienge bildet si e Vereinbarti Verwaltigsgmeinschaft.

Bellige lit in dr Oberrhinische Diefebeni, direkt am Rhi (un demit an dr Grenze zue Frankrich un im Markgräflerland am Rand vum südliche Schwarzwald. Die nächschtglegene Städt sin Mülle öppe 10 km nördlich un Basel öppe 25 km südlich. S'in Frankrich gläge Milhüse lit öppe 20 km weschtlich vu Bellige.

D Gmei grenzt im Norde an d Stadt Neueburg am Rhi im Landchreis Brisgau-Hochschwarzwald un Schlienge, im Oschte an d Stadt Chandere, im Süde an Efringe-Chilche (alli Landchreis Lörrach). Im Weschte, jensits vum Rhi, lige die elsässische Nochbergmeinde Chlei-Landau un Niffer.

D Gmei bestoht näbenem Hauptort Bellige (1341 Iwohner) us dr Ortsdeile Rhiwiler (dt. "Rheinweiler", 1003 Iwohner), Hertinge (dt. "Hertingen", 647 Iwohner) un Bamle (dt. "Bamlach", 762 Iwohner).
Bellige isch us eme alemannische Sidligshof entstande. Dorus het sich mit dr Zit e chleine Bürewiler, "Bellikon" gnennt, entwicklet, wo anno 1006 erschtmols in ere Urchunde vum Kaiser Heinrich II] erwähnt worre isch. Über d'Johrhunderte hiweg het sich sälli Sidlig zum Fischer- un Winzerdorf Bellige entwicklet. Dr Ort het zu Vorderöschterich ghört, bis er 1805 mit dr Mediatisierig im Pressburger Friide ans Grossherzogtum Bade gfalle isch.

Währendem Zweite Weltchrieg isch Bellige si Nächi zue dr französische Grenze zum Verhängnis worre un dr Ort zue öppe 40 % zerstört worre. In dr 1950er Johre isch no dr scho 1928 agfange un wägenem Chrieg underbroche Bau vum Rhisidekanal uf dr elsässische Side furtgsetzt worre. Wil säller Kanal in ere vum Grundwasser isolierte Betonrinni über 90 % vum Rhiwasser füehrt, isch dr Rhipegel deno um mehreri Meter abgsunke un demit au dr Grundwasserspiegel. Säll het zu ere Versteppig vu grosse Flächene im Diefgstade vu dr Gmei gfüehrt.

Um die ökonomisch Grundlag vu dr Gmei z'verbessere, het mer mit Probebohrige nooch Erdöl agfange. Statt uf s'erwartet Öl isch mer aber am 28. November 1956 uf eini vu bald drei Thermalquelle gstosse, wie es si au an andere Stelle in dr Oberrhinische Diefebeni git (Badewiler, Bad Chrozige, Friburg im Brisgau, Bade-Bade). Es sin Natrium-Calcium-Chlorid-Therme mit Temperature vu über 35 °C: Sit 1956 d'Markusquelle mit 36 °C, sit 1972 d'Leodegar-Quelle mit 35,5 °C un sit 1974 d'Eberhard-Quelle mit 40,7 °C. Die erschte Badezuber sin Wibitteme gsi. So isch dr Ort zu eme Heilbad worre un het dr Namenszuesatz "Bad" erhalde. Dr Kur- un Urlaubsbetrib isch so zue eme bestimmede Faktor in dr Gmei worre. Bis 1972 het Bellige zum Landchreis Mülle ghört, nooch sällem sinere Uflösig isch d'Gmei in dr Landchreis Lörrach übergwexlet.

Durch Zueghörigkeit zue Vorderöschterich isch z'Bellige - anderscht wie in dr Markgräfler Gmeinde vu dr Umgäbig, nit d'Reformation igfüehrt worre un dr Ort katholisch bliibe. Dorum git's z'Bellige e katholischi Pfarrchilche St. Leodegar. S'git aber mittlerwil au e evangelischs Pfarramt.


Rhiwiler isch erschtmols 1097 urchundlich erwähnt worre. Dr Ort isch im 14. Johrhundert as e Riichslehe an d'Basler Familie "von Schaler" kumme. 1434 isch er an d'Ritter vu Rotberg verchauft worre. Im Rahme vu dr Mediatisierig ufgrund vum Riichsdeputationshauptschluss isch dr Ort no an s Grossherzogtum Bade gfalle, wo er zue erscht im Bezirksamt Chandere zuedeilt worre isch. Nooch sällem sinere Uflösig isch Rhiwiler no anno 1819 ins Bezirksamt Mülle (dr späterer Landchreis) gwexlet. Mit dr Chreisreform 1939 isch Rhiwiler in dr Landchreis Lörrach kumme.

Am 21. Juli 1971 isch in Rhiwiler dr D-Zug 370 «Schweiz-Express» vu Basel uf Kopenhagen um 13.10 Uhr in ere Kurve entgleist un d'Böschig abigheit, wobi e Eifamiliehüs völlig zerstört worre isch. 23 Lüt sin debi gstorbe un 121 verletzt worre. Vermuetlich durch e Dienschtunfähigkeit vum Lokfüehrer isch die in dr Kurve zuelässig Gschwindigkeit vu 75 km/h mit öppe 140 km/h dütlich überschritte worre. In dr Folg vu sällem Unfall sin bi dr domolige "Deutschen Bundesbahn" Langsamfahrstelle mit punktförmiger Zugbeiflussig usgrüschtet worre un d'Reaktionszite vu dr Sicherheitsfahrschaltig (SiFa) verkürzt worre. Wäge sällem Unfall isch es zue eme Urteil vum Bundesgerichtshof kumme, wo als grundlegend hisichtlich vu dr Verkehrssicherigspflichte vu Isebahne giltet.

Dert git's s'Oberrhinisch Bädermuseum, e Campingplatz un e Golfplatz. 
Bamle het kei Durchgangsverkehr un isch sällewäg sehr roig. S'git vil Räbe un Obstbaim.

Lueg im Hauptartikel Hertinge im Markgräflerland"


Ergebnis vo dr Landdagswahle sit 2006: 

Blasonierig: „In vu silbernem Wellebalke deiltem Schild obe in Blau e us em Wellebalke ufstigedi, deilti silberni Fontäne, unde in Grüen e stilisierte goldige Dribel.“

Währed d'Fontäne dr Kurbetrib symbolisiert, stoht dr Dribel fer dr Wibau im Ort.

E Gmeipartnerschaft bestoht mit dr französische Nochbergmeinde Chlei-Landau (frz. "Petit-Landau") im Département Haut-Rhin (Elsiss) uf dr andere Rhiside.

Zue dr Gmei Reigetschwyl (dt. "Reigoldswil") im Kanton Basel-Landschaft in dr Schwiz bestehn sit vile Johre partnerschaftliche Beziehige.

Im Oberrhinische Bädermuseum z'Bamle wird d'Gschichte vum Bäderbetrib dokumentiert.





In dr suscht landwirtschaftlich prägte Gmei isch dr Bäder- un Kurbetrib mit dr Balinea-Therme im Mittelpunkt inzwische e bedütede Wirtschaftsfaktor worre. Über 2000 Gäschtebette stehn fer die jährlich 350.000 Übernachtige zuer Verfüegig.

Durch d'Rhidalbahn (Manne – Basel) isch Bad Bellige mit dr Haldstatione "Bad Bellingen" un "Rheinweiler" ans überregional Schinenetz abunde. Die nächschtglägene ICE-Halde, wo mit dr Regionalzüg erreicht werre chänne, sin im Süde Basel Badischer Bahnhof un im Norde Friburg im Brisgau. 
In Milhüse haldet dr TGV uf Paris.

Weschtlich vu dr Gmei verlauft am Rhi entlang d'Bundesautobahn 5 mit dr Autobahnraschtstätte Bad Bellige (in Fahrtrichtig Basel). Die nächschte Aschlussstelle sin Efringe-Chilche im Süde (ca. 8 km) un Mülle/Neueburg im Norde (ca. 6 km). Bim Ortsdeil Hertinge verlauft d'B 3 (Buxtehude - Wil am Rhi).

D'Grundschuel het ihr Sitz z'Rhiwiler. Denäbe git's noch vier kommunali Chinderschuele.
Dr Willi Stächele, dütscher Politiker (CDU), Bade-Württebergischer Finanzminister (seit Juni 2008), vorher Staatsminister fer Europaaglägeheite, un Landdagsabgeordneter, Vorsitzende vu de CDU Südbade un Mitglied vum Präsidium vu de CDU vu Bade-Württeberg



</doc>
<doc id="16177" url="https://als.wikipedia.org/wiki?curid=16177" title="Aftersteg">
Aftersteg

Afterstäg (dt. "Aftersteg") isch e zue dr Stadt Todtnau ghörigs Schwarzwalddorf im Landchreis Lörrach (Bade-Württeberg, Dütschland).

Afterstäg het öppe 300 Iwohner un 190 Gäschtebette. Es isch e Erholigsort mit - soferns Schnee het - nordische wie alpine Wintersportmöglichkeite. Aber au zum Bergradle git's vili Glägeheite.

Dr Ort lit zwische Todtnau un Notschrei an dr Stross zum Schauinsland un ins Dreisamdal am obere End vu eme Sidedal vum Wiisedal in 780m Höchi.

Sähenswürdigkeite sin e Schau-Glasbloserei un dr Afterstäger Wasserfall, mit 97m dr höchscht in Dütschland.

Dr örtlich Dialekt isch e wiisedälerischs Hochalemannisch. Dr alemannisch Schlötterlinamme vu Afterstäg isch "Fidilibruck".

Ändi Juli, noch em Heuet, fyred me z Afterstäg s Heugeißfeschd.

Afterstäg bim Todtnauer Ferieland


</doc>
<doc id="16178" url="https://als.wikipedia.org/wiki?curid=16178" title="Südbadenbus">
Südbadenbus

D Südbadenbus GmbH (Abk. "SBG", bis 2015 "SüdbadenBus") isch e Regionalbusundernähme mit Sitz in Friburg im Brisgau. Es isch e 100%igi Dochter vu dr DB Mobility Logistics AG un ghört demit dr Deutsche Bahn.

Näbe dr Zentrale z Friburg underhaldet d SBG Niderlassige z Villinge, z Waldshuet, z Radolfzell un z Friburg, wo fer s eigetlich Fahrgschäft zueständig sin. Usserdem werre, au im Uftrag vu dr Verkehrsverbünde, witteri siibe Verkaufsbüros (sognennti "KundenCenter") betriibe.

Anno 1989 isch us dr domolige Bahnbusse s Undernähme as GmbH usgründet worre, nooch verschidene Umstrukturierige innerhalb vum Bahn-Konzern isch d SBG derzitt e 100% Dochter vu dr am 1. Jänner 2004 gründete "DB Stadtverkehr GmbH". 

S Undernähme het über 500 Mitarbeiter, devu 430 as Busfahrer un betribt mit Partnerundernähme 159 Buslinie. Die 225 Liniebusse stamme vu dr Hersteller MAN, Mercedes-Benz un Setra.

S Linienetz vu dr SBG reicht vu Basel im usserschte Südweschte bis uff Sulz am Neckar im Nordschwarzwald, im Oschte bis Sigmaringe un Konschtanz. Hauptsächlich lit s bedient Gebiit in dr bade-württebergische Landkreise Emmedinge, Brisgau-Hochschwarzwald, Lörrach, Waldshuet, dr Schwarzwald-Baar-Kreis, Rottwil, Duttlinge un Konschtanz sowie dr kleins Gebiit im Süde vum Ortenaukreis. Grenzüberschrittendi Linie gehn vu Mülle uf Milhüse sowie vu Brisach uf Colmar in Frankriich, sowie diversi Linie in d Schwiz zwische Basel un Bodesee.

Näbenem Regionalverkehr betribt d SBG Stadtbuslinie in Bad Säckinge, (Alt-)Brisach, Emmedinge, Chrenzach-Wyhle, Laufeburg, Leffinge, Radolfzell, Rhyfelde, Schiltach, Schramberg, Singe, Waldkilche un Waldshuet-Dienge.

D Linie vu dr SBG sin Deil vu dr einzelne Verkehrsverbünde in dr Gmeinde un Kreise. D SBG isch au Gsellschafteri in verschidene Verbünde.

Zämme mit dr beuftragte Partnerundernähme verfüegt d SBG über ungfähr 575 Busse bi ere Gsamtlinienlängi vu 5050 km. Jährlich werre über 38 Millione Fahrgäscht beförderet bi ere Verkehrsleischtig vu chnapp 32 Millione km.



</doc>
<doc id="16183" url="https://als.wikipedia.org/wiki?curid=16183" title="Böllen">
Böllen

Bölle isch mit guet hundert Iwohner die chleinscht Gmei vum Land Bade-Württeberg.

D'Gmei isch Mitglid im Gmeiverwaltigsverband Schönau im Schwarzwald und lit im Nordoschte vum Landkreis Lörrach.

D'Gmei Bölle lit in 600 bis 1320 Meter Höchi im Böllebachdal, eme Sidedal vum Wiisedal am Südoschthang vum Belche.

Dr Namme vum Ort leitet sich wohl vom nooche Belche ab.

Nochbergmeinde sin d'Stadt Schönau, Bürche un Neuewäg.

Dr Ort bestoht us dr Ortsdeile Oberbölle un Niderbölle sowie em Hofguet Haidflüeh.

Ergebnis vo dr Landdagswahle sit 2006: 

Z'Bölle het dr erfolgriich Tauziegclub "Tauziegfründe Bölle i. V." si Heimet, wo näbe mehrere dütsche Meischterschafte anno 2002 au d'Vizeweltmeisterschaft errunge het.


</doc>
<doc id="16184" url="https://als.wikipedia.org/wiki?curid=16184" title="Bürchau">
Bürchau

Bürchau isch e ehemoligi Gmei in Bade-Württeberg (Dütschland) un ghört zum Landkreis Lörrach. 

Die ehemolig Gmei ghört sit em 1.1.2009 zue dr neije Gmei Chleis Wiisedal mit Hauptort Dägernau, wo ussem gliichnammige Gmeiverwaltigsverband hervorgange isch. D'Umwandlig vum Gmeiverwaltigsverband in e Verbandsgmei isch us finanzieller Not erfolgt.

75 % vu dr Gmarkig sin bewaldet.

Dr staatlich anerchannt Erholigsort Bürchau lit in 600 bis 1000 Meter Höchi im Naturpark Südschwarzwald im Dal vu dr Chleine Wiise.

Dr Bann grenzt an Bölle, Fröhnd, Elbeschwand, Raich un Neuewäg.

Die ehemolig Gmei bestoht us dr Ortsdeile Bürchau, Oberbürchau, Chaschtel, Rütti un Sunnhalde.

Bürchau isch anno 1278 erschtmols urkundlich erwähnt worre. Sit 1503 gehört s'Dorf zue dr Markgrafschaft Bade-Durle, us wellere sich s'Land Bade entwicklet het. Ufgrund vu sällere Zueghörigkeit zum Markgräflerland isch im Ort d'Reformation durchgfüehrt worre un d'Lit sin evangelisch worre.



</doc>
<doc id="16185" url="https://als.wikipedia.org/wiki?curid=16185" title="Binzen">
Binzen

Binze (dt. "Binzen") isch e Gmei im Landchreis Lörrach in Bade-Württeberg.

Binze lit im Dreiländereck vu Dütschland, dr Schwiz un Frankrich an dr Südweschtusläufer vum Schwarzwald am Usgang vum Chanderdal am Rand vu dr Trinationale Agglomeration Basel. D'Gmei isch demit e Deil vu eme Balligsrüm mit über 700.000 Iwohner.

D'Gmei grenzt in Norde an Fischige un Schallbach, im Oschte an Rümmige, im Südoschte an d'Chreisstadt Lörrach, im Süde an d'Stadt Wil am Rhi un im Weschte an Eimeldinge.

Die urchundlich Erschterwähnig vum Ort as "Binuzhaine" stammt vu anno 767. Verschideni geischtlichi un weltlichi Herrschafte hän Rechte in Binze gha. Am Afang vum 16. Jahrhondert isch dr gröchte Deil vu Binze in dr Besitz vu dr Markgrafschaft Bade-Durle kumme un ghört demit zum ursprüngliche Markgräflerland. S'isch aber noch bis 1769 gange bis dr ganze Ort badisch worre isch.

Binze het ursprünglich zum Bischtum Röttle. Sit dr Ifüehrig vu dr Reformation in dr Markgrafschaft Bade-Durle anno 1558 isch Binze aber überwiged evangelisch prägt. Fer römisch-katholischi Gläubigi isch d'Pfarrei in Wil am Rhi zueständig.

Binze isch Sitz vum Gmeiverwaltigsverband Vorders Chanderdal, wo d'Gmeinde Binze, Eimeldinge, Fischige, Rümmige, Schallbach un Wittlinge sit anno 1971 ihr Verwaltig zämmefasse. 

Ergebnis vo dr Landdagswahle sit 2006: 

Binze isch au e chleini Wibaugmei, 55 Hektar, säll sin chnapp 10 % vu dr Gmarkig, sin mit Räbe bestockt. Abaut werre hauptsächlich d'Räbsorte Guetedel und Spotburgunder, denäbe Müller-Thurgau, Nobling un Chardonnay. Verarbeite werre d'Dribel hauptsächlich in dr Bezirkschellerei z'Efrige-Chilche

Binze lit direkt an dr Hochrhiautobahn A 98 (E54) (Aschlussstelle 3) vu Wil in Richtig uf dr Bodesee.

Binze lit au an dr Chanderdalbahn, ere Näbebahn, wo vu Haltinge an dr Rhidalbahn uf Chandere füehrt. Dr Regelbetrib uf dr Strecki isch anno 1983 nooch eme vu eme Unwetter verursachte Streckenschade igstellt worre. Hüt findet an einigi Sunndige im Summer Museumsbetrib mit ere Dampflok T 3 statt.

Scho sit meh wie 500 Johre isch Binze e Schuelstandort. Sit 1558 sin alli Rektore nammetlich noochwisbar. Mit dr „Middelpunktschuel Vorders Chanderdal“ verfüegt Binze hüte über e Grund- un Hauptschuel mit Werchrealschuel.




</doc>
<doc id="16188" url="https://als.wikipedia.org/wiki?curid=16188" title="Franz Hohler">
Franz Hohler

Dr Franz Hohler (* 1. März 1943 z Biel) isch e Schwiizer Schriftsteller, Gabarettischt und Liedermacher.

Siner Wärk sin äntwäder schriftdytsch oder Schwiizerdütsch, woby är verschiideni Dialäkt spräche ka. Är gheert zue de bedytendschte und erfolgriischte Schwiizer Kinschtler vor Gegewart.

Dr Hohler isch z Olte uffgwaggse und hett d Kanti z Aarau bis zur Matur 1963 bsuecht. Druffabe hett er an dr Uni Zyri Germanischtik und Romanischtik agfange studiere. No woner am Studiere gsi isch, hett er 1965 sis erschte Soloprogramm "pizzicato" uffgfiehrt. Dr gross Erfolg hett ihn drzue brocht, sis Studium abzbräche und sich ganz de Künscht zwidme. Sis villsytige Wärk umfasst Gabaree, Theaterstygg, Film- und Färnsee-Produgzione, Kurzgschichte, Romän und Biecher fyr Binggis. 

Är hett immer widr mit andere Kinschtler zämme gschafft, uff dr Theaterbyyni und am Färnsee zem Bischpill mit em Pantomime René Quellet (vor allem im Kinderprogramm isch er drumm enere ganze Schwiizer Generation en Begriff) oder au mit em Hanns Dieter Hüsch. Är hett au als Autor und Produzent für dr Emil gschafft.

Charakteristisch für d Wärk vom Hohler isch dr Wäggsel zwische politischem Ongaschmoo – sini Teggscht hän denn also spitzi Bezüg zur aktuelle Schwiizer und Wältpolitigg – und komplett erfundene Gschichte, hyffig sogar fantastisch. Nid sälte goot er vo Alltagsbeobachtige uss, wo druffabe absurd wärde. Bi siner Ufftritt als Solokinschtler hett er hyffig es Cello drby.

Als Wärk, wo alli andere überragt, isch für s Alemannische s Gschichtli vom Totemügerli (au "Es bärndütsches Gschichtli" gnennt) uss em 1967 znenne. Witum bikannt sin au s Lied "Es si alli so nätt" (1979) und dr Roman "Die Rückeroberung" (1982).

Dr Hohler isch verhyrootet, Vater vo zwei erwaggsene Seen und wohnt z Örlike.

Dr Hohler bikunnt fasch jedes Joor Priise, nochfolgend e Uswaal vo de wichtigschte:

Em Hohler siner Wärk sin schriftdytsch oder uff Mundart. Biecher sin in dr Regel schriftdytsch, die andere Wärk meischtens uff Mundart.








Fir Erwaggseni:

Fir Chind:




</doc>
<doc id="16189" url="https://als.wikipedia.org/wiki?curid=16189" title="Efringen-Kirchen">
Efringen-Kirchen

Efrige-Chilche isch e Gmei im Landchreis Lörrach in Bade-Württeberg.

Efrige-Chilche lit in dr Oberrhibeni in 240 bis 396 Meter Höchi un grenzt direkt an dr Rhi, wo do d Grenze zue Frankrich bildet. Es isch Deil vum Markgräfler Land.

D Gmei grenzt im Norde an Bad Bellige un d Stadt Chandere, im Oschte an Schallbach un Fischige, im Süde an Eimeldinge und im Weschte an die französische Gmeinde Rosenau un Kembs.

Bodefunde im Efrige-Chilchemer Bann bezüge, dass s Gebit scho in dr Steizit un währed dr römische un alemannische Zit besidlet gsi isch. Urchundlich erschtmols erwähnt worre isch dr Ort Chilche anno 815, dr Ort Efrige erscht 1113. Anno 1007 het no dr Kaiser Heinrich II. s Chloschter St. Jerge im Schwarzwald mit Chilche belähnt. Die badische Markgrafe hän aber bal d Landeshoheit erhalde. Efrige isch lang im Chloschter St. Bläsi understande. Trotz dr Ifüehrig vu dr Reformation durch die markgräflich Landeshoheit het s katholisch Chloschter bis zum Riichsdeputationshauptschluss anno 1803 an sine Rächte festghalde. 

Am 8. November 1848 isch no z Efrige dr kurveriich Abschnitt Schlienge–Efrige vu dr Rhidalbahn eröffnet. Am 22. Jänner 1851 isch no d Verlängerig bis Haltinge erfolgt. Bis zum Versailler Vertrag 1919/21 hän beidi Gmeinde au linksrhinischi Besitzige im Elsiss gha.

Die beide nooch bienander glägene Ortschafte Efringe un Chilche sin anno 1942 zue dr Gmei Efrige-Chilche zämmegschlosse worre.


Mit Usnahm vu dr hütige Ortsdeile Huttinge un Istei, wo im Bischtum Basel zughörig gsi un doher römisch-katholisch blibe sin, isch s Gebit vu dr hütige Gmei sit dr Reformation evangelisch prägt. Hüt gits drei evangelischi Pfarrämter, e Chrischona-Gmei un e katholischi Pfarrgmei mit Sitz z Istei. 

Dr Ortsdeil Chilche isch durch e Erloss vum Markgraf sit 1720 „Judeschutzplatz“ gsi. Die jüdisch Gmei het zitwiis ca. 20 % vu dr Chilchemer Iwohnerschaft usgmacht. Si isch durch d Nationalsozialiste zerstört worre.

Dr Dialekt vo Efrige ghört zuem Markgreflerische. En Iidruck vom Dialekt wo in Efrige un Noochberort am End vom 19. Johrhundert gsproche worden isch, gen e paar Wenkersätz ussem Wenkerboge vo Efrige.

Ergebnis vo dr Landdagswahle sit 2006: 

S Wappe bestoht links us eme im e rote Feld stehede, goldige Leie, wo noch rechts luegt un eme rote Baselstab uf wissem Grund in dr rächte Hälfti. Währed dr Leie d Herrschaft Röttele symbolisiert, stoht dr Baselstab fer s früeher Hochstift Basel. Demit nimmt s Wappe Bezug uf früeheri Besitzverhältnisse.

Efrige-Chilche lit an dr Rhidalbahn (Manne–Basel). Dr Usbau vu dr Rhidalbahn erfolgt under anderem dur die gröscht derzittig (2007) Einzelbaumassnahme vu dr Dütsche Bahn, dr Chatzebergtunnel. S Südportal vum Tunnel lit guet 1 km öschtlich vu Efrige uf halbem Wäg uf Egrige. Dr Tunnel, wo d Bohrige im Oktober 2007 abgschlosse worre sin, soll vorussichtlich anno 2012 fer dr Verchehr freigäbe werre. D Tunnelbohrige sin im Herbscht 2007 abgschlosse worre.

Regionalzüg vu dr DB Regio AG halte an dr Bahnhöf "Kleinkems, Istein" un "Efringen-Kirchen."

D Bundesautobahn A 5 (Alsfeld – Wil am Rhi) un d B 3 (Buxtehude – Wil am Rhi), wo d Gmarkig durchquere, binde Efrige-Chilche ans überregional Strossenetz a.

Näbe dr Grund-, Haupt- un Realschule Efrige-Chilche verfüege Egrige, Istei un Chleikems über je eini reini Grundschuel. Fer die jüngste Bewohner gits sex kommunali un zwei evangelischi (z Egrige un z Winterswiler) Kinderschuele.

Usserdem bestoht z Efrige s Fraunhofer-Institut für Kurzzeitdynamik, wu au "Ernst-Mach-Institut" (EMI) gnennt wörd, vu dr Fraunhofer-Gesellschaft.

Mit dr Markgräfler Bezirkskellerei het die gröscht Winzergnosseschaft im Margräflerland z Efrige-Chilche ihr Sitz.

In dr Alde Schuel isch e Gmeimuseum underbrocht.

D Chilche z Blansige verfüegt über Fresken us dr Zit um 1440. D St.Gallus-Chilche z Egrige stammt deilwis sogar us em 13. Johrhundert.

D "Beibrächi" im Ortdeil Chilche isch früeher e Schuel gsi.

Dr Georges Köhler, Nobelpreis für Physiologie oder Medizin 1984, het vu ca. 1980 bis su sinem Dot 1996 z Efrige-Chilche gwohnt.





</doc>
<doc id="16190" url="https://als.wikipedia.org/wiki?curid=16190" title="Blansingen">
Blansingen

Blansige (dt. "Blansingen") isch e Ort im südliche Markgräflerland (Landchreis Lörrach, Bade-Württeberg, Dütschland) im Izugsgebit vum Grossrüm Basel. Politisch ghört die früeher selbständig Ortschaft sit 1974 zue dr Gmei Efrige-Chilche.

Mi sinere Lag in uf guet 350 m Höchi in dr Middi vum Chatzeberg isch Blansige dr nördlichscht Ortsdeil vu Efrige-Chilche. D'Ortschaft het guet 535 Iwohner (Stand 2008) un e Gmarkig vu 4,58 km².

Die erscht urkundlich Erwähnig vu Blansige stammt vu 1094. Domols isch e Deil vum Dorf in dr Besitz vum Chloschter Sant-Jerge im Schwarzwald übergange. Anno 1464 isch dr Ort no an d'Markgrafe vu Hachberg-Sausenberg gfalle, später no badisch (Bade-Durle) un demit in dr Reformation evangelisch worre.

S'Blansiger Wappe wiist uf die einschtig badisch Landeshoheit hi. S'im Schrägbalke ufglegt Schwert stellt d'Grichtsbarkeit vum ehemolige örtliche Adelsgschlecht dar.

As e typisch markgräfler Ortschaft zellt Blansige zum hochalemannische Dialektgebit.



</doc>
<doc id="16191" url="https://als.wikipedia.org/wiki?curid=16191" title="Totemügerli">
Totemügerli

Ds Totemügerli (es bärndütsches Gschichtli) isch e Kurzgschicht vom Schwizer Kabarettischt und Schriftsteller Franz Hohler. 

Es gheert zue de bikanntischte Wärk vom Hohler. Uffgrund vo sine Aigearte gheerts zuedäm zue de bedyttendschte alemannischsproochige Wärk vo dr Gegewart. D Gschicht isch 1967 entstande als Dail vom Programm «Die Sparharfe».

D Gschicht isch uff Bärndytsch – oder bhauptet, si sigs. Si handlet vom Schöppelimunggi und em Houderebäseler, wo im Mittlere Schattegibeleggtäli (emene fiktive Tal im Bärnbiet) amene Obe es paar Totemügerli bigägne. Die zwai hän druffabe dene Totemügerli miesse hälfe, «es Blindeli dr Schtotzgrotzen ueche z graagge», will me de Totemügerli nid nai sage derf. Nochdäm si das gmacht hän, isch dr Schöppelimunggi abghaue und nie mee gsee worde. Dr Houderebäseler isch am näggschte Morge gfunde worde, het sich aber zerscht no miesse erhole.

Wie mä scho uss dr Zämmefassig und dr Teggschtproob cha gsee, isch s Spezielle am Teggscht, dass d Gschicht zumene sehr grosse Dail uss erfundene Weerter zämegsetzt isch, wo sehr bärndütsch deene dien. Es handlet sich also um es sogenannts Gromolo, ä Verzellig in ere Kunscht- oder Fantasisprooch. Trotzdäm sin villi Wort tatsächlig im bärndütsche Wortschatz z finde und mache au Sinn. Dur e gschickti Verwäbig vo bärndütsche Wort und erfundene Wort het dr Hohler e Gschicht erschaffe, wo jede maint, er wurd si verstoo, und jede interpretiert und ibersetzt die Gschicht fer sich sälber anders. So blybts dr Fantasi vo jedem Zueheerer (oder Läser) iberloo, was es Totemügerli isch und was dr Schöppelimunggi und dr Houderebäseler in däre Nacht hän miesse mache. Dur d Verwändig vo gwisse Weerter wie Nacht oder Tod und bsunders durch die originali Verzellwyys vom Franz Hohler isch es aber fer die maischte eppis Bedrohligs.

Bis hytte wird gräätslet, was d Gschicht vom Totemügerli aigentli als Inhalt het, wenn mes ibersetzt. Dr Hohler het sich nie welle behafte loo. So exischtiere au zaalryychi Noodichtige. Alli sin aber freii perseenlige Interpretatione. Als aini vo de bikanntischte darf dodrby d Gschicht «Die Seelenaussauger» vo dr Cordula Schneuwly gälte, wo en entsprächende Wettbiwärb vo dr Zytig «Echo vom Jauntal» gunne het. Die Gschicht isch bsunders drumm bikannt worde, will d Zytig dr Teggscht im Internet vereffentligt het.



</doc>
<doc id="16192" url="https://als.wikipedia.org/wiki?curid=16192" title="Egringen">
Egringen

Egrige (dt. "Egringen") isch e Ort im südliche Markgräflerland (Landchreis Lörrach, Bade-Württeberg, Dütschland) im Izugsgebit vum Grossrüm Basel. Politisch ghört die früeher selbständig Ortschaft sit 1974 zue dr Gmei Efrige-Chilche.

Egrige lit uf guet 280 m Höchi am Südrand vum Chatzeberg öppe zwei Kilometer öschtlich vu Efrige. Zwische Efrige un Egrige lit dr Südigang vum im Bau befindliche Chatzebergtunnel. D'Ortschaft het guet 900 Iwohner (Stand 2005) un e Gmarkig vu 6,27 km².

Anno 758 isch Egrige erschtmols under em Namme „Aguringas“ urkundlich erwähnt worre. E Grossdeil vum Ort isch no bal ans Chloschter St. Galle gfalle. Im 14. Johrhundert isch dr Ort no an d'Markgrafe gange, wo die Herre vu Grüeneberg demit belehnt hän. Wäge sällere politische Zueghörigkeit isch au z'Egrige im 16. Johrhunder d'Reformation igfüehrt un dr Ort evangelisch worre.
Die wichtigschte Sähenswürdigkeite sin d'Zehntschire, s'alt Schuelhuus, s'Stapflehuus, s'Milchhüsli, die alt Mühli un s'Rothuus.

S'Egriger Wappe symbolisiert links die badisch Landeshoheit un rechts dr Wibau.

As e typisch markgräfler Ortschaft zellt Egrige zum hochalemannische Dialektgebit.




</doc>
<doc id="16193" url="https://als.wikipedia.org/wiki?curid=16193" title="Huttingen">
Huttingen

Huttige (dt. "Huttingen") isch e Ort im südliche Markgräflerland (Landchreis Lörrach, Bade-Württeberg, Dütschland) im Izugsgebit vum Grossrüm Basel. Politisch ghört die früeher selbständig Ortschaft sit 1974 zue dr Gmei Efrige-Chilche.

Huttige lit uf guet 345 m Höchi, guet 1 km nördlich vum Isteiner Klotz. D'Ortschaft het guet 440 Iwohner (Stand 2005) un e Gmarkig vu 4,55 km².

Huttige wird erscht 1274 erschtmols urchundlich erwähnt. Es het domols dr Markgrafe vu Hachberg ghört. Sälli hän d'Oberherrschaft 1365 an s'Hochstift Basel abträtte. Demit isch im Ort d'Reformation nit igfüehrt worre un d'Lit sin katholisch blibe. Erscht dur d'Säkularisierig ufgrund vum Riichsdeputationshauptschluss isch dr Ort no 1803/06 badisch worre.

As e typisch markgräfler Ortschaft zellt Huttige zum hochalemannische Dialektgebit.



</doc>
<doc id="16194" url="https://als.wikipedia.org/wiki?curid=16194" title="Muttenz">
Muttenz

Muttez (hochdütsch Muttenz) isch ä Gmeind im Bezirk Arlese im Baselbiet in dr Schwiz. Es isch öbbe fümf Kilometer vo dr Stadt Basel entfärnt und lit 292 m über em Meerespiegel.

Muttez lit öschtlig vo dr Stadt Basel, zwüschem Rhy im Norde und em Gämpe im Süde. Es isch än Industriistadt mit 14000 Arbetsblätz, die meischte im Industriigebiet Schwizerhalle, wo Muttez mit dä Gmeinde Brattele und Birsfälde deilt. Eine vo dä gröschte europäische Rangierbahnhöf befindet sich im Gebiet vo dr Gmeind. D Flechi vo dr Gmeind isch 1664 Hektare gross, drvo si 41 Brozänt Wald, 41 Brozänt besiidlet, 16 Brozänt si landwirtschaftligi Gebiet, dr Räschte isch umbroduktiv.

Dr Oberdeil vom enä uffgrichtete rote Leu, wo nach links luegt, stoht über drei rote Dürm, wo mitenader verbundene si, uf äm ä silbrige Grund.

In dr Zit vo dä Römer het d Siidlig Montetum gheisse. D Alemanne, wo sich dört niiderglo hei, hän em Mittenza gsait und eso het s au dr Kaiser Konrad II. kennt, won er 1032 uf em Fäld dört mit em König Rudolf vo Burgund zämmedroffe isch, und s burgundische Riich druf an Kaiser übergange isch. Es git au ä Dokument, wo dr Ort als Methimise erwähnt wird. Im 13. Johrhundert isch dr hütig Name Muttenz ufcho: 1226 Muttence, 1267 Muttenza, 1274 Muthenze, 1275 Muttenze, 1375 Muttentz, 1461 Mutentz.

Uf em Gebiet vo dr hütige Gmeind Muttez het me vorhistorischi Fünd gmacht, z. B. Gräber us dr Isezit. Im 8. Johrhundert het Muttez em Domstift vo Strossburg ghört und d Chille, wo denn baut worden isch, isch em heiligen Arbogast gweiht worde.

In dr Middi vom 13. Johrhundert isch Muttez an d Münch vo Münchestei gfalle, nachdäm sie d Iwohner gfolteret und underdrückt hei. Im grosse Basler Ärdbebe vo 1356 si die drei Wartebärg Burge schwer beschädigt und ä baar Johrzähnt spöter ufgee worde. Au d Dorfchille het Schade gnoh und het müesse repariert wärde. D Münch si im 15. Johrhundert verarmt und hai 1470 Muttez und d Herrschaft Münchestei an Basel verpfändet. 1515 hai si s verchauft, s Dorf isch dr Stadt Basel Underdan und in s Amt Münchestei iigliideret worde. D Bevölkerig, wo 1585 öbbe 360 Iiwohner zelt het und bis 1770 uf 850 gwachsen isch, het vom Buure gläbt, und erst im 18. Johrhundert het d Posamänterei zuesätzligi Verdienstmöglikeite gee.

Noch em Bürgerchrieg vo 1833 zwüsche dr Stadt und dr Landschaft isch Muttez zum Halbkanton Baselland cho. Birsfälde isch e Deil vo Muttez östlig vo dr Birs gsi und het sich erst noch dr Kantonsdeilig afo entwickle. 1832 het s no 32 Iiwohner gha, 1860 scho 1416 und 1874 het s sech denn vo Muttez drennt und isch en eigeni Iiwohnergmeind worde.

D Industrialisierig het 1836 mit dr Entdeckig vo de Salzvorkomme bim Rothuus agfange und chemischi Fabrike hai sech in dr Schwizerhalle afo niiderloo. 1854 isch dr Bahnhof an dr Basel-Liestal-Linie ufdoo worde. Noch em Erste Wältchrieg het e Dramlinie Muttez mit Basel verbunde und us em Buuredorf isch meh und meh e Stadtvorort worde, wo Aagstellti und Arbeiter gläbt hai. 1927 het dr Bau vom Rangierbahnhof aagfange und 1962 isch er erwiteret worde. Dr Rhiihafe Au isch grad vor em Zweite Wältchrieg baut worde und het noch em Chrieg drzue bidrait, ass sich no meh Undernähme z Muttez niidergloo hai.
Mä dänggt, ass dr Kärn vom Dorf am Blatz gläägen isch, wo sich in dr röömische Zit e Guetshoof oder villicht e Kultort befunde het. S Dorf het sich im Middelalter im Dorfbach nooch, wo öbbe vo Süüde uf Norde gflossen isch, um d Chille und dr Dinghoof ume entwigglet, was bis hüte s Ortsbild brägt. S Ooberdorf isch am Hang oobe an dr Chille glääge, s Underdorf in dr Ebeni unde an dr Chille. E zwäiti Aggse isch d Baaselgass worde, wo vo dr Chille gege Weste in d Richdig vo Münchestäi und Baasel gangen isch. Im 17. Joorhundert isch d Siidlig bis öbbe an die hütigi Dramhaltstell aabe gange. Um s Dorf ume isch en Etter gsi und langi Zit isch s nid über dä Haag uusegwaggse. Erst im 19. Joorhundert het s sich afo usbräite, het aber no lang wien e Dorf vo Chläibuure usgsee. Mit dr Industrialisierig isch Muttez zun ere Chläistadt worde. Die ehemolige Buurehüüsli im Zentrum, wo vor allem im Ooberdorf no in dr Middi vom 20. Joorhundert ermlig und verlodderet gsi si, het mä renowiert und schiggi Woonhüüser und Lääde us ene gmacht. D Dorfbrünne im alte Dorfkärn, wo mit Blueme gschmückt si und früener emol über Tüchle mit Kwellwasser gspiist worde si, mache vil vom Ortsbild us. Dr Dorfbach isch iigfasst und umgläitet worde und us em Ortsbild verschwunde.

D Gmeindiversammlig findet öbbe viermol im Johr statt: im Allgemeine im Merz, Juni, Oktober und Dezämber. Si isch öffentlig. Die, wo nit stimmberächdigt si, müesse uf bsundrige Blätz sitze und dörfe im Allgemeine s Wort nid ergriffe. Doon- und Filmufnahme müesse vo dr Versammlig gnähmigt wärde. D Kompetänze vo dr Gmeindiversammlig si im Ardikel 47 vom Gmeindigsetz festgleit. Mit em Gmeindireglemänt cha men ere meh Befuegnis ge, solang die gsetzlig nit emene andere Gmeindiorgan ghöre.

Dr Gmeindirot het siibe Mitgliider, duet d Beschlüss vo dr Gmeindiversammlig umsetze und erfüllt d Ufgobe, won er vom Kanton und vom Bund us het. Er isch au d Muttezer Vormundschaftsbehörde. D Amtszit vom jetzige Gmeindirot isch vom 1. Juli 2012 bis zum 30. Juni 2016. Dr Gmeindspresidänt isch dr Peter Vogt (CVP), si Vize dr Marcus Müller (FDP), die andere Mitgliider si dr Thomi Jourdan (EVP), dr Hanspeter Ruesch (SP), d Heidi Schaub (SP), d Franziska Stadelmann (CVP) und neu dr Joachim Hausammann vo de Grüene.


D Gmeind het 1983 dr Wakkerbriis becho für ihri Asträngige, gschichtligi Gebäud und s Ortsbild vom Dorfkärn z erhalte.

40 % vo dr Bevölkerig si reformiert und 27 % römisch-katholisch, 17.4 % si Usländer.

Z Muttez het s fuffzää Chindergäärte, fümf Brimaarschuele, e Sekundarschuel an meerere Standört mit de Nivoo A (allgemäini), E (erwitereti) und P (progümnasiali Aaforderig) und die Allgemäini Muusigschuel (AMS) Muttez. An hööchere Schuele hets: 

D Industrii z Muttez isch konzentriert in dr Schwizerhalle, eme Gebiet diräkt am Rhii, wo zu de Gmeinde Muttez und Brattele ghört. Es isch dr Standort vo de Rhiisaline, Novartis Clariant und andere Konzärn. Meh as d Helfti vo de Bedriib im Baselbiet si z Muttez und z Brattele agsiidlet.

Z Muttez befindet sich eine vo de vier Schwizer Rhiihäfe. Es isch kei Zollfreihafe, aber me cha zollfrei lagere. Er isch uf dr Umschlag vo Driib- und Flüssigstoff spezialisiert.

Dr Sportveräin Muttez het öbbe 1000 Mitgliider in dr Sparte Fuessball.
Er isch am 11. Januar 1921 im Restorant Central (spööter Gmeindistuube) z Muttez vo 15 Fuessballfründ gründet worde.
S Margelacker-Stadion, wo dr SV Muttez dehäi isch, isch 1950 fertig und vor mee as 2000 Zueschauer fiirlig iigweiht worde.
Die 1. Mannschaft vom SV Muttenz het in dr Sesong 2004/05 mit em erfolgriiche Drääner Geri Portmann dr Sprung in die 1. Liga gschafft und isch im obere Viertel vo dr Dabälle. Sis beste Joor het dr SV Muttez 1978 ghaa, won er Grubbesiiger in dr 1. Liga worden isch aber in de Kwalifikazionsspiil dr Ufstiig in d NLB (hüte: Challenge League) knapp verbasst het.
Dr SV Muttez het 22 Mannschafte, dodrvo 15 Juniore- und 4 Seniore- und Veteranetiim.

Dr TV Muttez het öbbe 1400 Mitgliider und isch dr grösst Durnveräin in dr Nordwestschwiz. Er organisiert sit Joore s beliebte „Jazz uff em Platz“ und s dradizionelle Äierlääse. Er isch in siibe Abdäilige iidäilt: Durner (inkl. Jugendrige), Unihockey, Volleyball, Durnerinne, Basketball, Handball und Liichtathletik. D Liichtathletikabdäilig het die erste Schwizer Mäisterschafte vo de Juniorinne und Juniore und d Espoir-Kategorie im Joor 1996 organisiert und het 1998 uf dr Hauptstrooss im Dorfkärn dr „Schnällscht Schwizer“ veraastaltet. Im Joor 2008 isch er Gastgääber vo de Schwizer Mäisterschafte Staffel gsi.

Dr TTC Rio-Star Muttenz isch en erfolgriiche Dischdennisklub in dr Nazionalliga A und isch sit 2005 jedes Joor Schwizer Mäister worde, und sit 2007 häi d Here (usser im Joor 2009) au alli Schwizer Göp gwunne. 2014 häi au d Daame d Mäisterschaft gwunne.



</doc>
<doc id="16195" url="https://als.wikipedia.org/wiki?curid=16195" title="Istein">
Istein

Istei (dt. "Istein") isch e Ort im südliche Markgräflerland (Landchreis Lörrach, Bade-Württeberg, Dütschland) im Izugsgebit vum Grossrüm Basel. Politisch ghört die früeher selbständig Ortschaft sit 1974 zue dr Gmei Efrige-Chilche.

Istei lit uf guet 240 m Höchi weschtlich vum Isteiner Klotz, eme Chalchfelse, wo vor dr Begradigung dr 
Rhi nooch dra vorbigflosse isch. Die relativ chlei Gmarkig het e Flächi vu 2,59 km².

Istei isch mit guet 1300 Iwohner (2005) dr zweitgröscht Deilort vu dr Gmei Efrige-Chilche.

Ufgrund vu dr bis zue dr Säkularisation bischöfliche Herrschaft isch dr Ort überwiged katholisch prägt un Sitz vu ere katholische Pfarrei.

Vermuetlich het's scho in dr Steizit Jaspisbergbau z'Istei gä, domols e wichtigs Schnidwerchzüg.

Erscht 1139 isch Istei erschtmols urchundlich erwähnt worre, wie dr Papscht Innozenz II. im Hochstift Basel dr Ort as Eigetum bestätigt het.

1308 het Basel die beide Isteiner Burge im ene churze Chrieg zerstöört.

Wie Huttige isch Istei bis 1803 under dr katholisch-bischöfliche Herrschaft blibe, und isch denn an Bade gfalle.

Uf em Isteiner Klotz sin fer beidi Weltkrieg grossi Befestigungsalage baut worre, wil mer vu dert obe bis wit ins Elsiss beobachte un schiesse het chänne.

Istei läbt hauptsächlich vum Wibau, dr Spargelzucht un em Chalchwerk.

Die bi Istein kurverrich Rhidalbahn durchquert dr Isteiner Klotz mit drei Tunnel, (Klotzetunnel, Chilchbergtunnel un Hardbergtunnel) un isch bi Istein e Langsamfahrstell. Derzitt baut d'Bahn dorum dr 10 km lang Chatzebergtunnel, wo fer Tempo 250 uslegt isch. Istei het e Bahnhof fer dr Regionalverkehr.

D'Isteiner Schwelle sin e gfährlichs Hindernis fer d'Schifffahrt uf em Rhi gsi un sin dorum au e wichtige Grund fer dr Bau vum Rhisidekanal uf dr elsässische Side vum Rhi vu Wil am Rhi bis Brisach gsi. Hüt sin d'Isteiner Schwelle e beliebte Platz zum Bade im Rhi.

Dr Anker, wo fer dr Rhischifffahrt stoht, entspringt em Amtswappe vum Basler Domprobscht, erinnert also an sällem si einschtigs Wirke z'Istei.

Es git vili historischi Fachwerchhüser, s'äldischt isch vu anno 1553.
No ä Sähenswürdikeit ischs alte rohthuß im Innerdorf14

Berüehmt isch d'Isteiner Fasnet, s'Fasnetsfir uf em Isteiner Klotz un s'Chlimsefescht, wo in Schaltjohre an Pfingschte stattfindet.

As e typischi Ortschaft vu dr Region zellt Istein zum hochalemannische Dialektgebit.

De Ritter Veit vu Ischtei, de Hugideo und de Volleburger.




</doc>
<doc id="16196" url="https://als.wikipedia.org/wiki?curid=16196" title="Kleinkems">
Kleinkems

S Chleinechems (dt. "Kleinkems") isch e Ort im südliche Markgräflerland (Landchreis Lörrach, Bade-Württeberg, Dütschland) im Izugsgebit vum Grossrüm Basel. Politisch ghört die früeher selbständig Ortschaft sit 1974 zue dr Gmei Efrige-Chilche.

S Chleinechems lit uf guet 245 m Höchi weschtlich vum Chatzeberg, wo dert steil zum Rhi hi abfallt. D'Ortschaft schmigt sich am Grund vu sällem Kliff entlang. S'Dorf het chnapp 450 Iwohner (Stand 2005) un e Gmarkig vu 3,71 km². Uf dr andere Side vum Rhi un vum Rhisidekanal lit s'elsässisch (Gross-)Kembs.

Die erscht urkundlich Erwähnig vum Chleinechems isch anno 1086 gsi. Ab 1103 het's dr Herre vu Röttle ghört un isch in dr Reformation evangelisch worre. Im Ort isch über Johrhunderte Firstei abbaut worre.

As e typisch markgräfler Ortschaft zellt s Chleinechems zum hochalemannische Dialektgebit.

S Chleinechems het e Regionalbahnhof an dr Rhidalbahn un uf dr Gemarkig lit dr Autobahnaschluss "Efringen-Kirchen" vu dr A5.



</doc>
<doc id="16197" url="https://als.wikipedia.org/wiki?curid=16197" title="Mappach">
Mappach

Mappä (dt. "Mappach") isch e Ort im südliche Markgräflerland (Landchreis Lörrach, Bade-Württeberg, Dütschland) im Izugsgebit vum Grossrüm Basel. Politisch ghört die früeher selbständig Ortschaft sit 1974 zue dr Gmei Efrige-Chilche.

Mappä isch dr öschtlichst Deilort vu Efrige-Chilche. Zue dr alde Gmei Mappä ghört au dr Wiler Maugehard. Dr Ort lit uf guet 310 m Höchi uffem südliche Katzeberg un het zämme mit Maugehard guet 540 Iwohner (2005) uf ere Gmarkig vu 4,25 km².

Mappä isch erschtmols 874 urchundlich erwähnt worre. Es het lang im Hochstift Basel ghört un isch 1803 badisch worre.

As e typisch markgräfler Ortschaft zellt Mappä zum hochalemannische Dialektgebit.



</doc>
<doc id="16198" url="https://als.wikipedia.org/wiki?curid=16198" title="Welmlingen">
Welmlingen

Welmlige (dt. "Welmlingen") isch e Ort im südliche Markgräflerland (Landchreis Lörrach, Bade-Württeberg, Dütschland) im Izugsgebit vum Grossrüm Basel. Politisch ghört die früeher selbständig Ortschaft sit 1974 zue dr Gmei Efrige-Chilche.

Welmlige lit nördlich vu Efrige-Chilche uffem Chatzeberg uf guet 310 m Höchi un het öppe 480 Iwohner (2005) uf ere Gmarkig vu 4,26 km². Durch dr Ort verlauft d'Bundesstross 3 uffem Abschnitt Efrige - Schlienge.

Zämme mit Efrige isch au Welmlige 1113 erstmols urchundlich erwähnt worre, wo d'Herre vu Waldeck ihri Rächt am Ort ans Chloster St. Bläsi abtrette hän. Die landesherrliche Rechte sin sitem 14. Johrhundert bi dr Herrschaft Röttle gläge.

As e typisch markgräfler Ortschaft zellt Welmlige zum hochalemannische Dialektgebit.



</doc>
<doc id="16199" url="https://als.wikipedia.org/wiki?curid=16199" title="Wintersweiler">
Wintersweiler

Winterschwiler (dt. "Wintersweiler") isch e Ort im südliche Markgräflerland (Landchreis Lörrach, Bade-Württeberg, Dütschland) im Izugsgebit vum Grossrüm Basel. Politisch ghört die früeher selbständig Ortschaft sit 1974 zue dr Gmei Efrige-Chilche.

Winterschwiler lit 2 km nördlich vu Efrige-Chilche uffem Chatzeberg uf guet 330 m Höchi un het öppe 470 Iwohner (2005) uf ere Gmarkig vu 3,10 km². Weschtlich vum Ort verlauft d'Bundesstross 3 uffem Abschnitt Efrige - Schlienge.

Anno isch 909 Winterschwiler erschtmols urchundlich erwähnt worre. Es het später ebefalls zue dr Herrschaft Röttle ghört. Aber scho 1386 hän d'Markgrafen von Hachberg-Sausenberg dr Ort erworbe.

As e typisch markgräfler Ortschaft zellt Winterschwiler zum hochalemannische Dialektgebit.




</doc>
<doc id="16202" url="https://als.wikipedia.org/wiki?curid=16202" title="Maugenhard">
Maugenhard

Maugehard (dt. "Maugenhard") isch e Wiler im südliche Markgräflerland (Landchreis Lörrach, Bade-Württeberg, Dütschland) im Izugsgebit vum Grossrüm Basel. Politisch ghört Maugehard zue Mappä un isch mit sinere Gmei anno 1974 in Efrige-Chilche igmeindet worre, wo si sither zämme e Ortsdeil bilde.

Maugehard isch die öschtlichscht Sidlig vu dr Gsamtgmei Efrige-Chilche. Dr Wiler lit uf guet 320 m Höchi uffem südliche Chatzeberg.

Maugehard het bis 1863 noch zue Egrige ghört un isch no nooch eme lange Stritt um Weiderächte mit em gröschte Deil vu sinem Bann an Mappä gfalle.

As e typisch markgräfler Ortschaft zellt Maugehard zum hochalemannische Dialektgebit.



</doc>
<doc id="16203" url="https://als.wikipedia.org/wiki?curid=16203" title="RhB Ge 4/4 II">
RhB Ge 4/4 II

D Ge 4/4 II ischt ä Loggi bi dr Rhätische Bahn. Di 23 Loggenä sind vorwiägänd für ä Personävercheer vorgseh. Si händ viär Aatribs- und käini Laufachse. Si sind vu 1984 bis 1985 buut wordä und gliiched üsserlich wiä technisch dä Re 4/4 II vu de SBB. Si händ d Fahrzüügnummerä 611-633. Natürli sind si will mer si uf Meterspurigä Gläis bruucht chliiner und "nur" 50 Tonnä schwär. Si chänd au "nur" mit 90 Stundekilometer fare. 

En eltäri Buukonschtrukziuu häisst Ge 4/4 I. Di effektivä Vorgängerinnä vu dr Ge 4/4 II sind aber d Krokodil vo dr Rhätische Bahn gsii. Diä händ sich als Störigsaafällig erwise. Hüt git's vu derä Buukonschtrukziuu nuch e paar historischi Loggene. 

Am Aafang sind si i tannegrüener Farb erschine. Hüt sind si alli Rot aagmalt, und das isch au d Huusfarb vu d'r Rhätische Bahn.


</doc>
<doc id="16205" url="https://als.wikipedia.org/wiki?curid=16205" title="Eisenbahn">
Eisenbahn

D' Ysebahn isch äs Verchehrsmittel für d' Beförderig vu Personä und Güeter, wu a Schine bunde-n-ischt.

Di erschtä Ysebahne sind afangs vom 19. Jahrhundert in Ängland entwiggled wordä. D'r erschti Versuech isch unbefridigänd gsii. Ufgrund vu d'r guete-n-Erfahrig mit de Dampftraggtore het de Richard Trevithick ä zwiiachsigä Dampfchraftwagä uf Schinä - mit e paar Aahänger - konschtruiert. Am Aafang isch d'r allererschti Güeterzug vu d'r Wält würggli gfare, doch dänn isch s' Syschtem überfordäräd gsii. D' Maschinä isch abbroche wordä. Erscht dä Georges Stephenson het's verschtandä, bruuchbari Loggänä z' konschtruiere. Damit s' hend dörfä fare, hend's ä-n-amtlichi Konzessiuu bruucht. Di britischä Behördä hend ihm vorgschribe, ass er het müese d' Spurbräiti vu de änglische Poschtkutsche aawände, das sind 1 Meter, 43 Santimeter und 5 Millimeter gsii.

De Georges Stephenson het mit sym Suu di erschti Loggifabrigg gründet und au gfüehrt. Si händ au s' europäisch Feschtland beliferet, und deet händ's di gliich Bräiti für d Gläis aagwändet. So isch das di erfolgriichscht Spurbräiti worde - mer redt vu d'r Normalspur. Näbebii git's au nuch d' Breitspur und d' Schmalspur. 

Mit em Uufchuu vu d'r Eleggtrizität sind au di eleggtrische Bahne uufchuu. Für das hends müese Fahrläitige und eleggtrischi Loggene buue. Dänn git's au nuch vill Bahne, wu nur Diselzüg fahred.

En neui Entwigglig vom Endi vom 20. Jahrhundert sind d Hochgschwindigkeits-Züg. En bekannte vo däre Gattig isch de TGV (Train à grande vitesse), wo vorallem z Frangriich vercheert.

Es git Streggeabschnitt, wo hützutags nüme in Betriib sind. Gründ defür chänd sii; as die Streggene nüme rendiert händ oder as d Liniefüerig korrigiert worde isch. Mängmol wird e söttegi Streggi hüt wider as Museumsysebahn betribe.
Under de Ysebahne git's au d' Standseilbahne, mäischtens als Drahtseilbahne bezeichnet. Zum Höhedifferänze überwinde händ verschideni Äschiniöre Zahradsyschtem entwiggled (z. B. bi der Jungfraubahn). Erfinder drvo isch urschprünglich dr Schwiizer "Niklaus Riggenbach" 1862 gsii, wo sie no mit Dampf glauffe sii.

Di bishär schterchscht Zahradloggi vu de Welt, isch anne 2012 vo de Stadler Rail us em Turgi für Brasilie baut worde.


</doc>
<doc id="16206" url="https://als.wikipedia.org/wiki?curid=16206" title="Isteiner Schwellen">
Isteiner Schwellen

D' Isteiner Schwelle sin Stromschnelle im Rhi bi dr Ortschaft Istei, wo zue dr Gmei Efrige-Chilche ghört.

Si sin früeher e grosses Hindernis fer d'Schifffahrt churz underhalb vu Basel gsi. Under anderem wäge dr Isteiner Schwelle isch dr Rhisidekanal (französisch: "Grand Canal d'Alsace") vu Wil-am-Rhi-Märkt bis uf Brisach vu Frankrich baut worre.

D'Isteiner Schwelle sin s'ledscht Überblibsel vu eme Jura-Massiv, (Isteiner Klotz) wo ursprünglich im Rhi dr Wäg in Richtig uf Norde versperrt het.

Si zelle zue eim vu dr beliebtischte Nackigbadestränd im Dreiländereck.


</doc>
<doc id="16212" url="https://als.wikipedia.org/wiki?curid=16212" title="Kanton Neu-Breisach">
Kanton Neu-Breisach

Dr Kanton Nej-Brisach isch bìs März 2015 a Undergliderung vom Arrondissement Colmer im Département Owerelsass in dr Region Elsass in Frankrich gsii.

Regionalsproch vu allene Ortschafte isch Elsàsserditsch. Dr Kanton nennt mer au "Brisacher Land".

Dr Kanton isch am 4. März 1790 im Zug von dr Inrichtung vom Département als Teil vom domolige „Distrikt Colmer“ gründet worde.

Mit dr Gründung vom Arrondissement am 17. Februar 1800 isch dr Kanton als Teil vom domolige Arrondissement Colmar neu zuegschnitte worde.

In dr Zit von dr Zueghörigkeit zue Ditschland vo 1871 bis 1919 het es degege keini Kantone im domolige „Kreis Kolmar“ gewe.

Ab 28. Juni 1919 isch dr Kanton zuenächscht e Teil vom domolige Arrondissement Colmer-Land (amtl. "Colmar Campagne") gsin, wo sit 1934 wiidr zum Arrondissement Colmer vereinigt isch.

Zum 22. März 2015 ìsch dr Kànton ufglest wore.

Dr Kanton het im Norde an dr Kanton Andelse grenzt, im Oschte an Ditschland mit em Landkreis Brisgau-Hochschwarzwald im Regierungsbezirk Friburg (Bade-Württeberg), im Süde an dr Kanton Ànze im Arrondissement Gàwiller (Guebwiller) und im Weschte an dr Kanton Colmer-Süd.



</doc>
<doc id="16216" url="https://als.wikipedia.org/wiki?curid=16216" title="Algolsheim">
Algolsheim

Algelse (IPA: ; frz. "Algolsheim") isch e frànzeescha Gmein ìm Arrondissement () im Owerelsàss (Haut-Rhin).

Algelse befindet sich einigi Kilometer entfernt von Nej-Brisach. Wil es numm zwei Kilometer von dr Rhibruck uf Ditschland entfernt isch, wohne dort vile Ditsche, wo sich in dr ledschde Johre do wege dr nidrige Baulandpris niderglo han. Sell het zue em Anstig von der Inwohnerzahle gfüehrt. Durch dr Ort fliesst dr Thierlachgrawe (frz. "petit ruisseau").

Algelse isch anno 1192 s'erschte Mol gschichtlich under em Nam "Altolvesheim" erwähnt.

Vun 1871 bìs 1918 hàt d Gmein zem ditsche Richslànd Elsàss-Lothringe ghert. Im September 1939 isch di Bevölkerung uf Chaumont in Lot-et-Garonne evakuiert worde, von wo si im Sommer 1940 nooch dr französische Kapitulation zurückkehrt isch. Am 6. Februar 1945 isch di Gmeinde von dr Nazi-Herrschaft befreit worde, allerdings isch si debi stark zerstört worde.

 vun Algelse ìsch . Algelse ghert zem Kommünàlverbànd .



</doc>
<doc id="16218" url="https://als.wikipedia.org/wiki?curid=16218" title="Appenweiher">
Appenweiher

Appewihr (IPA: ; frz. "Appenwihr", ditsch "Appenweiher") isch e frànzeesche Gmein ìm Arrondissement () ìm Owerelsàss (Haut-Rhin). Appewihr ghört im Kommunalverband a.

S Wappe vu der Gmàind zàigt uf sélbrigem Grund e griens Màiglèckle, wu wissi Bliete dràit. Owedréwer ésch s Gwàih vun eme Hérsch.

Appewihr lijt am "Hardt", em Waldgebit im Elsass, im Zentrum vu dr Ebene zwische Ill und Rhin. Èstlig dervu légt der Kastewald.

Es ésch én Appewihr e hallstattischi Sédlung gfunde wore, üsserdàm gét's méhrere Grabhégel üs der Bronze- un üs der Isezit. Witere Üsgrabunge vu do sén ém Müséum én Kolmer üsgstèllt. Anno 884 isch dr Ort zum erschte Mol erwähnt worde als "Abbunuuileri". Ém èlfte Johrhundert ésch Appewihr an s Kloster vu Basel kumme, spéter hat's zum Léhe vu Horburg ghért. 1535 ésch én Appewihr d Réformation igfiehrt wore, es gét héte noch e gotische Kérch mét-e-me alte Glocketurm un eme Kércheschéff üs em 16. oder 18. Johrhundert. Im Drissigjährige Krieg isch di Gmeind komplett zerstört worde. Anno 1752 isch sell, dismol wegenem grosse Brand, wiider passiert. 

Vun 1871 bìs 1918 hàt d Gmein zem ditsche Richslànd Elsàss-Lothringe ghert. Am 5. Februar 1945 isch Appewihr durch US-Truppe von dr ditsche Besatzermacht im Zweite Weltkrieg befreit worde, drei Tag nach Colmer.

 vo Appewihr isch . D Gmeind ghert zum Gmeindsverband .

Én Appewihr wérd Getràide aboie. Zudàm wérd Dierzucht bedrébe, es wàre vor allem Rénder un Soi ghalte.



</doc>
<doc id="16219" url="https://als.wikipedia.org/wiki?curid=16219" title="Balgau">
Balgau

Balgäu oder Balgai (IPA: [] oder []) isch e frànzeesche Gmein ìm Arrondissement () ìm Owerelsàss (Haut-Rhin).

Balgai légt am Rhisitekanal én der Néchi vu me Wald. Nochbergmàinde sén Hàitere ém Norde, Nambse ém Oste, Blodelse ém Side un Hértzfàlde un Rèschehart ém Wèste.

S àltist Zignis vu mànschliger Bsédlung ésch e alter Grabhégel üs der Isezit. Nét wit vu sàllem ésch e Stroß vu de Rémer verloffe. D èrschte urkundlige Erwàhnung erfolgt ém Johr 896 under em Name „Palgowa“ én-e-re Urkunde vum Kloster vu Ménschter. Ab sàllem Johr hat der Ort züe-ne-re Abtèi ghért. Der Name làitet séch vu-ne-re Adelsfamélie üs em 14. un 15. Johrhundert ab. 1281 hat der Kénig Rodolphe s Dèrfle eme Rétter gé, wil er em der Bris vu me Ross gschuldet hat.

S'Dorf isch im Drissigjährig Krieg zerstört worre.

1861 ésch d'Sankt-Nicholas-Kérech (Franzésch "Eglise Saint-Nicolas") boie wore. Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Balgai ìsch . Balgai ghert zem Kommünàlverbànd .

Balgai ésch noch landwértschaftlig bràgt: zu de wéchtigste Wértschaftszwig ghére der Aboi vu Gedràide, d Haltung vu Hiehner vor allem wàge de Àier un d'Zéchtig vu Soi un Rénder. Es gét oi e landwértschaftlige Gnosseschaft.



</doc>
<doc id="16220" url="https://als.wikipedia.org/wiki?curid=16220" title="Biesheim">
Biesheim

Biese (IPA: ; frz. "Biesheim", in alternativer elsässischer Schriwung vom Schwa "Biasa") isch e frànzeesche Gmein ìm Arrondissement () ìm Owerelsàss (Haut-Rhin) mit guet 2300 Inwohner. Dr Ort ligt am Weschtufer vom Rhin.

Die elsässisch Gmeind erstreckt sich in dr Ebene weschtlich vom Owerrhin, wo do die Staatsgrenz zue Ditschland (bzw. Bade-Wirtteberg) bildet. D'Ortschaft ligt guet en Kilometer weschtlich vom Rhi gegeniwer von alt-Brisach, jewils guet 20 km öschtlich von Colmer un weschtlich von Friburg im Brisgau. Mitte durch dr Ort verläuft dr "Giessebach". Im Oschte het Biese Anteil am Rhinsidekanal mit dr lange Insle zwische Kanal un aldem Flussbett, wo von Chems bis uf Brisach goht. Nochbergmeinde sind Kunde im Norde, Urschene und Widsole im Weschte, Wolfganze und Volgelse im Süde, Vogelgrien im Südoschte und Alt-Brisach (Ditschland) im Oschte.

Dr hitig Biesemer Bann isch scho sit dr gallorömische Zit besidlet. In dr Näche von dr Ortschaft ligt e beditede archäologische Fundstätte, wo die römisch Anweseheit vom 1. bis zum 4. Jahrhundert n. Chr. belegt. Dr Ortsname setzt sich zämm us em fränkische Wortstamm "heim", im Dialekt zue em Schwa abgschliffe, wo in etwa Domizil/Heim beditet un üblich bi fränkische Sidlunge gsin isch, sowie "Bies", aller Wahrschinlichkeit noch dr Personennam von eme wohlhabede Eigetümer in Biese. D'Schribwis vom Ortsname hat sich im Lauf von dr Zit mehfach gändert: Von "Bezenesheim" (erwähnt um 1000) iwer "Biessen" (1643) zur hitige offizielle Form "Biesheim" (sit em 18. Jahrhundert).

1103 isch im Dorf e im Herrschaftsberich von dr Abtei Cluny gleges Kloschter gründet worde. Vom 13. bis zum 16. Jahrhundert het Biese dr Habsburger ghört. 1507 isch es an die Stadt (Alt-)Brisach verpfändet worre, bis es 1756 an Wladner von Freundstein verkauft worde isch. 1638 hän d'Schwede Biese zämme mit em ehemolige mittelalterliche Dorf Oedeburg zerstört. Circa 1770 isch dr Ort unter französische Herrschaft komme.

Die jüdisch Synagog isch 1726 abgrisse worde, underem Vorwand, dass ihr Bau nicht gnehmigt worde sei. Von 1871 bis zum End vom Erschte Weltkrieg isch Biesheim Teil vom Ditsche Rich im Richsland Elsass-Lothringen gsin. 1910 sind in dr Gmeind 1275 Inwohner registriert worde. Im Zweite Weltkrieg isch d'Bevölkerung uf Le Mas-d’Agenais in Aquitanie evakuiert worde. Bim Kampf um dr Brückekopf Elsass gege End vum Krieg isch Biese ständig in Mitlideschaft zogen worde, sodass im Krieg insgsamt 75 % vom Dorf zerstört worde sin.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Biese ìsch . Biese ghert zem Kommünàlverbànd .

Die amtlich Blasonierung vom Wappe lütet: „D'azur à la filière de gueles, au saumon d'argent posé en bande, la queue recourbée.“ "(Uf blau mit rotem Bord e schrägligede silberne Lax mit bogenem Schwanz.)"

S'Wappe isch anno 1965 als Erinnerung an mehrere Laxfischer un Flurname in dr Gmeind ("Salmegrund", "Salmegrien") durch dr Wappedienscht vum Département Haut-Rhin erstellt worde.

Biese unterhaltet e Partnerschaft mit dr Gmeind Le Mas-d’Agenais in Aquitanie. Dertna isch d'Biesemer Bevölkerung im Zweite Weltkrieg evakuiert worde.

Sit em Bau vom Rhinsitekanal un dr Inrichtung von eme Gwerbegebit in dr 1960er-Jahre hän sich in dr Gmeinde zahlrich Unternehme agsidelt. Di beditedschte sin dr Aluminiumverarbeiter "Alcan Rhenalu Péchiney", dr Kaugummihersteller Wrigley un s'Textilieunternehme "Fiberweb". Im landwirtschaftliche Sektor git's einige Betrib mit Gmües- un Weizeanbau, Rinder- un Sauhaltung sowie mit Gflüegel- un Fischzucht. Usserdem isch dr Tourismus mit mehrere Hotel- und Restaurantbetribe fer Biese von grosser Beditung. Uf dr Insel zwische Rhin un Rhinsitekanal befinde sich en Jachthafe, en Campingplatz und en Schwimmbad.

D'Gmarkung wird in Nord-Süd-Richtung von zwei Départementstrasse durchquert: D'D468 verläuft direkt weschtlich von dr Ortschaft, d'D52 witer öschtlich.

Zwei Musee informiere z'Biese über d'Geschichte vu dr Region: s'gallorömisch Museum un s'Museum vo dr optische Technik. S'Rathüs vo dr Gmeind isch gege End vom Zweite Weltkrieg abbrennt un 1962 uf dr ehemolige Fundamente widerufbaut worde. In dr Jahre 1981–1982 het d'Gmeind Modernisierungsarbeite durchführe lasse, 2004–2005 het mer s'Hüs saniert und erwiteret.




</doc>
<doc id="16221" url="https://als.wikipedia.org/wiki?curid=16221" title="Dessenheim">
Dessenheim

Dàssene (IPA: []; frz. "Dessenheim") ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . S'Hüffedorf mit eweng meh wie 1000 Inwohner wird im Weschte von eme Wald flankiert un isch suscht von ere Landwirtschaftszone umgäbe. Es wird hauptsächlich Welschkorn (Mais) apflanzt. D'Hauptstross D2 goht uf Ruschtehart un Wàckelse. Zwei Monument züge von dr Kämpf am End vom Zweite Weltkrieg.

D'Gmeind ghört im Kommunalverband a.

Dàssene légt uf rund 200 Méter éwer em Méerspiegel wèstlig vum Canal du Rhône au Rhin. Nochbergmàinde sén Wàckolse un Hàtteschlag ém Norde, Néderhèrge (Kanton Ànze) ém Wèste, Rèschehart ém Side un Hàitere ém Oste.

Ém Hardtwald sén Grabhégel üs brotohisdorischer Zit gfunde wore, e wittere Grabstàtte stammt üs der spote Bronzezit un légt ém Wurmloeh. Der Ort wérd 737 als Bsétz vu der Abtèi vu Murbach zum èrschte Mol urkundlig erwàhnt; nàbe sàller Nànnig als "Deoseshaim" gét's noch àine vu 768 als "Tessinhaim". Ab 1648 hat Dàssene der Habsburger ghért.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

Ém Johr 1978 ésch s Üsséh vum Wappe fèstglègt wore. Lénks sén d Mitra un der Stab vum Bischof Saint Léger z séh, ràchts d'Farwe vu der Éstricher (rot, wiss un noch emol rot).

 vun Dàssene ìsch . Dàssene ghert zem Kommünàlverbànd .

Én der Landwértschaft wàre vor allem Gedràide un Màis aboie. Zudèm gét's oi a baar Zuchtbedrieb.




</doc>
<doc id="16224" url="https://als.wikipedia.org/wiki?curid=16224" title="Geiswasser">
Geiswasser

Geiswasser (IPA: ) ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . S'klei Strossedorf ghört im Kummunalverband a.

Geiswasser ligt absits vu grössere Hauptverkehrsstrosse S'Gmeigebit grenzt mit em Rhin an Ditschland (Gmarkung von alt-Brisach) a, doch gibt's kei Üwergang. Zwische Rhin und Geiswasser ligt usserdem dr Rhinsitekanal. Un uf dr lange Insel zwische Kanal und Rhin z'gelange muess mer uffem Landweg dr Unweg iwer d'Rhinbruck bi Brisach oder d'Staustufe bi Fessene mache.

Bi Geiswasser sin als Iwerblibsel vum Kalte Krieg an Rhin un Kanal sognennte NATO-Rampe aglegt, so dass es im Militär liicht möglich isch, Behelfsbrucke riwer uf dr ditsch Site z'baue, wo d'Rampe ihr Gegestuck uf Höhe vum Rimschiger Ei het.

Bis zue dr Begradigung isch Geiswasser immer wiider emol links oder rechts vum Rhin, uf ere Insel oder langzogene Halbinsel im mäandrierede Rhin glege.

Geiswasser isch uf dr Namme vume abgschnittene Altrhinarm daift. 1770 isch dr Geiswassermer Bann an Frankrich verkauft worde, und erscht um 1775 isch d'Sidlung e Gmeind worde.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

Am Afang vum Zweite Weltkrieg het die französisch Regierung d'Bevölkerung nach Aquitanie evakuiert. Nach dr ditsche Besetzung von Frankrich sin d'Lit im Herbscht 1940 wider zruckkehrt. D'Allierte hän Geiswasser no am 8. Februar 1945 von dr ditsche Besatzung befreit.

 vun Geiswasser ìsch . Geiswasser ghert zem Kommünàlverbànd .

Dr Ort isch landwirtschaftlich prägt. Es wird hauptsächlich Fruucht apflanzt, denebe git's Vihhaltig (Rinder, Säu).



</doc>
<doc id="16225" url="https://als.wikipedia.org/wiki?curid=16225" title="Heiteren">
Heiteren

Haitre (IPA: []; frz. "Heiteren") ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . S'Dorf, wu entlang von ere Wescht-Oscht-Ax lit, ghört im Kommunalverband a.

Durch Heitere verlauft d'Verbindungsstross D 468 von Nej-Brisach uf Kembs, wo 1 km nördlich vu Heitere no bis Nej-Brisach uf ere alde Römrstrass ligt. Bi Heitere selber isch d'Römrstross inzwische e landwirtschaftliche Weg, wo Haitre am Weschtend vum Ort schnidet.

Haitre ligt zwische dr alde Römrstross im Weschte un dr stillglegte Bahnlinie Volgelse - Bantzene im Oschte, D'Bahnlinie bestoht jetzt numme no als Industrigleis zum Kernkraftwerk Fàssene in ihrem südliche Drittel.

Haitre wird als "Heiderheim" 768 erschtmols urkundlich erwähnt. Im Drissigjährige Krieg hän schwedischi Söldner d'Bevölkerung massakriert.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Haitre ìsch . Haitre ghert zem Kommünàlverbànd .

D'Inwohnerzahl isch zwische 1960 un 1990 um 550 Persone gschwankt, bis 1999 no awer uf fascht 800 Lit relativ stark agstige.

Dr Ort isch landwirtschaftlich prägt. Abau vu Frucht un Vihhaldung (Rinder, Säu) dominiere d'Produktion. Es git e grossi landwirtschaftlichi Gnosseschaft.

Camille Alfred Pabst, 1828 z'Haitre uf d Wàlt ko un 1898 z'Paris gstorbe. Z'erscht isch er Anwalt z Colmer gsin, später no Moler z Paris. Sin Werk "La veille du mariage" isch im Unterlindenmuseum z'Colmer usgstellt.



</doc>
<doc id="16228" url="https://als.wikipedia.org/wiki?curid=16228" title="Hettenschlag">
Hettenschlag

Hatteschlàg (IPA: []; frz. "Hettenschlag") isch e französischi Gmeind im Arrondissement () im Owerelsàss (Haut-Rhin). S'Dorf ghört im Kommunalverband a.

Die klei Gmeind ligt am Schnittpunkt vu dr Strosse vu Heiligkriz im Weschte uf Weckolse im Oschte sowie vu Appewihr im Norde uf Dessene im Süde in dr Rhiebeni, guet 10 km südöschtlich vu Colmer in dr Owerrhinebene zwische Ill un Rhin.

Urkundlich wird dr Ort s'erschtmol anno 792 als Besitz von dr Abtei z'Murbach underen Nam Hettanerloh erwähnt, wie e merowingische Fridhof bezigt, isch er aber schu vorher bsidelt gsi. Im Läuf vom 15. Johrhundert isch dr Ort offebar ufgäwe worde un isch späteschtens um die Zit vum Drissigjährige Krieg nimmi besidlet gsin. Gege End vom 18. Johrhundert isch an dr Stell von dr alde Ortschaft no e Neugründung erfolgt, wozüe de Wald hät mieße grodet werre, wu zwischezitlig do gwachse isch. Én der Métte vum 19. Johrhundert ésch d'Kérech mét em Name "Eglise de la Présentation de la Vierge" boie wore.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Hatteschlàg ìsch . Hatteschlàg ghert zem Kommünàlverbànd .

Dr Ort isch stark landwirtschaftlich prägt. Es werre hauptsächlich Welschkorn (Mais), Getreide un Wii produziert, denewe git's Vihhaldung (Rinder, Schof, Säu, Hiehner).



</doc>
<doc id="16229" url="https://als.wikipedia.org/wiki?curid=16229" title="Logelheim">
Logelheim

Logele (IPA: ; amtl. "Logelheim", in alternativer elsässischer Schriwung vom Schwa "Logala") isch e französische Gmeind im Elsass mit ca. 600 Inwohner.

Der Ort lìt an der Ìll un ìsch umgää vu Gedreidefälder. Er gheert zum un dodermìt zum Arrondissement ; usserdäm ìsch Logele Mìtglììd vum interkommunale Zwäckverband . S Dorf lìgt ca. 7 Kilomeeter sììdsììdèstlig vu Kolmer un ìm Daal vu der Ìll.

E Graabstätte üss der frieie Bronzezitt losst druf schließe, ass doo schu voor der èrschte urkundlige Erwähnung Mänsche gläbt hän. Der Name "Logele" däucht ìm Johr 770 under der Form „Lageln“ zum èrschte Mool uf. Säll ìsch d Zit vum èrschte Hèrzog vum Èlsass, em Bonifatius Grandius. Es ìsch èbbene 1025 zum Bsìtz vu der Haabsburger Landgrafe wore. 1224 hat der Abt vu Eewersminschter alle sinne Rächt an Logele verlore; se sìn an d Kleester vu Masevaux un Heiligkritz ìwergange.

1444 ìsch Logele vu de Armagnacs zersteert wore.

Ìn der èrschte Hälfte vum 16. Johrhundert hat sìch Logele witterèntwìcklet; zu däre Zitt sìn oi d èrschte Deich an der Ìll aaglègt wore. 1563 ìsch der Ort zämme mìt em rästlige Leehe Hohlandsburg an der Rìtter Lazarus von Schwendi verkäuft wore.

Zwìsche 1621 un 1640 hän verschììdene Iifäll zur Folg ghaa, ass Logele vu nèiem zersteert wore ìsch.

Noo der Franzeesche Révolution ìsch der François Antoine Roth vum Gmeinderoot als Bìrgermeister gwählt wore. 1797 hat Logele 200 Hèktar vu sinnem Gebiet verlore. Säll ìsch under Hätteschlaag un Wèckelse ufdeilt wore.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

Ìm Johr 1800 hat Logele 251 Iiwohner ghaa, ìm Johr 1850 sìn's schu 476 gsìì. Ìm Johr 1997, wuu's sìch em SIVOM Pays de Brisach aagschlosse hat, hän lutt ere Volkszällung 567 Litt derte gwohnt.

 vun Logele ìsch . Logele ghert zem Kommünàlverbànd .

Logele isch stark vu landwirtschaftliche Grossbetribe prägt. Dr Schwerpunkt ligt im Abau von Fruucht un dr Säuhaltung.




</doc>
<doc id="16236" url="https://als.wikipedia.org/wiki?curid=16236" title="Weckolsheim">
Weckolsheim

Wàckelse (IPA: []; frz. "Weckolsheim") isch e frànzeesche Gmein ìm Arrondissement () ìm Owerelsàss (Haut-Rhin). S'klei Dorf ghört im Kommunalverband a.

Dr klei Ort lijt in dr Owerrhinebene uf guet halbem Weg zwische Rhi im Oschte un Ill im Weschte, knapp 2 km südweschtlich von Nej-Brisach. 'Durch dr Ort verläuft dr nit schiffbar Vauban-Kanal, wo z'Ensise von dr Ill abzwigt, bis Owerherge no parallel zu dr Ill goht un no uf Nej-Brisach abzwigt.
500 Meter öschtlich vu dr Ortschaft verlauft dr früeher fer d'Binne-Schiffahrt benutzt Rhone-Rhin-Kanal, wo aber wege sinere enge Abmessunge hit numme fer kleini Freizitschifffahrt benutzt wird.

D'Gründung von Wàckelse reicht in dr Merowingerzit, die erscht urkundlich Erwähnung isch im 8. Johrhundert als "Achiltahaim", ab em 13. Johrhundert wird dr Name "Weckolsheim" in verschidene Schribwiise in Dokumente benutzt.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Wàckelse ìsch . Wàckelse ghert zem Kommünàlverbànd .

Dr Ort isch landwirtschaftlich dominiert, mit Schwerpunkt uffem Abau von Fruucht, hauptsächlich Welschkorn (Mais).

Am Nordrand von dr Gmarkung verlauft mit dr N415 die guet usbaut Fernstross von Colmer uf alt-Brisach in Ditschland, wo dert in dr B31 ihr Fortsetzung het.

Bi Wàckelse lijt e Gottsacker us dr Merowingerzit.



</doc>
<doc id="16240" url="https://als.wikipedia.org/wiki?curid=16240" title="Obersaasheim">
Obersaasheim

Sààse (IPA: []; frz. "Obersaasheim") isch e französische Gmeind ìm Arrondissement () ìm Owerelsàss (Haut-Rhin). S'klei Dorf ghört im Kommunalverband a.

Sààse ligt 4 km südöschtlich von Nej-Brisach öschtlich vu dr stillglegte Bahnstreck Volgelse - Bantzene in dr Rhinebene.

Bi dr erschte Erwähnig 768 wird dr Ort as "Saxones" erwähnt, was e Hinwis uf e unterem Karl em Grosse errichteti Koloni vu zwangsumgsidelte Saxe sin könnt. Dr Ortsnamme het sich no im Läuf von dr Jahrhunderte iwer Sachsen, Sachseim un Sassenheim zum hitige Name entwicklet.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Sààse ìsch . Sààse ghert zem Kommünàlverbànd .




</doc>
<doc id="16243" url="https://als.wikipedia.org/wiki?curid=16243" title="Mario Van Peebles">
Mario Van Peebles

Dr Mario Van Peebles (* 15. Jänner 1957 in Mexiko-Stadt) isch en afro-amerikanische Reschissör und Schauschpiler. Worschynlig sy gröschti Erfolg isch der Film "New Jack City" mit em Ice-T gsi; sy Film über d Black Panther-Bewegig isch seer kontrovärs gsi; är hed au e Western gmacht ("Posse").

Dr Mario van Peebles isch e Suhn vum Regisseur Melvin Van Peebles un dr ditsche Schauspileri Maria Marx. Anno 1978 het er e Studium vu dr Ökonomi an dr "Columbia University" mit em Bachelor abgschlosse.

Dr Mario van Peebles het im Film "Sweet Sweetback's Baad Asssss Song" us em Johr 1971 debutiert, wo si Vadder Regie gfüehrt het. Im Film "Heartbreak Ridge" vu anno 1986 net er näbenem Clint Eastwood gspilt, im Film "Highlander III" vu 1994 nebenem Christopher Lambert und im Film "Ali" vu anno 2001 näbenem Will Smith un em Jon Voight. Er het zue dr Regisseure vu dr Fernsehserie "21 Jump Street" ghört.

Anno 1991 isch dr van Peebles uf dr Lischte vu dr "50 schönschte Mensche uf dr Welt" vu dr Zitschrift ""People"" ufgfüehrt gsi.




</doc>
<doc id="16267" url="https://als.wikipedia.org/wiki?curid=16267" title="Vogelgrün">
Vogelgrün

Vogelgrien (IPA: ; frz. "Vogelgrun", dt. "Vogelgrün") ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . S'klei Dorf ghört im Kommunalverband a.

Vogelgrien lijt südweschtlich von dr Brucke iwer Rhin un Rhinsidekanal (Grand Canal d'Alsace) an dr Grenz zue Ditschland gegeniwer von alt-Brisach.

Dr Name kommt von "Vogelgrien" un meint nit e griene Vogel, sundern dr Wortteil "grien" wiist uf e Sandbank im Rhin hin, wo wohrschins von Vögel als Raschtplatz gnutzt worde isch.

S'Dorf isch ufgrund von siner vor dr Rhinbegradigung gfährdete Lag im ehemolige Mäander vom Rhin dütlich jünger wie di Nochbergmeinde un isch lang e Deil von Biese gsin. 1568 het es no Brisach erworbe un 1756 an dr Graf Waldner von Freundstein verkäuft. Säller het es no 1770 an Frankrich abtrete. Am 1. Dezember 1805 isch dr Ort zue ener Gmeind erhobe worde, am 11. November 1807 isch no d'Gmeindschuel igwihe worde.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Vogelgrien ìsch . Vogelgrien ghert zem Kommünàlverbànd .

D'Bevölkerung, wo in dr 1960er Johre um 150 Lit gschwankt isch, isch no bis 1975 uf guet 400 gwachse und het uf sällem Niveau bis gege 1990 stagniert. Bis zum Ende von dr 1990er Johre isch d'Inwohnerzahl no uf iwer 500 Lit agstige.

Am Nordend von dr Gemarkung verläuft dr Rhiniwergang uf Ditschland. Dort lijt äu d'Stäustuf, wo s'Nordend vom Rhinsidekanal markiert. D'Stäustuf mit Schleus un Wasserkraftwerk (Läufkraftwerk) verschaffe dr Gmeind gueti Stiirinnahme.

S' 1956-59 errichtet Wasserkraftwerk, wo an dr 4. Stäustufe vum Rhinsidekanal lejt, produziert 745 Mio. kWh pro Jahr.
Dr Kanal, wo d'Masse vum Rhinwasser het (dr Rhin sälwer isch praktisch nümm e Iwerläufrinn) wird debi uf 14 km gstäut.

Denewe git's z'Vogelgrien äu noch Landwirtschaft mit grosse Gärtnereie, Viihzucht un Fruuchtabau.




</doc>
<doc id="16268" url="https://als.wikipedia.org/wiki?curid=16268" title="Volgelsheim">
Volgelsheim

Volgelse (IPA: ; frz. "Volgelsheim") isch e frànzeesche Gmein ìm Arrondissement () ìm Owerelsàss (Haut-Rhin). D'Ortschaft isch Mitglid in dr Verwaltungsgmeinschaft ..

D'Gmeind Volgelse lijt weniger wie 3 km weschtlich von dr Rhinbruck uf alt-Brisach in Ditschland un ungfähr 2 km öschtlich von Nej-Brisach, wo uf ehemols Volgelsemer Bann stoht.

Die erscht urkundlich Erwähnung isch 739 als "Folcoaldeshaime" (742 "Folcolfesheim", 1187 "Volcolsheim") erfolgt. Dr Namme losst debi uf e Gründung us dr Merowingerzit schliesse.

Später het's Dorf no zue dr Herrschaft Horwrig (Horburg) bi Colmer ghört un isch no von 1324 bis zue dr Grosse Revolution 1789/91 bi Württemberg gsin.

Dr Ort, wo in dr Arm vom Altrhin glege isch, isch vom Drissigjährige Krieg bis zum Friide von Rijswick 1697 immer wiider Schauplatz von kriegerische Usenandersetzungen gsin.

1663 und meh noch 1638 im Verlauf von dr Besetzung von Brisach durch dr französisch Verbündete Bernhard von Sachsen-Weimar het dr Ort schweri Schäde erlitte. Französische Truppe hänen no 1674 niderbrennt. D'Bevölkerung von Biese isch in sällere Zit uf e Insle im Rhin iwergsidelt un het numme eifachschte Hiser mit Straudächer gha, dorum het sälli Sidlung au „Straustadt“ gheisse.

1698 het no Ludwig XIV. e Stuck im Weschte vom Volgelsamer Bann von Württemberg käuft, um dert d'Festung Nej-Brisach z'errichte. Zitglich isch au d'„Straustadt“ abgrisse worre.

Im 18. Johrhundert isch dr Ort von dr Franzose "La Sirène" gnennt worre, noch eme Wirtshüs, wo so gheisse het un wona die französische Inwohner von dr noche Garnison z'Nej-Brisach gern anigange sin.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

Mit Kriegsbeginn 1939 isch d'Bevölkerung in d'Dörfer Antagnac und Ruffiac im Département Lot-et-Garonne in Aquitanie im Südweschte von Frankrich evakuiert worde un no noch dr ditsche Eroberung von Frankrich am 17. September 1940 zrückkehrt.

Wege dr unmittelbare Nähe zum Rhiniwergang isch s'Dorf bi dr Befreiung 1945 schwer in Mitleideschaft zoge worde. E Bombardierung am 4. und 5. Februar het 20 Hiser zerstört un 80 witteri beschädigt. In dr Nacht vom 5. uf 6. Februar hän no amerikanischi Truppe s'Dorf ingnumme.

 vun Volgelse ìsch . Volgelse ghert zem Kommünàlverbànd .

D'Bevölkerung het um 1960 nur knapp 1000 Lit betrage un sich no zwische 1970 un 1975 uf ugfähr 2000 knapp verdoppelt. Bis 1990 isch si no uf guet 2700 agstige un no weg dr Ufgab von dr Kaserne rückläufig gsin uf anno 2006 noch 2300 Lit.





Üsserdäm hat Volgelse am "Concours des villes et villages fleuris" („Wättbéwärb vu der Blüemestädt un -derfer“) e Blüeme (d. h. e Üsszeichnung) gwunne.



</doc>
<doc id="16297" url="https://als.wikipedia.org/wiki?curid=16297" title="Planet (Tabelle)">
Planet (Tabelle)

Die Site git e tabellarischi Öbersicht öber d Aigeschafte vo de Planete im Sunesystem.



</doc>
<doc id="16298" url="https://als.wikipedia.org/wiki?curid=16298" title="Insel">
Insel

En Insle isch Land wo rundume vo Wasser umgee isch und cha imene Fluss, See oder Meer ligge. En Insle werd nie völlig öberfluetet. En Kontinent gelt nöd as Insle. Meriri Insle wo nöch binenand liged bildet en Inslegruppe. En Insle cha biwont oder nöd biwont si. Z Kanada tar rechtlich erscht denn vonere Insle gredt werde, wenn wenigstens an Bomm druf wachst. Weltwit bitrait d Flächi vo allne Insle guet 10,5 Milioone km², da sin öppe 7,2 % vo de gsamte Landoberflächi. Di grööscht Insle isch Grönland mit 2,2 Milioone km² Flächi.

Di grööscht Insle im alemannische Sproochruum isch d Insle Riichenau im Bodesee mit ere Flächi vo 4,3 km², turistisch bikannter isch aber d Insle Mainau mit de prächtige Gärte. Uf de drittgröscht Insle im Bodesee isch d Stadt Lindau baut worde. All drai Insle sind miteme künstliche Damm oder enere Brugg mitem Festland verbunde. Im Zörisee isch mit 112'645 m² d Insle Ufnau di gröscht, denn chunnt d Lützelau. Di grösste Flussinsle sind d Länggrien i de Aare und im Rhii sind s d Werd und d Rhiinau.

Insle wo witer eweg vonere grössere Landmasse sind, wiiset maischt en aigni Pflanze- und Tierwelt uuf. Bikannt sind d Galapagos-Insle im Pazifik, wo vili Vogelarte lebet, wos nume dai git. Madeira und d Kanare im Atlantik wiiset de höchsti Aatail a endemische Pflanze uuf, da haisst, asig wo ursprünglich nume uf dere Inselgruppe iihaimisch gsii sind, wie de Trachebomm. D Abgschidehait vo so Insle füert nöd selte dezue, as d Mensche wo die Insle biwonet, e konservativi Kultuur uufwiiset, wie Soqotra, wo zum Jemen ghöört oder s mittelalterliche Island, wo hüt aber zude modernste Länder öberhopt zällt. Uf de Kanare het sich bis is 14. Joorhundert e primitivi Kultur ghalte, wo archaischer gsii isch, as di römerzitlichi Kultur.

E Vulkaaninsle isch dur en Vulkan entstande, so de Stromboli z Italie oder Santorini i de Ägäis. 

En Atoll bistoot us merere Koraleninsle und Koraleriff und bildet e Lagune, wo vom Atoll umgee werd.

E Halbinsle, wi de Peloponnes z Griecheland oder d Sampetersinsle im Bielersee isch a ainere Stell mitem Festland oder enere grössere Insle verbunde; isch die Stell nu schmal, redt me vonere Landengi oder emene Isthmus. 







</doc>
<doc id="16299" url="https://als.wikipedia.org/wiki?curid=16299" title="Wolfganzen">
Wolfganzen

Wolfgànze (IPA: ; frz. "Wolfgantzen") isch e frànzeesche Gmein im Arrondissement () im Owerelsàss (Haut-Rhin).

Dr Ort isch uf dr heilig Wolfgang daift. Gege anno 1000 isch er as "Wolfgangesheim" erwähnt gsin. Dr hittig Namme isch us dr elsässisch-alemannischen Ussproch abgleitet. 

Im Hochmittelalter isch Wolfgànze lang vu dr Grafe vu Egse beherrscht worde un im 13. un 14. Johrhundert no vu dr Habsburger. Im 15. Johrhundert isch dr Ort no an s'Hüs Württemberg gfalle. Sällewäg isch im Dorf no 1536 Reformation durchgfüehrt un s'Dorf protestantisch worre. Nooch eim Drissigjährige Krieg un dr Expansionspolitiuk vum Louis XIV sin die württembergischen Besitzunge 1685 im Elsass under franzeesischi Oberhoheit kumme, aber witter bi Württemberg bliiwe. Im Underschid zue dr Besitzunge im Heilige Römische Riich hän d'Württemberger dorum am Ort auch wiider dr katholisch Ritus erlaube müesse. 

Die örtlich Kirch ussem 11. Johrhundert isch no vu 1685 bis zum Bau vu ere eigene katholische Kirch 1877 as Simultaneum gnutzt worde.

Die württembergisch Herrschaft het mit der franzeesische Revolution geendet, wo mer z'Frankriich e Zentralstaat igefüehrt het un au dr Sonderstatus vum Elsass beendet het.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Wolfgànze ìsch . Wolfgànze ghert zem Kommünàlverbànd .

D'Inwohnerzahl, wo in dr 1960er noch zwischen 350 und 400 Persone gleje isch, het sich no zwische 1975 und 1982 von knapp iwer 400 uf iwer 800 verdopplet. Noch ere Stagnation in dr 1990er Johre isch d'Inwohnerzahl no bis 2005 uf iwer 1000 agwaxe. Örtlichi Regionalsproch isch Elsàsserditsch.

Die unter Tabelle zeigt dr Verlauf vun dr Bevölkerungsentwicklung sit 1960. 



</doc>
<doc id="16301" url="https://als.wikipedia.org/wiki?curid=16301" title="Kanton Altkirch">
Kanton Altkirch

Dr Kanton Altkìrech (Altkirch) isch e Kànton ìm Département Owerrhin (Haut-Rhin) in dr Region Elsass in Frankrich.

Dr Kanton isch am 4. März 1790 im Zug von dr Inrichtung vom Département als Teil vom domolige "Distrikt Altkìrech" gründet worde.

Mit dr Gründung vom Arrondissement am 17. Februar 1800 isch dr Kanton als Teil vom domolige Arrondissement Altkìrech (sit 1857 Milhüse) nej zugschnitte worde.

In dr Zit von dr Zueghörigkeit zum Ditsche Rich von 1871 bis 1919 het es keini witere Untergliderunge vom domolige "Kreis Altkirch" gewe.

Sitem 28. Juni 1919 isch dr Kanton wiider Teil vom Arrondissement Altkìrech.

Dr Kanton grenzt im Norde an d Kanton Sànne im Arrondissement Thann sowie Milhüse-Wescht un Milhüse-Süd im Arrondissement Milhüse, im Oschte an dr Kanton Sierez im Arrondissement Milhüse, im Süde an dr Kanton Hirsinge un im Weschte an dr Kanton Dammerkìrech im eigene Arrondissement.

Dr Kanton Altkìrech bestoht üs 64 Gmeinde.


</doc>
<doc id="16306" url="https://als.wikipedia.org/wiki?curid=16306" title="Kreuzlingen">
Kreuzlingen

Chrüzlinge isch de Hauptort vo de politische Gmeind Chrüzlinge, vom gliichnamige Bezirk und liit im Kanton Thurgau.

Mit über 19'000 Iiwohner isch es die zweitgröschte Stadt im Thurgau. Zsämme mit de dütsche Nachbarstadt Konschdanz bilded sie en Grossruum vo rund 120'000 Lüüt. Gliichzitig isch Chrüzlinge die gröschte Schwizer Stadt am Boddesee.

Chrüzlinge liigt i de Ostschwiz. Es isch im Nordweschte a der Landesgreänze zu der dütsche Stadt Konschdanz, gegen Oschten an wiite See. Südlich isch es vo chline Hügel iigrahmet.

Quelle: Bundesamt für Statistik 2005
Vo de guet 19'500 Iiwohner hend über 4'500 die dütschi Staatsbürgerschaft, numme knapp d Helfti sind Schwiizer.

Chrüzlinge hett mehreri Grenzübergäng uf Konschdanz z Dütschland, und es ligt a der Autobahn 7 und de Nationalstross 1, wo uf Züri füeret. Mit em Obersee und em Untersee vom Bodesee isch sie durch d Nationalstross 13 verbunde.

D Linie vo de Ysebaan gönd vom Bahnhof Chrüzlinge uf Konschdanz, Rorschach, Wyfälden und Schaffuuse.

Eini vo de Wegfüerige usem Netzwerk vom Jakobswäg usem Alemannische uf Santiago de Compostela füert vo Ulm übber Konschdanz uf Chrüzlinge und vo dett als Schwobeweg durch d Schwiizer Kantön.

I de Nöhi vo de Seeburg und vom Haffe liit s Seemuseum. S Gebäud isch früener es Chornhuus vom Auguschtinerstift Chrüzlinge gsi. Dees Museum vu de Gschichte vu de Schiffahrt und de Fischerei zieht d Bsuecher us Südwestdeutschland und de Ostschweiz aa und isch fir selle Region e bsundere Iirichtung. Im Museum wird zeigt, was vom Boddesee, vo de Schiff und de Fischerei (Boot, Grät und Werkstatt) wichtig isch. So werrdet 50 Modell vo Schiffe (Lädine, Dampfer und Seggelboot) usgstellt. Aber es goht au um d Seenotrettung, s Tauche, d Wasservögel und d Iirichtige vom Zoll.

Denebbe isch es Museum Wöschhüsli mit Bilder vum Bodesee. Wiiter gitts in Chrüzlinge no es Museum Rosenegg, es Puppemuseum und vier Galerie mit Kunscht.

Z Chrüzlinge isch sid 1833 s Thurgauer Lehrerseminar; hüt heisst s "Pädagogische Maturitätsschule Kreuzlingen". Der Johann Jacob Wehrli isch der erscht Diräkter gsi, und der Jacques M. Bächtold het dört als Lehrer gschaffet. Uff die Schuel sind näbe vilnen andere der Georg Thürer und der Dino Larese ggange. 




</doc>
<doc id="16309" url="https://als.wikipedia.org/wiki?curid=16309" title="Romäus">
Romäus

De Romäus (Romeias) hät mit bürgerlichem Name Remiguis Mans ghoaße. Wenn er gebore worre isch woaß mer net. Gschtorbe isch er 1513 i de Schlacht bi Novara.

De Romäus isch de Villinger Lokalheld. Liit hän vuzellt, dass er riisegroß un mords stark gsii isch. So en Kerle hät sich natülich gern mit de Obrigkeit aaglegt.

Vu ihm giits en huufe Gschichte un Legende:

Wo Villinge mal mit Rottwiil in Fehde glege isch hät de Romäus ebbs ganz bsunderes mache welle. Also isch er ganz äloa noch Rottwiil in d'Stadt niigange. D'Rottwiiler hän s'Stadttor zuegmacht um ihn z'fange. De Romäus hät aber die Torwach umghaue, en Fligel vum Schtadttor uusghängt un hät sine Beute uf m'Buckel noch Villinge trage un am Obere Tor abgschtellt.

In em Streit hät er mal arg wüescht gege de Schultheiß gschwätzt. Wege sellem hät ihn d'Obrigkeit vu de Stadt i de St. Michaels-Turm glockt un hät ihn dert lebenslänglich iischperre welle. Da drinne wär de Romäus wahrschiints vuhungeret aber sine Freund hän ihn mit ällem meegliche vusorgt. So hät er au manchmal broatene Käber krigt. Selle Knoche hät er ufghebt un sich so e Stige baut wo ner dann hät aubhaue kenne. Die Spure vu sinem Uusbruch giits hit no im Romäusturm!

Die Stadtobere hän noch sinem Tod en Abbild vu ihm ufd Stadtmuur bim Obere Tor mole losse. Wie dann die äußer Stadtmuur 1840 abgrisse worre isch, isch au des Romäusbild vuschwunde. Sell Bild isch aber für d'Villinger Burger so arg wichtig gsi, dass e neus Romäusbild uf de St. Michaels-Turm gmalt worre isch. Der Turm hoaßt jetzt bi de Liit Romäus-Turm.

Viliicht sin im Romäus mehrere hischtorische Gschalte vueinigt. Sicher isch, dass er glebt hät, denn sin Name duucht efters i de Villinger Stadtchronik uf.


</doc>
<doc id="16311" url="https://als.wikipedia.org/wiki?curid=16311" title="Sozialdemokratische Partei Deutschlands">
Sozialdemokratische Partei Deutschlands

Die Sozialdemokratischi Partei vo Dütschland (churz SPD) isch e dütschi Volkspartei und die eltisti Partei z Dütschland, wo im Parlament verdräte isch. As erste Vorlöifer vo dr Partei gälte dr Allgemäini Dütschi Arbäiterveräin, wo 1863 gründet worde isch, und die Sozialdemokratischi Arbäiterpartei us em Joor 1869. 

D SPD isch zur Zit (2015) in vierzää Länder an dr Regierig bedäiligt, in nüün von ene stellt si dr Regierigsschef. Uf Bundesebeni isch si Juniorpartner in ere Regierigskoalizion mit de Unionsparteie CDU und CSU.

D SPD isch Mitgliidspartei vo dr Sozialdemokratische Partei vo Öiropa (SPE), vo dr Progressive Allianz und het Beobachterstatus in dr Sozialistische Internazionale (SI), wo si früener lang e füerendi Posizion iignoo het, d Mitgliidschaft aber wäge Mäinigsverschiidehäite sit em Aafang vo 2013 sistiert het. Parteivorsitzer sin sit Dezember 2019 d Saskia Esken un de Norbert Walter-Borjans.

D Jugendorganisation vo dr SPD sin d Jusos.

S Sälbstverständnis vo dr SPD, wo si au in iire Bardeiprogramm brobiert z tradiere, umfasst politischi Inhalt und langfristigi Ziil, wo nit zu Gunste vom ene churzfristige Vordäil sötte ufgee wärde. Iir Grundsatzbrogramm begrift si as „moralischi Rächtfertigung für iiri Politik“.

Die Grundsatzbrogramm si vo dr SPD in dr Vergangehäit beschlosse worde:

Am Aafang isch d SPD e sozialistischi Arbäiterbardei gsi. Si het sich mee und mee bis zum Godesbärger Brogramm zun ere sozialdemokratische Volksbardei entwigglet.
Im „Hamburger Brogramm“, wo im Joor 2007 beschlosse worde isch und bis hüt gültig isch, isch s Ziil vo dr Bardei mit Hilf vo dr „solidarische Meerhäit“ z regiere. Dr demokratisch Sozialismus wird as e „Wision von ere freie, grächte und solidarische Gsellschaft“ as „duurendi Ufgoob“ uuseghobe und „die soziali Demokratii“ as s „Brinzip vom Handle“ bezäichnet.

Freihäit, Grächtikäit und Solidaridäät si noch em Hamburger Brogramm für d SPD d Grundwärt vom "Demokratische Sozialismus". So isch die soziali Grächdikäit äini vo iire wichdigste politischen Läitwärt. Die koordinierti soziali Määrtwirtschaft söll gsterkt und iiri Erdrääg fäär verdäilt wärde, wil das as nöötig für e Woolstand vo dr Gsamtbevölkerig aaglueg wird. D SPD dänggt, ass au in dr Zuekumft e starke Staat und e handligsfähige Sozialstaat nöötig wird si, zum die schwechere Bevölkerigsgrubbe chönne schütze. Si läit Wärt uf e Finanzpolitik, wo „nit uf Chöste vo de zuekümftige Generazione“ gestaltet isch und langfristig dr Staatsverschuldig en Ändi wurd mache. Under em Stichwort vorsorgende Sozialstaat wärde Änderige am Sozialsüsteem begrüesst, wo d Äigeverantwortig wurde sterke und wo im Raame vo dr Agenda 2010 realisiert worde si.

Gsellschaftspolitisch understützt d SPD Bürgerrächt, d Öffnig vo dr Gsellschaft und Bürgerbedäiligung. Ussepolitisch will si dur en Usgliich vo de Inträsse dr Friide uf dr Wält sterke. D Globalisierig söll „dur e demokratischi Politik“ gstaltet wärde. D SPD will die Öiropäischi Äinigung erwitere und verdiefe.

Intern cha mä d SPD in eender linggi Sozialdemokrate iidäile, wo sich im Forum Demokratische Linke 21 und dr Parlamentarische Lingge organisiere, und in gemässigt konserwative Sozialdemokrate, wo sich im Seehäimer Krais beziejigswiis im Forum Nürmbärger Middi dräffe. Zletscht het sich mit em Netzwärk Berlin e nöiji Generazion zämmegschlosse, wo gege die dradizionalistischi Flügelbildig isch. Wääred die gmässigt konserwative Sozialdemokrate dr Reformkurs, wo dr Gerhard Schröder iigläitet het, braktisch ooni Vorbehalt understütze und sich generell an dr politische Middi orientiere, kämpfe die lingge Sozialdemokrate für e klassischi linggi und sozialstaatligi Politik, wo d SPD iirer Uffassig nooch in de vergangene Joor vor allem dur d Agenda 2010 und eme Kurs, wo as z vil wirtschaftsliberal empfunde wird, drvo abgruckt isch.




</doc>
<doc id="16313" url="https://als.wikipedia.org/wiki?curid=16313" title="Kanton Markolsheim">
Kanton Markolsheim

Dr Kanton Markelse (amtlich: "Canton de Marckolsheim") isch bìs März 2015 e Untergliderung vom Arrondissement Schlettstadt-Eerstain (Sélestat-Erstein) im Département Niderelsass (Bas-Rhin) in dr Region Elsass in Frankrich gsin.

Dr Kanton isch am 4. März 1790 im Zug von dr Inrichtung von dr Départements als Teil vom domolige "Distrikt Benfeld" gründet worde. Später isch no zum nej gründete "Distrikt Schlestadt" kumme, wie Schlettstadt frieher uf französisch gheisse het.

Mit dr Gründung vom Arrondissement am 17. Februar 1800 isch dr Kanton als Teil vom domolige Arrondissement Barr nej zuegschnitte worde. Am 10. Februar 1806 isch us em Arrondissement Barr s'Arrondissement Schlestadt worre.

In dr ditsche Zit von 1871 bis 1919 het es keini witeri Untergliderung vom domalige "Kreis Schlettstadt" gewe.

Sit 28. Juni 1919 isch dr Kanton wiider Teil vom Arrondissement Schlettstadt, wo am 24. Mai 1974 zum Arrondissement Schlettstadt-Eerstain zammeglegt worde isch.

Zum 22. März 2015 ìsch dr Kànton ufglest wora.

Dr Kanton hàt im Norde an dr Kanton Benfeld granzt, im Oschte an Ditschland mit em Ortenaukreis und em Landkreis Emmedinge im Regierungsbezirk Friburg (Bade-Wirdeberg), im Süde an dr Kanton Andelse im Arrondissement Colmer im Département Owerelsass (Haut-Rhin), im Südweschte an dr Kanton Rappschwihr im Arrondissement Rappschwihr, (ewefalls im Département Owerelsass) und im Nordweschte an dr Kanton Schlettstadt.

Dr Kanton Markelse bstoht üs 21 Gmeinde ghet:


</doc>
<doc id="16317" url="https://als.wikipedia.org/wiki?curid=16317" title="Mexiko">
Mexiko

Mexiko (Spanisch: "México" , Nahuatl: "Mexihco" ), amtlech Vereinigti Mexikanischi Staate, span. "Estados Unidos Mexicanos", isch e Bundesrepublik in Nordamerika mit 31 Bundesstaate und em Houptstadtdistrikt Mexiko-Stadt. Im Norde gränzt Mexiko a di Vereinigte Staate vo Amerika (USA); im Süde u Weschte a Pazifisch Ozean; im Südoschte a Guatemala, Belize u ds Karibische Meer; im Oschte a Golf vo Mexiko. Mit ere Gsamtflächi vo fasch zwöi Millione Quadratkilometer isch Mexiko ds füftgröschte Land ufem Amerikanische Doppelkontinänt, u wältwyt ligt Mexiko a vierzähter Stell. Über alli Länder gseh ligt Mexiko mit ere Bevölkerigszahl vo öppe 110 Millione Mönsche uf Platz elf.

Ds Land isch nach der Houptstadt vo de Azteke, "Mexico-Tenochtitlan" (jitz Mexiko-Stadt), benennt. Für d Härkunft vo dr Bezeichnig Mexico (mēĭ'co) gits verschideni, aber unbefridigendi Erklärige. Eini drvo seit dr Teil "mē" stammi vo "mĕtl", wo für d Agavepflanze (o: Maguey) steit. Dr Teil "xĭ" söll vo "xīctli" (Nabel) abgleitet sy u zäme mit em im Nahuatl hüffigen Ortssuffix "co" beziehigswys "ko" d Bezeichnig "Dr Platz, wo dr Nabel (dr Mittelpunkt) vom Maguey ligt" ergä. Di Ableitig isch unmüglech, wüll i de erschte beide Fäll d Vokallängi, wo im Nahuatl e Bedütigsunterschid usmacht, verschiden isch. En anderi Variante leitet der Ortsname, regelmässig bbildet, vo dr i de Quelle guet beleite Volksbezeichnig mēĭ'tin (Plural) ab. D Etymologi vo dere Bezeichnig isch aber wie bi änleche Namen undurchsichtig.

Alli di Wörter u vili witeri geografischi Näme basiere i ihrer latinische Schrybwys uf der (kastilische) Transkription vo de Spanier, de erschte Europäer, wo dört sy gsi. Si schrybe der -Lut vo der Nahuatl-Sprach wi dennzumal bi ihnen üblech us "x". Sithär het sech d'Ussprach vom Spanische allerdings gwandlet u ds alten "x" wird / usgsproche - glych wie "j" und "g" (vor "e, i") wo früecher tönt hei. Hüt wärde all die Wörter mit "j" oder "g" gschibe ("Don Quixote" wird zum Bispiel zu "Don Quijote") u der "x" tönt ähnlech wie ds "ch" im Dütsche. Näme sy aber nume teilwys a di neue Zueordnig vo Buechstabe u Lute aapasst worde, wi me das o i anderne Sprache het chönne beobachte. Trotzdäm fingt me i spanische Texte o d'Schrybwys "Méjico" anstatt "México". In Mexiko sälber leit me allerdings sehr Wärt uf d'Schrybig mit "x", wüll me so d'Loslösig vo der Kolonialherrschaft cha understryche. Di chüniglech-spanischi Akademie (Real Academia Española) wo für d'Feschtlegig vo der spanische Orthografie zueständig isch, lat beidi Schribwyse zue. Dernäbe wird dr "x" teilwys us oder usgsproche, zum Byspil bi „Xola“ u „Xochimilco“ (gsproche wi „Schola“ u „Sotschimilko“).

Dr gröscht Teil vo Mexiko (88 %) ghört zum nordamerikanische Kontinänt, dr südlech Teil zellt aber scho zur zentralamerikanische Landbrügg. Ds Land isch mit ere Flächi vo 1.972.540 km² fasch füfzg Mal so gross wi d Schwyz. Vo dere Flächi sy 49.176 km² Wasser, also es Gebiet grösser als di ganzi Schwyz. Über 5.000 km² sy unbewohnti Insle. Mexiko ligt punkto Flächi wältwyt uf em 14. Platz. Ds Land isch über 3.000 km läng u 200 km bis 2'000 km breit. Im Nordweschte isch d'Halbinsle Niederkalifornie mit ere Längi vo 1.200 km, im Oschte gränzt isch dr Golf vo Mexiko und a d'Halbinsle Yucatan, wo sech Mexiko mit Guatemala u Belize teilt.

Im Norde gränzt Mexiko a d USA mit ere Gränzlängi vo 3.326 km und im Südoscht a Guatemala mit 962 km u Belize mit 250 km. Es het usserdäm 12.540 km Meeresküschte, dervo 8.200 km Küschtelinie am Pazifik u 3.200 km am Atlantik. Ds Hoheitsgebiet u d Nutzigsrächt vo Mexiko göh bis 200 Seemeile (370 km) vor Küschten ewäg. D Landesgränze isch insgesamt 4.538 km läng. Ds Land geit über drü Zytzone. Dr höchscht Punkt vo Mexiko isch mit 5.747 Meter dr Vulkan Citlaltépetl ar Gränze zwüsche de Bundesstaate Puebla u Veradruz u dr tiefscht Punkt mit 10 Meter unger em Meeresspiegu Mexicali, d Houptstadt vom Bundesstaat Baja California.

Di gröschte Stedt vo Mexiko, alles Millionestedt, Mexiko-Stadt, Guadalajara, Monterrey, Ecatepec de Morelos, Puebla, Nezahualcóyotl, Ciudad Juárez, Tijuana, León und Zapopan.

Mexiko isch es klimatisch fassetterychs Land mit subtropischem u alpinem, aber o mit Wüeschteklima. Es ligt im Übergangsberych vo de summerfüechte üssere Trope im Südoschte vom Land über die ganzjährig trochene Subtrope ume Wändekreis bis zum Winterrägeklima vo Kalifornie ganz im Weschte in Baja California.

Dr gröscht Teil vo Mexiko beschteit us emene Hochlandblock, wo a markante Bruchlinie im Oschte und Weschte useschteit. D Randgebirge sy sehr ungerschidlech gschtaltet: D Sierra Madre Oriental im Oschte setzt sech us parallel strychende Faltezüg u steil ufragende Schichtrippe vo dr Jura- u Chrydeformation zäme. U d Sierra Madre Occidental im Weschte bout sech us flach ligende vulkanische Dechine vom Tertiär uuf. Beidi erschyne vo de hügelige Küschtetiefländer uus us höchi Gebirgsmure.

Ds Hochland isch i wyti Becki gglideret, wo ar Gränze zu den USA bis uf 1.200 m über Meer chöme. A d Sierra Madre Occidental schliesst sich südlich d Cordillera Neovolcánica aa, wo us vulkanische Ablagerige us dr Zyt vom Pliozän bis zum Quartär besteit. Si isch nid nume dür Risevulkän, sondern o dür ne Vilzahl vo vulkanische Cheglen u Kratern pprägt u bildet der Südrand vom Hochlandblock, wo in ere Bruchstuefezone rund 1.000 m tief zur Senki vom Río Balsas abbricht. Im Süde befindet sech d Sierra Madre del Sur weschtlech vor Sierra Madre de Chiapas. Nordöschtlich isch d Halbinsle Yucatán vorgglageret, vo dere dr gröscht Teil zu Mexiko ghört. Si besteit us ere Chalchsteitafele, wo sit em Tertiär us em Meer isch useghobe worde.

Di höchschte Vulkän vom Land sy dr Citlaltépetl (är heisst o "Pico de Orizaba"), mit 5.610 m glychzytig dr höchscht Bärg in Mexiko, dr no aktivi Popocatépetl mit 5.452 m u dr Iztaccíhuatl mit 5.286 m.

D Bevölkerig setzt sech zämen us 60 % Meschtize, 30 % indigene Völker (nach anderen Aagabe 13 % bzw. 7 %), unger anderem Maya und Nahua, Nachkomme vo de Azteke, und ca. 9 % Europäischstämmige (meischtens Spanier). Di übrige eis Prozänt sy angeri Bevölkerigsgruppe (gröschteteils us Afrika).

Nach dr Volkszählig vo 2005 rede 5,8 % vo dr Bevölkerig indigeni Sprache. Weniger als eis Prozänt rede ke Spanisch. Di meischt ggredte Sprache sy Nahuatl (öppe 1,6 Millione) u Mayathan (öppe 900.000). Sit 2003 sy 62 indigeni Sprachen in Mexiko als sog. Nationalsprache anerkennt.

D Mehrheit vo de schwarze Mexikaner het sech i de letschte 200 Jahr ir Meschtizebevölkerig ufglöst. Im Bundesstaat Veracruz u ar Weschtküschte fingt me aber no es paar vone. Ds einzige Kreol, wo uf mexikanischem Bode gredt wird ist ds Gullah. Rede tües di Aaghörige vo de schwarze Seminolen ir chlyne Gmeind Nacimiento de los Negros (ir Nöchi vo Muzquiz, Coahuila).

87 % vo de Mexikaner sy Katholike. Dernäbe gits e wachsendi protestantischi Minderheit (7,5 %). 
Wyteri 2 % zelle sech zu anderne chrischtleche Gloubensrichtige. 3,5 % säge sy ghöri kere Religionsgemeinschaft aa u nume grad 0,36 % sy vo anderne Religione (Stand 2000). D Religion het i gewüsse Schichte vor mexikanische Gesellschaft e grossi Bedütig, vol allem unger der ländleche Bevölkerig u vil weniger für d Ywohner vo de Grossstedt.

I de Jahr 1517 u 1518 erreiche di erschte spanische Expeditione unger em Francisco Hernández de Córdova u em Juan de Grijalva d Halbinsle Yucatán. Di neu „entdeckte“ Hochkulture u di rychleche Guldgägeschtänd mache d "tierra firme", ds Feschtland, für d Spanier intressant. I de Jahr 1519 bis 1521 schaffts dr Hernán Cortés, ds so genannte Azteke-Rych mit Hilf vo zahlrychen indigene Verbündete z stürze. Ds hütige Mexiko wird zum Vizekönigrych Neuspanie.

Im Jahr 1810 het Mexiko d Unabhängigkeit vo Spanie erklärt. Das het e lange Chrieg zur Folg gha u schliesslich zur tatsächlechen Unabhängigkeit gfüehrt. Ds erschte Staatsoberhoupt isch dr Agustín de Iturbide gsi, wo ds Land ab 1822 als Kaiser regiert het. Gly drufabe isch ds mexikanische Rych düre Verchouf vo grosse Gebiet u dür d Invasion vo de USA geschrumpft.

I de 1860er Jahr isch ds Land bsetzt gsy dür Frankrych, wo i dere Zyt dr Kaiser Maximilian I. (Habsburg) ygsetzt het. Dr Präsidänt Benito Juárez, wo mit Ungerstützig vo de USA d Franzose us em Land vertribe het, het der Maximilian hiigrichtet u so ändgültig d Ära vom mexikanische Kaiserrych beändet.

Di lang durendi Diktatur vom Porfirio Díaz het 1910 zur Mexikanische Revolution gfüehrt u 1911 zu sym Rücktritt. Di revolutionäre Chräft hei zwar d Armee gschlage, hei sech aber ungerenang zerstritte u so ds Land zwänzg Jahr Lang i ständiger Unrue ghalte. Nähär het dr Partido Revolucionario Institucional (Partei vo der Institutionalisierte Revolution, PRI) ds Land bis zum Ändi vom zwänzigschte Jahrhundert kontrolliert.

Mexiko isch ds einzige Land vo 17 Mitglider vom Völkerbundrat gsi, wo am 19. März 1938 lut gäge Aschluss vo Öschtrych a Dütschland proteschtiert het u dermit wältwyt früe Flagge gäge de Nationalsozialismus zeigt het. Mexiko het greit, was d Folge füre Wältfide chöi sy, we me d Pflichte us dr Völkerbundssatzig u usem internationale Rächt nid yhaltet. Us Anekennig für di Tat heisst hüt in Wien e Strassenabschnitt Mexikoplatz.




</doc>
<doc id="16318" url="https://als.wikipedia.org/wiki?curid=16318" title="Flammenkuchen">
Flammenkuchen

Flammekueche () oder Flammwaie sin Backwerk üssem Elsass. Für en Flammwaie wird en Hefeteig ganz dünn ussgrollt, un druff chunt e Creme uss suurem Raam, Crème fraîche, Kääs oder äänlichem. Als Belag nimmt mer meischt Ziwele und viil Späck.

De Ursprung vum Flammwaie isch warschynts, dass mer friener d Temperatur vo de Holzöfe het welle abschätze, bevor mer s Brot bache het. Defür het mer uss däm Brotdaig, wo übrig gsi isch, d Flammwaie gmacht.

Flammekueche hän im Elsass e Muckrsäckerle unterem bäuerliche Bild glidde un sin in Restaurants erscht ab ca. 1960 aabotte worre (zur gleiche Zeit sin interssanterweis au Pizzas in Mode ko).



</doc>
<doc id="16319" url="https://als.wikipedia.org/wiki?curid=16319" title="Gothic Rock">
Gothic Rock

Dr Gothic Rock, hüfig au nur als Gothic bezeichnet, isch e Stil vo dr Rockmusik, wo Ändi 1970er Johr us em Post-Punk-Umfäld usegange isch und in de 1980er und früehe 1990er Johr innerhalb vo dr Dark Wave-Bewegig populär gsi isch. Wäge sine zahlriche Verwurzelige im Punk-, Glam- und Psychedelic Rock sin d Usdrucksforme mannigfaltig. Schtilprägend für das Genre sin Bands wie Bauhaus, Siouxsie & The Banshees oder die früehe Sisters of Mercy gsi. 
Zwüsche 1994 und 1998 isch dr Gothic Rock - bis uf wenigi Künschtler - praktisch vollschtändig usgschtorbe. Är het aber nach dr Joortuusigwänd e Revival erläbt, wo sich durch starki Verschränkige zum amerikanische Death Rock üsseret. 
Dr Gothic Rock het am Afang vo de 1980er d Entwicklig vo dr Gothic-Kultur provoziert.

Dr Gothic Rock isch dur si Bass- und Gitarreschpiel und sini - in dr Regel mit elektronische Sound-Effäkt unterlegte - Klangfarb kennzeichnet, zahlriichi Gothic-Rock-Song sin psychedelisch aghuucht. Typischi Effäkt sin Flanger, Delay (Verzögerig) oder Reverb (Hall-Effäkt), meischtens im Zämmespiel mit warme Overdrive- oder klare Gitarre-Sounds (so gnannti "moody slide guitars"). Das ka me vor allem bi Bands wie Bauhaus, Siouxsie & The Banshees, The Cure und de Früehwärk vo de Cocteau Twins und de Sisters of Mercy ghöre. Vieli vo de früehe Gothic-Songs hän ihri Wurzle uf dr Schpiilwiese vom Punk. Si verwände hingäge klari Melodieböge und verzichte uf dr permanänti Isatz vo ganze Akkörd. In schpötere Johr, bsunders in de 1990er, sin verschtärkt extensivi Fuzztone-Effäkt derzuekoh, wo schpeziell bi dr Musik vo amerikanische Gothic-Rock-Bands wie Mephisto Walz odr Trance to the Sun zur Gältig kömme, aber au bi britische Bands wie Vendemmian (unter anderem uf däne ihrem Album "Transition") z höre gsi sin und dr Psychedelic-Effäkt gstüzt hän.

Dr Gothic Rock isch e semitonal bedingte Musikschtil, das heisst, är läbt vorrangig dure Isatz vo Halbtön und wird üblicherwiis im Moll (Äolische odr Phrygische Modus) gschpielt. Aber au Tonarte in Dur sin präsänt. D Bassgitarre wärde meischtens abegschtimmt, zum e tiefe, dunkle bzw. schwere Klang z erzüüge und dodrmit dr gwünschti Effäkt z erziile. Im Kontrascht doderzue wärde hüfig mi ere E-Gitarre hochi Töön agschlage oder zupft (s so genannte "picking"). Charakteristisch isch au dr Isatz vonere Rhythm-Box bzw. vomene Drumcomputer, wie ihn Bands wie The Sisters of Mercy, Clan Of Xymox, The Garden of Delight oder Lady Besery`s Garden benutzt hän.

D Schtandartbsetzig vonere Gothic-Rock-Band beschränkt sich meischtens uf Gsang, Gitarre, Bass und Schlagzüüg bzw. Drumcomputer. Uf e zweite Gitarrischt - wie är zum Bischpiel im Metal zum Isatz kunnt - wird nit sälte verzichtet. Vieli Gothic-Songs befasse sich mit de Gothic Novels (unter anderem Edgar Allan Poe) und dr schpötere Horrorliteratur (H. P. Lovecraft, bsunder mit em Cthulhu-Mythos), aber au mit philosophische, politische, gsellschafts- und mediekritische Theme.

Als wichtigi Vorläufer und Hauptinschpiratione vo dr Gothic-Musik sin dr David Bowie, The Doors, The Velvet Underground und d Rolling Stones wie au d Künstler Lou Reed und Nico, aber au dr Leonhard Cohen z nenne.

Scho 1967 het die amerikanischi Psychedelic-Rock-Band The Doors ihr gliichnamigs Debüt, weles sowohl thematisch als au lyrisch dr spöter als Gothic betitelte Musik gähnelt het, veröffentlicht. So verwunderets nit, dass The Doors scho 1967 die erschti, als Gothic Rock titulierti Band gsi sin. Es het aber no über ei Johrzähnt sölle vergoh, bevor dr Begriff Gothick Rock im britische Ruum an Bedütig gwunne het.
Öppe gliichziitig isch s erschte Album vo dr vom Andy Warhol unterschtütze, experimentelle Rockband The Velvet Underground erschiine, weli sich gliich wie die dra mitwirkendi Solischtin Nico für Bands wie Siouxsie & The Banshees odr Bauhaus als wägwiisend erwiise het. Bsunder die urschprünglich für nur ei Uftritt gründeti Band Siouxsie & The Banshees het sich uf dr Andy Warhol bezoge, vor allem uf sini Idee vo de 15 Minute Ruhm.
D Nico sälber het mit ihre als düschter und sälbstzerschtörerisch empfundene Solowärk "Marble Index" (1969) und "The End" (1973) verschiedene Gothic-Bands e noochhaltig beeiflussends Vorbild glieferet. Als witeri Quellene vo dr Inschpiration wärde schtellewiis The Rolling Stones gnennt. So het unter anderem d Gothic-Rock-Band Mephisto Walz dr Song "Paint It, Black" unter em Titel "Painted Black" coveret.
Im Joor 1976 hän The Doctors of Madness mit em Album "Late Night Movies, All Night Brainstorms" als eini vo de erschte Bands e Mixtur us Punk und Glam Rock veröffentlicht, weli damols zwar erfolglos bliibe isch, de Sex Gang Children oder Alien Sex Fiend aber musikalisch wie au visuell einigi Grundidee gäh het. E kurzzitigs Mitglied vo de Doctors of Madness isch dr David Letts alias "Dave Vanian" gsi, wele au mit sinere Punk-Band The Damned Massstäb gsetzt het und scho in dr zweite Hälfti vo de 1970er in sim Vampir-Outfit für Ufsehe gsorgt het: 

Au musikalisch hän The Damned vieli Bands, wie The Deep Eynde, Ex-Voto oder Stone 588 inschpiriert, weli schpöter im Gothic-Umfäld bekannt worde sin. Im Umfäld vom Glam Rock und em Punk sin 1977 Künschtler wie dr David Bowie und dr Iggy Pop ufträte und hän mit de in Kooperation entschtandene Wärk "Low" (Davied Bowie) und "The Idiot" (Iggy Pop) dr schpötere Musikszene dr Wäg geebnet. Bsunders em Iggy Pop sy "The Idiot" isch vo Joy Division, Bauhaus, Siouxsie & The Banshees und de Sisters of Mercy als das für ihre eigene Wärdegang prägende musikalische Wärk bezeichnet worde.

Witeri thematischi und viesuelli Iflüss hän vieli Gothic-Künschtler us B-Movie-Horror-Film wie de Hammer-Filmproduktione zoge. An ihre Konzärt hän sich Bauhaus vo am Bode befeschtigte Schiinwärfer aschtrahle lo und hän reduzierts Liecht verwändet, zum dr gliichi Effäkt z erziele, wie är in divärse Gruselklassiker us de 1960er Joor bruucht worde isch.

Als Gothic Rock bezeichnet me e em Post-Punk-Umfäld entwachsene Musikschtil, wo Iflüss us em Glam- und Psychedelic Rock ufwiist. Dä Schtil isch Ändi 1970er Joohr in Ängland entschtande, in dr allgemeine Tendänz vo dr damalige Punk-Szene wo sich in neui Genres ufschpaltet het. Usschlaggäbend sin Bands wie Bauhaus, Siouxsie & The Banshees oder The Sisters of Mercy gsi. Vieli vo däne Bands hän aber zerscht keini reini Gothic-Albe veröffentlicht. D Übergäng vom Post-Punkt zum Gothic sin schtark fliessend, innerhalb vomene Album sin no unterschiedlichi Schtilforme mitenand verknüpft worde.
Au e Schtilwächsel innerhalb vomene Titel isch nit sälte gsi. In erschter Linie sins d Hits gsi, wo dr Gothic Rock zu eme eigeschtändige Genre gformt hän, wie zum Bischpiel The Passion of Lovers, Bela Lugosi`s dead und She`s in Parties vo Bauhaus; Spellbound, Arabian Knights und Cascade vo Siouxsie & The Banshees oder ALice, Marian und Temple of Love vo de Sisters of Mercy. Vor allem dr Song Bela Lugosi`s Dead gültet hüt als dr erschti Gothic-Rock-Song in dr Gschicht. 

Dr früehi Gothic Rock, wele wäg sine Wurzel im Post Punk au als Gothic Punk bezeichnet wird, isch vielne Hörer unter em name "Batcave" vertraut, benennt nach eme Londoner Nachtlcub, wele als Wiegi vo dr Gothic-Szene in Ängland gültet. S US-amerikanische Pendant vom "Gothic Punk" isch dr Death Rock, au wenn beidi Schpielarte schtilistisch nit mitenand identisch sin. Das liegt vor allem an de Hard-Rock-Iflüss, weli dr Death Rock vo Afang a ka het. Em früehe Gothic hingäge sin die Iflüss prinzipiell fremd.

Ab dr Mitti vo de 1980er het sich dr Gothic Rock mehr und mehr vo sine Post-Punk-Wurzle glöst und bedütendi Verträtter vom Genre, wie zum Bischpiel Bauhaus, sin trennti Wäg gange. Während däre Ziit isch dr Psychedelick Rock dütlich füreträtte. Näbebii hets einigi Künstler, wie Field of the Nephilim gäh, wo sich em Hard Rock vo de spote 1970er Joor agnöcheret hän. Die Schpiilwiese het ihri Blüeteziit in de früehe 1990er ka, wo Musikgruppe wie Love Like Blood, Two Witches, Rosetta Stone oder Dronning Maud Land probiert hän, in d Fuessstapfe vo ihrne Idol z trätte. Field of the Nephilim sin sit ihrer Debüt-Veröffentlichig "Burning the Fields" und unter Beiflussig durch Gruppe wie Motörhead schtuefewiis ins Hard-Rock-Umfäld grutscht. Schpöteschtens uf em 1990er Wärk "Elizium" sin sämtlichi gothic-typische Schitmerkmool, wie si uf Tracks wie Secrets, Darkcell, The Sequell, Laura oder Trees Come Down no z höre sin, verschwunde.

Dr Ifluss durch Motörhead isch au bi de Sisters of Mercy do gsi, weli gliichzitig mit "Vision Thing" e relativ hard-rock-laschtigs Wärk veröffentlicht hän, bevor si zämme mit de Fields of the Nephilim us em Rampeliecht trätte sin. Ihre Leitfigure folgend hän si in de Joor 1994 bis 1997 zahlriiche Bands us em Gothic Rock dr Rucke zuekehrt und hän ihri Ufmerksamkeit vermehrt uf Genres wie em Synth Rock oder Gothic Metal grichtet. Dämgegenüber het s Interässe am Gothic Rock bim Publikum merklich nochegloh, so dass etlichi Newcomer-Bands über e Demo-Status fascht nit usekoh sin und wäge fählende Platteverträg ihri Aktivitäte schliesslich igstellt hän.

Mit dr simultan awachsende Popularität vom Gothic Metal isch dr Gothic Rock am Änd vo de 1990er Joor vollschtändig us de Auge vo dr Öffentlichkeit verdrängt und vo de Medie nur no begränzt wohrgnoh worde.

Als Initiatore vom Gothic Rock gälte schpeziell Siouxsie & The Banshees und Bauhaus. Zämme mit Gruppe wie Joy Division hän si öppe 1979 dr Prototyp für das, was in dr erschte Hälfti vo de 1980er Joor zumene eigeschtändige Musikschtil anegwachse isch, entwicklet.

D Albe vo Siouxsie & The Banshees wo zwüsche 1979 und 1983 dr Märt eroberet hän, hän dütlich Ifluss uf d Entschtehig vo dr Gothic-Bewegig gno. S 1979-Album "Join Hands", weles Siouxsie Sioux sälber als "gothic" beschriebe het, schtellt do dr Übergang vom Post Punk zum Gothic Rock dar. Bsunders s vierte Wärk "Juju" bsitzt alli nötige Schtilelemänt und gültet als "unafächtbare Archetyp" für s Gothic-Genre. Zahlriichi nochfolgendi Bands wie d Cocteau Twins (Schottland), Skeletal Family (Ängland), Mephisto Walz (USA), Corpus Delicti (Frankriich) oder Stone 588 (USA), beruefe sich uf d Musik vo de "Banshees". Nach dr Veröffentlichig vo ihrem Live-Doppel-Album "Nocturen" (1983) hän Siouxsie & The Banshees ihri Gothic-Phase hinter sich glo.

D Gruppe Bauhaus het 1979 mit ihrer Single Bela Luosi`s Dead gschtartet, eme improvisierte, live im Schtudio igschpielte Song, weles trotzdäm gschafft het, am 26. Januar 1980 in die britische Independent-Chart izschtiige und hüt zu de Klassiker vom Genre zellt. Beiflusst durch Glam-Rock-Grössene wie dr David Bowie und T. Rex und schpeziell mit em Album "Mask" vo 1980 sin Bauhaus in de 1980er zu de "Godfathers of Goth" avanciert. Dr letschti grossi Erfolg hän si 1983 mi em Hit She`s In Parties gfiirt. Nach dr Uflösig vo dr Band het dr verbliibendi Teil, dr Gitarrischt Daniel Ash und dr Schlagzüüger Kevin Haskins, unter em Name Tones on Tail si Glück probiert und het no im gliiche Johr d 4-Track-Single "Burning Skies" veröffentlicht, weli musikalisch e expermientelli und psychedelisch durchtränkti Form vom Gothic Rock botte het. Tones on Tail hän sich 1984 wäge band-intärne Differänze ufglöst.

Die dritti Band, weli dr Gothic-Bewegig wichtigi Impuls gäh het, isch Joy Division gsi. Au wenn sie kei typischi Gothic-Band gsi sin, hän ihri beide Wärk "Unknown Pleasures" (1979) und schpeziell "Closer" (1980) s Genre noohhaltig beiflusst. Nach em Tod vom Sänger Ian Curtis hän sich die verbliibene Bandmitglieder zur Gruppe New Order zämegschlosse. Ihr 1981er Debüt "Movement" het sich no im Post-Punk-Rahme bewegt und und het Bands wie The Danse Society oder Clan Of Xymox als Inschpiartionsquelle dient. New Order sälber hän sich schpöter em Synthpop zuegwändet.

Zwüsche 1980 und 1981 hän sich witeri Gruppe gründet, wie die vorhär erwähnte The Danse Society, The Sisters of Mercy, Theatre of Hate, The March Violets oder Play Dead. Zur gliiche Ziit hän sich UK Decay und The Cure, beidi urschprünglich Formatione usem Punk- und Post-Punk-Umfäld dr wachsende Gothic-Bewegig zuegwändet. Dr Wandel vo UK Decay ka unter anderem ufe Bauhaus-Song Bela Lugosi`s Dead zruckgfüehrt wärde, vo welem sie sich begeischteret zeigt hän. Dä Wandel trättet mit dr 1980 veröffentlichte Single "Black 45" ii. The Cure hän ihre Stil veränderet, nochdäm si 1979 zämme mit Siouxsie & The Banshees e paar Uftritt absolviert hän und dr Robert Smith ziitewiis als Ersatz füre Banshees-Gitarrischt John McKay igschprunge isch. Die Veränderig het sich knapp ei Joohr schpöter uf dr Singel "A Forest" und em Album "Seventeen Seconds" bemerkbar gmacht und het in dr Veröffentlichig "Fait" (1981) und "Pornograhpy" (1982) gipfelet.

Anderscht als in Ängland isch dr Gothic Rock in andere Teil vo dr Wält nie kommerziell erfolgriich gsi. Är het immer als Untergrundbewegig agiert. 

In Düütschland hän die erschte Bands im Gothic-Stil scho 1979 gschtartet und sin somit fascht gliichzitig zur britische Szene gsi. Insbesundere Bands wie Geisterfahrer (1979), Xmal Deutschland (1980), Leningrad Sandwich (1980), Belfegore (1982), Asmodi Bizarr (1983), Marquee Moon (1984) oder die kurzläbige Calling Dead Red Roses (1985) sin Ushängeschilder vo dr dütsche Untergrundbewegig gsi.

1980 het sich in Hamburg d Band Xmal Deutschland formiert, weli vor allem im änglische Ruum Erfolg gfiirt het. Ihre Hit Incubus Succubus füllt hüt no d Tanzflächene. Näbe dr au us Hambur schtammende band Geisterfahrer und de Düsseldorfer Belfegore hän sie zu de erschte dütsche Gothic-Bands während dr Zit vo dr Neuen Deutschen Welle zellt.

Die in Berlin asässige Leningrad Sandwich sin vor allem durch ihri beide Albe "Heat" (1982) und "Steps" (1983) bekannt worde. Dr Bassischt vo dr Band isch dr Dimitri Hegemann gsi, wele in de 1990er Joor im Techno-Umfäld als Bsitzer vom Tresor-Club Ufmerksamkeit kriegt het. 

In dr zweite Hälfti vo de 1980er Joor sin vieli vo däne Bands verschwunde oder sin fürs Genre uninteressant worde. Nur wenigi Gruppe, wie d Girls Under Glass, weli öppe um 1986 umme us de Calling Dead Red Roses usegange sin und 1988 ihre Erschtling "Humus" veröffentlicht hän, s Quartett Stimmen der Stille, weles 1987 mit dr LP "Morgenstern" si einzigs Album usebrocht het, oder d Combo Arts & Decay, weli 1988 mit "Trail of Tears" ihr Debüt vorglegt hän, sin zu däre Zit aktiv und überregional bekannt gsi. 

1989 het sich e Ufschwung adütet, wele e paar Joor schpöter e Blüeteziit erläbt het: unzähligi Newcomer wie Love Like Blood, Swans of Avon, The Garden of Delight, Catastrophe Ballet, The Tors of Dartmoor, Dronning Maud Land, The House of Usher, The Merry Thoughts, Head on Fire oder Moonchild hän dr dütschi Gothic-Untergrund fürs kommende halbe Joorzähnt beherrscht. 

Zwüsche Mitti und Änd vo de 1990er isch e schtarki Zruckbildig vom Gothic Rock uf globaler Ebeni verzeichnet worde, au Düütschland isch vo däm nit verschon bliibe. Nur einzelni Gruppe, wie Lady Besery`s Garden, hän no Albe ufe Märt broch. Anderi Bands, wie Cadra Ash, hets an Möglichkeite gfählt, zum d Veröffentlichig vomene Album z finanziere. Dodrmit isch d Gothic-Ära in Düütschland vorerscht z Änd gange.

Im neue Joortuusig het sich überraschend e Revival im alte Schtil zeigt: Gruppe wie Zadera oder Bloody Dead and Sexy hän sich uf d Wurzle vom Genre im Punk beruefe und verknüpfe dr früehi Gothic Rock mit de Produkionsmöglichkeite vo dr hütige Ziit.

Dr Gothic Rock het d Usebildug vom Gothic Metal initiiert. Die Form vo dr Musik isch in dr erschte Hälfti vo de 1990er Joor entschtande, nochdäm verschiedeni Bands usem Doom- und Death-Metal-Umfäld Elemänt vom Gothic Rock ufgriffe hän. Wägwiisend drfür sin Paradise Lost, My Dying Bride und Tiamat gsi, weli mit Frauegsang, Growling und filmscore-ähnliche Keyboard-Kläng gschafft hän. Umkehrt hän Bands us em Gothic-Rock-Umfäld, wie Love Like Blood, Dreadful Shadows oder The Nefilim, e Nochfolgeprojäkt vo de Fields of the Nephilim, ähnlichi Versüech unternoh, indäm si Metal-Elemänt mit konventionellem Gothic Rock verknüpft hän. 

Dr Urschprung vom Begriff "Gothic" in Bezug uf e Musikschtil us em Post-Punk-Umfäl isch nit ganz klärt, unterschiedliche Quelle zfolg söll s dr Martin Hannet, dr Produzänt vo dr Gruppe Joy Division, oder Siouxsie Sioux, Sängerin vo dr Gruppe Sioxsie & The Banshees, gsi si, weli in Interview in Bezug uf die Bands zerscht dr Begriff "Gothic" als Beschribig vo de Musikschtil vo ebe däne Bands benutzt hän. 

Andere Quellene zfolg söll d Bezeichnig scho1974 in Zämmehand mit em Album "Diamond Dogs" vom David Bowie uftaucht si. Luut Ussage vom Abbo (Sänger vo dr Band UK Decay) isch "Gothic" in London in de früehe 1980er e Insiderbegriff vonere kleine Szene rund um die Bands UK Decay, The Southern Death Cult, Gloria Mundi, Sex Gang Children und Bauhaus gsi. Es beschtoht aber au d Möglichkeit, dass dr Begriff "Gothic" si Urschprung imene Jounalischtekommentar het, wele d Fans vo dr Band Sex Gang Children als Goths bezeichnet het, wil dr Sänger vo dr Band unterem Name "Count Visigoth" bekannt gsi isch. 

Bis ind Mitti vo de 1980er Joor isch Gothic e Begriff bliibe, wele hauptsächlich in Änland schporadisch zum Isatz ko isch. In andere wescheuropäische Länder sin Bands wie Joy Division oder Siouxsie & The Banshees primär unter dr Bezeichnig New Wave vermarktet worde, öppe gliichzitig zum Gothic het sich au dr wiitumfassendi begriff Dark Wave etabliert, wele dunkli Rockmusik und Elektronik gliichermasse abdeckt het.




</doc>
<doc id="16322" url="https://als.wikipedia.org/wiki?curid=16322" title="Europa (Mythologie)">
Europa (Mythologie)

D Europa () isch ä Gschdalt us dr griechische Mythologii. Si isch d Tochter vom phönizische König Agenor odr vom Phoinix gsii und isch vom Zeus entfüert worde und uf de Insle Kreta d Muetter vom Minos worde. Noch ire isch de Erdtail Europa gnennt und au de Jupitermoo Europa.

D Europa isch e Königstochter gsii, as Vatter werd entweder de Agenor oder de Phoinix agee und au för iri Muetter sind meriri Näme öberliferet. Iri Haimet isch Phönizie gsii, je noch Öberliferig entweder d Stadt Tyros oder Sidon. Wo si mit sinene Fründine am Meerufer miteme Böle gspilt het, isch en prächtige wiisse Stier erschine. D Maitli hend Angst öbercho, aber wo si gemrkt hend, as de Stier ganz zoom isch, hend s en afange straichele und sind em Schluss sogär ufem gritte. Wo aber d Europa uf de Stier ghocket isch, isch de i aim Garacho losgrennt und direkt is Meer ine. Er isch denn öbers Meer gschwume und uf de griechische Insle Kreta glandet.

Dai het sich de Stier in en Maa verwandlet und de het gsait, as er de Gott Zeus sai. Er het mit er gschlofe und so sind drai Chind uf d Welt cho, de Minos, de Rhadamanthys und de Sarpedon. Demit ere nünt passieri, het si vom Zeus en Wächter öbercho, de Bronzeriis Talos. D Europa het denn de kretischi König Asterios ghüroote. Noch dem sim Tood isch denn de Minos de König vo Kreta wore. 

Ire Vatter isch zimli hässig gsii, woner ghört het, ass sini Tochter entfüert wore sai. Er het all sini Söö usgschickt um d Schwöster go sueche, und het ene aagroote, jo nöd oni ere haizchere. De Kadmos isch denn uf Griecheland cho, isch aber döt blibe und het d Stadt Thebe gründet.

D Europa isch uf Kreta bide Stadt Gortyn verehrt worde und me het um si z Eere jedes Joor s Fescht vo de "Hellotia" gfiiret. D Münze vo Gortyn zaiget denn au d Europa ufem Stier.

I de Römerzit isch Europa i de phönizische Stadt Sidon au as Biname vo de Göttin Astarte brucht worde.

S Sternbild Stier söll a die Saag erinnere.

En anderi Europa isch d Tochter vom Tityos gsii und si het mitem Poseidon en Soo ghaa, de Argonaut Euphemos.

E dritti Europa isch de Name vonere d Tochter vom Okeanos und de Tethys gsii.


</doc>
<doc id="16323" url="https://als.wikipedia.org/wiki?curid=16323" title="Magenbrot">
Magenbrot

Maagebrot nennt mer raudeförmige, dinn glasierdi, sießi Gebäckmögge, wo vor allem uff Messene oder a de Chilbi vekauft wärre. S Maagebrot enthält maagefrindliche Gwirz wie Nägeli, Zimet, Sternänis un Muschkettbliede. Fir di dunkelbruun Farb vum Maagebrot isch Kako veranwortlig. Zum Sieße isch friener Honig gnoh worre, hit wird aber au Zuckr gnoh. Maagebrot giltet as Spezialität vo Sidditschland un dr Schwiz un isch friener ohni Schockiiberzug als "Kritterbrot" vekauft worre. Z Sidbade sait mer vilmol au "Mässmogge" zum Maagebrot.




</doc>
<doc id="16324" url="https://als.wikipedia.org/wiki?curid=16324" title="Helvetia">
Helvetia

D Helvetia isch en imaginäri Frauefigur, wo allegoorisch d Schwiz versinnbildlicht.

Si werd meischtens miteme Schild, wo s Schwizerchrüz druf isch, und ere Lanze dargstellt. Ire Name laitet sich vom Volch vo de Helvetier ab, wo früener, vor de Röömerzyt, im Schwizerische Mittelland gwont hend.

Z erschtmol isch ane 1676 as Sinnbild vo de Aidgnosseschaft e Frau, d ""Eidtgenössische Dam"", dargstellt wore. Noch de Propagierig vo de Helvetier as Vorfaare vo allne Schwiizer het die Daame de Name ”Helvetia“ öbercho, und mit de Gründig vom moderne Schwizerische Bundesstaat ane 1848 isch iri Bidütig no gstige. Si isch uf Gältstuk und Briefmargge abbildet worde. Hüt isch si numeno uf de Füfzgerli, em Aifränkler und em Zweefränkler abbildet. Degege stellt de Frauechopf ufem Füferli, Zeenerli und Zwänzgerli d Libertas ("Fraihait") dar, und ufem Föifliber gseht mer de chopf vomenen Alphirt.

De Name ”Helvetia“ stoot au uf de schwizerische Briefmarke, demit me nöd de Name i alne vier Landessprooche schriibe mue. Usem gliiche Grund het mer as Landeskennzaiche d Sigle "CH" gwäält, d Abchürzig vo "Confœderatio Helvetica", em latinische Name vode Schwizerische Aidgnosseschaft.

De Name ”Helvetia“ werd i gwüssne Sprooche au för d Schwiz bruucht, so im neugriechische (Ελβετία, Elvetía) oder em Irische (An Elvéis).


</doc>
<doc id="16328" url="https://als.wikipedia.org/wiki?curid=16328" title="Sundhausen (Unterelsass)">
Sundhausen (Unterelsass)

Sundhüse (IPA: ; amtl. "Sundhouse", dt. "Sundhausen") ìsch e frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement .

Sundhüse lit in dr Rhinebeni am Weschtufer vum Rhin öschtlich von Schlettstadt. D'Gmein lejt uf ungfähr halwem Weg von Strossburj im Norde und Milhüse im Süde. S Dorf bildet e Viereck mìt Nààrds (Nordhausen), Ooscht (Osthausen) und Weschthüse (Westhausen).

Sundhüse isch zum erschte Mol gnännt worre anne 723. Dr Ortsname leitet sich von dr Himmelsrichtung "Süd" ab. Sundhüse bildet mit dr Gmeinde Weschthüse (Westhausen), Nààrds (Nordhausen) und Ooscht (Osthausen) e Viereck. Im Zentrum vom Viereck isch mit "Hellelum" (hit "Ehl") e antiks Heiligtum glege.

E analogi Situation gits im Nordelsass mitt dr Dörfer Weschhofe, Oschthofe un Sundhoffe (s'Dorf Nordhofe isch verschwunde, wird aber in alte Dokumente noch erwähnt)

Sundhüse isch d'Endstation vom "Riedbahnel" gsin, wo von 1909-44 im Dampfbetrib von Schlettstadt us gfahre isch.

S'Dorf het anno 2006 guet 1350 Inwohner gha. D'Inwohnerzahl isch demit sit 1999 ditlich gstige. 

Dr elsässisch Dialekt vuo Sundhüse ghört zem Oberrhiialemannisch.






</doc>
<doc id="16329" url="https://als.wikipedia.org/wiki?curid=16329" title="Gothic-Kultur">
Gothic-Kultur

D Gothic-Kultur isch e vilsitigi Subkultur, wo ab Afang vo de 1980er Joor schtuefewiis us em Punk und em New-Wave-Umfäld füregange isch und sich us mehrerne Schplitterkulture zämesetzt. Si het in de 1980er und 1990er Joor im Rahme vo dr Dark-Wave-Bewegig exischtiert und het bis zur Joortuusigwändi dr Knotepunkt vo dr sognannte Schwarze Szene bildet. 

S Basiselemänt, wo d Entwicklig vo dr Gothic-Bewegig ermöglicht het, isch s Zämewirke vo Musik (Gothic Rock), d Faszination an absiitige Theme wie Tod und Vergänglichkeit (dodrus erklärt sich s Interässi an de Gothic Novels und an dr Schwarze Romantik), wo im Zug vo dr Neuen Deutschen Todeskunst ihre Höhepunkt gfunde het, und ere Sälbschtinszenierig, wo dodrus resultiert het. 

D Ahänger vo dr Gothic-Kultur wärde länderübergriffend als "Goths" bezeichnet, au wenn die Bezeichnig innerhalb vo dr Szene ehnder sälte Awändig findet, bi vilne Szene-Aghörige sogar uf Ablähnig stosst und hüfig hinterfrogt wird. Gründ für das finde sich bischpilswiis im Versuech, die eigeni Individualität z wahre. 

Im letschte Joorzähnt het d Bezeichnig "Gothic" e Zwäckentfremdig als Vermarktigsetikett dur d Musikinduschtrie erfahre, aber au dur die kommerzielle Medie, und das isch e witere Grund gsi, dä Szene-Name abzleene. So sin immer hüüfiger Bands us szenefremde Musikkulture, wie Metal, Mittelalterrock, Neue Deutsche Härte oder Visual Kei als "Gothic" vermarktet worde, während däm s Zentrum vo dr Gothic-Bewegig schrittwiis ins Absiits grote isch.

"Goth(ic)" (eigtl. „gotisch“, do im Sinn vo „düschter, schaurig“) het Ändi 1970er für e Schtil vo dr Rockmusik us em Post-Punk-Umfäld Verwändig gfunde und isch ab 1982/1983 uf d Ahänger vo dr Jugendkultur, wo drmit verbunde gsi si, übertrage worde. Dr Szene-Name goht doderbi nit ufs Volk vo de Gote, ufs Zitalter vo dr Gotik oder uf d Gothic Novels zruck, sondern isch grundsätzlich an e Musikschtil aglehnt, wo in Ängland entschtande isch und wo wäge sim dunkle und dumpfä Klang und sine verwändete Theme als „schuurig“ empfunde worde isch. Es het also zwüsche dr Gothic-Szene und dr Gotik-Epoche bzw. em Mittelalter kei diräkte Bezug bestamde, wie s in de Joorzähnt druf hauptsächlich vo Usseschtehende fählinterpretiert worde isch.

So het 1982 unter anderem dr Ian Astbury, dr Sänger vo dr Band "The Southern Death Cult", d Fans vo dr Gruppe "Sex Gang Children" als „Goths“ bezeichnet. Nur kurzi Ziit spöter het dr Ian Astbury us "The Southern Death Cult" d Band "Death Cult" formiert und het 1983 in Berlin e Uftritt kha. Dr Musikjournalischt Tom Vague, wo au bim Konzärt gsi isch, het in eme Bricht in dr Oktober-Usgab vom Musikmagazin "ZigZag" vo 1983 über s Berliner Publikum „Hordes of Goths. It could be London…“ („Horde vo Goths. Es könnt London sii…“) gschriebe und het eso probiert, d Ähnlichkeite zwüsche em Publikum vo beidne Schtädt z verdüütliche. Zwüsche 1983 und 1984 het sich die Bezeichnig für e neui Jugendkultur no di noo etabliert und isch in dr Zitschrift "The Face" in eme Special übere Londoner Batcave-Club wider erwähnt worde.

Im dütsche Sproochruum het me gliichzitig Bezeichnige wie „Gruftis“ oder szeneübergriffend „Schwarzi“ oder „Waver“ benutzt, wil sich "Gothic" in de 1980er Joor weder als Genrebegriff no als Bezeichnig für e Subkultur über britischi Gränze hinwäg witläufig het könne duresetze. In Kanada und de USA isch das erscht öppe um 1988 passiert, im mitteleuropäische Ruum Afangs 1990er, au wenn "Gothic" als Sälbschtbezeichnig scho sit 1988 in Oscht-Berlin belegt isch. 

Grufti, aglähnt an s Wort für Grabgwölb, het in Teil vo Düütschland langi Ziit als negativ besetzti Bezeichnig golte, wo schpöter vo de Szeneaghörige aber immer mee als saloppi Sälbschbezeichnig verwändet worde isch. Gegewärtig wird d Bezeichnig Grufti für d Gothic-Generatione vo de 1980er und früehe 1990er bruucht, wo – im Hiblick ufd Musik, s Outfit und s Styling – no schtark in dr Post-Punk- und New-Wave-Bewegig verankeret sin. Usseschtehendi verwände die Bezeichnig no hüt für die gsamti "Gothic"-Kultur, hüte aber witgehend ohni negativi Konnotatione. 

Färner sin in dr DDR und in Teil vo Berlin Bezeichnige wie "Ghouls, Outs" oder "Darks" gebrüchlich gsi. "Darks" findet mä au in Länder wie Italie oder Mexiko wider. In e paar Gebiet vo Dütschland, wie Nordrhein-Westfalen, isch dezue ane d Sälbschttitulierig "Krähen" glöifig, was öppe dr Bezeichnig "les corbeaux" („d Rabe“) entschpricht, wo französischi Gothic- und Wave-Ahänger in de 1980er für sich gnutzt hän und wo sich uf däne ihr Erschiinigsbild bezoge het. 

"Goth," in dr Merzahl "Goths" gnennt, het sich bis hüt in vilne Teil vo dr Wält etabliert. In Dütschland isch au die entschprächendi Übersetzig "Goten" und au die grammatikalisch inkorräkti Bezeichnig "Gothics" verbreitet.

Übere Umfang vo dr Gothic-Bewegig isch bishär wenig bekannt. E Märtschtudie us de schpote 1990er Joore goht in Düütschland vo öppe 60.000 Ahänger us, au wenn die Zahl als unrealistisch gültet, wil si näbe dr tatsächliche Gothic-Kultur au Teil vo dr gsamte Schwarze Szene und zahlrichi Sympathisante mit ibezieht. Au e Wachstum vo dr Gothic-Szene innerhalb vo de letschte zäh Joor, wo um d Joortuusigwändi mehrmols prognoschtiziert worde isch, wird doderbi szene-intern schtark azwiiflet. Schtattdesse wird sit Ändi 1990er in vilne Regione e sukzessivi Zruckbildig agnoh.

D Gothic-Szene gültet als ästhetisch orientierti Subkultur, vo däre d Mitglider als fridlich, aber au als unnahbar, elitär oder wirklichkeitsfremd wohrgnoh wärde. Sie isch e retroschpektivi Kultur mit ere ernorme Bandbreiti an modische Forme. D Gschlächterverteilig innerhlab vo dr Szene isch sehr usgwoge, dr Fraueateil liegt somit dütlich über däm vo vilne andere Subkulture. 

D Durchschnittsbevölkerig wird vo Teil vo dr Gothic-Kultur negativ kritisiert, si wird als konservativ, konsumorientiert, intolerant, egoistisch und vom Gsetz vo dr soziale Bewährtheit gleitet dargschtellt. Us dr Ablähnig vo däne Eigeschafte resultiert e demonschtrativi Dischtanzierig zur Gsellschaft. Us em Versuech vo dr Bewältigung vo de Zwäng, dr emotionale Kälti und dr Vereinheitlichig vom Individuum in dr hütige Gsellschaft, trätte wiederum d Ideal vom Individualismus und die zelebrierti Melancholie füre.

E charakteristischs Läbensgfühl, wo alli Aghörige vo dr Gothic-Szene mitenand teile, gits nit. So wärde zwar philosopschisi, religiösi und politischi Froge unter de Goths durchuus thematisiert, allerdings nit einheitlich beantwortet. 

En Teil vo de Goths bevorzuge Stilli, Einsamkeit und Besinnig und Ort, wo hüfig e Atmosphäre vo Tod, Leid, Fride und Vergänglichkeit usschtrahle. Dennoch isch d Gothic-Szene kei Truurkultur. Es git vil Goths, wo sich primär an dunkle, mystische oder okkulte Sache erfreue und probiere, die Siite vo ihrer Persönlichkeit uszläbe. 

D Akzeptanz vom Tod als natürliche Beschtandteil vom Läbe wir hüfig nach usse treit. Vereinzlet gseht mer aber e Hang zur Exischtänzphilosophie, wo näbe em Reinkarnationsgedanke au d Erkenntnis über d Vergänglichkeit und dodrmit d Sinnlosigkeit vom Läbe impliziert, und us däre könne sich widerum negativi Gmüetszueschtänd wie Gliichgültigkeit, Resignation oder Todessehnsucht entwickle. 

E gwüssi Sehnsucht nach em Mittelalter und sine Mythe und Sage isch bi einige Szenemitglider azträffe. Doderbi handlest s sich jedoch hüfig um e romantisierts Bild vom Mittelalter, wo mänge Goth vor Auge het und wo e Flucht vor dr reale Wält söll ermögliche. Doch au anderi Epoche, wie die elisabethanischi und viktorianischi Epoche, d Gründerzit sowie s Fin de siècle, ziehn s Interässe vo dr Gothic-Kultur uf sich. 

D Beweggründ, sich dr Gothic-Bewegig azschliesse, sin unterschiedlicher Natur und unterscheide sich nur unwäsentlich vo däne vo andere Subkulture. Näbe de musikalische Vorliebe zelle doderzu schpeziell im Jugendalter d Identitätssuechi, alternativi Läbensentwürf, Protescht und Abgränzig gegenüber em Elterehuus und dr Gsellschaft, aber au e depressivs Läbensgfühl, wo hüfig durch Sinnleeri und Unverschtandesii füregruefe wird. Doderbi zieht d Entscheidig, sich dr Gothic-Szene azschliesse, oft vili privati, schuelischi und berueflichi Konflikt noch sich. In Einzelfäll ka die Entscheidig d Bindig and Eltere oder an anderi Familiemitglierder komplett zerschtöre, z. B. wenn s Familieläber scho vorhär schtark belaschtet und unharmonisch gsi isch. 

Vili Goths pfläge e schtarks Traditionsbewusstsii und bhalte ihre Läbensschtil oder di dermit verbundene Vorliebene (u. a. für Musik und Kleidigsschtil) wit bis ins Erwachsenealter bi. Im Unterschied zu klassische Jugendkulture entschtoht so e altersübergriffende Dialog. 
Ufgrund vo dr Grössi vo dr Szene sowie de persönliche Vorliebe hiisichtlich Musik, Kunscht und Kleidig, weli oft au als Usdrucksmittel diene, hän sich im Lauf vo dr Ziit e Reie erkennbari Schplitterkulture („Interässegmeinschafte“) bildet, weli sit etliche Joor koexischtiere. Insbesundere d Hardliner vo de jewilige Schplitterkulture könne sich doderbi durchus ablähnend gegeüberschtoh. So ka e Aghörige vo dr Batcave-Szene e völlig anderi Geischteshaltig verträtte als bischpielswiis e Ändziitromantiker. Zwei Charakterischtika, weli aber alli Schplittergruppe mitenand vereine, sind d Verwurzelige in dr Post-Punk- und Wave-Bewegig und dr Bezug zu de Gothic Novels bzw. zur Schwarze Romantik. 
Batcaver
au "Gothpunk" gnennt, bezeichnet die Aghörige vo dr früehe Gothic-Szene, wie si hautpsächlich in Ängland vorzfinde gsi isch. Si sin die erschte gsi, wo öppe 1983 als Gohts bezeichnet worde sin. Dr Name „Batcaver“, wo uf e früehe Szene-Club in London zruckgoht, isch erscht in schpöterer Ziit ufkoh und dient vor allem zur Abgränzig gegnüber de nochkommende Schplitterkulture innerhalb vo dr Gothic-Szene. In Bezug uf Outfit, Frisur und Ideologie no schtark vom Punk prägt, hän d Batcaver mit dr Joortuusigwändi e Revival mit aktiver Vernetzig zur amerikanische Death-Rock-Szene erläbt. Mit dr Batcave-Kultur wird weniger d Affinität zum Wältschmärz und zur Besinnlichkeit als vilmeh dr Schpass am Schuurig/Schöne in Verbindig brocht. 

Bevorzugti Musik: Bauhaus, Siouxsie & The Banshees, The Damned, Specimen, Virgin Prunes, UK Decay
Grufti
au Gruftie gnennt, het die Aghörige vonere Jugendkultur in Mitteleuropa bezeichnet, weli als Parallelbewegig zur Batcave-Kultur in Änland entschtande isch und bezüglich ihrer morbide Eigeheite in de 1980er und früehe 1990er Joor für Schlagziile gsorgt het. Konträr zur Batcave-Szene sin d Gruftis, sowohl musikbezoge als au ouftitmässig, dütlich schtörker im Wave-Umfäld verwurzlet gsi und hän e usprägte Hang zum Wältschmärz und zur Realitätsflucht erkenne loh. Inzwüsche gültet d Grufti-Bewegig, vo däre sich d Ahänger primär inerhalb vom adoleszente Schtadium bewegt hän, als erlosche. 

Bervorzugti Musik: The Cure, Joy Division, Bauhaus, Christian Death, Anne Clark, früehi The Sisters Of Mercy
Ändziitromantiker
D Ändziitromantiker bilde e Schplitterkultur, weli erschtmols Afangs de 1990er Erwähnig findet. Si het sich schtuefewiis us dr Grufti-Bewegig entwicklet; vo dere sin e Teil vom Erschiinigsbild wie usrasierti und toupierti Hoor, Silberschmuck etc. zwar bibhalte worde – im Vergliich zum Outfit vo de Gruftis sin Kleidig und Schminkschtil aber sorgfältig, dütlich ufwändiger und mit Liebi zum Detail gwählt. Si sin dr Schpiegel vo ere apokalyptische, todeskonzerntrierte Wältsicht. Markanti merkmool sin wiss gschminkti, ofmols mit filigran usgarbeitete Ornamänt verseheni Gsichtspartie, Kleidigsschtück us Samt, Brokat, Schpitze, Chiffon und Siide sowie Accessoires wie Roosekränz, Kruzifix, Brosche, Diadem, Samthalsbänder, riich verzierti Faltfächer und Schpitzehändsche. De Ändzitromantiker isch e Vorliebi für Philosophie, Literatur (bsunders Poesie), Molerei, Fridhöf und alti, verfalleni Baute wäsentlich mehr eige als es in Teil vo dr Grufti-Szene vo de 1980er Joor gsi isch. 

Bevorzugti Musik: Goethes Erben, Relatives Menschsein, Sopor Aeternus, Lacrimosa, früehi Sanguis Et Cinis
Schwarzromantiker
au Dark Romantic oder Romantic Goth gnennt, bezeichnet dr Ahänger von ere Schplitterkultur, weli sich öppe parallel bzw. unmittelbar nach de Ändziitromantiker etabliert het und sich im Lauf vo de letschte Joor zu eine vo de vorherrschende Schplitterkulture innerhalb vo dr Gothic-Kultur entwicklet het. Konträr zu de Ändziitromantiker sin punk- und wave-typischi Merkmool, wie usrasierti Hoor, toupierti Hoor, Piercings odr tote-ähnlich gschminkti Gsichtspartie, kuum bis gar nit vorhande. D Gränze zwüsche bedie Schplitterkulture sin – hisichtich de Interässe und dr Kleidig – aber fliessend. D Schwarzromantiker sin e landübergriffends Phänomen und – mit unterschiedliche Titulierige wie Romantic Goth – au in Grossbritannie, Frankriich, Italie oder Schpanie z finde. 

Bevorzugti Musik: Dead Can Dance, Atraxia, Dargaard, Faith & The Muse, Love Is Colder Than Death, Qntal
Sunschtigi
In dr zweite Hälfti vo de 1980er isch mit dr wachsende Poplarität vo Bands wie The Sisters of Mercy, The Misson oder Fields of the Nephilim e Fangmeinschaft entschtande, weli sich vo de üssere Merkmool vo allne vorhär gnennte Schplitterkulture schtark unterschiede het: Schtatt sitlich usrasierte, toupierte Hoor und eme typische Schmin- und Kleidigsschtil im Punk- und Wave-Look dominiere do langi Hoor und Kleidigselemänt vo dr Hard-Rock-Szene. Das Outfit gipfelet bi gwüsse Fans in ere komplette Übernahm vom Kleidigsschtil vo de Fields of the Nephilim, weli ufgrund vo ihrem Westernlook au scherzhaft „The Bonanzas“ gnennt worde sin.

Bevorzugti Musik: Fields of the Nephilim, The Mission, The Sisters of Mercy, New Model Army

E zentrals Merkmool vo dr Gothic-Kultur isch s Styling, wo vo vilne Ahänger als Usdrucks- und Abgränzigsform iigsetzt wird. Gothc, wo ihri Läbensiischtellig durch ihr Erschiinigsbild uszdrucke probiere, bevorzuge allgmein d „Farb“ Schwarz. Sie wird aber au als eifachs, modischs Elemänt verwändet. Aber au Blau, Violet, Wiss oder Bordeaux-Rot sin vorzfindendi Hoor- bzw. Kleiderfarbe. In Alähnig and Wurzle im Punk wärde d Schtrumpfhoose oder Netzhemmli absichtlich mit Riss oder Löcher verseh. Ebeso erinnere etlichi Frisure and Punk- und Wave-Kultur vo de 1980er Joor. 

D Bekleidigsstrategie vo dr früehe Gothic-Szene het sich aber nit wie bi de Punks als Äschtetisierig vom Hässliche oder bi de New Romantics als Revival vom Glamouröse vo vergangene Ziite zeigt, sondern als Inszenierig vom Horror. Insbsundere bi de Gruftis isch es langi Ziit modisch gsi, d Vergänlichkeit vom menschliche Dosii geziilt durch e toteähnlichs Ufträtte z versinnbildliche. Dr glamourösi Aschpäkt, wie ihn die hütigi Gothic-Generation kennt, het doderbi zerscht nur e näbesächlichi Rolle gschpielt. 

Vili Goths gränze sich allerdings au bewusst vom Erschiinigsbild vo dr Punk-Kultur ab. Elemänt us Kleidigsschtil vo dr Renaissance sin ebeso präsänt wie e ans Viktorianischs Ziitalter oder an dr Jugendschtil aglähnts Outfit. Doderbi sin die jewiilige Kleidigsschtil aber nur sälte in ere reine Form azträffe. In dr Regle handltes sich um einzelni Kleidigskomponänte us unterschiedliche Epoche, wo eklektisch mitenander kombiniert wärde. Glägentlich wärde näbe de dodermit verbundene Kleiderufwänd au hochi Köschte in Kauf gno, zum sich bischpielswiis e schtilächts Rokoko-Koschtüm schnidere z loh. E paar vo däne Kleidigsforme wärde als Relikt vo dr New-Romantic-Szene agluegt, anderersiits gälte d Darschteller vo romantische Vampirfilm als modischi Vorbilder. 

Markanti Merkmool könne sii: 

– Blass gschminkti Gsichtsfarb (Liicheblässi bzw. Viktorianischi Ästhetik), füreghobe durch dunkels Make-up und Bemoolige (Aktzentuierig vo de Backeknoche sowie kunschtvoll 
usgarbeiteti Ornamänt um Auge und Muul), schwarz lackierti Fingernägel. 

– Ungwöhnlichi Frisure wie „Tällermiine“ (kreisförmig usrasierti Hoor, meischtens in Form vo „Rabenäschter“ oder „Turmfrisure“ gstylt), „Truurwiidefrisure“ (langi, uftoupierti Hoor), Irokeseschnitt (usrasierte Schtreife vom vordere Hoorasatz bis in Nacke), Undercut (zuesätzlich Hinterkopf), teilweiis sehr hoch toupiert, meischtens schwarz, sältener blau, rot und violet gfärbt oder blondiert. Sit de 1990er sin bi Frau vermehrt Frisure us vergangene Epoche azträffe, vereinzelt au überschulterlangi Hoor bi Männer. 


</doc>
<doc id="16331" url="https://als.wikipedia.org/wiki?curid=16331" title="Jesus with erection">
Jesus with erection

Dr Jesus with erection isch e umstritteni satirischi Karikatur wo inre Studäntezitschrift an dr University of Oregon veröffentlicht worde isch. D'Karikatur het im Johr 2006 in de Verainigte Staate einigi Debattene uusglöst.

Uf dr vo Hand zaichnete Karikatur gseht me dr Jesus nackt ufem Chrüz mit ere Erekzion. In dr Studäntezitschrift sind no elf witeri vo Hand zaichneti Karikature vom Jesus abbildet worde, under anderem aini wo dr Titel "Resurrection" het, wome der nackti Jesus gseht, winer en andere nackte Jesus küsst, und baidi hend Erekzione.

D'Studente hend argumentiert, si hegit welle Dialog provoziere nachdem sovil d'Muslime kritisiert hend nach der Kontroverse um Karikature vom Mohammed vom gliche Johr.

Das isch eso gsi: es paar Monet früeher het die dänischi Zitig Jyllands-Posten satirischi Karikature vom Mohammed, em höchste Profet vom Islam, veröffentlecht. Der Mohammed isch zum Bispil dargstellt worde mitemne Turban in Form vonere Bombe ufem Chopf; oder es isch dargstellt worde wine bätende Muslim vomene Hund "bestige" wird. Uf das abe hets (vorallem) in arabische Länder heftigi Protescht gäh: vili Muslime hend gsait dass die Karikature die Respektlosigkeit versinnbildliche, mit dere der "Weste" am Islam begägni. Botschafte vo westliche Länder (speziell dänischi Botschafte) si agriffe worde, e christlechi Nonne isch in Somalia ermordet worde. 

Uf der aine Site hend sich vili Muslime diskriminiert gfühlt ob de Karikature vom Mohammed, uf de andere Site hend vili im Weste gseit, dass Journaliste in Europa frei sind, z'publiziere was si wänd, wenns ned Menscherecht verletzi; im Spezielle "Meinigsfreiheit" sig es fundamentals Menscherecht, wo in islamische Länder ned respektiert würdi.

Nachdäm d'Jesus-Karikature veröffentlecht worde sin, hand verschideni religiösi und konservativi Gruppierige in de USA verlangt, dassd Studente sich öffentlech entschuldige für d'Publizierig vo de Karikature, und dass d'Studentezitig nümme vo der staatliche Universität Oregon finanziert würdi. Dr Presidänt vo der Catholic League (katolische Liga), der William Donohue, het gsait, dass der Presidänt vo der Universität, der David B. Frohnmayer, sigi es Stück wit verantwortlech fürs "Debakel" wil er ned uf Kritike vo Site vo Gägner vo de Karikature iigange isch, und will er nüt unternoh hegi gege d'Veröffentlechig vo de Jesus-Karikature. Är het gseit, dass der "Jesus with erection" "eini vo "obzönschte" Agriff gäges Christetum isch woner je issim Läbe gseh het". Konservativi Zitige, gnauer gseit der The O'Reilly Factor, hend verlangt, dass der Presidänd vo der Uni, der David Frohnmayer, sis Amt ufgit. Uf der andere Site händ der Oregon Daily Emerald und der Oregon Commentator, zwei Zitschrifte wo vo dr Uni finanziert wärde, öffentlech z'Rächt für freii Meinigsüsserig vo de Studente vertaidigt. Si hend au, basierend ufemne Urteil vom Oberste Gricht vo de USA (Fall Southworth vo 2006), befürwortet, dass der Frohnmayer entschide het, di kontroversi Zitschrift witerhin z'unterstütze..



</doc>
<doc id="16336" url="https://als.wikipedia.org/wiki?curid=16336" title="Kanton Andolsheim">
Kanton Andolsheim

Dr Kanton Andelse isch bìs März 2015 e Untergliderung vom Arrondissement Colmer im Département Owerelsass (Haut-Rhin) in dr Region Elsass in Frankrich gsi.

Dr Kanton isch am 4. März 1790 im Zug von dr Inrichtung von dr Départements als Teil vom domolige "Distrikt Colmer" gründet worde.

Mit dr Gründung von dr Arrondissements am 17. Februar 1800 isch dr Kanton als Teil vom domolige Arrondissement Colmer nej zuegschnitte worde.

In dr ditsche Zit von 1871 bis 1919 het es keini witere Untergliderunge vom domolige "Kreis Kolmar" gewe.

Sit em 28. Jüni 1919 isch dr Kanton zunächscht Teil vom domolige Arrondissement Colmer-Land (Colmar-Campagne) gsin, wo sit 1934 wiider zum Arrondissement Colmer vereinigt isch.

Zum 22. März 2015 ìsch dr Kànton ufglest wore.

Dr Kanton het im Norde an dr Kanton Markelse im Arrondissement Schlettstadt-Eerstain im Département Unterelsass (Bas-Rhin) grenzt, im Oschte an Ditschland mit em Landkreis Brisgau-Hochschwarzwald im Regierungsbezirk Friburg (Bade-Wirdeberg), im Süde an dr Kanton Nej-Brisach und im Weschte an d'Kantone Colmer-Süd und Colmer-Nord.

Die gröscht Gmein vom Kanton isch Horwrig-Wihr mit 5.060 Inwohner im Oschte von dr Agglomeration von Colmer gsi.



</doc>
<doc id="16337" url="https://als.wikipedia.org/wiki?curid=16337" title="Arzenheim">
Arzenheim

Aarze (IPA: ; frz. "Artzenheim") isch e frànzeesche Gmein ìm Arrondissement () ìm Owerelsàss (Haut-Rhin). S Dörfel isch Mitglid im interkommunale Zweckverband .

Zwésche Arze un Grüsse sén Éwerràst vu rémischer Bsédlung gfunde wore. Zudàm gét's én Arze e mérowéngische Frédhof.

S Wappe vu Arze zàigt e sélbrige Muschelschale uf rotem Héndergrund.

Aarze lijt in dr Rhinewene in dr Nächi vom Rhin, gegeniwer von dr Gmein Vogtsburg uf dr ditsche Sid, 17 km von Colmer eweg.

S'Dorf wird anno 670 in ere Schenkung vom Herzog Etichon an s'Kloschter Ebersminschter s'erscht Mol erwähnt. S'Kloschter het im Ort au Feudalrechte un d'Gerichtsbarkeit gha. 
Aarzene isch im Hochmittelalter e Lehe von von dr Grafe von Wert worde, wo demit von dr Landgrafe vom Unterelsass belehnt worde sin. 1325 isch's Dorf no unter d'Herrschaft vom Bischtum Strossburg kumme, unter wellere es bis 1789 verbliwe isch.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

Am Afang vom 2. Weltkrieg isch s'Dorf no im September 1939 evakuiert worre un d'Bevölkerung no noch dr französische Kapitulation im Herbscht 1940 zruckkehrt. Bi dr Befreiung von dr Nazi-Herrschaft im Friehjohr 1945 isch dr Ort no deilwiis zerstört worde.

 vo Aarze isch . D Gmeind ghört zum Gmeindsverband .

S'Dorf het anno 2003 iwer 750 Inwohner gha, womit in dr Johre sit 1999, wo nimmi in dr Graphik unte dargstellt sin, e relativ starke Zuewax z'verzeichne gsin isch. Örtlichi Regionalsproch isch Elsàsserditsch.

Arze ésch noch landwértschaftlig pràgt: es wàre haiptsàchlig Getràide aboie, Rénder un Soi zéchtet un Féschfang bedrébe.

Es gét én Arze e Kéndergarte un e Primarschüele mét vier Klasse. Es gét kè Collège, d màiste Schieler géhn uf Markelse.



</doc>
<doc id="16339" url="https://als.wikipedia.org/wiki?curid=16339" title="Drei Könige im Schwabenland">
Drei Könige im Schwabenland

"Drei Könige im Schwabenland" hoißt a schwäbisch’s Theaterstickle en oim Akt vom Alfred Weitnauer. 

Des Stick behandlet – wia scho dr Titl verroda duet – an Doil vo dr Weihnachtsgschiicht aus em Matthäus-Evangeliom. Allerdengs hot sich dr Alfred Weitnauer d Freiheit gnomma, dui Handlong mit de Städt Jerusalem ond Bethlehem ens Schwobaland zo vorlega ond älle Beteiligte Allgaier Schwäbisch schwätza zo lau. Ma derf sich also dia Städt, wo en deam Stick vorkommet, et em heitiga Israel vorstella. En dr Advents- ond Weihnachtszeit wuud des Stick em Schwobaland oft vo Laiaschauspieler ufgfiirt. So a Uffiirong dauret a starka Stond, sodass mr des Stick au guet en a Weihnachtsfeier eibaua ko.


A Empfangshall em Palascht vom Herodes. S Mobiliar bestoht aus ma Disch, ma Naachtstuhel ond ma Kloidrständr. Ibr-em Disch hangt vom Blafoo ra a Fluigafänger. En dr Midde vom Hendrgrond isch a Diir, wo uf-em obra Balka mit Kreid „C + M + B“ gschrieba stoht.

Wenn dr Vorhang ufgoht, sieht ma da Herodes em Naachthemmed em Zemmer romlaufa. Uf seim Däz hot’r a Kron ond en dr Hand an Fluigabatscher, wo er nach de Mugga a dr Wand drmit schlait. D Salome isch grad drbei, Loggawickler eizdrehet. Pletzlich schellt’s a dr Hausdiir. Dr Keenig ond sei Deechtrle rätslet, wer des wohl sei kennt, obnets am halb siebene, wo mr nachtessa will. D Salome goht an d Diir, ond wia se dia drei Gschdalda sieht, vorschrickt se, hauptsächlich deshalb, weil oiner vo deane ganz schwaaz ischt. Dia drei gebet sich als Keenig aus ond wellet bei ihrem Kollega Herodes en Ostandsbsuech macha. Seller isch abr gar et erfreit ond dät’s am liabschda wieder fortschicka, doch d Salome moint, des sott’r et dua, denn d Keenig seiet gern beleidigt, ond noh kennt’s polidische Verwicklonga gäa. Also däffet se reikomma.

Noch dr Begriasong, wo abr et grad herzlich ausfällt, hot dr Herodes da Eidruck, dass dia drei uf Brautschau send ond sich fir sei Deechterle entressieret. Jedr hot a Päckle drbei ond hängt’s an d Gardrob noh. Wia se saget, dass se vom Morgaland kommet, frogt se dr Herodes, wo des denn sei, dovoo häb’r no gar nix gheert. Als Antwort kriagt dr, s Morgaland dät halt ganz weit em Oschda liega, so en dr Gegend vo Marktobrdorf. Dr Herodes drickt sei Ibrraschong aus, dass es deet glei "drei" Keenig fir "oi" Land geit. So ebbes dät em au gfalla, no sei mir wenigschdens beim Regiera et so alloi. Er ladet dia drei ei, mit em a Partie Gaigel oder Schofkopf z schbielet, abr dia drei Keenig moinet, weaga so ebbes seiet se et herkomma. Se wend en was Wichtigs froga. 

Bevor se abr zom Froga kommet, kindigt d Salome o, zom Obadessa dät’s Kässchbätzla gäa, abr fir älle dät’s et langa. Vielleicht ko mrs abr a bissle strecka. Vor em Essa will dr Herodes noh oim noch em andra sei Salome ufschwätza, abr dr Melchior moint, ehm sei se a bitzele z mager, ond dr Kasper will nix meh vo de Weibr wissa, seit em sei Alde drvogloffa isch. Als nächschda hot’r da Balthasar em Visier, wo bisher noh koi Wertle gschwätzt hot. Seine Mit-Keenig saget, so sei der emmer. Aus deam dät mr nix rausbrenga. Worauf dr Herodes dia drei als gschbässige Heilige bezeichnet ond moint, se sollet no a halbs Stendle warta, no dät d Salome a bissle ebbes vordanza, no dät au der Schwaaz uf da Gschmack komma, dui Danzerei vo seim Deechterle sei nemlich a bissle pikant. Abr se kennt d Danza wia dr Lomp am Stecka. Do druf frogt dr Melchior, ob des obedengt sei muaß, dui Danzerei? Er ond de andre zwoi Keenig aus em Morgaland wellet et, dass ebbes bassiert. Dr Herodes begreift et, was dr Melchior moint, abr glei kriagt’r zor Antwort, es sei doch selbigsmol em Blättle gstanda, dass’r noch ma Danz vo dr Salome an gewissa Johannes häb kepfa lau. Em Herodes basst des Thema et ond schnell lenkt’r s Gschpräch om zom Vergleich vo de Milchpreis en Jerusalem ond em Orient.

Mittlerweil deckt d Salome da Disch mit vier Deller, vier Leffl ond ma Rescht vo ma Brotloib. Kurz drnoch stellt se a middlgraußa Schissl mit Allgaier Kässpätzla uf da Disch ond moint, des sei älles, se sollet’s guat eidoila, damit’s au langt. – Dr Herodes isst mit Gnuss; dia heilig drei Keenig abr stochret bloß em Essa rom ond moinet, so a mehliger Bebb dät en et schmecka. 

Noch em Essa frogt dr Herodes dia drei Keenig, was se jetzt eigentlich vo-nem wissa wellet, ond kriagt zor Antwort, se häbet an graußa Stern gsäha ond dädet des Kendle suecha, wo zo sellem Stern gheert. Des Kendle dät emol a graußer Keenig werra, grad do en deam Land. Abr koi gweenlicher Keenig. Deam Stern noch zo schliaßa sei des Kendle et en Jerusalem uf d Welt komma, sondern en Bethlehem. Wia des dr Herodes gheert hot, wuud’r ganz narret ond bezeichnet des Gschwätz vom Melchior a Overschämtheit.

Uf oimol daucht wieder d Salome auf ond sait zo ihrem Vaddr, se häb grad vor em Haus äbbr saga heera, z Bethlehem dät’s goischtra. Seit a baar Stond dät a Stern so grauß wia an Ochs am Hemml standa, ond Engel seiet vom Hemml raagstiega ond dätet laut senga ond Musik macha. Wia noh dr Herodes no viel narreter als vorher wuud ond vo Ruhesteerong schwätzt ond dass’r deane Engel s Handwerk lega dät, händ dia drei Keenig aus em Morgaland gnuag. Se nemmet ihre Päckla ond hauet ab, ohne Adee zo saga.

Dr Herodes steigret sich emmer meh en sein Zorn nei ond befiehlt dr Salome, seine drei Hofschriftgelehrte zo hola..

Mit grauße Verbeigonga tredet dr Kaiphas, dr Klespas ond dr Laifas em Herodes sei Stub ond froget ihrn Chef, was’r denn von-en wella dät. Ond wia der noh emmr ebbes vo-ma Kendle, wo ehm als Keenig Konkurrenz macha wett, romfaslet, send dia Schriftgelehrte ganz baff. Se begreifet nemlich nix! Ond an Stern wellet se au et gseha han. Do wuud dr Herodes ganz fuchsteifelswild ond schreit s oo, er breicht vo deam Kendle bloß da Ort, d Stroß ond Hausnommer. 

Was folgt, isch a Rom- ond Nomstreiderei zwischa de Schriftgelehrte ondr sich oinerseits ond zwischem Herodes ond seine Schriftgelehrte andrerseits. Schliaßlich wuuds deane gscheide Manna z bont. Se behaubdet, obeds noch de sechse seiet se au gar nemme verpflichtet, noh ebbes zo wissa. Domit gebet se em Herodes kond, dass se en dr Gwerkschaft send ond jetzt eigentlich Feirobed hend. 

Mit ma Monolog vom Herodes, wo au a baar ernschde Gedanka enthält, heert des Theaterstickle uf.

Alfred Weitnauer: „"Drei Könige im Schwabenland"“, Allgäuer Zeitungsverlag Kempten, ISBN 3-88006-019-3


</doc>
<doc id="16343" url="https://als.wikipedia.org/wiki?curid=16343" title="Kanton Hirsingen">
Kanton Hirsingen

Dr Kanton Hìrsinge isch bìs März 2015 e Untergliderung vum Arrondissement Altkìrech im Département Owerelsass (Haut-Rhin) in dr Region Elsass in Frankrich gsi.

Dr Kanton isch am 4. März 1790 im Zug von dr Inrichtung von dr Départements als Teil vom domolige "Distrikt Altkìrech" gründet worde.

Mit dr Gründung vom Arrondissement am 17. Februar 1800 isch dr Kanton als Teil vom domolige Arrondissement Altkìrech (sit 1857 Milhüse) nej zuegschnitte worde.

Während dr Zueghörigkeit zue Ditschland von 1871 bis 1919 het es keini witeri Untergliderung vom domolige "Kreis Altkirch" gewe.

Sit em 28. Juni 1919 isch dr Kanton wiider Teil vom Arrondissement Altkìrech worde.

Zum 22. März 2015 ìsch dr Kànton ufglest wore.

Dr Kanton het im Norde an d'Kantoon Dammerkìrech un Altkìrech grenzt, im Südoschte an dr Kanton Pfìrt, im Süde an d'Schwiz mit em Kanton Jura und im Weschte an dr Kanton Delle im Arrondissement Belfort im Département Territoire-de-Belfort in dr Region Franche-Comté.

Die gröscht Gmein vom Kanton isch dr Hauptort Hìrsìnge mit 2057 Inwohnr anno 1999.


</doc>
<doc id="16345" url="https://als.wikipedia.org/wiki?curid=16345" title="Thur">
Thur

Thur isch dr Namme vu folgede Flüss:
Thur isch au dr Namme vu folgede Ort:
Thur isch usserdem e Familienamme


</doc>
<doc id="16346" url="https://als.wikipedia.org/wiki?curid=16346" title="Thur (Elsass)">
Thur (Elsass)

D Thur isch e Fluss im Elsass.

Dr Fluss entspringt an dr Weschtflanke vum Rainkopf. Bi Krüt isch anno 1964 e Staudamm fertiggstellt worde, um dr Abfluss vor allem nooch dr Schneeschmelzi zreguliere. D Thur isch dert zum Wildestaisee ufgstäut.

D Thur fliesst witter durch Sant Amarí, Thann un Alt-Thann südlich vom Massiv vom Grosse Belche vorbi, bevor si no in d Owerrhineweni iträttet und bi Sànne nooch Nordoschte abknickt. Unterhalb vin Ànze mündet si no in d Ill, bis uf ei Arm, die "alt Thur", wo witter nooch Norde iwer Ruffàch goht un no unterhalb von Pfaffene in d Lauch fliesst.

Bekannti Städt wo dr Thur lige:


</doc>
<doc id="16347" url="https://als.wikipedia.org/wiki?curid=16347" title="Kanton Sennheim">
Kanton Sennheim

Dr Kanton Sanne (frz. "Canton de Cernay", dt. "Kanton Sennheim") ìsch e Kànton ìm Département Haut-Rhin in dr Region Elsass in Frankrich.

Dr Kanton isch am 4. März 1790 im Zug von dr Inrichtung vom Département als Teil vom domolige "Distrikt Beffert" ("Belfort") gründet worde.

Mit dr Gründung vom Arrondissement am 17. Februar 1800 isch dr Kanton als Teil vom domolige Arrondissement Beffert nej zuegschnitte worde.

Während noch em Krieg von 1870 Beffert bi Frankrich bliwe isch, isch d'Region von Thann 1871 ditsch worde und d'Region um Sànne het bis 1919 zum "Kreis Thann" ghört.

Noch em 1. Weltkrieg isch s'Elsass wiider franzeesch worde un die franzeesch Verwaltungsstruktur het mer wiider ingfüehrt. D'Region um Beffert isch aber e eiges Département bliwe un nimmi ins wiider errichtet Département "Haut-Rhin" ("Owerrhin", also Owerelsass) inglideret worde. D'Region um Thann isch dorum am 28. Jüni 1919 e eiges Arrondissement worde, wo au dr Kanton Sànne dezue inglideret worde isch.

Dr Kanton het bis März 2015 im Norde an d'Kantoon Sulz im Owerelsass und Ànze (Ensisheim) im Arrondissement Gàwiller (Guebwiller) grenzt, im Oschte an d'Kantoon Wittene (Wittenheim) und Milhüüsa-Wescht im Arrondissement Milhüüsa, im Süde an d'Kantone Altkìrech (Altkirch) und Dammerkìrech (Dannemarie) im Arrondissement Altkìrech, im Südweschte an dr Kanton Masmìnschter (Masevaux) und im Weschte an dr Kanton Thann.


</doc>
<doc id="16349" url="https://als.wikipedia.org/wiki?curid=16349" title="Weichsel">
Weichsel

D Weichsel (uf polnisch: "Wisła" [], uf tschechisch: "Visla") isch en 1.047 Kilometer lange Fluss z Pole. 

Uf alte Landcharte gseht me au noo d'Schribwiis "Wixel" und "Wissel".

D Quälle vom Fluss entschpringt i de Westbeskide am 1.214 m grosse "Barania Góra" ("Widderberg"). Meischtens flüsst er Richtig Oschtsee nordwärts. 

De Fluss flüsst dur Dur Krakau (Kraków) und dur d Ebeni zwüsche em Heiligchrüzmassiv im Weschte und em Lubliner Hügelland im Oschte, denn passiert d Weichsel s polnische Tüüfland, wo si dur Warschau (Warszawa) flüsst. Schpöter chunnt si a Toruń (Thorn) und Bydgoszcz (Bromberg) vorby. D Weichsel tritt i de Danziger Mündig i d Oschtsee.

De Name vo de Weichsel isch sehr alt. Me isch sich aber nöd einig, öb er en indoeuropäische oder en vor-indoeuropäische Name hät. Was mer weis isch, das sin Name zum erschte Mal isch als "Vistula" vom Plinius em Ältere 77 n. Chr. i siner „Naturgschicht“ (4.52, 4.89) gnännt worde isch. Der Vistula-Fluss isch isch is "Mare Suebicum" gflosse, di hütig Oschtsee. 

De Plinius hät d Weichsel au noo als Gränzfluss zwüsche de germanische und sarmatische Iiflussgebiet gnännt. 

De glich Name hät au d letschti Chaltiisziit vom Pleistozän, nämli d Weichsel-Chaltziit, im norddütsche Gebiet.

S Weichselmündigsgebiet isch e wichtigi Station i de Gschicht vo de Russlandmennonite. S Niderdütsche Plautdietsch isch det i de 200-jährige Sidligsziit entschtande und wird hüt vo öppe einer halbe Million Mänsche gredt.




</doc>
<doc id="16353" url="https://als.wikipedia.org/wiki?curid=16353" title="Kanton Ensisheim">
Kanton Ensisheim

Dr Kanton Anze ìsch e Kànton ìm Département Owerelsass (Haut-Rhin) in dr Region Elsass in Frankrich.

Dr Kanton isch am 4. März 1790 im Zug von dr Inrichtung vun dr Département als Teil vum domolige "Distrikt Colmer" gründet worde.

Mit dr Gründung von dr Arrondissements am 17. Februar 1800 isch dr Kanton als Teil vom domolige Arrondissement Colmar nej zuegschnitte worde.

In dr ditsche Zit vun 1871 bis 1919 isch s'Gebiet Teil vum domolige "Kreis Gebweiler" gsi, wo nit witters unterglideret gsin isch.

Sit em 28. Juni 1919 isch dr Kanton Teil vom Arrondissement Gàwiller.

Dr Kanton het bis März 2015 im Norde an d Kantoon Colmar-Sud und Nej-Brisach im Arrondissement Colmer grenzt, im Oschte an Ditschland mit em Landkreis Brisgau-Hochschwarzwald im Regierungsbezirk Friburg (Bade-Wirdeberg), im Süde an d'Kantoon Ìllzig und Wittene, beidi im Arrondissement Milhüüsa, im Südweschte an d'Kanton Sànne im Arrondissement Thann und im Weschte an d'Kantoon Sulz (Owerelsass) und Rufach.


</doc>
<doc id="16358" url="https://als.wikipedia.org/wiki?curid=16358" title="Ballersdorf">
Ballersdorf

Ballerschdorf (IPA: ; amtl. "Ballersdorf") isch e frànzeesche Gmein ìm Arrondissement () ìm Owerelsàss (Haut-Rhin) mit guet 700 Inwohner.

Dr Ort leijt an dr Stross und dr Bahnlinie vun Altkìrech uf Dammerkìrech uf halwem Wàg zwische Beffert (Belfort) und Milhüüsa im Tal vum Rösbach.

Ballerschdorf wird s'erscht Mol anno 823 als "Balderisdorff" in ere Urkunde erwähnt, wo aber in ihrer Echtheit umstritte isch. Anno 1188 wird no e Johannes von Badricort erwähnt und 1215 schliesslich e Jordanus von Baerdstorff.

Im 14. Johrhundert isch dr Ort habsburgisch worre.

Anno 1375 sin Ballerschdorf und s unmittelbar denewe befindlich Mettedorf Opfer vume Grossbrand und zwische 1441 und 1576 fählt no jedi Erwähnung vum Ort Mettedorf. Z'Mettedorf bestoht hit e Kìrech üs dr erschte Hälft vum 18. Jhdt., wo awer zum Teil wesetlich älteri Bäusubstanz enthaltet. 

Anno 1648 isch Ballerschdorf noch em Weschtfälische Friide mit em Sundgau an Frankriich gfalle.

Zwische 1813 und 1815 het Ballerschdorf derart unter dr Abgabe fer d'Finanzierung vun dr franzeesche Armee z'liide gha, dass es sich bi dr Noochberorte het verschulde miesse. Später het d'Gmeind unter dr drei Kriege zwische Frankrich un Ditschland z'lide gha. Vun 1871 bìs 1918 hàt d Gmein zem ditsche Richslànd Elsàss-Lothringe ghert. Wie am Afang vu 1943 e Dutzend Ballerschdorfer Männer versuecht hän, dr zwangswise Rekrutierung fer die ditsch Wehrmacht z'entgo, het mer si ufgriffe un drei vunene verschosse (Massaker vun Ballerschdorf). Am 26. November 1944 isch dr Ort no befreit worde.

 vun Ballerschdorf ìsch . Ballerschdorf ghert zem Kommünàlverbànd .

Ursprünglich isch dr Ort e rein landwirtschaftlich prägti Gmeind gsi. Hit verfiegt Ballerschdorf iwer e Wirtschaft un e Reihe vun Kleibetriwe (Autowerkstatt, Fernsehreparatüre, Kunschtschrinerei, u. a.) 

Dr elsàssisch Dialekt vun Ballerschdorf ghert zem Owerrhinalemannisch.



</doc>
<doc id="16361" url="https://als.wikipedia.org/wiki?curid=16361" title="Projekt-E">
Projekt-E

Project-E isch e Organisation, wo europawiit tätig isch. Sie schtaht under em Patronat vom S.K.H. Prinz Dr. Asfa-Wossen Asserate.
D'Uussag vom kenianische Ökonom James Shikwati: "Wäme Afrika helfe will, dörf me nöd Gäld gäh, sondern es mues d'Möglichkeit für e gueti Uusbildig gschaffe werde." 

D'Organisation hät s'Ziil gsetzt, Waise in Äthiopie, dur e drüüjährigi Uusbildig en Arbetsplatz z' vermittle. De Lehrstoff isch Änglisch, de Umgang mit em Computer und mit de Integration vo de Fraue i de Gsellschaft. 

Vorgseh isch, das dur Sport und Chulturreise z'Schtammesaaghörigkeit nümme als Hindernis wahrgnah wird.

Für die Ziil chönne z'erreiche, tuets Projekt-E zämme mit de norwegische Organisation "new life community" zämmeschaffe.

Die wiitere Schritt sind d'Erbuuig vomne Gebüde, dänn die wirkigsvoll iizrichte, Lehrer und Schüeler uuszwähle und schluusändlich mit de Uusbildig azfange. 

I de Rächtsform vomne gmeinnützige Verein häts Project-E Gschäftsschtelle in Dütschland Heidelberg, Öschterriich Wien und Frankriich Paris.



</doc>
<doc id="16362" url="https://als.wikipedia.org/wiki?curid=16362" title="Wildes Heer">
Wildes Heer

S Wüetisheer isch en Gaisterzuug, wo z Nacht dur d Luft ruuscht, bsundrigs i de Zwölfte, e Vorstelig wo im ganze germanischsproochige Ruum bikannt isch, aber au z Frankriich und z Irland. De Name, d Brüüch und d Gstalte wo demit verbunde sind, zaiget, as i de Saag vom Wüetisheer de germanischi Gott Wotan witterlebt.

S Wüetisheer het im ganze Verbraitigsruum vo de Alpe bis uf Skandinavie vil verschidnig Näme. Im alemannische Ruum werd s "s wüetig Heer," s "Wüetisheer" oder s "Wuetes" gnennt, i allne Variante, i de Eifel haissts "Wudesher," z Dänemark und z Schweede "Odens jakt," z Norweege "Oskoreia" und z England "the Wild Hunt". Me redt au vom "Wilde Heer" oder vo de "Wilde Jagt".

Da wildi Heer zücht voralem i de Zwölfte, da isch d Zit zwüschet de Wienacht und em Draikönigstag ume. S isch e gaisterhafte Heerzug i de Lüft wo en förcherliche Chrach macht, schrait und joolet, oder au joommeret und stööhnt und hüület. Mengisch machts aber au wundervolli Musig. Au bestimmti Rüef ghöört mer vom Wüetisheer, wie «ho! ho! ho!» oder «hopp hudada!»

D Lüt – Mane, Fraue und Chind – wo mitzüchet sind Verbrecher oder Lüt wonen ussergwönnliche oder gwaltsame Tod gfunde hend, aber au Chind, wo nöd tauft sind. S cha au vorchoo as en Mensch wo da Heer aluegt, mitzoge werd. Er isch den de letscht im Zuug und jedesmol wen an Noie dezue chunnt, rutschter en Platz före, bis er de Vorderst isch und so erlöst werd. Au Tier, voralem Ross und Hünd züchet mit.

Mengisch riitet a de Wilde Jagt e Maa voruus, wo d Lüüt vorem Wüetisheer warnt, da Motiv isch voralem z Mittel- und z Nordtütschland verbraitet. De Aafüerer werd z Schwede maist "Oden" gnennt, im tütsche aifach nu de Wild Jäger oder Helljäger aber au bsundrigi Bizaichnige wie "Hackelbernd" oder "Diterbernat".

S Wüetisheer isch aber au verantwortlich för e gueti Ern oder de Hoiet. So hend no im 19. Joorhundert schwedischi Buure globt, as si mitere schlechte Hoiern bistrooft werdid, wenn si a de Ross vom "Oden" ka Gräsbüscheli opferid. Im Bayrische isch d Waudlsmähe en Erntefest, womer no bis is 18. Joorhundert em Waude, em Waudlgaul und ade Waudlhünd Milch, Brot, Bier und Ärebüschel «gopferet» het.

Di ältischte Zügnis usem tütsche Sproochruum sind usem 13. Joorhundert. Im Gidicht «Reinfried vo Braunschweig« werd vonere Ritterschar gsait, as si «rûschent sam daz Wuotes her» und de Münchner Nachtsege usem 14. Johrhundert nennt «Wûtanes her und alle sîne man». Älteri Text bruuchet zwoor de Uusdruck «wüetigs Heer», doch mue da nöd sicher uf s Wüetisheer bizoge werde. So werd im Rolandslied (um 1100) s Heer vom Pharao wo de Moses verfolgt und im Meer vertrinkt: «sîn wôtigez her». E schwöbisches Gedicht wo ane 1486 gschribe worden isch, nennt s «wilde wůti∫sher». 

Gnaueri Bricht fanget aber erst im 15. Joorhundert aa. De Historiker Schradin maint ane 1499, as de Stier vo Uri asen wüeste Gsang heb, so «grusam, als wärs ein wuetisher», und ane 1519 het me im Emital e Frau vertribe, well si gsait heg, si fari mit de «frow Selden und dem Wútis her» ume. En erste uusfüerliche Bricht het de Luzerner Stadtschriiber Renward Cysat († 1614) verfasst.

Im Elsass isch s "Wietigher" e Gspengst wo z Nacht mit usbraitete Flügel dur d Luft faart, aber mengisch au dur Hüser, wa Unglück bringt. Z Ringedorf machts aber au Musig.

Nördlich vom Bodesee jagt znacht s "Wuetes" und am Nägger und z Pforze s "Modesher" vorlem i de Zwölfte, aber au wered de Fasnacht dur d Lüft. S macht schöni Musig und mengisch hets aigni Tanzplätz. Anderimool aber isches e Hüüle, Joommere und Stööne. Wemerem bigegnet muesmer sich uf de Bode werfe. A dem nächtliche Gaisterzug nemed Verbrecher, Lüt wo bsoffe gstorbe sind, nödtaufti Chind oder asig wo vernochlässigt worde sind tail. No vor hundert Joor sölet i abglegne Gegete d Lüüt draglobt haa.

Im Vorarlbergische stürmt s "Wuetes" oder s "Wuetehee" um d Mitternacht ume und riisst ales mit, wo öber chnüühöchi isch, drum mue mer sich bugge, wemeren bigegnet. Mengisch werd s au mit Musig beglaitet. S Wuetes chan aber au en starche Sturm oder en üsserst wüetige Mensch bizaichne.

I de Ostschwiz rasslet i dunkle Nächt s Wuetihee miteme riisige Lärm dur d Luft und warnt: «Fliend ussweg und abweg, demit niemert gschändt werd!», wäred s zörcherische Muetiseel: «Dräi Furren us Wääg, sust schniid dr d Bäi wäg!» rüeft. Do erschiints bi Nöimoo miteme Grassel oder au mit Musig. Me cha sich vorem schütze, wemer di drai hächste Näme sprecht. Im Aargau globt mer degege, ases s Joor bsundrigs fruchtbar werdi, wenn s Guenisheer bsunders schöö singi.

De Sagekomplex vom Wüetisheer werd i de Forschig underschidli dütet. Näme wie berndütsch "Wüetisheer" oder schwedisch "Odensjagt" wiiset aidütig uf de germanischi Gott Wotan/Odin und au vill Brüüch und Ainzelhaite chönet uf de alti haidnischi Gott zruggfüert werde, aber s git au Widersprüch. De Religioswüsseschaftler Jan de Vries git meriri Hindergründ aa: Zum aine trait s Masketriibe wäred de Julzit z Skandinavie zude Uusbildig vode Saag bi, denn erinnert aber au s Wildi Heer a d Einherjer i de Walhalla vom nordische Gott Odin und schlussendli mag ono s «feralis exercitus» vo de römerzeitliche Harier, emene germanische Stamm, en mögliche Hindergrund zude Vorstelig vom Wilde Heer bitrait haa.

D Schwarzwälder Sage vum Wuedîs-Heer het de Otto Heinrich Klingele in sim Roman "S’ Wuedîs-Heer. Die Sage von d. wilden Jagd" verschafft, wo 1985 im Friburger Schillinger-Verlag uusechoo isch.



</doc>
<doc id="16366" url="https://als.wikipedia.org/wiki?curid=16366" title="Kanton Dammerkirch">
Kanton Dammerkirch

Der Kanton Dàmmerkìlch (amtl. "Dannemarie", dt. "Dammerkirch") isch bìs März 2015 e Untergliderung vum Arrondissement Altkìrech (Altkirch) im Département Owerelsass (Haut-Rhin) in dr Region Elsass in Frankrich gsi.

Im Kanton gits einigi francophoni Gmeinde, wo s Franc-comtois als ihr Regionalsprooch hän.

Dr Kanton isch am 4. März 1790 im Zug vu dr Inrichtung vu dr Départements als Teil vim domolige "Distrikt Beffert (Belfort)" gründet worde.

Mit dr Gründung vun dr Arrondissements am 17. Februar 1800 isch dr Kanton als Teil vum domolige Arrondissement Beffert nej zuegschnitte.

Noch em Ditsch-franzeesche Krieg 1870 isch Beffert bi Frankrich bliwe, d'Gegend um Dammerkìrech awer 1871 ditsch worde un isch bis 1919 e Teil vum "Kreis Altkìrech" gsi, wo nit witter unterglideret gsin isch.

1919 isch s'Elsass wiider franzeesch worde un mer het die franzeesch Verwaltungsgliderung wiider ingfüehrt. Beffert isch awer e eiges Département bliwe, so dass dr wiidererrichtet Kanton Dammerkìrech jetz e Teil vum Arrondissement Altkìrech worde isch.

Zum 22. März 2015 ìsch dr Kànton ufglest wore.

Dr Kanton het im Norde an d'Kantoon Masmìnschter und Sànne im Arrondissement Thann grenzt, im Oschte an dr Kanton Altkìrech, im Süde an dr Kanton Hirsinge sowie dr Kanton Grandvillars im Arrondissement Beffert im Territorium vun Beffert (Franche-Comté) und im Weschte an dr Kanton Fontaine, ewefalls im Arrondissement Beffert.

Die gröscht Gmeind vum Kanton isch dr Hauptort Dàmmerkìlch mit anno 1999 knapp 2000 Inwohner.

Die drissig Gmeinde im einzelne:
(*) francophoni Ortschaft


</doc>
<doc id="16367" url="https://als.wikipedia.org/wiki?curid=16367" title="Altenach">
Altenach

Àltenàcht ((IPA: , frz. "Altenach") isch e frànzeesche Gmein ìm Arrondissement () ìm Owerelsàss (Haut-Rhin).

Dr Ort lijt am Südrand vun dr Vogese un ém owere Larguetal. Nochbergmàine sén Dammerkirech un Manschpach ém Norde un Saint-Ulrich ém Side.

Dr Name leitet sich wohrschins vun "Alti Ach" (= Alter Bach) her.

Àltenàcht wird s'erscht Mol anno 1302 erwähnt. Es hat zu der Grafschaft Ferrette ghért. Ém Schloss, wu oi 1302 zum èrschte Mol erwàhnt wérd, han d'Hèrre vu Àltenàcht glàbt; der lètscht vu éhne ésch der Richard gsé. Noch sinem Dod ésch der Ort an der Adel vu Brinighoffe (héte Saint-Bernard) éwergange, derno hat en d'Famélie Klötzlin vu Héndlénge kaift. Sàlle Famélie hat derno oi der Name "Klötzlin vu Altenach" agnu.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vo Àltenàcht isch . D Gmeind ghert zum Gmeindsverband .

D'Inwohnerzahl isch 1962 bi 229 Lit glege un bis 1990 uf 360 Persone agstige. Bis 1999 isch si no uf 344 Lit gsunke.

Én der Urkunde vu 1302 wérd oi e Pfarrkérch gnànnt. Sé ésch ém Drissigjéhrige Krieg zerstért wore un héte ésch nume noch d Kapàlle ébrig. D andere Kérch ésch àndwàder 1790 oder 1810 boit wore. 1829 ésch oi a Orgle inekumme, wu s lètscht Exemplar vu éhrem Hàrstèller ésch; 1854 sén der Glocketurm un s Vordach boit wore. 1990 hat e Restaurierig under anderem vu der Orgle stattgfunde.

D Schüel vu Àltenàcht ésch 1838 fèrtig gsé un hat zwài Klassezémmer, e Wohnrüm un e Bérgermàisterbüro. Oi sé ésch méhrere Mol restauriert wore.

Dr elsassisch Dialekt vun Àltenàcht ghert zem Owerrhinàlemànnisch.



</doc>
<doc id="16373" url="https://als.wikipedia.org/wiki?curid=16373" title="Der Wachsblumenstrauss">
Der Wachsblumenstrauss

Der Wachsblumenstrauss isch en Kriminalroman vo de Agatha Christie, wo 1955 erschine isch. Di englisch Uusgab isch am 18. Mai 1953 under em Titel "After the Funeral" vom „Collins Crime Club“ in London veröffentlicht worde. Das Buech isch au verfilmt worde. De Film mit de Margaret Rutherford i de Rolle vo de Miss Marple richtet sich aber nur wenig bis gar nöd nach em Buech, denn de Roman isch eigentlich en Hercule-Poirot-Fall.

De "Richard Abernethie", en schwerriche alte Herr und Bsitzer vom Landhus "Enderby Hall", stirbt unerwartet im Alter vo 68 Jahr. Nach de Beerdigung eröffnet de Mr. "Entwhistle" s'Testament vom Verstorbne. De Entwhistle isch en langjährige Fründ gsi vom Richard. Dem sis Vermöge söll glichmässig under de Verwandte verteilt werde. Das freut d "Cora Lansquenet", em Richard sini jüngscht Schwöschter, bsunders. D Cora isch scho immer ächli chindisch gsi und het hüffig unpassendi Bemerkige gmacht. So seit si, dass au si überrascht gsi isch vom plötzliche Tod, aber mer heg ja alles guet vertuscht und füegt bi: „er isch doch ermordet worde, oder?“.

Die Bemerkig verunsicheret d'Familiemitglieder und au de Notar Entwhistle, wo churz druf abe afangt naforsche, wie de Richard Abernethie würklich gschtorbe isch. Am Tag nach de Beerdigung wird d'Cora nämlich brutal ermordet, möglicherwiis, damit si nüme me über de Tod vom Richard cha usplappere. De Entwhistle stellt fescht, dass alli Erbe s'Gäld guet bruuche chönd und dass chum öpper es Alibi hät. Äs Motiv hetted also alli gha und da de Entwhistle nöd wiiter chunnt, frögt er de Hercule Poirot um Hilfe.



</doc>
<doc id="16374" url="https://als.wikipedia.org/wiki?curid=16374" title="Kanton Colmar-Nord">
Kanton Colmar-Nord

Dr Kanton Colmer-Nord isch bìs März 2015 e Untergliderung vum Arrondissement Colmer im Département Owerelsass (Haut-Rhin) in dr Region Elsass in Frankrich gsi.

Dr Kanton isch am 4. März 1790 im Zug vun dr Inrichtung vun dr Département als Teil vum domolige "Distrikt Colmer" gründet worde.

In dr ditsche Zit vun 1871 bis 1919 isch dr domolige "Kreis Kolmar" nit witter unterglideret gsin.

Am 28. Jüni 1919 isch mit Rückkehr zue Frankrich dr Kanton zuenächscht e Teil vum domalige Arrondissement Colmar-Ville gsin, wo no sit 1934 mit em Colmerer Umland zum Arrondissement Colmer vereinigt isch.

Zum 22. März 2015 ìsch dr Kànton ufglest wore.

Dr Kanton het im Norde an dr Kanton Rappschwihr im Arrondissement Rappschwihr grenzt, im Oschte an dr Kanton Andelse, im Süde an dr Kanton Colmer-Süd und im Weschte an dr Kanton Kaiserschbàrig im Arrondissement Rappschwihr.

Dr Kanton bestoht us em weniger bevölkerungsstarke Nordteil vun dr Stadt Colmer. Colmer isch in zwei Kantoon unterteilt. Zum Südkanton ghört noch d'Gmein Heilikriz (amtl. "Sainte-Croix-en-Plaine")


</doc>
<doc id="16377" url="https://als.wikipedia.org/wiki?curid=16377" title="Kanton Colmar-Süd">
Kanton Colmar-Süd

Dr Kanton Colmer-Süd isch bìs März 2015 e Untergliderung vum Arrondissement Colmer im Département Owerelsass (Haut-Rhin) in dr Region Elsass in Frankrich gsi.

Dr Kanton isch am 4. März 1790 im Zug vun dr Inrichtung vun dr Département als Teil vum domolige "Distrikt Colmer" gründet worde.

In dr ditsche Zit vun 1871 bis 1919 isch dr domolig "Kreis Kolmar" nit witter unterglideret gsin.

Am 28. Jüni 1919 isch mit dr Rückkehr zue Frankrich dr hittig Colmarer Teil vum Kanton zuenächscht e Teil vum domalige Arrondissement Colmar-Ville gsin, d'Gmei Heilikriz Teil vum Arrondissement Colmerer Umland. Stadt un Umland sin 1934 zum Arrondissement Colmer vereinigt worre, wobi dr Kanton Colmer-Süd nej zuegschnitte worde isch.

Zum 22. März 2015 ìsch dr Kànton ufglest wore.

Der Kanton het im Norden an den Kanton Colmer-Nord grenzt, im Oschte an dr Kanton Andelse, im Südoschte an dr Kanton Nej-Brisach, im Süde an dr Kanton Ànze im Arrondissement Gàwiller und im Weschte an dr Kanton Winzene sowie an dr Kanton Kaiserschbàrig im Arrondissement Rappschwihr.

Dr Kanton bestoht us zwei Gmeinde (Inwohner 1999:)



</doc>
<doc id="16381" url="https://als.wikipedia.org/wiki?curid=16381" title="Kanton Gebweiler">
Kanton Gebweiler

Dr Kanton Gàwiller (amtl. "Guebwiller", dt. "Gebweiler") ìsch e Kànton ìm Département Owerelsass (Haut-Rhin) in dr Region Elsass in Frankrich.

Dr Kanton isch am 4. März 1790 im Zug vun dr Inrichtung vun dr Départements als Teil vum domolige "Distrikt Colmer" gründet worde.

Mit dr Gründung von dr Arrondissements am 17. Februar 1800 isch dr Kanton als Teil vum domolige Arrondissement Colmer nej zuegschnitte worde.

In dr ditsche Zit vun 1871 bis 1919 isch s'Gebit Teil vum domolige "Kreis Gebweiler" gsin, wo nit witter unterglideret gsin isch.

Mit dr Rückkehr zue Frankrich 1919 isch dr Kreis Geweiler no zum Arrondissement Guebwiller un dr Kanton wiiderhergstellt worre.

Dr Kanton hàt bis März 2015 im Norde an dr Kanton Minschter (Munster) im Arrondissement Colmer granzt, im Nordoschte an dr Kanton Rufach, im Südoschte und Süde an dr Kanton Sulz (Oberelsass) und im Weschte an dr Kanton Santamarì im Arrondissement Thann.

Im Kanton het s 18 Gmeinde.


</doc>
<doc id="16393" url="https://als.wikipedia.org/wiki?curid=16393" title="Kanton Münster">
Kanton Münster

Dr Kanton Mìnschter (amtl. "Canton de Munster") isch bìs März 2015 e Untergliderung vum Arrondissement Colmer im Département Owerelsass (Haut-Rhin) in dr Region Elsass in Frankrich gsii.

Dr Kanton isch am 4. März 1790 im Zug vu dr Inrichtung vu dr Départements als Teil vum domolige "Distrikt Colmer" gründet worre.

Mit dr Gründung vu dr Arrondissements am 17. Februar 1800 isch dr Kanton als Teil vum domolige Arrondissement Colmar nej zuegschnitte worde.

In dr ditsche Zit vu 1871 bis 1919 isch s'Gebit Teil vum domolige "Kreis Kolmar" gsi, wo ibergalb vu dr Gemeinde nit witter unterglideret gsi isch.

Mit dr Rucckehr zue Frankrich isch dr Kanton am 28. Juni 1919 erscht Teil vum domolige Arrondissement Colmer-Land (Colmar-Campagne) worde, wo sit 1934 wiider zum Arrondissement Colmer vereinigt isch.

Zum 22. März 2015 ìsch dr Kànton ufglest wore.

Dr Kanton het im Norde an dr Kanton Lapoutroie (Schnierlach) im Arrondissement Rappschwihr grenzt, im Nordoschte an dr Kanton Wintzene, im Südoschte an dr Kanton Rufach im Arrondissement Gàwiller, im Süde an d'Kantoon Gàwiller, ewefalls im Arrondissement Gàwiller und Santamarì im Arrondissement Thann und im Weschte an die Kantoon Saulxures-sur-Moselotte im Arrondissement Épinal und Gérardmer und Fraize im Arrondissement Saint-Dié, alli im Département Vosges in Lothringe.

Dr Kanton isch us 16 Gmeinde bstande. Hauptort isch Mìnschter mit anno 1999 knapp 4900 Inwohner gsi.


</doc>
<doc id="16396" url="https://als.wikipedia.org/wiki?curid=16396" title="Kanton Habsheim">
Kanton Habsheim

Dr Kanton Hàbse (amtlich: "Canton de Habsheim") isch bìs März 2015 e Untergliderung vum Arrondissement Milhüsa im Département Owerrhin (Haut-Rhin) in dr Region Elsàss z Frànkrich gsi.

Dr Kanton isch àm 4. März 1790 im Zug vun dr Inrichtung vun dr Départements àls Teil vum domolige "Distrikt Àltkìrech" grindet worre.

Mit dr Grindung vun dr Arrondissements àm 17. Februar 1800 isch dr Kanton àls Teil vum domolige Arrondissement Àltkìrech nej züegschnitte worre. Àb 1857 ìsch dert drüs s'Arrondissement Milhüüsa worre.

In dr ditsche Zit vun 1871 bis 1919 isch s'Gebiet Teil vum domolige "Kreis Mülhausen" gsin, wo oberhàlb vun dr Gmeindeweni nit witter unterglideret gsin isch.

Nooch dr Rickgàb àn Frànkrich isch dr Kanton sit em 28. Jüni 1919 e Teil vum Arrondissement Milhüüsa worre, wo üssem Kreis Mülhausen bildet worren isch.

Zum 22. März 2015 ìsch dr Kànton ufglest wore.

Dr Kanton isch dr Sidoschte vun dr Agglomeration Milhüüsa gsi. Er het im Norde un Oschte àn dr Kanton Ìllzig grenzt, im Side àn dr Kanton Sierez und im Weschte àn d'Kantoon Milhüüsa-Sid und Milhüüsa-Oscht.



</doc>
<doc id="16397" url="https://als.wikipedia.org/wiki?curid=16397" title="Kanton Hüningen">
Kanton Hüningen

Dr Kanton Hìnige (amtlich "Canton de Huningue", dt. "Kanton Hüningen") isch bìs März 2015 e Untergliderig vum Arrondissement Milhüse im Département Oberelsiss (Haut-Rhin) im Elsiss in dr Region Alsace-Champagne-Ardenne-Lorraine z'Frankrich gsi.

Dr Kanton isch am 4. März 1790 im Zug vu dr Irichtig vu dr Départements als Teil vum domolige "Distrikt Altchilche" (Altkirch) gründet worre.

Mit dr Gründig vu dr Arrondissements am 17. Februar 1800 isch dr Kanton als Teil vum domolige Arrondissement Altchilche nej zuegschnitte worre. Ab 1857 isch dodrüs no s'Arrondissement Milhüse worre.

In dr ditsche Zit vu 1871 bis 1919 isch s'Gebit e Teil vim domolige "Kreis Mülhausen" gsi, wo oberhalb vu dr Gmeiebeni nit witterscht underglideret gsi isch.

Nooch dr Rückgab an Frankrich isch dr Kanton am 28. Juni 1919 e Teil vum (neje) Arrondissement Milhüse worre.

Zum 22. März 2015 ìsch dr Kànton ufglest wore.

Dr Kanton het dr französisch Teil vu dr Trinationale Agglomeration Basel dargstellt, isch also rümplanerisch dr französisch Teil vu dr Stadtregion vu Basel. Im Kanton lit au dr Basel-Milhüsemer Flughafe.

Dr Kanton het im Nordweschte an dr Kanton Sierez grenzt, im Nordoschte an dr Landchreis Lörrach im Regierigsbezirk Friburg (Bade-Wirdeberg, Ditschland), im Oschte, Südoschte un Süde an d'Kantoon Basel-Stadt, Basel-Landschaft un Soledurn, alli drei in dr Schwiz, im Südweschte an dr Kanton Pfìrt un im Weschte an dr Kanton Altchilche, beidi im Arrondissement Altchilche.

Die gröschte Gmeinde vum Kanton mit iber 4.000 Inwohner (1999) sin Saint-Louis (19.961)
un dr Hauptort Hìnige (6.097). Die meischte andere Ortschaft sin degege bis uf Neidorf verhältnismässig chlei.

Insgsamt het dr Kanton 21 Gmeinde.


</doc>
<doc id="16402" url="https://als.wikipedia.org/wiki?curid=16402" title="Bretagne">
Bretagne

De Bretagne ( = Frz.), uff Bretonisch Breizh (g´sproche [brɛjs]) un uff Gallo Bertaèyn, ésch e Ländel ém Nordweschte vun Frànkrich, de spitz Hàlbinsle, wie zwésche Atlantik un Ärmelkànal is Meer ràgt – àlso `s Eckle "obe links" vum "Hexagon".

De hitigi Region enthàlt àww´r nit de gànzi historisch Region, `s àlt Herzogtum Bretagne. De àlt Höiptstàdt Nantes àn d´untri Loire un ihri Gejend, de greescht Teil vum Departement Loire-Atlantique fehlt. Diss g´heert hit zuer Region Pays de la Loire. Z´r Adminischtràtivregion Bretagne g´heere de vier Departementi Finistère (Pen ar Bed), Morbihan, Côtes-d’Armor un Ille-et-Vilaine un de Chef-lieu ésch Rennes.

De Bretagne ésch de einzig Region uff`m Kontinent vun Europa, wo m´r e keltischi Sprooch redd: Bretonisch. Àlli àndri, `s Irische, `s Schottisch-Gälische, Walisisch (de nächscht v´rwàndti lewendi Sprooch) un de nimm aktiv g´sprocheni wie Kornisch un Manx gibt´s numme uff de Britische Insle. De keltisch Kültür sieht m´r öi àn de Hiis´r – de typischi gliche stàrik dene én Irlànd – de traditionelli Koschtüme un, b´sund´rs, de Müssik. Mét ihri vili àlti Geböie üss grobi Stein het de Bretagne öi hit noch, nooch e Phase vun stàrik Modernisiirung, àn vili Stelle e fàscht mittelàlt´rlich Flair. De "heimlich (Kültür-)Hoiptstadt", zemindescht f´r de bretonischsproochig Bereich, ésch Quimper/Kemper de Chef-lieu vun Finistère. Kültürell ésch öi Lorient, de zweit Stàdt vum Departement Morbihan, wichtig – b'sundrs durich's int'rkeltisch Müssikfeschtival.

Mét 1100 km Küscht (längschti Küschtelini unt´r àlli frànzeeschi Regione) ésch de Bretagne e stàrik vum Meer g´prägts Ländel. Diss siiht m´r àn de Wirtschàft – Fischerei, Algenutzung un Seetrànschport sin wichtigi Erwerbszweig. De einzig wirkli gross Hafe ésch àww´r Brest, wo bsundrs militärisch wichtig ésch. Saint Nazaire un Nantes àn de Loire Mindung g´heere àww´r öi zue de wichtigschte Häfe én Frànkrich.

De Nàmme Bretagne kummt – wii öi de Nàmme vun de Britische Insle – vum Vollik vun de Brite, wii z'r Reem'rzit de keltisch B'wohn'r vun England g'heisse han. Eerschti sin wohl schun durch Bündnissi (àls «fœderati») mét de Reem'r uff de Kontinent kumme (f'r uem de Küschte ze v'rteidiche) un nooch'm End vun d'Reem'rherrschàft én Englànd, 411, hàn de Britto-Reem'r de gànz Insle ze hàlte kriejt. Unter'm Druck vun de Pikte, de Angel-Sachse un öi de Ire sin àww'r gànzi Klans vun Brite z'meischt üss'm Weschte vun Englànd uff de Kontinent g'wàndert. Zuer Zit vun dene Migratione het's Lànd vun de Brite, Britannie, àlso uff beidi Site vum Meer, vum Ärmelkànal g'leje: de Insle "Gross-"Britannie (frz. "Grande-Bretagne") un de weschtlich Hàlbinsle vun Aremorika, wie m'r denn "Klein-Britannie" g'nennt het: "Petite Bretagne" un denn eifàch Bretagne.

De bretonisch Nàmme, «Breizh» (ohni Artikel; Üssprach: [brɛjs] uff KLT-Bretonisch, [brɛχ] vanneteser Bretonisch), wurd mét « ZH » gschriwwe f'r uem de àlti Schribwiis üss'm Norde un Weschte (Breiz) mét der üss'm Süde (Breih) ze v'rbinde. « Breizh » wurd "couramment" abgekirzt mét BZH. Uff Gallo, d'àndri traditionnelli Sproch én d' Bretagne, ésch de Nàmme Bertaèyn.

Ém Zitàlt'r vun de Kelte het m'r noch nit vun "Bretagne" g'redt. `S hitigi Gebiit ésch e Teil vun d"'Armorique" gsin, vun Aremorika, e grossi Föderation vun keltisch Velliker, wie m'r de armorikanisch Bindnis g'nennt het, un wo vun Pornic bi Nantes bis Dieppe éww'r de hitigi Departemente Loire-Atlantique, Morbihan, Ille-et-Vilaine, Finistère un Côtes-d'Armor, un praktisch de gànz hitigi Normandie g'làngt ésch. Där gànz küschtenah Teil vun Gallie het uff Kontinentalkeltisch od'r Gallisch "Aremorika" g'heisse, 's «Ländel, wie geje's Meer lujt », 's Ländel vun de "Aremorici" – « die, wie àm Meer, vor'm Meer wohne ». "Armorica" ésch de Latinisation vun däm Wort – « ari » kummt vum Indoeuropeisch « pri » vor, bi (Àltirisch : « air, ar »: vor, Wallisisch « er »: f'r), « mori » = Meer (Irisch « muir », Genitiv « mara », Wallisisch un Breton: « mor »).

Wii iww´ràll én Frànkrich ésch Frànzeesch de einzigscht offiziell Sprooch. Obwohl`s Bretonisch làngi Zitte fàscht schlimm´r v´ràcht wore ésch àls àndri Sprooche un z´meischt àls `s erscht Bispiil f´r e Büre-Patois het diine muen – én Frànkrich ( "Gallie" ) !, g´heert de Bretagne àww´r hit zue de Teile vun de "République", wo àm meischte erreicht hàn ém Kampf uem de Ànerkennung vun de Regionalsprooche. So sin hitzedaas zweisprochigi Strosseschilder zemindescht ém Weschte normal. De Bretagne het öi eini vun de aktivschti un erfogreichschti Verein f´r de unàbhängig zweisproochigi Schuel én "écoles (parentales) associatives": DIWAN (`s Kernle uff Bretonisch).


</doc>
<doc id="16404" url="https://als.wikipedia.org/wiki?curid=16404" title="Kanton Illzach">
Kanton Illzach

Der Kanton Ìllzi (amtlich "Canton d'Illzach") isch bìs März 2015 e Untergliderung vum Arrondissement Milhüüsa im Département Owerelsass (Haut-Rhin) in dr Region Elsass in Frankrich gsi.

Dr Kanton isch am 4. März 1790 im Zug vu dr Inrichtung vun dr Départements als Teil vum domolige "Distrikt Altkìrech" gründet worre. Mit dr Gründung vu dr Arrondissements am 17. Februar 1800 isch dr Kanton als Teil vum domolige Arrondissement Altkìrech nej zuegschnitte worre. Ab 1857 isch dodrüs no s'Arrondissement Milhüüsa worre. In dr ditsche Zit vu 1871 bis 1919 ischs Gebit e Teil vum domolige "Kreis Mülhausen" gsi, wo iwerhalb vu dr Gmeindewene nit witterscht underglideret gsin isch. Mit dr Rückgab an Frankrich un dr Widerherstellung vu dr franzeesche Verwaltungsstruktur isch dr Kanton sit em 28. Jüni 1919 e Teil vum (neje) Arrondissement Milhüüsa worre.

Zum 22. März 2015 ìsch dr Kànton ufglest wore.

Dr Kanton het im Norde an dr Kanton Ànze im Arrondissement Gàwiller grenzt, im Oschte an Ditschland mit em Landkreis Brisgau-Hochschwarzwald und em Landkreis Lörrach, beidi im Regierungsbezirk Friburg (Bade-Wirdeberg), im Süde an d'Kantoon Sierez und Habse, im Südweschte an dr Kanton Milhüüsa-Nord und im Weschte an dr Kanton Wittene.

Die gröschte Gmeinde vum Kanton sin dr Hauptort Ìllzi mit ca. 15.000 un Sâise mit ca. 5.500 Inwohner. Beidi Gmeinde leije im Weschte vum Kanton un ghöre zue dr Milhüüsamer Agglomeration.

Insgsamt git's im Kanton 11 Gmeinde.



</doc>
<doc id="16407" url="https://als.wikipedia.org/wiki?curid=16407" title="Kanton Lapoutroie">
Kanton Lapoutroie

Dr Kanton Lapoutroie (öi "Pays Welche", elsassisch "Schnierlàch") isch bìs März 2015 e Kanton im frànzeesche Département Owerelsàss (Haut-Rhin) gsi. Er isch üs dr Kreisstàdt Lapoutroie (els. "Schnierlàch") àls Höiptort un dr Gmeinde Fréland (els. "Ürbàch"), Labaroche (els. "Bàrosch"), Le Bonhomme (els. "Bonom", dt. "Diedolshausen") un Orbey (els. "Urwes") zammegfiegt gsi.

Dr Kanton het zem Arrondissement Ribovilai (els. Ràppschwihr, frz. Ribeauvillé) ghert.

D'Ortschàfte vum Kanton sin àlli scho sit Johrhunderte frànzesischsprochi. Bim Welche (dt. "Welsch") oder "Vosgien", wu vum Üssterbe bedroht isch, hàndelet s sich um e Dialakt vum Lorrain, ere galloromànische Sproch üs dr Grupp vun dr Langues d'oïl, wu u. a. ang mit em Wallonisch verwàndt isch.


</doc>
<doc id="16418" url="https://als.wikipedia.org/wiki?curid=16418" title="Basler Erdbeben">
Basler Erdbeben

S grooss Ärdbeebe vo Basel vo 1356 isch s schterkscht Ärdbeebe in Middeleuropa gsii, wo gschichtlich dokumentiert isch. Dr Middelpunkt vom Ärdbeebe isch unterem Dorf Riinach im Baselbiet gsi, a baar Kilometer südlich vo dr Schtadt Basel. Am Nomittag vom 18. Oktober isch dr erscht Schtoss bassiert und s het no meh Schtöss gä bis am Nomittag vom 19. Oktober, wo Schäde bis zunere Entfärnig vo fuffzig Kilometer gmacht hei. Hüser, Chille und Burge in dr Schtadt und dr Umgäbig si zum Deil schwer beschädigt worde. Füür si usbroche und hei nit chönne glöscht wärde, wil die meischte Lüt us dr Schtadt und de Dörfer uffs offnigi Land gflüchtet sii. Das hett aber au villi Läbe grettet. Me het iigschetzt dass in Basel 300 bis 1000 Lüt umcho sii. Dass es nit mee gsii sin, isch druuf zruggzfüere, ass d Hüüser denn in Liichtbauwiis, mäischtens us Holz mit Schtraudächer, baut gsii si.

Bis öppe 1370 si die meischte Schäde in dr Schtadt scho gflickt gsi.
Zur Erinnerig an s Ärdbeebe hett mä z Riinach es Dänkmol in dr Form vomene chrumme Chrüz uffgschtellt.



</doc>
<doc id="16425" url="https://als.wikipedia.org/wiki?curid=16425" title="Haartrockner">
Haartrockner

Ä Föhn isch an elektrischen Apparat, wo bruucht wird, zum d Hoor nach dr Hoorwösch tröchne. Es Geblös isch in an isolierinds Ghüs iibaut und bloost warmi Luft uf d Hoor. Die Luft wird elektrisch uffgwärmt, wenn sie dur Schpirale vo Glüedröht gleitet wird. Me cha d Erwärmig vo dr Luft abschtelle, wenn d Hoor z fescht warm wärde, aber nonig troche sii. Z grossi Hitz schadet de Hoor.

Ä Föhn cha, wie au anderi elektrischi Gegeständ, in Vrbindig mit Wasser gföhrlichi bis tödlichi Stromschleeg verursache.

Dr Name Föhn für dr Apparat chunnt vom warme Föhn-Wind. Friener het dr Duden d Schrybwys «Fön» verlangt, syt 1996 aber nümme.


</doc>
<doc id="16428" url="https://als.wikipedia.org/wiki?curid=16428" title="Kanton Pfirt">
Kanton Pfirt

Dr Kanton Pfìrt (amtlich "Canton de Ferrette") isch bìs März 2015 e Untergliderig vum Arrondissement Altchilche (Altkirch) im Département Oberelsass (Haut-Rhin) in dr Region Elsass in Frankrich gsii. Dr Kanton isch im Süde vum Sundgau glege.

Dr Kanton Pfìrt ghört zämme mit em Kanton Hìnige zum Verbreitigsgebit vum Hochalemannische un hebt sich demit vum übrige Elsass ab, wo die ditsch Regionalsproch zum Nideralemannische oder ganz im Norde au zum Rhifränkische zellt.

Es git denebe au zwei frankophoni Ortschafte mit Franc-Comtois als Regionalsproch.

Dr Kanton isch am 4. März 1790 im Zug vu dr Irichtig vu dr Départements als Teil vum domolige "Distrikt Altchilche (Altkirch)" gründet worre.

E Nejzueschnitt vu dr Grenze isch am 17. Februar 1800 im Zug vu dr Irichtig vu dr Arrondisments erfolgt. Dr Kanton isch im Arrondissement Altchilche zueteilt worre, wo ab 1857 Milhüse gheisse het.

In dr ditsche Zit vu 1871 bis 1919 sin d'Gmeinde vum Kanton Teil vum "Kreis Altchilche (Altkirch)" gsi, wo nit witter ideilt gsi isch.

Mit dr Rückkehr zue Frankrich isch dr Kanton sit em 28. Juni 1919 e Teil vum Arrondissement Altchilche, wo mit em ditsche Kreis identisch isch.

Zum 22. März 2015 ìsch dr Kànton ufglest wore.

Dr Kanton het im Norde an d'Kantoon Hìrsìnge und Altchilche grenzt, im Nordoschte und Oschte an dr Kanton Hìnige im Arrondissement Milhüse und im Süde an d'Schwiz mit dr Kantoon Basel-Landschaft, Jura und Enklave vum Kanton Soledurn.

Dr Kanton isch üs drissig rächt chleine Gmeinde bstande, wu numme dr Hauptort Pfirt devu iber 1000 Iwohner het.
(*) In dam Ort wird Französisch gschwätzt.


</doc>
<doc id="16447" url="https://als.wikipedia.org/wiki?curid=16447" title="Kanton Kaysersberg">
Kanton Kaysersberg

Dr Kanton Kaiserschbarig (frz. "Canton de Kaysersberg") isch bìs März 2015 e Untergliderung vum Arrondissement Ràppschwihr (Ribeauvillé) im Département Owerelsàss (Haut-Rhin) in dr Region Elsàss z Frànkrich gsi.

Dr Kanton isch am 4. März 1790 im Zug vu dr Inrichtung vun dr Départements àls Teil vum domolige "Distrikt Colmer" grindet worre.

Bi dr Grindung vun dr Arrondissements am 17. Februar 1800 sin no die frànzeesche Kantoon nej züegschnitte worre. Dr Kanton Kaiserschbarig isch Teil vum domolige Arrondissement Colmer worre.

In dr ditsche Zit vu 1871 bis 1919 hàt s keni Kantoon gewe un s Gebiet isch e Teil vum domolige "Kreis Rappoldsweiler" (dt. fir "Rappschwihr") gsin.

Sitem 28. Jüni 1919 isch s Gebiet wider frànzeesch un dr Kanton Teil vum neje Arrondissement Ràppschwihr (Ribeauvillé).

Zum 22. März 2015 ìsch dr Kànton ufglest wore.

Dr Kanton hàt im Norde un Weschte àn dr Kanton Ràppschwihr (Ribeauvillé) granzt, im Sidoschte àn dr Kanton Colmer Nord im Arrondissement Colmer, im Side àn dr Kanton Winzene, ewefàlls im Arrondissement Colmer und im Weschte àn dr frànzeesischsprochig Kanton Lapoutroie (Schnierlàch).

Dr Kanton besteht üs zwelf Gmeinde. Di greescht Ortschaft isch mit fàscht 5000 Inwohner Ìngerse; dr Höiptort vum Kanton isch Kaiserschbarig.


</doc>
<doc id="16448" url="https://als.wikipedia.org/wiki?curid=16448" title="Flagge Israels">
Flagge Israels

D Faane vo Israel bestoot us eme blaue Davidstärn in dr Middi zwüsche zwäi woogrächte blaue Sträife uf wissem Grund. 
Si isch vom David Wolffsohn zum Aalass vom zionistische Wältkongräss 1897 z Baasel entworfe worde. Noch dr Gründig vom Staat Israel 1948 isch si zur Nazionalfaane worde.

S Hööchiverheltnis vo de Sträife, wo überenander aagordnet si, isch 3:5:16:5:3, d Gsamthööchi vo dr Faane isch also 32 Hööchiäihäite. Wil d Faane 44 Hööchiäihäite lang isch, het si e Siteverheltnis vo 32:44 = 8:11. 

D Gstaltig vo dr Faane goot zrugg uf dr jüüdisch Gebätsschal Tallit; blau und wiss si d Farbe vo dr jüdische Ritualchläidig. Dr Wolffsohn het 1897 dr Entwurf erkläärt:


</doc>
<doc id="16449" url="https://als.wikipedia.org/wiki?curid=16449" title="Wappen Israels">
Wappen Israels

S Wappe vo Israel zeigt a sibenärmigi Menorah, a Lampeschtänder, wie s im Tämpel vom Salomo eine gha het. Mä weiss nit wieso si sibeärmig isch, aber d Nummere Sibe chunnt in dr jüdische Kultur nit wenig vor. D Menorah isch in gschichtlige Ziite mänggisch abbildet worde, zum Bischbil of Münze vom Antigonus, em letzschte vo de Chaschmonäer König.

D Menorah isch umrahmt uf beide Siite vo Olivezwiig, und undedrah schtoht s Wort Israel uf Hebräisch.

Mä sött die siebenärmigi Menorah nit mit dr nünärmige "Chanukia" verwächsle, wo eigentlig nummen acht Ärm het, ein für jede Dag vo dr Wuche vo Chanukka, aber s het non än Arm, dr "Schamasch", wo im allgemeine ä chlii andersch uusgseht, für d Cherze wo zum azünde bruucht wird.



</doc>
<doc id="16450" url="https://als.wikipedia.org/wiki?curid=16450" title="Kanton Markirch">
Kanton Markirch

Dr Kanton Màrkìrisch (frz. "Canton de Sainte-Marie-aux-Mines") lit im frànzeesche Département Owerelsàss (Haut-Rhin). Kantonshöiptort isch di gliichnàmi Gmein. Di vier wittere Gmeine heisse Àltwihr (Aubure), Laweröi (Lièpvre), Rumbàch (Rombach-le-Franc) und Sànkriz (Sainte-Croix-aux-Mines). Dr Nàmensteil "Mines" in dr frànzeesche Ortsbezeichnunge spilt uf die dertige Mine un Gruewe àn. Dr Kanton isch identisch mit em "Geldtal" (frz. "Val d' Argent"). 

Dr Kanton isch gmischtsprochi romànisch (Lorrain) un Elsassisch. Dr Höiptort Màrkìrisch isch debi zweisprochi elsasserditsch/Vosgien, Àltwihr ditschsprochi, di iwrige Ortschàfte hàn mit em Vosgien degege urspringlisch e gàllo-romànisch Regionalsproch, wu e Unterdialäkt vum Lorrain isch.

Zum Kanton ghere 28 Gmeinde mit insgsamt Iiwohner (Stand: ):


</doc>
<doc id="16452" url="https://als.wikipedia.org/wiki?curid=16452" title="Eveline Widmer-Schlumpf">
Eveline Widmer-Schlumpf

D Eveline Widmer-Schlumpf (* 16. März 1956 z Felsbärg bi Chur) isch e Schwiizer Politikerin vo de Bürgerlich-Demokratische Partei. Sit em 1. Jänner 2008, damals no als Mitglied vo de SVP, isch si Mitglied vom Bundesrat. Im Johr 2012 isch si Bundespräsidentin vo de Schwiiz gsi. Am 28. Oktober 2015 het d Widmer-Schlumpf ihre Ruggtritt us em Bundesrot per Endi 2015 bekannt gää.

D Eveline Widmer-Schlumpf isch d Tochter vom Altbundesrat Leon Schlumpf. Sie isch z Felsbärg ufgwachse und wohnt au hüt dert. S Gymnasium het si z Chur bsuecht und im Johr 1976 d Prüefig für d Matura Typus B bstande. Si het dann a de Uni Züri Jus studiirt und mim Lizenziat abgschlosse. Sit 1983 het si s Bündner Awaltspatent, sit 1986 s Bündner Notariatspatent un im Johr 1990 het si a de Uni z Züri promovirt. Vo 1987 bis 1998 het d Eveline Widmer-Schlumpf als Rechtsawältin un Notarin gschaffet.
Ghürote isch si mit eme Bauingenieur un di beide hei drei Chind. Si isch Bürgeri vo Felsbärg un Mönchaltorf.

Vo 1994 bis 1998 isch sie z Graubünde im Grosse Rat gsi. Als erschti Frau isch sie am 15. März 1998 zur Regierigsrätin z Graubünde gwählt worde. un het d Leitig vom Finanz- un Militärdepartement übernoh. I de Johr 2001 un 2005 isch si Regirigspräsidente vo Graubünde gsi.

Bi de Bundesratswahle 2007 isch sie im zweite Wahlgang mit 125 Stimme bi erem absolute Mehr vo 122 Stimme zur Bundesrätin gwählt worde. De unterlegene Christoph Blocher het 115 Stimme übercho.
Ihri Wahl het en risige Striit bi de SVP usglöst. Scho vorher het d Fraktionsführig vo de SVP aakündt gha, dass es SVP-Mitglid, wo e allfälligi Wahl dät aanäh, us de Fraktion dät usgschlosse werde. D Eveline Widmer-Schlumpft het deswäge en Tag Bedenkziit bruucht, wo si überlegt het, ob si d Wahl wot aanäh. Am 13. Dezämber 2007 het si d Wahl aagnoh. 
Mit ihrer Wahl zur Bundesrötin sin ersachtmols drei Fraue gliichzitig i de Schwiizer Regirig un nach em Eugène Ruffy isch si s zwait Mitglied vom Bundesrot, wo scho de Vater isch im Bundesrot gsi.

D SVP het dann zerscht welle d Eveline Widmer-Schlumpf us de Partei ussschliesse. Weil des nach de Statute numme d Kantonalpartei het chönne mache un di sich gweigeret het, het de Zentralvorstand vo de SVP Schwiiz am 1. Juni 2008 di ganzi Bündner Kantonalsektion usgschlosse.. D Kantonalsektion het sich dann zerscht in BPS umgnennt, spöter in BDP Graubünde.
Uf de 1. November 2010 het si vom Eidgenössische Juschtiz- und Polizeidepartement (EJPD) ins Eidgenössisch Finanzdepartement (EFD) gwächslet.

Am 9. Dezämber 2015 isch an iirem Blatz dr Waadtländer SVP-Maa Guy Parmelin in Bundesroot gweelt worde.





</doc>
<doc id="16454" url="https://als.wikipedia.org/wiki?curid=16454" title="Kanton Masmünster">
Kanton Masmünster

Dr Kanton Masmìnschter (frz. "Canton de Masevaux") ìsch e Kànton ìm franzeesche Département Owerelsass (Haut-Rhin). 

Kantonshauptort (frz. "bureau centralisateur") isch die gliichnammig Kreisstadt Màsmìnschter mit eme Rothüs üs em 19. Johrhundert un dr Gmeindkìrech Sankt-Martin üs em 18. Johrhundert. 


</doc>
<doc id="16456" url="https://als.wikipedia.org/wiki?curid=16456" title="Iron Maiden">
Iron Maiden

Iron Maiden isch e britischi Heavy-Metal-Band, wu anne 1975 vum Steve Harris grindet wore isch. Iron Maiden het in dr 80ger e großi Popularitet erreicht un isch eine vu dr bekannteschte Heavy Metal-Band gsi. S Album ""The Number of the Beast"" vu 1982 isch as Metal-Klassiker in d Gschicht yygange. D Band git s au hite no. S Album ""The Final Frontier"" isch anne 2010 uusechuu un isch s erfolgryycht Album vun ene.





</doc>
<doc id="16457" url="https://als.wikipedia.org/wiki?curid=16457" title="Kanton Sulz (Oberelsass)">
Kanton Sulz (Oberelsass)

Dr Kanton Sulz (Owerelsass) (amtl. "Canton de Soultz-Haut-Rhin" isch bìs März 2015 e Untergliderung vum Arrondissement Gàwiller im Département Owerelsass (Haut-Rhin) in dr Region Elsass in Frankrich gsii.

Dr Kanton am 4. März 1790 im Zug vu dr Inrichtung vun dr Départements als Teil vum domolige "Distrikt Colmer" gründet worde. Mit dr Gründung vun dr Arrondissements am 17. Februar 1800 isch dr Kanton als Teil vum domolige Arrondissement Colmer nej zuegschnitte worde. In dr ditsche Zit von 1871 bis 1919 ischs Gebit e Teil vum domolige "Kreis Gebweiler" (Gàwiller) gsin, wo oberhalb vun dr Gmeindeweni kei witteri Undergliderung gha het. Bi dr Rückkehr zue Frankrich am 28. Juni 1919 isch dr Kreis Gebweiler territorial unveränderet zum Arrondissement Guebwiller worre un in die hittigi Kantoon, drunter au Sulz, underglideret.

Zum 22. März 2015 ìsch dr Kànton ufglest wore.

Dr Kanton het im Norde an d'Kantoon Gàwiller und Rufach un im Oschte an dr Kanton Ànze grenzt, alli im eigene Arrondissement. Im Süde leijt er am Kanton Sànne sowie im Weschte an dr Kantoon Thann und Santamarì, alli im Arrondissement Thann.

Dr Kanton isch üs 11 Gmeinde bstande. In allene isch Elsasserditsch d'Regionalsproch.


</doc>
<doc id="16459" url="https://als.wikipedia.org/wiki?curid=16459" title="Kanton Rappoltsweiler">
Kanton Rappoltsweiler

Dr Kanton Rappschwihr (amtl. "Canton de Ribeauvillé", welsch "Ribovilai") isch bìs März 2015 e Kanton im franzeesche Département Owerelsass (Haut-Rhin). Dr Kanton ghört zum glichnamige Arrondissement Rappschwihr gsii.

Dr Kanton isch an dr Elsàsser Winstross glege un dr Hauptort Rappschwihr isch eini vu dr am meischte bsuechte Ortschafte. Er lit im Nordweschte vum Département Owerelsass am Oschthang vun dr Vogese.

D'Gegend um Rappschwihr het im Mittelalter dr "Herre vu Rappoltstein" ghört, wo in dr Burg "Sankt Ulrich" gwohnt hän. "Hohrappoltstein" (frz. "Haut-Ribeaupierre") und "Girsbàrig" sin zwei witteri, im 13. Johrhundert bauti Burge, wo awer hit nümme no Ruine sin.

D'Gegend isch nooch em Ussterwe vun dr Herre vu Rappoltstei in dr männliche Linie 1673 an Pfalz-Birkefeld, 1734 an Pfalz-Zweibrücke gfalle. Beidi Adelshüser sin mit em franzeesche Kenigshüs vu dr Bourbone verschwägert gsin.
Mit dr Grosse Revolution 1789 isch d'Gegend no unter direkti franzeesch Verwaltung kumme.

Mit dr Infüehrung vun dr Kantoon 1790 isch d'Gegend um Rappschwihr dr Kanton "Ribeauvillé" worde. In dr ditsche Zit vun 1871 - 1919 sin d'Kantoon no ufglöst un d'Gegend isch e Teil vum "Kreis Rappoltsweiler" gsin. Säller Kreis isch mit dr Rückgab an Frankrich 1919 no zum "Arrondissement Ribeauvillé" worde und mer het dert no au dr hittig Kanton Rappschwihr (Ribeauvillé) ingrichtet.

Zum 22. März 2015 ìsch dr Kànton ufglest wore.

Dr Kanton isch üs 10 selbständige Gmeinde bstande:


</doc>
<doc id="16460" url="https://als.wikipedia.org/wiki?curid=16460" title="Kanton Rufach">
Kanton Rufach

Dr Kanton Ruffàch (amtl. "Canton de Rouffach") isch bìs März 2015 e Untergliderung vum Arrondissement Gàwiller (Guebwiller) im Département Oberelsass (Haut-Rhin) in dr Region Elsass in Frankrich gsii.

Dr Kanton isch am 4.März 1790 im Zug vun dr Inrichtung vun dr Départements als Teil vum domolige „Distrikt Colmer“ gründet worre.

Mit dr Gründung vun dr Arrondissements am 17. Februar 1800 isch dr Kanton Teil vum domolige Arrondissement Colmer worre un e Nejzueschnitt vum Gebit erfolgt.

In dr ditsche Zit vun 1871 bis 1919 isch s'Gebit Teil vum domolige „Kreis Gebweiler“ worre, wo oberhalb vun dr Gmeindeweni nit witter underglideret gsin isch.

Mir dr Rückkehr zue Frankrich am 28.Juni 1919 isch no dr Kanton wiidererrichtet worre als Teil vum "Arrondissement Guebwiller", wo mit em ditsche "Kreis Gebweiler" deckungsglich isch.

Zum 22. März 2015 ìsch dr Kànton ufglest wore.

Dr Kanton het im Norde an dr Kanton Winzene im Arrondissement Colmer grenzt, im Oschte an dr Kanton Ànze, im Süde an dr Kanton Sulz (Owerelsass), im Südweschte an dr Kanton Gáwiller und im Nordweschte an dr Kanton Mìnschter im Arrondissement Colmer.

Dr Kanton isch üs 8 Gmeinde bstande:


</doc>
<doc id="16461" url="https://als.wikipedia.org/wiki?curid=16461" title="Kanton Sankt Amarin">
Kanton Sankt Amarin

Dr Kanton Santamarì (amtl. "Canton de Saint-Amarin") isch bìs März 2015 e Kanton im franzeesische Département Owerelsass (Haut-Rhin) un isch e Teil vum Arrondissement Thann gsii.

Zum 22. März 2015 ìsch dr Kànton ufglest wore.

Dr Kanton het 1999 guet 13.000 Inwohner gha, wo sich uf 15 Gmeinde verteilt hän.


</doc>
<doc id="16462" url="https://als.wikipedia.org/wiki?curid=16462" title="Kanton Sierenz">
Kanton Sierenz

Dr Kanton Sierez (amtl. "Canton de Sierentz") isch bìs März 2015 e Kanton in dr franzeesche Region Elsass im Département Oberelsass (Haut-Rhin) un Arrondissenent Milhüse (Mulhouse) gsii.

Dr Kanton isch in dr Owerrhinewene un im öschtliche Sundgau glege. D'Oschtgrenze het dr Rhin bildet. 

Dr Kanton zellt zuemindischt teilwiis zum ursprüngliche hochalemannische Sprochgebiet im Elsass, wie üs dr elsàssische Ortsnamme (z. B. "Hàlfranzchìlech" fier "Helfrantzkirch", "Chems" fier "Kembs") ersichtlich isch.

Dr Kanton Sierez isch üs 21 politische Gmeinde bstande, 18 devu sin in dr "Verwaltungsgmeinschaft Sierezer Land" (frz. "Communauté de Communes du Pays de Sierentz") zämmegschlosse.



</doc>
<doc id="16463" url="https://als.wikipedia.org/wiki?curid=16463" title="Kanton Thann">
Kanton Thann

Dr Kanton Thann (amtl. "Canton de Thann") isch bìs März 2015 e Untergliderung vum glichnammige Arrondissement im franzeesche Département Owerelsass (Haut-Rhin) gsii.

Anno 1999 isch d'Inwohnerzahl knapp unter 20.000 Lit gläge. Regionalsproch im Kanton isch Elsässerditsch.

Zum 22. März 2015 ìsch dr Kànton ufglest wore.


</doc>
<doc id="16464" url="https://als.wikipedia.org/wiki?curid=16464" title="Kanton Winzenheim">
Kanton Winzenheim

Dr Kanton Wìnzne (amtl. "Canton de Wintzenheim") ìsch e Kànton ìm franzeesche Département Owerelsass (Haut-Rhin) in dr Region Elsass.

Dr Kanton lit südweschtlich vun Colmer am Ingang vum elsässische Minschertal. Regionalsproch isch Elsàsserditsch.

D'Gegend isch e usgwiseni Winregion.


</doc>
<doc id="16467" url="https://als.wikipedia.org/wiki?curid=16467" title="Kanton Wittenheim">
Kanton Wittenheim

Dr Kanton Wittene (amt. "Canton de Wittenheim") isch e Kànton ìm franzeesche Département Owerelsass (Haut-Rhin). Dr Kanton ghört gröschteteils zue dr Agglomeration vu Milhüse un bildet dr Nordweschte vu sällere. 

Regionalsproch isch Elsässerditsch.

Dr dichtbesidlet Kanton bsteht üs niin Gmeinde:


</doc>
<doc id="16468" url="https://als.wikipedia.org/wiki?curid=16468" title="Breinigerberg">
Breinigerberg

Breinigerberg isch e Ort em dütsche Bundesland Nordrhy-Weschtfahle (NRW) u liit 17 Kilometer weschtli vo Aachen.

Es isch e Schtadtteil vo Stolberg un esch berüemt för d Galmeiflora vo Schlangenberg. De höggschti Punkt vum Ort isch de Schlangenberg un isch .

D Ort Breinig un Vicht grenze a de Breinigerberg.

Breinigerberg het 971 Iwohner.

Z Breinigerberg rädt ma Hochdytsch und Stolberjer Platt.



</doc>
<doc id="16469" url="https://als.wikipedia.org/wiki?curid=16469" title="Max Josef Metzger">
Max Josef Metzger

Dr Max Josef Metzger (* 3. Febber 1887 z Schopfe; † 17. April 1944 im Zuchthüüs Brandenburg-Görden) isch e katholischer Briäschter, wu im Dritte Rich wäg sinre pazifischtisch Iberziigung am 14. Oktober 1943 vum Volksgrichtshof unter em Vorsitz vum Roland Freisler zum Dot verurdeilt un am 17. April 1944 hiigrichtet wore isch. Am 8. Mai 2006 het dr Erzbischof vu Friiburg i.B. s Seligsprächigsverfahre fir dr Metzger ereffnet un het-e as „prophetische Märtyrer“ bezeichnet.

Anne 1886 sin im Max Josef Metzger sini Eltere uf Schopfe zoge. Dr Vatter, dr katholisch Lehrer Friedrich August Metzger, isch vu Schlatt bi Bad Grozige gstammt, si Muetter, d Anna geb. Gänshirt, vu Kippene in dr Ortenau. Dr Vatter het an dr "Höheren Bürgerschule" unterrichtet; dr isch aü aktivs Mitglid im katholische Arbeiterverein vu Schopfe gsii - d Stadt isch in dr Mehrheit evangelisch gsii. Do isch dr Max am 17. Febber 1889 uf d Wält kumme, speter het er no drei Schweschtere bikumme. Si Vatter isch as Lehrer, bsunders aber mit em eigene Suhn, arg sträng gsii. Dr het im Max verbotte, mit evangelische un jüdische Kinder z spiile - dr Klaus Strütt zwiiflet dra, ass er sich dra ghalte het. Anne 1893 isch dr Max in d "Deutsche Schule" kumme un isch näben em Suhn vum e evangelische Stadtpfar gsässe un isch Frind mit däm gsii. Dr het aber niä derfe zuenem heim ins Pfarhüüs. 1886 isch er in d Realschuel kumme un isch derte eine vu dr zwee beschte Schiäler gsii. Dr het aü derfe mit em andere vu däne zwee, mit em Willibald Kolb, e Broteschtant, d Hüüsufgabe mache. In dr Feriä het dr Max als derfe zum Pfarrer Gänshirt uf Oberhüüse goh un sälle het in-em dr Gedanke gweckt, emol esälber Briäschter z wäre. Anne 1899 isch dr Metzger Max uf Eschinge ins Progymnasium gwägslet, wel z Schopfe ke Latiinisch meh gä wore isch; unterkumme isch er z Eschinge bi Verwandte. Ab 1900 isch er wider uf Schopfe zoge un het vu derte üs s Johann-Peter-Hebel-Gymnasium z Lerrach bsuecht. Wel dr Vatter uf Konschtanz versetzt wore isch, sin s Metzgers derte ani zoge; ab 1902 isch dr Max also z Konschtanz ufs Gymnasium. Am 24. Jülli 1904 het er derte mit "sehr gut" s Abitür gmacht. Dr Klaus Stritt meint, ass dr Max un sini Gschwischtrig z Schopfe ihrini erschte Erfahrige gsammlet hän, wu speter im Läbe sicher emol vu Beditig gsii seige.

Anne 1905 het dr Metzger Max e Theologiistudium z Friburg im Briisgaü agfange. Bim Metzger het sich scho im Studium zeigt, ass er Mänsche ka mitrisse; dr seig scho im erschte Deil vum Studium mit dr Idee vum e "sozial üsgrichtete Grischtetum" in Beriährig kumme, bi sinem spetere Studium z Friiburg im Üechtland seig er wäge däm "in d Wohnviärtel vu dr Arme" gange.
Dr Metzger het aber näbe sinem ernschthafte Studium aü e Sinn fir Gspass gha, des het sich in Fasnetsrede, Biärzittigsbiiträg usw. zeigt; Biär un Skat hän zum Max sinem Alldag ghert.
Ab 1908 het dr Max Josef Metzger si Studium z Friiburg im Üechtland witter gfiährt. Am Sunntig z Mittag isch er als zämme mit andere Stüdänte üs dr "Akademische Vinzenskonferenz" in d Friburger Unterstadt gange, e Eländsviärtel, wu schwizer-ditschi Arbeiterfamiliä gwohnt hän. Derte het mer versuecht, däne Proletarier, bsunders in ihrene viile Kinder, konkreti Hilf z leischte. Derte isch dr Alkoholismus wit verbreitet gsii. Dr Metzger isch z Friiburg i.Ü. aber aü mit dr Abstinenzbewegig in Beriährig kumme un het an Oschtere 1909 sich sälber drzue entschlosse, e Vorbild z sii un het vu derte ab siner Läbtig uf Alkohol, Düback un Fleisch verzichtet.

Z Friiburg i.Ü. het dr Metzger entscheidendi Impuls fir si Iisatz in dr Abstinenz-Bewegig, fir si Läbensreformbrogramm un fir si läbenslange caritativ-soziale Iisatz bikumme - do wiist dr August Biechelmeier druf ani. Aber aü si speteri Friidensarbet un si Iisatz fir d Ekomeni heb do wichtigi Wurzle. Dr het do im e große Greis vu Stüdänte üs viile Länder gwohnt. Z Friiburg i.Ü. het er si ürspringlige Blan, e Hochschuelkarriäri z mache, ufgä un het sich vorgnumme, "kei ehrevolli un agnähmi Stellig aznämme", nai, si Ziil isch gsii, "e fromme Briäschter un e schaffige Seelsorger z wäre un d ganz Graft zu dr Ehr vo Gott ufzwände".

1909/10 het dr Metzger z Friiburg i.B. dr Dokter gmacht.

Am 5. Jülli 1911 isch dr Max Josef Metzger im Minschter z Friiburg i.B. zum Briäschter gwicht wore. Am 9. Jülli het er z Oberhüüse si erschti Heiligi Mäss ghalte. Uf sinene erschte zwei Kaplanstelle isch er bi sinene Vorgsetzte nicht grad positiv ufgfalle - dr het sich stark fir d Abstinänzbewegig iigsetzt un isch uf Unverständnis gstoße.
Am 3. Aügüscht 1914, wu Ditschland dr Franzose dr Griäg erklärt het, het dr Metzger s Ordinariat drum bittet, ass er e Stell as Militärgeischtlige bikunnt. Dr Bichelmeier vermuetet, ass dr Metzger des as si "patriotischi Pflicht" agsähne het. Dr Metzger het speter esälber emol gsait: ""Ich bi alliwiil e gliähnige Patriot gsii, friili ohni nationalischtische Chauvinismus, un han mi wäge däm am zweite Griägsdag as freiwillige Fäldgeischtlige ohni Aspruch uf Lohn zu dr Druppe gmäldet."" Dr het mehreri Orde verdlehnt bikumme. Anne 1915 het er unter anderem d schwäre Kämpf am Hartmannswillerkopf im Elsiss miterläbt. Im Summer isch er drno wägere schwäre Granket "frontuntauglich" wore. S Eländ un dr Schräcke vum Griäg hän dr Metzger Max drzue gfiährt, sich d Velkerverständigig un dr Friide zur Ufgab z stelle.

Anne 1915 het dr Metzger Max e "Fiedensaufruf an alle Völker" verfasst, dr het aber wäge dr ditsche Militärzensur nit kenne vereffentligt wäre. Im Oktober 1915 isch er z Graz Generalsekretär vum "Kreuzbündnis, Verband abstinenter Katholiken" wore. 1917 het er - ebefalls z Graz - dr "Weltfriedensbund vom Weißen Kreuz" mitgrindet. 1919, noch em Griäg, isch er an dr Planig vum "Friedensbund Deutscher Katholiken" beteiligt wore, dr het mitgholfe, ass dä un anderi Verbänd mit em Wältfriidensbund zämme schaffe. Wiä dr Metzger Friidensarbeit vertstande het, goht üs sinere Schrift "Friede auf Erden - ein Aufruf zur Völkerverständigung" (1918) drüs viri; derte heißts drin: "Chrischtetum, praktischs Chrischtetum wider lebändig z mache im Läbe vu dr einzelne un vu dr Gsellschaft, des isch d einzig wirksam Friidensarbet vu dr Gegewart.""

Dr Metzger Max isch 1917 bim Internationale Friidenskongress z Bärn gsii un het noch em Erschte Wältkriäg an wittere, bis 1929 minschtens 12 Internationale Kongräss deilgnumme. Fir dr wichtigscht do drvu siiht dr Gerhard Stöcklin dr International Kongräss z Haag im Aügüscht 1920 a, wu drno d "Katholische Internationale" grindet wore isch. Dr Metzger heb diä Internationali geischtig, geischtlig un organisatorisch inschpiriärt un aktiviärt. 1923 isch dr Wältfriidensbund vum Wisse Griz in dr Katholische Internationale ufgange. Dr Wahlspruch vu däre Internationale isch gsii: "Katholike vu allene Länder, vereinigen-ych! Ei Wältreligion, ei Wältsproch, ei Wältfriide!" Dä Spruch het e Parallelität zu dr Parol vu dr Kommunischtische Internatinale. Noch 1923 het sich dr Metzger aber üs dr Katholische Internationale langsam zruckzoge - wäge persenlige Verletzige, wiä dr Stöcklin schribt.

1929 het er z Haag uf em Kriägsdiänschtgegner-Kongräss d Kriägsdiänschtpflicht as ""schrankelose Machtaspruch vum Staat"" zruckgwiise, fir ihne isch dr Chrischtus dr Friidenskinnig gsii un dr Franz vu Assisi dr Herold vum Friide. Dä Vortrag het zum Iischritte vu Bischeff gfiährt, wu im Metzger ibergordnet gsii sin. Dr het vum Friiburger Bischoff Carl Fritz Uflage bikumme un isch unter d Iberwachig vum Augsburger Ordinariat gstellt wore.

Dr Max Josef Metzger het anne 1919 agfange, e Ordensgmeinschaft z bilde, wu Männer un Fraüe, "reguliärti" un "freiji" Mitgliider hän kenne deilnämme. Si hän sich zerscht Missionsgsellschaft vum Wisse Griz gnännt. D reguliärte Mitgliider hän e Läbe in Armuet, Ghorsam un Kejschheit globt. Do drüs isch d "Christkönigs-Gesellschaft" ("Societas Christi Regis") entstande. Ab 1928 het diä Gsellschaft s St.-Johannes-Heim z Meitinge bi Augsburg im bayrische Schwobeland ibernumme, e Heilastalt fir Alkoholiker. Unter dr Leitig vum Dr. Metzger sind do schnäll witteri Hiiser drzue kumme: e Heim fir Hamberli (heimet- un erwerbslosi Wanderer), e Altersheim, e Kinderschuel. In dr eigene Druckerei un im Chrischtkinnigs-Verlag isch "Der Christkönigsbote" rüsgä wore. Dr Metzger het sich um e kircherächtligi Aerkännig vu däre Gmeinschaft bemiähjt, s isch noch em Roland Kleinbub zu sinene Läbzitte aber nit drzue kumme.

Wu 1933 dr Hitler an d Macht kumme isch, hän massivi Schikane gege d Chrischtkinnigs-Gsellschaft agfange. 1935 isch dr Grischtkinnigs-Bott verbotte wore, wu e Uflag vu 20.000 gha het. Im Zweite Wältgriäg sin dr Gsellschaft Druckmaschine, Metallvorrät un meh abgnumme wore, Raim sin bschlagnahmt wore zum Umsiidler unterbringe. Im Metzger si Gsellschaft het dr Griäg aber mit große Opfer iberstande; sitter 1968 heißt si "Christkönigs-Institut".

Noch em Rudolf Burger het dr Metzger Max Aregige in d Richtig Ekumeni wahrschiints scho vu Hochschuellehrer bikumme - vu sinem Doktervatter Pfeilschifter z Friiburg i.B. un vum Prinz Max von Sachsen z Friiburg i.Ü. D schlimme Erfahrige vum Erschte Wältgriäg heben em zeigt, ass es numme Versehnig un Friide ka gä, wänn d Velker vu dr Wält zämme, ibernational un iberkonfessionäll sich drum bemiähje. 1927 uf dr Lausanner Kumferänz "Faith and Order" vum ekumenische Wältkongräss isch dr Metzger as Beobachter gsii; 90 Kirche sin derte verdrätte gsii. Dodrzue het er e bsunderi Erlaübnis vu sinem Bischoff brücht - eigentlig het d katholisch Kirch verbotte, do dra teilznämme. Nochhär het er im Vatikan brichtet un het in Ufsätz positivi Aspäkt vu däre Tagig zeigt, het aber aü zeigt, was mit dr katholische Glaübenslehr nit ka zämme brocht wäre.

Im Metzger Max het aü d Bibelstell Johannes 17,23 viil zum Dänke gä - däm no het dr Jesus zum Gottvatter iber d Chrischte gsait: 
E Schritt zu dr Eiheit het fir dr Metzger solle e Bruederschaft "Una Sacta" sii, wu alli Konfessione dra hän solle beteiligt sii - diä freiwillig Gmeinschaft hätt sotte zämme bätte un zämme grischtligi Nägschteliäbi (Hilfsdiänscht) üsiäbe. In däm Sinn het dr "Brueder Paulus", wiä dr Metzger Max sich sälber gnännt het, mehreri Publikatione rüsgä.

Z Meitinge het dr Metzger 1939 un 40 aü ekomenischi Gsprächer organisiärt, wu Intressiärti üs allene Kirche drzue iiglade gsii sin. Im ganze Ditschland het er Vorträg ghalte zum Thema "Wurum si mir im Glaübe gspalte". Dr Metzger Max het e grossi Wirkig uf sini Herer gha. No sinene Vorträg sin an viile Ort ekomenischi Gsprächsgreis grindet wore. Diä Arbet vum Metzger isch aber uf dr Argwohn vu verschiidene Bischeff gstoße, in dr Bischtimer Friiburg, Berlin un Breslau het er nit derfe rede. Dr aposchtolisch Nuntius z Berlin (im Pabscht si Botschafter) het dr Metzger zerscht unterstitzt, drno isch em aber esach doch z wit gange. 

Üs em Ausgburger Gfängnis rüs het dr Metzger e "Friidensmemorandum" an dr Pabscht Pius XII. gschickt. Dodrin glagt er driber, ass dr Griäg het kenne üsbräche, wel d Grischteheit nit einig isch. Wäge däm miäß mer d Spaltig iberwinde. Do drzue seig aber grad uf dr katholische Sitte notwändig, ass mer d Sälbschtgrächtigkeit un d Iberhebligkeit iberwindet. In däm Schriibe, so bemerkt dr Rudolf Burger, heb dr Dr. Metzger Ideeä vum zweite Vatikanische Konzil eso vorwäggnumme, ass mer sich grad miäß verstüüne.

Im Metzger Max si letschti Schrift isch 1943/44 in dr Todeszelle entstande un heißt "Theologische Abhandlung". Aü do gohts um d Ekumeni.

Dr Max Josef Metzger het dr Hitler in ere brivate Ufzeichnig am 11. Febber 1933 as "geischtesgranke Hyschteriker oder e Rohling vu dr schlimmschte Art" bezeichnet. Aber bal druf het er sich zu däne Katholike gsellt, wu versuecht hän, mit dr neije Machthaber üszkumme. In sinere Zittig Grischtkinnigs-Bott het dr Metzger 1933 un 34 positivi Aspäkt in dr nationalsozialischtische Bewegig gsähne. Noch em Thomas Veser het dr Metzger sich gwinscht, ass s Vatterland grettet un gheilt wird un het des vum Hitler erhofft. Dr Hitler kennt, so het er gmeint, Ditschland vu dr "Volkssejche" Unmoral, Bodewucher un Üsbejtig befreje. E Ditschland, wu eso greinigt seig, kennt drno wiedr druf hoffe, am friidlige Velkerwettbewerb deilznämme. Dr Abschtinänzler Metzger isch aü uf d Nazi-Bropaganda fir "Volksgsundheit" un "Volksbfläg" niighejt. Aber des het bim e Chrakter wiä dr Metzger nit lang kenne guet goh.

Ab Jülli 1933 ischs zu Repressaliä gegen em Metzger si Grischtkinnigs-Gsellschaft kumme. Im Jänner 34 isch dr Metzger wägen eme Artikel "Die Kirche und das neue Deutschland" drei Dag in "Schutzhaft" kumme. Am 8. Mai 1934 isch dr Grischtkinnigs-Bott verbotte wore - kurz vorhär het dr Metzger e "Firbitt-Litanei" vereffentligt, wu aü fir Jude, Kummenischte un Zigiiner bättet wore isch. 1939 isch er zwei witeri Mol verhaftet wore. 1940 isch e uf Berlin zoge, wun er im Piusstift besser vor dr Gestapo verborge gsii isch. In däm Johr isch er aü üs dr "Reichsschrifttumskammer" üsgschlosse wore; mer het em dr Prässi-Üswiis abgnumme - dodrmit het mr dä bekännend Katholik zum effentlige Schwiige zwunge.

Sitter 1942 isch dr Metzger mit em Widerstandgreis um dr Solf in Verbindig gstande, aber noch em Veser Thomas isch er do wenniger üs politsche Grind ani kumme, dr het in däre oppositionälle Gruppe ender welle e guete Bode fir si Una-Sancta-Arbet finde. 
In sinere Notiz am 11. Febber 1933 het dr Metzger zwar vermerkt gha, ass er dr Hitler ohni Bedänke verschiäße dät, go in Doiserte vu Mänsche s Läbe z rette, aber, so schribt dr Veser, dä Pazifischt het Gwaltaktione zum s NS-Reschiim ewäg schaffe abglähnt. Dr het e Militärputsch abglähnt, wel dä sich gegen e Regiärig dät richte, wu legal an d Macht kumme isch. Dr Metzger het aü gfercht, ass noch eme Staatsstriich e Birgergriäg dät kumme, un zuedäm seige d Fejnd vu Ditschland nit bereit, mit ere Militärregiärig z verhandle.

Dr Metzger heb im e Briäf, wun er allewäg niä abgschickt het, dr Hitler drzue welle bewege, üs "wahrhaft nationaler Gesinnung" rüs zruckzdrätte. Dä Briäf isch schliäßlig vu dr Gestapo gsuecht, aber nit gfunde wore.

Im Metzger Max isch schliäßlig si "Nordlandmemorandum" zum Verhängnis wore. Do drinne het er sich mit ere ejropäische Nochgriägs-Ornig üsenander gsetzt. Dr het sich drgege gwändet, ass Ditschland versticklet wird, aber drfir iigsetzt, ass es entnazifiziärt wird; dr Metzger isch do aü fir e geints Ejropa iidrätte. Des Memorandum het dr Metzger welle iber dr schwedisch Bischoff Eidem an d Alliiärte schicke, s isch aber vun ere Fraü üs dr Nechi vum Metzger an d Gestapo ibergä wore.

Am 14. Oktober 1943 het e Schaübrozäss vor em "Volksgerichtshof" unter em Vorsitz vum Roland Freisler gege dä Suhn vu Schopfe stattgfunde. Dä katholisch Briäschter un Pazifischt isch wäge "Feindbegünstigung gemäß §91 StGB" zum Dot verurdeilt wore. Dr Metzger Max het noch däm speter gschriibe: "Es überkam mich ein Gefühl stolzer Verachtung, als ich das Todesurteil hörte. Ich wußte, dass es keine Schande, sondern eine Ehre war, von solch einem Gericht >ehrlos< erklärt zu werden."

Dr Max Josef Metzger isch drno ins Gfängnis Plötzensee un speter uf Brandenburg-Görden kumme. Am 17. April 1944 isch er hiigrichtet wore.

Am 8. Mai 2006 isch vum Erzbischof Dr. Robert Zollitsch z Friiburg i.B. e Verfahre ereffnet wore, wu dr Metzger Max drbii soll selig gsproche wäre. Do solle Informatione gsammlet un bewärtet wäre, wu d "Seligkeit" vum Metzger bewiise. Eber, wu selig gsproche isch, wird vu dr katholische Kirch vum e Land oder vum e Bischtum as Vorbild fir chrischtligs Läbe agsähne. Im Merz 2014 het s Erzbistum Friiburg e Konvolut mit 6000 Sitte iber dr Metzger derzu fertzigstellt.




</doc>
<doc id="16470" url="https://als.wikipedia.org/wiki?curid=16470" title="Corina Casanova">
Corina Casanova

D Corina Casanova (* 4. Januar 1956 in Ilanz GR) isch vo 2008 bis 2015 Bundeskanzlerin vo de Schwiizerische Eidgenosseschaft gsii.

Bis zum 31. Dezämber 2007 isch si Vizekanzlerin gsi. Als Vizekanzlerin het d Corina Casanova d Bundeskanzlerin Annemarie Huber-Hotz unterschtützt. Sie isch innerhalb vo de Bundeskanzlej zueschtändig gsi für d Abteilig Bundesrat, wo d Sektione Bundesratsgschäft, Rächt, Zentrali Sprachdienscht und Amtlichi Veröffentlichunge behandelt werde.

Am 29. Juni 2015 het d Bundeskanzlei bekannt gää, dass d Corina Casanova bi de Neuwahlen am 9. Dezember 2015 nüt für e dritti Amtszit kandidiert.

D Bundeskanzlej mit öppe 250 Mitarbeitende isch d Stabschtell vo de Regierig – vom Bundesrat – und bsunders vom Bundespräsident.

D Corina Casanova isch i de Bündner Dörfer Tarasp und Ruschein uufgwachse, wo si au i d Primarschuel gange isch. Si hät a de Kantonsschuel z Chur 1977 d Matura (Typus B) abschglosse. Schpöter hät sie Rächtswüsseschafte a de Universität vo Friiburg schtudiert. 1982 hät si mit em Lizentiat abschglosse und zwei Jahr schpöter hät si s Awaltspatänt vom Kanton Graubünde überchoo.

Vom 1984 bis 1986 hät si zwei Joor i de Awahltskanklej vom früenerige Bundesgrichtspräsident Giusep Nay gschaffe. Ab em 1986 bis 1990 isch si d Deligierti vom Internationale Komitee vom Rote Chrüz in Südafrika, Angola, Nicaragua und El Salvador gsi.

D Corina Casanova isch Mitgliid vo de Chrischtlichdemokratische Volkspartej (CVP) und chann sächs Schprache: Rätoromanisch (Sursilvan und Vallader), Dütsch, Französisch, Italienisch, Änglisch und Schpanisch.

Brueflichi Tätigkeite:



</doc>
<doc id="16471" url="https://als.wikipedia.org/wiki?curid=16471" title="Kanton Mülhausen-Süd">
Kanton Mülhausen-Süd

Dr Kanton Milhüüsa-Sud isch bìs März 2015 e Teil vum franzeesche Arrondissement Milhüüsa im Département Owerelsass (Haut-Rhin) gsi. Er het näbenem Süde vum Hauptort Milhüüsa folgedi Gmeinde, wo alli au zue dr Agglomeration vu Milhüüsa ghöre, umfasst:
Ursprünglichi Regionalsproch isch iberall Elsàsserditsch, wo awer ufgrund vum Zuezug us Innerfrankrich in dr städtische Agglomeration nit so verbreitet isch.


</doc>
<doc id="16472" url="https://als.wikipedia.org/wiki?curid=16472" title="Parlamentsdienste">
Parlamentsdienste

De Parlamäntsdienscht isch d Stabsstell vo de Schwiizerische Bundesversammlig, vom Schwiizer Parlamänt. 

De Parlamäntsdienscht schtaht under de Leitig vo de Generalsekretärin vo de Bundesversammlig, de Mariangela Wallimann-Bornatico. Sie bildet zämme mit drü Schtellverträter d'Gschäftsleitig, d'oberschti Füehrigs- und Koordinationsinschtanz.

Sie unterstützed die beide Rät vo de Bundesversammlig (National- und Ständerat) und deren iiri Organ, z. B. d Kommissione.

D Ufgaabe sind:



</doc>
<doc id="16473" url="https://als.wikipedia.org/wiki?curid=16473" title="Kanton Mülhausen-Nord">
Kanton Mülhausen-Nord

Dr Kanton Milhüüsa-Nord isch bìs März 2015 e Teil vum franzeesche Arrondissement Milhüüsa im Département Owerelsass (Haut-Rhin) gsi. Er het die nördliche Bezirke vu dr Stadt Milhüüsa umfasst un kei Verwaltungseinheit dargstellt, sundern isch numme e Wahlbezirk fer dr Generalrat vum Département Owerelsass (Haut-Rhin). 

Ursprünglichi Regionalsproch isch z'Milhüüsa Elsàsserditsch, wo awer ufgrund vum Zuezug us Innerfrankrich in dr Grossstadt nit so verbreitet isch.


</doc>
<doc id="16474" url="https://als.wikipedia.org/wiki?curid=16474" title="Kanton Mülhausen-Ost">
Kanton Mülhausen-Ost

Dr Kanton Milhüüsa-Oscht isch bìs März 2015 e Teil vum franzeesche Arrondissement Milhüüsa im Département Owerelsass (Haut-Rhin) gsi. Er het die öschtliche Bezirke vu dr Stadt Milhüüsa umfasst un kei Verwaltungseinheit dargstellt, sundern isch numme e Wahlbezirk fer dr Generalrat vum Département Owerelsass (Haut-Rhin). 

Ursprünglichi Regionalsproch isch z'Milhüüsa Elsàsserditsch, wo awer ufgrund vum Zuezug us Innerfrankrich in dr Grossstadt nit so verbreitet isch.


</doc>
<doc id="16475" url="https://als.wikipedia.org/wiki?curid=16475" title="Kanton Mülhausen-West">
Kanton Mülhausen-West

Dr Kanton Milhüüsa-Wescht isch bìs März 2015 e Teil vum franzeesche Arrondissement Milhüüsa im Département Owerelsass (Haut-Rhin) gsi. Er het die weschtliche Bezirke vu dr Stadt Milhüüsa umfasst un kei Verwaltungseinheit dargstellt, sundern isch numme e Wahlbezirk fer dr Generalrat vum Département Owerelsass (Haut-Rhin). 

Ursprünglichi Regionalsproch isch z'Milhüüsa Elsàsserditsch, wo awer ufgrund vum Zuezug us Innerfrankrich in dr Grossstadt nit so verbreitet isch.


</doc>
<doc id="16478" url="https://als.wikipedia.org/wiki?curid=16478" title="Astronomie">
Astronomie

D Astronomi (von altgr. "ἀστρονομία, astronomía" „Beobachtung von de Stern“, von altgr. "ἄστρον" [ástron], „Stern, Gstirn“, ond νόμος [nómos], „Bruuch, Gsetz“), isch dia Wissenschaft von de Stern.

Astronomi isch id bloß a hochaktuelles Thema in dr heitiga Forschung, sondern au des Thema schlechthin bei physikalisch-populärwissenschaftliche Biachr, was zoigt, dass a reges Interesse an Astronomi in da Bevölkerung herrscht, was nadierlich au klar isch, weil halt jedr dr Hemml jedan Dag sieht, während andere wissenschaftliche Frogestellunga oft garid emma broidra Publikum vrmittlad werra kennad.

Id zom vrwachsla isch dia Astronomi nadierlich mit da Astrologi. Dobei gohts om weitgehend esoterische oder teils mythische Interpretation von Stern ond Sternbildr.
S Ziil vo de Astronomi ischas Struktuara em Universum wia Stern, Planeta, Mond, Sternhaufa, Galaxia, osw. zom beschreiba. Da drfier werrad naturwissenschaftliche Methoda verwendat, hauptsächlich physikalische. Zudem gohts dorom Erscheinunga wia die kosmische Hintergrundstrahlung und andre Strahla im Weltraum zom untersuacha ond doraus Schlüsse zom ziah iibr unser Universum im Ganza, wias enstanda isch ond wias jetzt aufbaut isch ond wia sichs entwickelt.

Oft ontrscheidat ma no als Teilgebiet von de Astronomi dia Kosmologi. Dobei gohts darum, dass ma koine komplexere Struktura em Universum aguggat, sondern übr so große Distanza mittlat, dass Struktura wie Galaxia vernachlässigt werra kennad. Ma konzentriert sich dobei hauptsächlich auf Froga wia noch am Urknall, Ausdehnung, Krümmung, Expansion vom Universum ond sein Aufbau aus verschiidene Energiiadoil.

Aschtronomi hot's scho im alta Babylon gea, wo d Prieschta scho gnau da Nachthimml beobachtet und Entwicklunga ufzoachnet hond. Neaba da Babylonia hond o d Ägypta und d Maya ihran Schwerpunkt uf d Himmelsbeobachtung und Aschtrologii glegt. 
Denn isch aba imma meh d wissaschaftlich gnaue Beobachtung mit religiösa Intapretationa (Göttasaga, wo Helda als Schternbild vaewigt wora sind) gmischt wora. Ersch 1750 isch a Trennung zwüschat Aschtronomii und Aschtrologii igführt wora.

Im Untaschiid zu da meischta Wissaschaftla isch s Forschungsobjekt vo nam Aschtronom ziimli wiit furt. Er muss se also für siine Erkenntnisse uf gnaue Beobachtung und d Qualität so siina Inschtrumente valoo.

Aschtronoma beschäftigen se mit nam wiita Feald vo Uufgaba:


</doc>
<doc id="16479" url="https://als.wikipedia.org/wiki?curid=16479" title="Kohlenstoff">
Kohlenstoff

Kohlestoff isch en Begriff aus da Chemii ond isch ai Element, wo natürlich vorkommt. 

Dia Kernladungszahl isch 6 ond des Element isch en da vierta Hauptgruppe. Kohlestoff isch neba Wasserstoff der Hauptbestandteil vo alle organische Vrbindunga ond domit wesentlich fier onser Form von Leaba. Hauptsächlich kommt Kohlestoff als Isotop mit sechs Neutrone vor. Bekannt isch abr nadierlich au des radioaktive Isotop mit acht Neutrone, nämlich formula_1. Des Isotop isch vor allem bekannt, well jedr Organismus des emma ganz bestemmta Prozentsatz eilagrad ond somit dr Prozentsatz von deana Isotope direkt aufs Alter von Organisma (z. B. au alte Biachr, Kloidr, Knocha...) schliaßa loht. Dia Methode hoißt au formula_2-Methode.


</doc>
<doc id="16480" url="https://als.wikipedia.org/wiki?curid=16480" title="Nambsheim">
Nambsheim

Nambse (IPA: [], frz. "Nambsheim") ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . Si lijt am Weschtufer vum Rhin bzw. Rhinsidekanal (Grand Canal d'Alsace). Si isch e Mitglid im Gmeindbund .

Die elsässisch Gmeind erstreckt sich in dr Ewene weschtlich vum Owerrhin, wo do d'Staatsgrenz zue Ditschland (bzw. Bade-Wirdebàrig) bildet. Si lijt jewils guet 20 km südöschtlich vu Colmer un südweschtlich vu Friburg im Brisgau. Im Oschte het Nambshe Ateil am Rhinsidekanal mit dr "Insle vu Chembs uf Brisach".

An d'Gmarkung grenze Haitre im Norde, Geiswasser im Nordoschte, Harte (Ditschland) im Südoschte, Balgäu im Südweschte sowie Ruschtehart im Weschte.

Einigi Grabstätte us reemischer un merowingischer Zit uf dr Gmarkung gäwe e Hinwiis uf e prähistorischi Besidelung bi Nambse. Die erscht urkundlich Erwähnung vum Dorf isch gegenem End vum 10. Johrhundert erfolgt, wo dr Bischof Widerold vu Strossburg in dr benediktinische Abtei vu Eschau Ländereie z'Nambse iwerlo het. 

Am ehemolige Rhinarm öschtlich vu Nambse het sich früeher e Hafe befunde. S'Dorf het sit em 13. Johrhundert in dr Habsburger ghört, wo dert e Zollstation fier dr rhinländische Handel unterhalte hän, wo im Schloss Zollbüehl (frz. hit "Motte du Péage") unterbroocht gsi isch. Debi het es sich eigetlich um s' "Schloss Nambse" ghandelet, wo im 16. Johrhundert s'erscht Mol erwähnt worre un im 19. Johrhundert us dr Urkunde verschwunde isch.

1389 – jetz isch s'Dorf e Lehe vum Wernher vu Ratolzdorf gsi – isch Nambse vum Bernhard vu Bebleheim plünderet worre. 1513 het dr kaiserlich Schatzmeister Jakob Villinger vu Schöneberg s'Schloss un Grossteil vum Dorf käuft. Scho 1536 het si Witwe d'Güeter vum Dorf an d'Stadt Colmer verkäuft, wo si an dr Peter Scheer us Schwarzeberg witterverkäuft het. In dr Folg isch Nambse nooch un nooch in d'Händ vu dr adelige Familie vu Landeck, vu Rappoltstei, vu Klug, vu Greiff, vu Schaueberg und vu Anthes iwergange. 

Im 17. Johrhundert isch dr Ort, ohni dass sell an dr Feudalherrschaft ebbis geänderet hätt, unter franzeesche Souveränität kumme, awer erscht mit dr Revolution vu 1789 het mer die franzeesch Verwaltung ingfüehrt un dr ledscht Feudalherr enteignet. Vu 1871 bis 1919 het Nambse wie s'gsamt Elsass zum Ditsche Riich im Riichsland Elsass-Lothringe ghört. Anno 1910 het mer z'Nambse 355 Seele zellt.. Im Zweite Weltkrieg isch d'Bevölkerung 1939 uf Bouglon im Département Lot-et-Garonne evakuiert worre un nooch dr franzeesche Kapitulation im Herbscht 1940 wiider zruckkehrt. 1945 isch dr Ort vu dr naziditsche Besatzung befreit worre. Im Läuf vu sinere Gschicht isch s'Dörfel mehfach Grossbränd zum Opfer gfalle, so anno 1632, 1914, 1615, 1790 un 1915.

 vun Nambse ìsch . Nambse ghert zem Kommünàlverbànd .

D'Kìrech Sankt-Stephan datiert üs em 19. Johrhundert, dr hitig Kìrechturm stammt vu anno 1937.

Nambse isch iber Johrzehnte e bsunders durch die traditionell Rinder- un Säuzucht sowie dr Fruuchtabäu prägti Gmeind gsi. Mittlerwili isch au e bediteds Gwerbegebit entstande. Dert het sich s'renommiert Chemieunternähme "Dupont De Nemours" mit eme Forschungszentrum angsidelet, wo im Beriich vu dr Produkte fier noochhaltigi Entwicklungshilf tätig isch.

Durch dr Bann verläufe d'Départementstrosse 52 (öschtlich vu dr Ortschaft parallel zum Rhisidekanal) un 468. D'Bundesautobahn 5/Europastross 35 lijt als iwerregionali Verkehrsodere direkt uf dr andere Rhinsite in Ditschland. Die dert gläge Aschlussstell "Harte/Heitersche (Hartheim/Heitersheim)" befindet sich numme 5 km südöschtlich vu Nambse, un isch iwer die allerdings fier dr Schwerlastverkehr gsperrt 2006 eröffnet Rhinbruck bi Fàssene guet erriichbar, sodass d'Ortschaft sehr guet an s'Strossenetz abunde isch.



</doc>
<doc id="16481" url="https://als.wikipedia.org/wiki?curid=16481" title="Communauté de communes du Pays de Brisach">
Communauté de communes du Pays de Brisach

D Communauté de communes du Pays de Brisach (uf alemannisch "Verwaltungsgmeinschaft Brisàcher Lànd" ìsch bìs 2016 e Zweckverbànd vun bis uf Balgäu àllene Gmeine vum Kànton Nej-Brisach un mehrere Ortschàfte üs em Kànton Àndelse gsìì. Sitz vum Verbànd ìsch Volgelse gsìì.

Bìs 2009 ìsch d Communauté de communes du Pays de Brisach e "Syndicat intercommunal à vocations multiples" (SIVOM) gsìn. Uf Hochditsch kennt mer sall öi „Interkommunaler Dachzweckverband“ nanne. S het sich bi dr SIVOM àlso um Zammeschliss vun frànzeesche Gmeine ghandelet. 

D SIVOM sìn ìn dr Zwìschezitt fàscht àlla durich d Communauté de communes ersetzt wore, we ahnlicha Ufgàwe han. E Üsnàhm bìldt dr "SIVOM du canton de Wintzenheim.". 

Mìt "Brisàcher Lànd" isch debi s Umlànd vun Nej-Brisàch gmeint, will mer ìm Elsàss Nej-Brisach "Brisach" nannt, di ditsch Schweschterstàdt Brisàch àm Rhin heisst mer dergaje "Àlt-Brisàch".

Zum 1. Janner 2017 ìsch sa mìt dr Communauté de communes Essor du Rhin zum neie Verbànd Communauté de communes Pays Rhin-Brisach füsioniert wore.

D Verwaltungsgemeinschaft Brisàcher Lànd" hàt ìnsgsàmt 22 Mitglidsgmeine ghàà.



</doc>
<doc id="16482" url="https://als.wikipedia.org/wiki?curid=16482" title="Schienentraktor">
Schienentraktor

Ä Schinätraggtor isch ä Motorwage wu eleggtrisch oder mit Disel uf Schinä fahrt. Me bruucht diä Fahrzüüg vor allem für Rangschiärmanöver und für ä Streggänunterhalt. Än anderi Bezäichnig isch „Drësinä“. I dr Schwiiz wärdet d Buuräihe vu de Traggtore mit „Te“ oder „Tm“ bezäichnet – das bedüüted „Traggtor eleggtrisch“ oder „Traggtor motorisiert“. Mer cha diä Fahrzüüg nüd gnau iiordnä. Schinätraggtore sind au Rangschiärloggene. Im grosse Ganzä sind di richtigä Schinätraggtore zwäiachsig. Ass so zwäiachsigi Fahrzüüg in Streggädiänscht chänd, gits mängmal bi Schmalspurbahne. Under denä gits zum Bischpiil in Düütschland Fäld- und Waldbahne. Deet fared d Schinätraggtore oft mit Akku oder mit Disel.


</doc>
<doc id="16483" url="https://als.wikipedia.org/wiki?curid=16483" title="Rangierlokomotive">
Rangierlokomotive

Ranschierloggene sind Loggene wu mer für Ranschiermanöver iisetzt. Di chliinschte – und das isch i dr Schwiiz än äigeni Fahrzüügkategorii – sind d Schinätraggtore. Sit ä paar Jahr gits au grossi Diselloggene wu mer im Güeterverchehr cha im Ranschierdiänscht und au uf offener Streggi iisetzä. Si chänd deet zum Iisatz, will d Industriegläis oft käi Fahrläitig hend.

Schu im Dampfziitalter sind beschtimmti Dampfloggene für ä Ranschierdiänscht vorgseh gsii. Di bekanntischte sind d E 3/3 gsii. „E“ isch i dr Schwiiz dr Buechstabe für d Ranschierloggene.


</doc>
<doc id="16487" url="https://als.wikipedia.org/wiki?curid=16487" title="Widensolen">
Widensolen

Widsole (IPA: ; frz. sit 1999 "Widensolen", devor "Widensohlen") ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement .

Dr Ort lijt 6 km nordweschtlich vu Nej-Brisach un 8 km öschtlich vu Colmar in dr Rhieweni am End vum Widsoler Kanal, wo vu Nej-Brisach herkummt. Dr Stross uf s'2 km nördlich gleje Ürsche verläuft uf dr alte Reemerstross.

Die beditendscht Entdeckung us vorgschichtlicher Zitt uffem Widesoler Bann sin anno 1909 kupferni Rippebarre us dr Bronzezit (1800-1500 v.Chr.) im e Garte vum Dorf gsi, wo die einzige sonige bekannte im gsamte Elsass sin.

Us dr Isezit (750-620 v.Chr.) sin Grabhüegel ("Tumuli") bekannt, wo Töpfereiware un e Urne gfunde worre sin. Zahlrichi Funde künde vu dr Besidelung in dr Reemische Zit vu 50 v.Chr. bus guet 400 n.Chr.

S'Dorf wird in ere Urkunde vu 768 im Zug vu ere Schenkung vu eme Wido gnennt un 940 als "Widosolica" erwähnt. Dr Namme beziegt sich wohl uf säller Wido.

Im Hochmittelalter isch s'Dorf e Teil vu dr Herrschaft vu Horburg gsi, bevor es vu 1324 bis 1789 zue Wirdebàrig ghört het un dorum 1535 evangelisch worre isch, wo mer z'Wirdebàrig d'Reformation ingfüehrt het. 1687 isch d'Oberhoheit, wo vorher bim Ditsche Riich gläge isch, an Frankriich gfalle un dorum dr Katholizismus wiider erläubt worre, trotz witterhi (bis zue dr Grosse Revolution) wirdebàrigscher un demit evangelischer Hoheit. Vun 1871 bìs 1918 hàt d Gmein zem ditsche Richslànd Elsàss-Lothringe ghert. 1875 isch dr Namme no uf "Wiedensohlen" gänderet worre, mit dr Rückgab an Frankrich 1919 uf "Widensohlen" un 1999 schliesslich uf "Widensolen".

Mitem Afang vum 20. Johrhundert het sich Kleiindustri agsidelet. Im Juni 1940 isch d'Bevölkerung nooch em ditsche Agruiff uf Frankrich uf Puymiclan im Département "Lot et Garonne" evakuierte worre. Nooch dr franzeesche Niderlag un dr Besetzung durch Naziditschland isch d'Bevölkerung e Virtel Johr später wiider zruckkehrt. In dr Nacht vum 31. Jänner 1945 isch Widsole no durch amerikanischi Truppe befreit worre.

 vun Widsole ìsch . Widsole ghert zem Kommünàlverbànd .

1978 isch s'hittig Gmeiwappe verlihe worre.

D'Bevölkerung isch anno 2001 bi 1070 Seele gleje. Örtlichi Regionalsproch isch Elsàsserditsch.

 isch .



</doc>
<doc id="16488" url="https://als.wikipedia.org/wiki?curid=16488" title="Urschenheim">
Urschenheim

Ürsche (IPA: ; frz. "Urschenheim") ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement .

Ürsche lijt guet 10 km öschtlich vu Colmer un 8 km nordnordweschtlich vu Nej-Brisach in dr Owerrhineweni, guet 5 km vum Rhin eweg. Die sehr flach Gmarkung het grad emol 5 Meter Höcheunterschid.

Nochberortschafte sin vu Norde im Uhrzeigersinn Munze, Dìrrenànze, Kiene, Widsole un Fortschwihr, wo alli im Kanton Andelse leje.

Grabhigel im Ürschemer Bann belege e Besidlung scho im erschte vorchristliche Johrtüsend.

Ürsche selwer wird s'erscht Mol anno 817 unterem Namme "Ueratesheim" erwähnt, 987 no als "Uresheim", 1318 als "Ursheim" un 1639 als "Urszheim".

Dr Ort isch vu 1325 bis zue dr franzeesche Revolution 1789 im Besitz vum Bischtum Strossburg.

Dr Drissgjährig Krieg hän numme fimf Lit vu Ürsche iwerlebt. Dr Ort isch no vu Inwanderer us dr wittere Nochberregione, drunter d'Schwiz, wiiderbevölkeret worre. S'nej Kataschter vu 1657 befindet sich noch im Dorfarchiv.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Ürsche ìsch . Ürsche ghert zem Kommünàlverbànd .

S'Dorf het eweng iwer 600 Inwohner. Örtlichi Regionalsproch isch Elsàsserditsch.

S'Ürschemer Wappe zeigt e griene, gflüegelte Drache uf wissem Grund.




</doc>
<doc id="16489" url="https://als.wikipedia.org/wiki?curid=16489" title="Stimmhafter postalveolarer Frikativ">
Stimmhafter postalveolarer Frikativ

De stimmhafti postalveolari Frikativ isch e Konsonant vo dr menschliche Sprooch. S Zeiche im Internationale Phonetische Alphabet defür isch .

Im Alemannische gits de Luut eigetli nit. Allerdings wird d Lenis vum // wie im Hochalemannische Wort „schöön“, zum Deil mit däm Symbol transkribiert. E andri Transkriptionsmöglichkeit isch für de Lenis, un für de Fortis.

Uusnahme sin d Südwalser Dialäkt vo Arrimmu, Im Land un Makanaa, wo dur dr Iifluss vum Italienisch dr "stimmlos postalveolare Frikativ" [] in vile Wörter stimmhaft realisiert wird.



</doc>
<doc id="16490" url="https://als.wikipedia.org/wiki?curid=16490" title="Alveolarer Approximant">
Alveolarer Approximant

De alveolari Approximant oder alveolari rhotischi Approximant isch en Konsonant vo dr mänschliche Sprooch. Er chùnt zwar in dr Wältsprooch Änglisch vor, isch sùnscht aber änder sälte. S Zeiche im Internationale Phonetische Alphabet defür isch . 


</doc>
<doc id="16491" url="https://als.wikipedia.org/wiki?curid=16491" title="Stimmhafter dentaler Frikativ">
Stimmhafter dentaler Frikativ

De stimmhafti dentali Frikativ isch en Konsonant vo dr mänschliche Sprooch, wo relativ sälte isch. S Zeiche im IPA defür isch . Des Zeiche cha au für en dentale Approximant stoo, wyl uss keinere Sprooch e Ùnterscheidig zwüsche eme dentale Frikativ ùn dentale Approximant bekannt isch. Wänn des aber gnau zeigt werde muess, no cha de Approximant als transkribiert werde. 

Ùnter de kontinentaleuropäische Sproche chùnt de Luut hüt sälte vor, als Phonem z. B. im Albanische ùn Griechische. Im Dütsche sin di dentale Frikativ durch di hochdütschi Luutverschiebig scho im Althochdütsche verschwùnde. In einzelne dütsche Dialäkt sin aber wiider neui dentali Frikativ entstande, z. B. im Pfälzisch, wo dr stimmhaft dental Frikativ in einzelne Ortschafte im Biet vùm r-Rhotazismus ("Bruura" - für ‚Brueder‘), bzw. l-Lambdazismus ("Bruula" - ) vorchùnt: . S git au ei alemannische Dialäkt, wo e stimmhafte dentale Frikativ als Phonem vorchùnt: im Dialäkt vom badische Loffenau. Au do erschynt dr dental Frikativ für ahd. d < þ: ‚Bode‘.



</doc>
<doc id="16497" url="https://als.wikipedia.org/wiki?curid=16497" title="Balzenheim">
Balzenheim

Balze (IPA: ; frz. "Baltzenheim") isch e frànzeesche Gmein ìm Arrondissement () ìm Owerelsàss (Haut-Rhin).

Balze leijt 1,5 km weschtlich vum Rhin, wo dert d'Staatsgrenze zwische Frankrich un Ditschland bildet. Uf dr ditsche Site vum Fluss lijt dr Burkemer Baggersee uf dr Garkung vu Vogtsburg un öschtlich devu dr Kaiserstüehl. Nordeschtlich vu Balze isch e Stäuwehr im Rhin, wo e Schlinge vum Rhinsidekanal (Grand Canal d'Alsace) zue dr Stäustufe bi Markelse abzwigt.

Di àltist Sédlungsspur vum Ort stèllt e mérowéngischer Frédhof dar. Die erscht urkundlich Erwähnung vu ere Sidlung uf dr Gmarkung stammt vu anno 786. Anno 847 wird no e "Baldofesheim" gnennt. Sàll hàißt „s Dorf vum Baldolo“. Ém Méttelalter hat der Ort em Bischof vu Stroßburg ghért.

Im Drissigjährige Krieg sin fascht alli Inwohner ums Läwe kumme. 1636 het dr Ort grad no sechs Inwohner gha.

Dr Ort isch äu immer wiider Opfer vum Rhinhochwasser worre. Säll het erscht mir dr Rhinbegradigung im 19. Johrhundert ufghört.

1789 isch dr Ort unter franzeesche Zentralverwaltung kumme.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Balze ìsch . Balze ghert zem Kommünàlverbànd .

S'Dorf het knapp 600 Inwohner, wobi d'Bevölkerung sit 1999 e relativ starche Astig erfahre het. Örtlichi Regionalsproch isch Elsàsserditsch. Vili Iwohner sén én der Landwértschaft dàtig; es wérd vor allem Gedràide broduziert.

Én Balze stéht e romanische Kérech mét Glockedurm mét Statue ém Énnere. D Frèske sén verscholle. Usserdàm féndet mer d Ràst vu me Bunker un ere Kasematte.



</doc>
<doc id="16498" url="https://als.wikipedia.org/wiki?curid=16498" title="Dürrenenzen">
Dürrenenzen

Dìrrenànze (IPA: ; frazeessch "Durrenentzen", hochditsch "Dürrenentzen") ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . S Dorf isch Mitglid im interkommunale Zweckverband .

S'Dorf lijt in dr Owerrhineweni, guet 10 km öschtlich vu Colmer un 5 km weschtlich vum Rhin. 

Die durchschnittlich 187 m hoch Gmarkung wiist grad emol e Höheunterschid vu 10m uf un isch demit sehr flach. Im Norde vum Bann verläuft dr Colmer-Kanal, wo Colmer mit em Rhone-Rhin-Kanal uf dr Höchi vu Arzene verbindet. Südlich devu bi Kiene isch sälle Kanal durch e Stich mit em Rhin (Nej-Brisacher Kanal) verbunde. 

Im Oschte vu dr Gmarkung befindet sich mit em nördlichschte Uslaifer vu dr Hardt e Laubholzwald. Dr greescht Deil vun dr Gmein isch awer Ackerland, u. a. mit Abau vun Welschkorn (Mais).

Dr Ort lijt öschtlich vu ere alde Reemerstross ("Heidesträssel" gnennt) un us dr römische Zit sin einigi Fund bekannt, wo mer hit im gallo-römische Museum z'Biese aluege ka.

Dìrrenànze wird erscht relativ spot um 1300 als "Einsinsheim" erwähnt, 1456 no als "Dürren Enszheim", wobi dr Namme uf e drucheni, wasserarmi Gegend aspilt.

Dr Ort isch vum 15. Johrhundert bis zue dr franzeesche Revolution 1789 unter wirdebàrigscher Herrschaft gsin, trotz dr Zuegheerigkeit zue Frankrich scho ab em End vum 17. Johrhundert. Wil z'Wirdebàrig d' Reformation durchgfüehrt worre isch, isch au Dìrrenànze evangelisch worre. Au hit no iwerwigt im Ort die evangelisch Konfession gegeniwer dr katholische ditlich.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Dìrrenànze ìsch . Dìrrenànze ghert zem Kommünàlverbànd .

S'Dorf het mittlerwili iwer 900 Inwohner, wobi d'Bevölkerung sit 1990 e starche Astig erfahre het. Örtlichi Regionalsproch isch Elsàsserditsch. S'git äu numme e elsàsserditschi Bezeichnung fier d'Inwohner, nämlig "Dìrrenànzemer", e franzeesche isch nit bekannt.

D'Bevölkerung het sich in dr 45 Johre zwische 1962 und 2006 fascht verdreifacht. An dr drei Dorfingäng sin in mehrere Phase Nejbaugebite usgwise worre, z'erscht im Zug vu dr Asidlung vu Industri in dr Region Biese-Küene (Aluminium, Papier un Kartonage), später no in Folg vu ere Stadtflucht us dr Region Colmer ins Umland.

E Bsunderheit isch die architektonisch nit bsunders Dorfkìrech insofern, wil noochdem Dìrrenànze bi witter wirdebàrigscher (un demit evangelischer) Hoheit unter franzeeschi (un demit katholischi) Oberhoheit kumme isch, d'Franzose 1687 agordnet hän, dass d'Kìrech e "Simultaneum" bildet un sither abwexelnd fier evangelische un katholischi Gottesdienschte gnutzt wird. Insgsamt hän guet 50 elsässischi Dörfer sonigi "Simultankìreche".



</doc>
<doc id="16508" url="https://als.wikipedia.org/wiki?curid=16508" title="Künheim">
Künheim

Kiene (IPA: ; frz. "Kunheim", ditsch "Künheim") ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . D Ortschaft isch e Mitglid vum interkommunale Zweckverband .

Kiene lijt guet 1,5 km weschtlich vum Rhin gegeniwer vun Rootwiil im Kaiserstüehl in dr Owerrhineweni. Weschtlich vum Ortsrand verläuft dr Rhone-Rhin-Kanal. Südlich vum Ort mündet in säller Kanal dr Nej-Brisacher Kanal ine, wo vum Rhin herkummt. Am Rhin sälwer lijt e grossi Industrizone.

Die erscht urkundlich Erwähnung vu Kiene stammt us ere Urkund vu anno 785 "(Cuonenhaim)". Anno 1766 isch dr Ort zum Schutz vor dr widerholte Iwerschwemmunge vum Rhin um 1 km verlegt worre. Betroffe sin 32 Familie un demit insgsamt schätzungswiis 200 Lit gsin. Zuer Hilf bi dr Umsiedlung hän die umligende Dörfer Manne und Fuhrwerker gstellt.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

Am Afang vum 2. Weltkrieg 1939 isch d'Dorfbevölkerung greschteteils uf Casteljaloux im Département Lot-et-Garonne evakuiert worre. Säll Ereignis isch 60 Johr später im Jüni 1999 Alass fier d'Begründung vu ere offizielle Gmeindpartnerschaft ("Jumelage") zwische dr beide Kommune gsin..

Bim ditsche Frankrichfeldzug isch dr Ort am 16. Jüni 1940 unter schwerem ditsche Artilleriebeschuss gläge, un äu wiider nooch dr durch amerikanischi Truppe erfolgte Befreiung vun dr Naziherrschaft am 02. Februar 1945.

 vun Kiene ìsch . Kiene ghert zem Kommünàlverbànd .

Dr Usbau vum Rhin in dr 1950er Johre (Rhinsidekanal, Schlingelösung, zwische Brisach un Strossburg) het mer z'Kiene un z'Biese dezue gnutzt, e gmeinsami Industrizone entlang vum Rhin z'errichte, wo no namhafti Konzerne Produktionsstätte errichtet hän.

Dr Rhin, wo in dr 1920er un 1930er Johre noch e Grenzfluss gsin isch, isch mit dr europäische Einigung zue dr wichtigschte Schifffahrtsstross in dr wichtigschte industrielle Kernregion vun Europa worre, Kiene meh noch wie s'Elsass, vu ere gfährdete Grenzlag in e ginschtigi Zentrallag gruckt un demit fier Investore attraktiv worre.

S'Dorf het mittlerwili iwer 1600 Inwohner un sich demit sit 1960 meh wie verdoppelet. Örtlichi Regionalsproch isch Elsàsserditsch.



</doc>
<doc id="16510" url="https://als.wikipedia.org/wiki?curid=16510" title="Merseburger Zaubersprüche">
Merseburger Zaubersprüche

D Merseburger Zaubersprüch sind zwee althochtütschi Zaubersprüch, wo ane 1841 imene Buech vo de Bibliothek vom Domkapitel z Merseburg entdeckt worden sind. Die Handschrift (Merseburg Domkapitel Cod. 136) stammt ursprünglich usem Chloster Fulda. Si enthaltet nebet christlich Messeuslegige, Aalaitige för d Taufi, Gibet und Hymne au zwee Zaubersprüch, wo i Stabraim abghalte worde sind. Di baide Zaubersprüch sind erst nochträglich uf de leere Siite 84 gschribe worde und zwor im iigente 10. Joorhundert. Offesichtlich sind si aber vonere ältere Vorlaag abgschribe worde. Viles dütet drufhii, as d Entstehig wenigstens vom zwaite Zauberspruch no i di germanischi Haidezit zruggoot.

De Zauberspruch handlet vo halbgöttliche Fraue, "idisi", wo inere Schlacht helfet, di ainte tüend s findlichi Heer banne und lääme und di andere tüent d Fessle vo aigne Chriegsgfangne löse. Asigi Lösezauber (altnordisch: leysigaldr), wo Chriegsgfangni mittels Magii oder Rune (altenglisch: alysendlecan rune) oder au christliche Gibet frai cho sind, sind meerfach öberliferet. Si chönet au präventiv iigsetzt werde, so ases unmöglich werd, en Träger vomene bischribne Runestab z fessle.

Nun lutet en früemittelalterliche latinische Zauberspruch gege Buchwee und Schwangerschaftsbischwerde usem Chloster Sanggale öbersetzt: "Drai Schwöstere sind umenand ggange: di aint het zruggwicklet, di ander het erchennt, di dritt glöst." Di inhaltlich Parallele isch liecht z erchenne und s git no mee änlichi Sprüch. Well althochtütsch "haft" aber au "schwanger" bidütet, chönt de Lösezauber as Hilf bi de Giburt diene, somit ständ de männliche Heldetat vom Chrieg die wiiblichi Heldetat vode Giburt gegenöber. Grad i früenrige Ziite isch d Giburt immer gföörli gsii, wo de Tod vode Muetter oder vom Chind het chöne bidüte. Wie im Chrieg goots au bide Giburt um Lebe und Tod. 

Di früeniri Forschig het natürli sofort wöle Walküre ide "idisi" wöle erchene und isch no dodeur i de Mainig verstärcht worde, well e nordischi Walküre de Name "Herfjötur" "Heerfessle" trait. Zudem het mer de Ortsname "Idistaviso", wo bim Tacitus as de Name vom Schlachtfeld zwüschet em Arminius und em Germanicus öberliferet is, i *"Idisiaviso" "Idisi-Wise" oder "Frauewise" verbesseret. 

Jetz aber bidütet s althochtütschi Wort "itis" "adligi Frau, Huusherrin, Matrone" und isch au för d Muetter Gottes bruucht wore und au im Altsächsische und Altenglische werd de Uusdruck nöd chriegerisch bruucht sondern de müetterlichi Aspekt isch recht dütli. Drum isch au e Verbindig mitem Matronekult agnoo worde.

Me het au versuecht d "idisi" a di nordische "dísir" aznüchpfe, en art wiiblichi Gaister, wo aber verschidnigsti Funktione uusüebet. Si hend z Norwege im Herbst Opfer öberchoo, s "Dísablót" und z Schwede isch aafangs Februar s "Disting" abghalte wore, en Art Joormaart mit Opferfiirlichkaite. Trotz de luutliche Änlichkait bistoot offebar sproochlich kann Zämehang.

De Zauberspruch spilt uf en mögliche Mythos aa, wo aber nöd öberliferet isch. S git vor alem zwoo Interpretatione. Die erst zücht de Mythos vom em Balder sin Tod i de nordische Mythologii ane und maint, ass s Stürchle vos Balders Füli ais vo dene Vorzaiche gsii saiet, wo sin Tood voruuschündet hend. Die Theorii chönnt dur di nordische Goldbrakteate understützt werde, wo de Baldermythos starch thematisieret und s Sujet vomene Ross wo strüchlet hüüfig zaiget. Allerdings gits kan bikannte Mythos, wo verzellt, as em Balder sis Ross verletzt worden isch.

Di anderi Interpretation stützt sich do druf, dass s Wort "balderes" noch de Regle vom Stabraim nöd in Spruch ine ghört und erst spöter as Glosse drigrutscht sai. Si dütet de Phol (= *Fol) und d Uolla (= *Folla) as e Paar vo Fruchtbarkaitsgotthaite, äänli em nordische Paar Freyr und Freyja. Understützt werd die Theori dur zwee Gründ: Im Althochtütsche bidütet s Wort "folla" "Fülli, Öberfluss", wa guet zunere Fruchtbarkaitsgöttin passt. Zum andere haisst s Ross vom nordische Gott Freyr "Blódhughófi" "Bluetighuuf", wa uf e Verletzig dütet, ooni as aber di gnaue Zämehäng klar sind. 

Di noist Düütig sait, ass de Fol und de Wodan in Wald ggange saiet um dai s verletzti Füli vom Balder z haile. D Iilaitigsgschicht vom Zauberspruch erwääni nume d Situation vode Hailig, nöd au d Situation vo de Verletzig, zudem sai s Verb "birenkit" mit "iirenke" und nöd as "verrenke" z öbersetze. Da bidütet denn, ass de Fol und de Balder zwee verschidnigi Götter sind.



</doc>
<doc id="16515" url="https://als.wikipedia.org/wiki?curid=16515" title="Neu-Breisach">
Neu-Breisach

Nej-Brisach (frz. "Neuf-Brisach". dt. "Neu-Breisach") isch e frànzeesche Gmein im Arrondissement () im Owerelsàss (Haut-Rhin). Umgangssprochlich sait mer im Elsass numme Brisach zue dr Stadt un hebt Àlt-Brisach devu ab. In Ditschland macht mer's degege umkehrt. D'Stadt isch Mitglid in dr Verwaltungsgmeinschaft .

Nej-Brisach isch es Objekt vum UNESCO-Weltkulturerb.

D'Stadt lijt guet drei Kilometer weschtlich vum Zämmefluss vun Rhinsitekanal (Grand Canal d'Alsace) un em Rhin, wo do die franzeesch-ditsch Grenze bildet. Uf dr andere Rhinsite leijt Alt-Brisach. 

D'Entfernung zum weschtlich glejene Colmer isch guet 15 km. D'Gmarkung isch fascht vollständig vin dr Volgelsemer umgäwe, us wellere si bi dr Gründung rüsgnumme worre isch. Nümme in Weschte grenzt au d'Gmarkung vum Nochberort Wolfganze an Nej-Brisach.

Öschtlich vu dr Stadt verläuft dr alt Rhein-Rhone-Kanal, wo uf sällem Streckeabschnitt durch dr Rhinsitekanal un dr usbaut Rhin awer praktisch beditungslos worre isch.

Nej-Brisach isch als domols greeschti Feschtungsalag vun 1699-1703 bäut worre. Noochdem s'starch befestigt (Alt-)Brisach mit em Elsass im 17. Johrhundert franzeesch worre isch, het es awer 1697 nooch em Fridensvertrag vun Rijswijk wiider an Öschtriich zrückgäwe werre miesse. So isch fier Frankriich e neji Grenzbefestigung am Rhin notwendig worre. Drum het dr Sunnekenig Louis XIV. sin Feschtungsarchitekt Vauban mit em Bau vu ere Gegefeschtung zue Alt-Brisach, ewe Nej-Briasch, beuftrait.

Wil d'Stadt in dr Ewene het känne aglegt werre, isch es möglich gsin, d'Idealform vum Feschtungsbäu umzsetze, anderscht wie bispilswiis z'Friburg im Brisgau, wo um 1680 vum Vauban befeschtigt worre isch. Demit isch die Nej-Brisacher Stadtanlag repräsentativ fier d'Militärarchitektür vum Barock, wo underem Louis XIV. viili befeschtigti Städt an dr franzeesche Grenze agelejt worre sin.

Dr Vauban het d'Stadt als Planstadt in dr Form vu eme Achteck mit eme zentrale Exerzierplatz, wo hit dr Märktplatz isch, aglegt, un mit eme schachbrettförmige Strossenetz. D'Stadt stellt demit d'Idealform vun ere Feschtungsstadt dar. In dr Stadt het's Unterkimfte fier d'Soldate un Offiziere, Versorgungsinrichtunge, e Kìrech, Hiser fier d'Zivilpersone us dr verschidene Ständ sowie e beindruckendi Alag üs Müre, Gräwe un Tore um d'Stadt gäwe. 

E Feschtungsstadt isch bauti Geometri. Jeder Punkt vun dr Befestigung muess vun mindeschtens eim eigene Gschütz bestriche werre känne, drum hän sich die typische Bastione ergäwe wo e Sternform bilde. Nej-Brisach isch als e Achteck aglegt, wo an jedem Eck e bastionierte Turm besitzt. Vor sällem un durch e Grawe trennt befinde sich Baschtione un Poterne. Die modern Feschtung isch nidrig, um möglichscht wänig Agriffsflächi z'biete. Si fangt feindsitig mit eme samft anstigende Glacis a, gfolgt vu eme deckte Wäg un eme Grawe. Dehinter erhebt sich, küm höcher wie dr Kamm vum Glacis, dr Wall. Schiesst d'Artilleri z'dief, blibt d'Kugle im Erdriich vum Glacis stecke. Zilt si z'hoch, fliegt d'Kugle iwer dr Wall riwer, ohni Schade azrichte. Im Gegesatz zue mittelalterliche Burge, wo oft uf schwer zuegängliche Höchene errichtet worre sin, het mer die moderne Feschtunge an dr Hauptinfallsstrosse bäut. D'Infanteri het d'Feschtunge wohl umgo känne, awer nit ihr Tross. E schweri Kanone het immerhi an die zwei Tonne gwoge. E Batteri vu zehn 24-Pfünder het an eim Dag zwölf Tonnen Kugle un sechs Tonne Pulver verschosse. Fier dr Transport vu sällem Kriegsgrät sin feschti Strosse erforderlich gsin und die sind dur d'Feschtung gange.

D'Strosse sin um e Quadrat rechtwinklig agordnet. D'Hiserblöck (50 x 50 m) sin glich gross, e zentrale Platz vu 2 x 2 Blocks isch als Exerzierplatz freiglosse. Alles in sällere Kleistadt, sogar d'Kìrech, isch in dr militärische Absicht untergordnet. Dr Märktplatz mit dr Mairie befindet sich in Randlag zum "Place d´Armes". Vier Tore leje an dr vier Strosse wo vum "Place d´Armes" wegfüehre. D'Kaserne hän sich rund um d'Stadt hinter dr Wäll befunde.

E Kìrech isch erst 1736 z'Nej-Brisach bäut worre, d"'Mairie" (s Rothüs) 1758, noochdem e provisorische Bau abgrisse worre isch. 1743 het d'Feschtung ime öschtriichische Agriff widerstande. Üsser sällem Ereignis het d'Stadt nie e Rolle in dr europäische Gschicht, nit emol in dr regionale Gschicht gspilt. Gegenem End vu anno 1870 isch Nej-Brisach, wo 5.500 Soldate stationiert gsi sin, vu ditsche Truppen belageret worre. Debi isch d'Stadt starch zerstört un schliesslich ingnumme, später awer wiider ufbäut worre. D'Alag isch awer im 20. Johrhundert militärisch beditungslos worre. Mer het e Bahnlinie durch dr Feschtungswall broche. 
Vun 1871 bìs 1918 hàt d Gmein zem ditsche Richslànd Elsàss-Lothringe ghert.

Am 6. Februar 1945 isch d Stadtkìrech "Saint Louis" bombardiert und zerstört worre. Erst 1965 isch si wider ufbäut gsi.

D'Stadt het durch d Feschtungsalag un die klei Gmarkung keini Entwicklungsmöglichkeite. Si isch zwar dr Hauptort vu eme Kanton mit 15.000 Inwohner, d'Entwicklung findet aber z'Biese un z'Volgelse statt. Sit dr Uflösung vun dr Garnison anno 1992 isch Nej-Brisach fascht e reini Wohngmeind fier Pendler uf Colmer un in dr Brisgau.

Hit bestoht zwische Alt- un Nej-Brisach e Strossebruck iwer Rhin un Kanal, wo zwische 1960 un 1961 als Balkebruck uf d Fundamente vu der alte Bruck bäut worre isch. D'Isebahnbruck isch am End vum Zweite Weltkrieg anno 1945 gsprengt worre. S'git zwar Plän fier e neje Isebahniwergang iwer dr Rhin bi Brisach, doch fählt s'Geld defir.

 vun Nej-Brisach ìsch . Nej-Brisach ghert zem Kommünàlverbànd .

Hite lewe guet 2.100 Mensche im Städtel. Örtlichi Regionalsproch isch Elsàsserditsch.

Näwe dr Befestigungsalage un dr erhaltene Stadtstruktür git's e Vauban-Museum im Beffert-Tor, wo iwer d'Stadtbäugschichte informiert.

Sit anno 2000 gi's e sehr lebendigi Partnerschaft mit alt-Brisach uf dr andere Rhinsite.




</doc>
<doc id="16517" url="https://als.wikipedia.org/wiki?curid=16517" title="Bischweier (Oberelsass)">
Bischweier (Oberelsass)

Bischwihr (IPA: ) isch e frànzeesche Gmein ìm Arrondissement () ìm Owerelsàss (Haut-Rhin). S Dorf isch Mitglid im interkommunale Zweckverband .

S'Dorf lijt in dr Owerrhineweni, 6 km öschtlich vun Colmer. Noochberdörfer sin Holzwihr im Nordweschte, Wickerschwihr, wo direkt nördlich lejt, numme e halwe Kilometer eweg, Munze 2 km öschtlich, Fortschwihr 1,5 km südöschtlich un Wihr (uf em Land), 2 km südweschtlich.

Unmittelbar öschtlich vum Ort verlauft s'Flüssel "Blindi Rau", wo d'Gmarkungsgrenze bildet. D'Hiser uf dr öschtliche Site vum Flüssel leje uf dr Gmarkung vun Fortschwihr.

D'Umgäwung wird vorwigend fier dr Ackerbäu gnutzt. D'Gmeind het kei Wald.

Die erscht urkundlich Erwähnung stammt ussem 12. Johrhundert als "Bischoveswilre", dr Wiler vum Bischof. Dr Ort het domols zue dr Herrschaft vu Horburg ghört un isch 1324 no unter Wirdebàrigschi Herrschaft kumme. Wo no anno 1535 in Wirdebàrig d'Reformation ingfüehrt worre isch, isch äu Bischwihr evangelisch worre.

1687 isch dr wirdebàrigsch Besitz im Elsass ussem Ditsche Riich usgschiide un unter franzeesche Oberhoheit kumme, awer bis zue dr franzeesche Revolution 1789 trotzdem unter wirdebàrigscher Hoheit bliwe. In Frankrich het awer dr Augschburger Religionsfriide nit golte, so dass 1687 dr Katholizismus im Dorf wiider erläubt worre isch. Sither isch dr Ort konfessionell gmischt.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Bischwihr ìsch . Bischwihr ghert zem Kommünàlverbànd .

S'Dorf het anno 2006 1001 Inwohner gha. Örtlichi Regionalsproch isch Elsàsserditsch.

Beidi Kìreche hän e eigene Fridhof.



</doc>
<doc id="16519" url="https://als.wikipedia.org/wiki?curid=16519" title="Nan-Yue">
Nan-Yue

D Nan-yue (chin. 南越 au: Nam Việt) sind e wichtigi Undergruppe vo de ""Hundert Yue-Stämm"" gsi. S Wort Yue isch en Sammelbegriff vo de chinesische Gschichtsschriiber für e nöd-chinesischi Kulturgmeinschaft im hüttige Südchina. S Sidligsgebiet vo de Nan-Yue sind die hütige Provinze Guangdong, Guangxi und Vietnam gsi. In Fukien sind d Min-Yue (閩越, bsunders am Min-Fluss) ihri Nachbere gsi.

Wo sich de Nordchines Zhao Tuo (Chao T'o * ca. 230 v. Chr. / † 137 v. Chr., vietnamesisch: Triệu Đà) um 203 v. Chr. zum König vo de Nan-Yue ufgschwunge hät, isch underem Begriff Nan-Yue bzw. Nam Việt au es unabhängigs Königrich entstande. Die wichtigste Nachberkönigriich sind Min-Yue (閩越, sit 202 v. Chr. vo China anerchännt) und Changsha (長沙 - praktisch Teil von Han-China) im Nordoste bzw. Norde gsi.

D Kommandante Zhao Tuo und Tu Zhu sind 219 v. Chr. vom Qin-Kaiser Shihuangdi (reg. 247-210 v. Chr.) erfolgriich gäge die ""Hundert Yue-Stämm"" gsendet worde. Mit em Undergang vo de Qin-Dynastie hät de Zhao Tuo sini Kommandantur dur Bündniss mit de lokale, nöd-chinesische Clanfüehrer gforderet, zumene Königriich umgänderet und sich zwoo benachbarte Kommandanture agschlosse. Hauptstadt isch Pānyú (番禺) worde, hüt en Stadtteil im Süden vo Guǎngzhōu. Schlussändlich isch er 196 v. Chr. vom Gründer vo de Hàn-Dynastie Liú Bāng (reg. 206-195 v. Chr.) anerchännt worde, da s Hàn-Riich no nöd d Macht zu de Duresetzig vo allne vo de Qin übernomene Ansprüch gha hät. 

Trotzdäm isch es bald zum militärische Konflikt mit China cho: De Zhao Tuo hät de Kaiseritel Nan Wudi agno und s benachbarte Königriich vo Changsha bedroht, wärend am Han Gaozus sini Witwe Lü Zhi († 180/79 v. Chr.) de Nan-Yue-Lüüt Handelsbeschränkige für Metallware und Viih uferleit und am Zhao Tuos sini us Zhending (Nordchina) stämmigi Familie verfolgt hät. De Konflikt isch erscht nach em Tod vo de Kaiserin Lü Zhi zu mene Vergliich cho: De Zhao Tuo hät de Kaisertitel aufgäh und isch i di nominelli Vasalleschaft zrugggchehrt. 

Zwoo Generatione spöter hät d Königswitwe Kau (樛) - e Chinesin - als Regäntin für ihre minderjährige Sohn e ängeri Agliderig as Hàn-Riich betribe. Sie isch 112 v. Chr. von ihrne Gägespieler am Hof ermordet worde, so das es zum Chrieg mit China cho isch. De Kaiser Hàn Wǔdì (reg. 141- 87 v. Chr.) hät d Generäl Lu Po-te und Yang P'u uf em Flusswäg (vgl. Magischer Kanal) nach Panyu bzw. Kanton gschickt. Im Jahr 111 v. Chr. isch de Nan-Yue vo dä Truppe Hàn Wǔdìs eroberet und als Präfektur (郡 jùn (quận)) 交趾 Jiāozhǐ (vietnamesisch: Giao Chỉ) is chinesische Riich iiglideret worde.

De hütig Name Việt Nam als Umchehrig vo de beide Silbe Nam Việt isch in Alähnig a dä Name entstande, wo im Jahr 1802 de Gia Long-Kaiser, de Gründer vo dä Nguyễn-Dynastie de chinesisch Jiāqìng-Kaiser um d Erlaubnis ersuecht hät, sis Land vo Đại Việt 大越 in Nam Việt 南越 umbenäne z döfe. Dä hät allerdings di beide Silbe zu Việt Nam 越南 umgordnet, zum Verwächslige mit em alte Königriich Nam Việt under Triệu Đà 趙佗 (Zhào Tuó) z verhindere. Das Riich hät en Teil vo däm beinhaltet, wo spöter zu Südchina worde isch.

S Grab vom zweite Nan-Yue-König Zhao Mo isch 1983 in Kanton gfunde worde.



</doc>
<doc id="16521" url="https://als.wikipedia.org/wiki?curid=16521" title="Communauté de communes du Pays du Ried Brun">
Communauté de communes du Pays du Ried Brun

D' Verwaltungsgmeinschaft Brüns Ried (amtl. "Communauté de communes du Pays du Ried Brun") isch e ehmolige Gmeindverband nooch dr Richtlinie vun dr franzeesche Communauté de communes im owerelsässische Arrondissement Colmer, Kanton Andelse. Er het sit em 16. Dezember 1996 bstande un het siibe Gmeinde mit guet 5600 Inwohner umfasst. Dr Verband isch guet 5 km nordöschtlich vun Colmer in dr Owerrhineweni glege. Zum 1. Januar 2016 isch dr Verband ufglest wore. D Gmeind Grüese isch Deil vo dr Communauté de communes du Ried de Marckolsheim wore, di ibrige Gmeinde Deil vo dr Communauté d’agglomération de Colmar.

Dr Sitz vum Verband isch z'Munze gsi.




</doc>
<doc id="16524" url="https://als.wikipedia.org/wiki?curid=16524" title="Fortschweier">
Fortschweier

Fortschwihr (IPA: ) ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . S Dorf isch Mitglid im interkommunale Zweckverband .

S'Dorf lijt in dr Owerrhineweni, 7 km öschtlich vun Colmer. Noochberdörfer sin Bischwihr 1 km im Nordweschte (e baar Hiser am Oschtrand vu Bischwihr leje uf dr Fortschwihremer Gmarkung), Munze 1,5 km nordöschtlich, Ürsche 3 km öschtlich un Andelse, 4 km südlich.

D'Umgäwung wird vorwigend fier dr Ackerbäu gnutzt. Im Südteil vun dr Gmarkung isch Wald.

Uf d'Gmarkung git e Grabhüegel us dr Bronce- un Iisezitt. E keltischi Besidlung isch noochgwiise.

Dr Ort het im Hochmittelalter dr Herrschaft vu Horwrig (Horburg) ghört un isch 1324 no unter Wirdebàrigschi Herrschaft kumme. Wo no anno 1535 in Wirdebàrig d'Reformation ingfüehrt worre isch, isch äu Bischwihr evangelisch worre.

1687 isch dr wirdebàrigsch Besitz im Elsass ussem Ditsche Riich usgschiide un unter franzeesche Oberhoheit kumme, awer bis zue dr franzeesche Revolution 1789 trotzdig em unter wirdebàrigscher Hoheit bliwe.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Fortschwihr ìsch . Fortschwihr ghert zem Kommünàlverbànd .

S'Dorf het anno 1999 eweng wäniger wie 1000 Inwohner gha. Örtlichi Regionalsproch isch Elsàsserditsch.

Evangelischi St.-Lorenz-Kìrech, 1862 nej bäut.

Dr General Klein de Kleinenberg, wo ein vun dr berüehmte elsässische Generäl vom Napoleon gsi isch, isch z'Fortschwihr uf d'Welt kumme. Si Burtshüs lijt in dr Grand'rue. Im Dorf isch e Stross uf ihn daift.



</doc>
<doc id="16527" url="https://als.wikipedia.org/wiki?curid=16527" title="Grüssenheim">
Grüssenheim

Grüese (frz. "Grussenheim, dt. Grüssenheim") ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . S Dorf isch Mitglid im interkommunale Zweckverband .

S'Dorf lijt in dr Owerrhineweni, 12 km nordöschtlich vun Colmer un 4 km südweschtlich vun Markelse an dr Nordgrenze vum Département Haut-Rhin (Owerelsass) zwische Jebse im Süde un Else im Norde. Es git, siht mer vu landwirtschaftliche Wäge ab, kei Oscht-Wescht-Strosseverbindung.

D'Umgäwung wird vorwigend fir dr Ackerbäu gnutzt. Im Weschte vum Orts fliesst die "Blind Rau", 2 km öschtlich verlauft mit em "Heidesträssel" e alti Reemerstross.

Us dr Iisezit sin mehreri Grabhüegel bekannt. Zwische Grüese un Aarze isch uf dr weschtliche hittige Grüesemer Gmarkung e beditendi Station vu d hit Heidesträssel geheissene alte Reemerstross gleje. Us dr Merowingerzit isch e Fridhof bekannt.

E erschti urkundlichi Erwähnung datiert vu anno 726 als "Grosinhaim". S'Dorf isch um 770 unter d'Herrschaft vun dr Abtei vu Ebersmünschter kumme. Vu 1361 bis zur dr franzeesche Revolution anno 1789 isch dr Ort no unter dr Hoheit vu dr Familie vun Rathsamhausen gsin.

Im 17. Johrhundert isch debi d'Owerhoheit vum reemisch-ditsche Kaiserriich uf s'Keenigriich Frankriich iwergange.

1871 isch dr Ort no wiider ditsch worde. Um 1900 isch e guets Drittel vun dr Iwohnerschaft vu jüdischem Glauwe gsin.

1919 isch Grüese no wiider an Frankriich zruckkumme. Noch dr ditsche Invasion in Frankriich 1940 sin d'Jude am Ort deportiert un vili deno äu ermordet worre. D'Befreiung vun dr Naziherrschaft isch am 29. Jänner 1945 erfolgt.

 vun Grüese ìsch . Grüese ghert zem Kommünàlverbànd .

S'Grüesemer Wappe leitet sich vu eme Gmeisiigel ab, wo scho 1666 s'erscht mol belegt gsin isch.

S'Dorf het anno 1999 768 Inwohner gha. Meh wie 80% vun dr erwerbstätige Bevölkerung schafft usserhalb vun dr Gmeind. Örtliche Regionalsproch isch Elsàsserditsch.

Dr "Hafalamarik" ("Hàfelemàrik", frz. "Le Marché aux pots") wird sit 1850 alljohr am 1. Mai durchgfüehrt

Grüese het verschideni Dorfvereine, drunter äu e Fuessballclub. Uf dr Blinde Rau ka mer Kanu fahre, s'git dert äu e Kanuverleih.

Barockkìrech ussem 18. Johrhundert



</doc>
<doc id="16528" url="https://als.wikipedia.org/wiki?curid=16528" title="Fair use">
Fair use

Fair Use isch im anglo-amerikanische Rächtssyschtem s Rächt, Material z benutze, wo gschützt isch dur s Urheberrächt (Copyright), ohni a Bewilligung vom Bsitzer vom Urheberrächt. Gwüssi Kriterie müesse erfüllt si: s benutzte Material macht nummen ä chliine Deil vom Gsamtwärk uus, es wird für uneigenützigi Zweck bruucht wie öffentligi Bildig. So darf mä zitiere us em ä Wärk, Deil drvo erwähne zum es z kritisiere oder z kommentiere, ä Parodi druff mache, aber mä darf kei Satire drus mache.

Ähnligi Beschtimmige wo s Rächt vom Urheber düen beschränke zem Wohl vo dr Allgemeinheit gits au im kontinentaleuropäische Urheberrächt.




</doc>
<doc id="16529" url="https://als.wikipedia.org/wiki?curid=16529" title="Germanen">
Germanen

D Germane () si indoeuropäischi (indogermanischi) Völkerschtämm gsi, wo während dr Iisezit in Skandinavie und Norddütschland agsidlet gsi si und sich vo dört nach Süden, Oschten und Weschten usbreitet hai. Si unterscheide sich vo andere indogermanische Völker, wo in Middeleuropa gläbt hai, dass si nit zur Hallschtatt Kultur oder zur Urnefälder Kultur ghört hai, und dass wäge Lutveränderige, die germanischi Lutveschiebig, ihri Schproch im erschte Johrhundert v.Chr. sich dütlich vo andere Indogermanische Sproche het afo unterscheide.

Mä unterscheidet drei Gruppe: D Nordgermane, wo vor dr Völkerwanderig in Skandinavie gläbt hai, d Oschtgermane (Gote, Wandale, Rugier, Burgunder) wo sich im erschte Johrtuusig v.Chr. zwüsche dr Oder und Bug niiderglo hai, und d Weschtgermane (u. a. Angle, Sachse, Suebe, Langobarde, Bataver, Friese, Cherusker, Franke, Markomanne), wo s hütige Dütschland und Holland bevölkeret hai.

Dr Begriff "Germane" chunnt zum erschte Mol vor in dr Beschribig vom Sig in dr Nöchi vo Clastidium im Johr 222 v.Chr. vom römische General Marcus Claudius Marcellus. Dört si aber drmit Gallier gmeint gsi, wo südlich vo de Alpe gläbt hai. Dr Julius Cäsar het em Wort si hütig Sinn gä. 

Früener het me s Wort Germane vo "Ger" ‚Schpeer‘ (germanisch "*gaizaz") und "Maa" (germanisch "*manōn-") abgleitet, aber das isch nit haltbar, und de Name isch bis hüt nöd sicher erchlärt. Vilicht isch es e keltischs Wort, vergliiche cha mer alefalls altirisch "gair" ‚Nachbar‘ oder "gairm" ‚Schrei‘, d Bidütig wär denn „die Nachbarn“ bzw. «die Schreienden».

Wie d Germane usgseh hai, weiss me us Usgrabige und us Beschriibige vo Römer. Dr Tacitus, wo nie bi de Germane gsi isch, het in sim Buech "Germania" d Germane beschriibe. Ihri Auge sige blau, d Hoor rötlich und dr Körper sig gross und schtark. Bim e Deil vo dä Schtämm haige d Manne s Hoor imen än Art Pfürzi, em sogenannte Suebechnübbel, zämmebunde. B Fraue haige ä Scheitel gha.

D Chleider vo de Manne und Fraue sige gliich: Unterchleider (dr Tacitus het se nit nöcher beschribe, aber das si Hose und Chittel bi de Manne, Rock und Bluse bi de Fraue gsi) wo äng am Körper aligge, und e Umhang, wo mit ere Fible oder em ere Dorne zämmeghalte wurd. Bi de Fraue sig dr Umhang us rot gfärbtem Liinduech. D Germane wurde au Fäll vo wilde Dier aha. Bsundrigs beiidruckt isch dr Tacitus drvo gsi, dass bi de riiche Manne d Underchleider so äng gsi sige, dass me alli Körperdeil haig chönne gseh, und dass d Fraue keini Ermel an de Chleider gha haige, und me d Ärm und a Deil vo de Brüscht häig chönne gseh. An de Füess haige si Schnüerschueh aaghaa.

Die germanischi Gsellschaft het sich in drei Schtänd deilt: die Adlige, wo zum Tail säge, dass si vo dä Götter abschtamme, die Freie, wo die grossi Mehrheit vo dä Germane bildet hai. Si häi bolitischi Rächt gha und Wehrdienscht gleischtet. Dr Räscht vo dr Bevölkerig isch halbfrei—befreiti Sklave oder Aghörigi vo unterworfene Nochberschtämm—oder versklavt gsi. D Sklave si äntwäder in d Sklaverei gebore, im Chrieg gfange gno oder wäge Schulde versklavt worde.

Die wichtigscht gsellschaftligi Eiheit isch d Grossfamilie, d Sippe, gsi. Si het sich um dr Einzeln kümmeret, ihm zu siim Rächt verholfe, ihn beschützt und si Ehr wider hergschtellt dur Bluetrach oder, schpöter, dur s Iidriibe vo Wergäld. D Sippe si in Hundertschafte zsämmegschlosse gsi, wo emenä Gau aghört hai. Alli Gau zsämme hai dr Schtamm usgmacht.
D Lüüt hai in Einzelhöf, Wiiler und Dörfer gwohnt, wo uf em Land vo ihrer Sippe gsi si und wo s au verdeilt het. S het Allmänd (Wälder, Gwässer und Weide) gha, wo vo allne hai chönne bruucht wärde. S Huus und si Umfridig hai sakrali Bedüütig gha als Sitz vo de Huusgötter und als Friedhof vo dä Vorfahre. S Stammesgebiet isch vom enä breite Schtreife Ödland umgä gsi, fr zum Konflikt mit Nochberschtämm z vermiide.

D Versammlig vo de freie Manne, wo zum Ding oder Thing (nordgermanisch) zsämme cho si, isch dr Souverän gsi, in Schtämm won ä demokratischi Regierigsform gha hai wie d Sachse; aber au in Schtämm wo vomen ä König regiert worde si, het sich dä müesse an Entscheidige vom Ding halte. Die Adlige hai im bolitische Läbe a füehrendi Rolle gschpilt. Si hai em Ding Vorschläg gmacht, wo die het chönne anäh oder ablähne. D Entscheid si eischtimmig gsi. Vor allem wichtige Sache si vor s Ding brocht worde wie Chrieg und Fride oder d Befreiig vo Sklave. S Ding isch au es Gricht gsi wo über Landesverrot, Chriegsverbreche, und ehrlosi Date grichtet het. Si het dr Däter chönne us dr Gsellschaft usschtosse, ihn zum Dot verurdeile und au Dodesart beschtimme.

D Ding si am Dag under freiem Himmel abghalte worde am enä traditionellen Ort, d Dingschtatt. Dr Dingfride isch erklärt worde, d. h. d Dinglüt hai müesse ruhig si. In de früehere Zite isch d Bedeiligung am Ding eini vo de Pflichte vo alle Manne, wo Waffe drait hai, gsi, aber si Wichtigkeit isch immer chliiner worde. Im Frankeriich isch s Ding vo allne Manne numme no dreimol im Johr under dr Leitig vom Graf zsämmecho, während s ufbotnige Ding numme no vo de Schulze und ihr Schöffe bsuecht worden isch. Zwüsche de Sitzige isch a Dingfrischt gsi (z. B. 40 Nächt bi de Franke).

D Dingpflicht isch im Middelalter schtändisch worde und schliesslig vo dr schtaatlige Juschtiz verdrängt worde. D Ding als Volksversammlige hai in Skandinavie in erä neue Form überläbt (Volketing, Storting und Althing). D Landsgmeind wie mä si in dr Schwiiz kennt, schtammt nit diräkt vom alte germanische Ding ab.

D König hai zu beschtimmte Sippe ghört, aber wichtiger as d Härkunft isch Düchtigkeit gsi. Si hai sakrali und richterligi Funktione gha und si d Afüehrer im Chrieg gsi, ä Rolle wo in königslose Schtämm Herzög (ahd. "herizogo", dä wo vor em Heer zieht) gschpilt hai, wo für d Duur vom Chrieg gwählt worde si, wie zum Bischbil dr Armin oder dr Widukind. In dä früehnere Zite hai vor allem d Oschtgote König gha, bi de Weschtgote isch das erscht im Verlauf vo dr Zit cho. D Afüehrer, König oder Herzög, hai Gfolgschafte bildet, wo gschwört hai ihne dreu z bliibe.

S germanische Rächt isch es mündligs Gwohnhetsrächt gsi und isch gnosseschaftlig und sozial gsi. Im Allgemeine het sich jede frei Ma sälber um siis Rächt kümmeret, aber mänggisch het er d Sippe um Hilf müesse bitte. Urschprünglig isch s Rächt ehnder uf Wiederguetmachig als uf Strof basiert gsi. Öpper wo Schade erlitte het, het än Entschädigung verlangt vom Däter und siiner Sippe, s Wergäld im Fall vomene ä Dotschlag. Wenn s nit zahlt worden isch, het a Bluetfehd exischtiert zwüsche de beide Grossfamilie. D Schtaate, wo unter em germanische Iifluss uffbaut worde sii, hai zerscht s alte Rächt übernoh, aber denn hai si s durch d Verfolgig vo Verbrecher dur e Schtaat ersetzt, än Entwicklig wo am Ändi vom 12. Johrhundert fertig gsi sich.

Erscht im fümfte Jorhundert n. Chr. hai d Weschtgote im "Codex Euricianus" (um 475 n.Chr) und in dr "Lex Romana Visigotorum" (506) d Gsetz afo uufschriibe, d Burgunder hai d "Lex Burgundionum" (um 500) gha, d Oschtgote d "Lex Theoderici". Au die fränkischi "Lex Salica" schtammt us dere Zit. S Alemannische Volksrächt isch im "Pactus Alamannorum" (afangs sibts Johrhundert) und in dr "Lex Alamannorum" im achte Johrhundert uufgschriibe worde. Die Kodex si, wie s scho ihri Ditel zeige, uf Vulgärlatinisch gschribe gsi mit a Hufe germanische Usdrück. Nume d Angle und Sachse hai ihri Gsetz in dr Volksschproch uufgschribe.

Die germanisch Wirtschaft isch uf dr Landwirtschaft ufbaut gsi. Sie hai Weize, Gerschte, Hafer, Rogge, Flachs, Hirse und Gmües abaut, und drfür en eifache Hoggepflueg brucht. Erscht sit dr Zitewändi isch dr schwer Radpflueg ufcho. Under em Iifluss vo dä Römer hai si au afo Wii- und Obschtbau betriibe. D Fälder si während dr Iisezit viereggig gsi, mit Brachland drum ume. Schpöter hai d Fälder ehnder d Form vo lange Schtreife gha.

An Huusdier hai si Hünd, Chüeh, Söi, Rösser, Geisse, Schöf und Gflügel gha. Schtäll für d Dier si scho sit dr Bronzezit bekannt. Während s in de warme Johreszite nit schwer gsi isch, d Dier z verpfläge, isch das im Winter es grosses Broblem gsi. Aschiinend hai si kai oder numme wenig Heu und anders Dierfuetter gmacht, wo si hai chönne iilagere als Vorrat. Si hai brobiert so vil wie möglig vo ihre Chüeh, wo nach em Tacitus ihre Riichdum usgmacht hei, über ä Winter z rette; aber die meischte Söi si im Herbscht, sobald si fett gnue gsi si, gschlachtet worde.

Manufakture het s fascht nit gä. Düecher und Chleider si in Heimarbet vo de Fraue hergschtellt worde. Au Milchprodukt si nummen in chliinem Rahme gmacht worde. Nur d Beschaffig vo Metall, s Schmide und s Verarbeite vo Gold isch scho früeh vo Bruefshandwerker gmacht worde.

D Germane hai scho früezitig under sich und mit em Middelmeergebiet Handel dribe. Rohschtoff wie Bernschtei und fertigi Ware si usduscht worde. Blüetezite vom Handel si d Bronzezit und Zit vom römische Wältriich gsi.

Wo si no in Nordeuropa gläbt hai, hai vili vo de Germane in dr Nöchi vom Meer oder vom enä Fluss gläbt. Scho fruehzitig isch dorum s Baue vo Boot und Schiff sehr entwicklet gsi. Vo de Schiff us dr Bronzezit kennt mä nume Zeichnige, aber es schiint, ass si gross und seedüchtig gsi sin. In dr Iisezit hai sich Schiffstypen entwicklet wo hüt no bruucht wärde. A Hochpunkt im Schiffsbau isch s 23 Meter lange «Nydamboot» us em vierte Johrhundert n. Chr., wo mit Rueder und nit Paddel gruederet worden isch. Die sogenannte «Kvalsundschiff» schtamme us em 7. Johrhundert, hai a Kiil gha, und hätte dr Konschtruktion noch chönne gseglet wärde, au wem mä kei Mascht oder Segel gfunde het. Es Schiff wo in im norwegische Oseberg gfunde worden isch, isch s ältischte ächte Langschiff.

D Germane hai ihri Boot bruucht fer zum fische und zum Handel driibe. D Skandinavier hai vom achte Johrhundert n. Chr. a, Aagriff uf lukrativi Ziil wie Chlöschter (Lindisfarne im Johr 793) und Schdedt im kontinentale Europa und in de britischen Insle gmacht. Si sin denn als Normanne oder Wikinger in ganz Weschteuropa gfürchtet gsi, wil si mit ihre Schiff in de meischte Flüss hai chönne schtromuf fahre und so Schdedt usraube wo wit vom Meer gsi si. Schliesslig hai sich a Deil vo de Normanne in England (878 im Gebiet nördlig vo dr Schtrooss vo London nach Chester) und Nordfrankriich (vo 911 a in dr Normandii) niiderglo. Si si au weschwärts über ä Atlantisch Ozean gfahre, hai 847 afo Island besiidle, 986 Grönland und hai ums Johr 1000 Amerika entdeckt. Oschtwärts si si uf de grosse russiche Flüss nach Süde gfahre bis zum Kaspische Meer, hai Handel driibe und sich in Russland, Wiissrusland und dr Ukraine niidergloh.

D Germane hai erscht em 1. Johrhundert v.Chr. en eigeni Schrift afo entwickle. Die ältischte Schriftzeiche, d Rune ('gheimnisvolli Mitteilig', vgl. hochdütsch 'raunen'), si vor allem Zauberzeiche gsi. Vieräzwanzig Zeiche het s früeche Alphabet gha, wo nach den erschte sächs Rune Futhark heisst. Jedi Rune het a Name gha, und dr erschti Luut vo däm Name isch dr Luutwärt vo dr Rune gsi; z. B. f: "fehu" (Veh, Bsitz), u: "ur" (Uurochs). Mä weiss nit vo wo d Runeschrift chunnt. S git Expärte vo denke, ass Latinisch, anderi glaube ass s Nordetruskisch s Vorbild gsi sig. Die ältischte Schrifte schtamme vom 1. und 2. Johrhundert n.Chr. Vom Endi vom vierte Johrhundert a hai d Skandinavier agfange Rune in Schtei z meissle. Um s Johr 800 isch s Runealphabet in Nordeuropa verchliineret worde und het nume no sächzäh Zeiche gha. D Runekunscht het ums erschte Jortusig in Skandinavie ä Hochpunkt erreicht— ungfähr zwei duusig Schteidänkmöler si bekannt in Schwede vo dere Zit. Wäred ufem Kontinent d Ruune churz noch de Christianisierig verschwunde sind, sind si z England bis is 11. Joorhundert bruucht worde und z Skandinavie hend i abglegne Gegete d Lüüt bis is 18. Joorhundert no Ruune brucht.

Än anderi germanischi Schrift, s gotische Alphebet isch vom Abt Wulfila erfunde worde us Rune, latinische und griechische Schriftzeiche. Drmit isch d Gotebible gschribe worde.

Die ältischte Bischbil vo dr Germanische Kunscht us dr ältere Bronzezit si im allgemeine ornamental und geometrisch abschtrakt gsi. 
D Germane hai mänggi kunschthandwärkligi Technike kennt, wie s Graviere und dr Kerbschnitt. Si hai ihri Arbede iigleit mit Materiale wi Chnoche, Bernschtei und Harz, aber d Farb het ä chliini Rolle gschbilt. In dr jüngere Bronzezit si au Dier dargschtellt worde. Wie d Germane gege Süde vordrunge si, si si mit de Kelte und schböter mit de Völker vom Middelmeerruum in Kontakt cho und vo ihne beiiflusst worde. D Gote hai zm Bischbil d Filigran- d Granulationstechnike glehrt und hai ihri Arbede afo mehrfarbig mache. Vom 6. bis ins 10. Johrhundert unterscheidet mä drei Dierschdiil Periode. Zerscht si d Diermotiv, wo under römischem Iifluss in dr germanische Kunscht heimisch worde si, immer schterker schtilisiert worde. Denn hai d Germane au no afo d Flächtbandtechnik us em öschtlige Middelmeerruum benutze, und dr neu Schdiil het sich bis in Norde verbreitet; in Middelschwede heisst er Vendelschdiil. Vo den änglischen Insle isch um 800 a Schdiil nach Nordeuropa cho vo halbblaschtische Dierfigure wo inenander verschlunge si, wo mä as Osebergschdiil kennt. Bis ins 11. Johrhundert si Diermotiiv vo grosser Bedütig bliibe, zsämme mit abschtrakter Ornamentik.

D Bildhauerei isch wenig entwicklet gsi, und het sich uf Dier- und sältener Menschefigure, wo wohrschiinlig Götter dargschtellt hei–wie zum Bischbil s Figurebaar us Braak bi Eutin, beschränkt.

Numme sehr wenig gmolte Sache gits no, wie zum Bischbil es Bild an erä Felsewand in Arsand in Norwäge, wo us dr Bronzezit schtammt.

Die früehgermanisch Religion isch ä Vermischig vom enä Fruchtbarkeitskult und dr Abetig vo Holzgötze gsi. S Pantheon vo dä Germane isch däm vo dä Grieche und Römer ähnlig gsi: D Götter hai menschligi Gschtalt gha und gläbt wie Mensche, aber übermenschligi Chräft gha. Zu de Fruchtbarkeitsgötter, de Vane, hai d Erdgöttin Nerthus und ihres männliche Äquivalent, de Gott Njördr ghört, sini Dochter, d Göttin vo dr Liebi Freyja, und sin Sohn Freyr ghört. Vo de Ase isch dr Wotan (nordgermanisch: Odin) dr wichtigscht gsi. Är isch dr Schöpfer vo dr Dichtkunscht und vom Zauber gsi, schpöter isch er au ä Chriegsgott worde. Dr Donar (altnordisch: Thor) het mit sim Hammer Fruchtbarkeit brocht und het d Buure gege d Rise beschützt. Dr Zio (altnordisch: Tyr) isch dr Chriegsgott gsi. Anderi Götter si dr Loki, de «Trickster» vode germanische Mythologie, dr Gott vom Liecht Baldr und si blind Brueder Hödr gsi. Dr Baldr (dr Lüüchtend) isch dapfer und schön gsi, und alli hai en gärn gha, und will s Schicksal vo de Götter vo ihm abhänggt, het d Frigg alli Läbewäse usser dr Mischtle, wo so chlii und unbedüütend isch, lo verschpräche im Baldr nüt z Leid z tue. Dr Loki het s aber fertig brocht, ass dr Hödr uf a Baldr mit em ä Mischtelzwiig gschosse het und ihn so umbrocht het.

So wie s d Grieche mit dä ägyptische Götter gmacht hai, hai au d Römer die fremde Götter ihren eigene gliichgschtellt, dr Wotan em Merkur, dr Donar em Jupiter, dr Zio em Chriegsgott Mars und d Frija dr Liebesgöttin Venus.

Tämpel für ihri Götter hai d Germane ursprünglig nit baut und si nur im Freie abätet. De best erforschti Opferplatz isch s Opfermoor vo Oberdorla, wo vom 6. Jh. v. Chr. bis is früeji Mittelalter Götter vereert worde sind. Schpöter hai si agfange Tämpel baue und dört hai si Götterschtatue us Holz oder Metal abätet. D Germane hai ihre Götter Opfer, unter anderem au Menschenopfer, brocht. Si hai gfiirt bi gemeinsame Kultässe mit Danze und Singe. Ä Brieschterschtand hai si nit kennt, dr Afüehrer het Brieschterpflichte übernoh.

In dr Mythologie hai vor allem d Isländer es Wältbild entwicklet. Nach dr Edda isch d Wält vo de erste Götter us em Liib vom Riis Ymir erschaffe worde. Schlussändlig wird d Wält wider undergo in er ä Kataschtrophe, wo Ragnarök («Götterschicksal», uf Dütsch faltsch als «Götterdämmerig» übersetzt) heisst und in dr Völuspa beschriibe wird. Nach em ä bsundrigs lange und schwere Winter frässe d Wölf Skalli und Hati d Sunne und dr Mond uf, d Schtärne schtürze vom Himmel und in de Ärdbebe, wo denn chömme, cha sich dr Fenriswolf vo sine Chette befreie, und d Midgardschlange erschiint. D Söhn vom Muspell unter dr Afüehrig vom Füürris Surtr, dr Fenriswolf und d Midgardschlange grife d Asen a und in dr Schlacht denn töte sich vili vo dä Götter und ihre Find gegesitig. Dr Füürris Surtr verbrennt am Schluss die ganzi Wält, aber druf entstoot e noiji Wält.

S Chrischtedum het sich vo Süde gege Norde unter dä Germane usbreitet. D Gote, wo an dr Donau und in dr Krim mit Arianer in Kontakt cho si hai s Chrischtedum in dr arianische Form zwüschem vierte und sechste Johrhundert agnoh. Ihri Chille, im Gegesatz zu was im Weschte bassiert sich, isch a nationali Chille gsi, wo d Gottesdienscht in dr Volksschproch abghalte het. Au isch d Bible vom Bischof Wulfila uf gotisch übersetzt worde. Dr Arianismus isch mit de wandernde Gote, Vandale, Langobarde und Burgunder, wo vom Wulfila bekehrt worde si, au nach Weschteuropa cho.

Im fränkische Riich, wo im hütige Frankriich entstanden isch, si die iigwanderete Germane vo dr Bevölkerig absorbiert worde und hai sich zwüschem fünfte und nünte Johrhundert em Römische Glaube zuegwändet, deilwiis unter Gwaltawändig wie während de Chrieg gege d Langobarde und d Sachse und durch Gsetz, wo d Usüebig vo dr germanische Religion unter Schtrof gschtellt hai. 

D Missionierig vo de Angelsachse vom Kontinent us und dur d Ire het bis zum sibte Johrhundert duurt. In Nordeuropa het sich dr alt Glaube bis ins elfte Johrhundert chönne halte.

D Römer si eigentlig erscht Ändi zweits Johrhundert v. Chr. mit Germane in Kontakt cho, wo d Teutone und Cimbre d Römer bi Noreia (im hütige Öschterriich) im Johr 113 v.Chr. gschlage hai. E baar Johr druf, 109, 107 und 105 v. Chr. hets wider Kämpf ge zwüsche Germane und de Römer, und die hai jedes Mol verlore. Erst wo sich die germanische Stämm in zwei Gruppe ufdeilt hai, isch s de Römer 102 v. Chr. grote, über d Teutone und d Ambrone z günne und im Johr druf über d Cimbre. D Römer wo zu säller Zit vil Broblem mit keltische Schtämm gha hai, hai d Cimbre für Kelte ghalte. 

S Middelgebirg isch afangs vom erste Johrundert v.Chr. no vo Kelte bewohnt gsi. Wo d Cimbre und Teutone in ihr Gebiet iibroche si, het das d Macht vo de Kelte in Mittel- und Süddütschland erschütteret, sodass spöter au anderi germanischi Stämm, besundrigs suebischi, in Hesse und ins Maingebiet hai chönne iidringe. Si si vom Ariovist aagfüehrt worde und hai sich vo 71 v. Chr. aa zum Deil am Oberrhii niidergloo. Anderi Gruppe si in Gallie iidrunge, dr Julius Caesar het se aber 58 v. Chr. gschlage und über e Rhii zruggdrängt.

In dr zweite Hälfti vom erschte Johrhundert v.Chr. het dr Caesar s keltische Gallie eroberet und vo denn a hai d Römer ä langi Gränze gege die germanische Schtämm müesse verdeidige, wo denn ungfähr s ganz Gebiet vo Dütschland bsetzt gha hän. Dr Drusus het vo 12 bis 9 v.Chr. im Gebiet vo Holland ä baar germanischi Schtämm unterworfe, aber d Römer hai s nach er ä verlorene Schlacht im Teutoburger Wald (9 n.Chr.) vorzoge d Rhii- und d Donaugränze z befeschtige und z verteidige, si aber nid nume defensiv iigstellt gsi. D Kaiser Domitian, Trajan, Hadrian und Antoninus Pius (159 n.Chr.) hai no chliineri Gebiet im Süde eroberet. In de Johr 167 bis 180 si germanischi Grossschtämm, agfüehrt vo de Markomanne, in römischs Gebiet iigfalle, und dr Kaiser Mark Aurel het si fascht nit chönne zruggwärfe.

In de folgende Johrhundert hai sich vili chliineri Schtämm zu Grossschtämm zsämmegschlosse, wie zum Biischbil d Alemanne. Wil sich s Klima veränderet het und d Bevölkerig schtark gwachsen isch, hai sich e Huffe vo dä Schtämm, wo ehnder im Oschte gläbt hai, noch den Agriff vo dä Hunne, dä Aware und dä Bulgare entschiide, weschtwärts z wandere. Sällere grosse Völkerverschiebig sait mä die germanischi Völkerwanderig.
D "Alemanne" wärde zum erste Mol as ein vo de Stämm erwähnt, wo noch 260 s rächtsrhiinische Dekumatland "(Agri decumates)", wo vo de Römer ufgee worden isch, bsetz hai. Zu säller Zit si d Alemanne e Mischig vo Semnone, Burgundione, Rätovarier, Brisigavier u. a. gsi. Ihre Name het ursprünglig «zsämmegspüelti und vermängti Mensche» bedütet. D Römer hai se duldet, wil si dr Rhii as Gränze anerkennt hai. Erst vo dr Mitti vom 5. Johrhundert aa hai si ihr Siidligsgebiet au uf linggsrhiinischi Gebiet bis in d Champagne usdehnt. Das het e Komflikt mit de Franke zur Folg gha und si hai die nördlige Territorie noch dr Schlacht vo Zülpich (lat. "Tolbiacum") 496 an d Franke verlore. Im 7. Johrhundert hai d Alemanne d Nordschwiiz afi besiidle.

D "Burgunde" si Ostgermane gsi und hai sech noch em Plinius zur Zitwändi im Gebiet zwüsche dr Oder und dr Weichsel niidergloo. Vom 2. Johrhundert aa si si in Richdig Weste zoge und hai d Lausitz und östligi Deil vo Brandeburg besiidlet. E Johrhundert spöter si Stammesgruppe in s Maindaal cho und am Aafang vom 5. Johrhundert hai si es ersts Riich in dr Region vo Worms und Speyer gründet. D Burgunde hai intensive Kontakt mit em Römische Riich gha und si zum Christedum überdrätte. As Bundesgnosse vo de Römer si ihne ihri Siidligsgebiet verdraglig zuegsait worde. Wo si aber 435 in die römischi Provinz Belgica iigfalle si, het dr weströmisch Heermeister Aëtius mit Hilf vo hunnische Hilfsdruppe im Johr druf s Burgunderiich zerstört. D Erinnerig an die Ereignis isch in dr Nibelungesaag bewahrt worde. D Burgunde, wo no übrig bliibe si, hai d Römer ins Gebiet vom Rhône-Dal umgsiidlet. Dört hai si spöter e neus Riich gründet, wo 532 Deil vom Fränkische Riich worden isch und näbe Austrie und Neustrie en eigene Riichsdeil bildet het.

D "Franke" hai sich us eme Kampfverband vo de Chamave, de Salfranke, de Chattuarier, de Ampsivarier, de Brukterer und andere Stammesgruppe bildet. Raubzüg in Gallie wärde vo dr Mitti vom 3. Johrhundert aa erwähnt. Im Norde vo Gallie hai d Römer fränkischi Söldner wo in ihre Dienst gstande si, agsiidlet. Die salische Franke hai as "foederati" Siidligsgebiet z Toxandrie übercho. Das Gebiet isch gwachse und het im 5. Johrhundert d Region zwüsche Lüttich und Tournai umfasst. Am Niiderrhii hai die ripuarische Franke e Fürstedum mit Köln as Zentrum bildet.

Noch em Dod vom weströmische Heermeister Aëtius, wo 436 s Burgunderiich zerstört und 451 in dr Schlacht uf de Katalaunische Fälder d Hunne gstoppt het, isch s fränkische Gebiet braktisch nümme vo Westrom kontrolliert worde. Noch em Zsämmebruch vo Rom im Johr 476 het im Norde vo Gallie im Gebiet um Soissons e römischs Rästriich existiert under em Statthalter Syagrius, won e Sohn vom Heermeister Aegidius gsi isch. 486/487 hai d Salfranke under em Merowinger Chlodwig I. dr Syagrius in dr Schlacht vo Soissons besiigt. So het sich s Gebiet, wo d Franke beherrscht hai bis zur Loire vergrösseret; em Salfränkische Riich sait me vo denn aa s Riich vo Soisson. Spöter isch s as Neustrie Bestanddeil vom Fränkische Riich worde. Dr Chlodwig, wo zerst nume eine von mehrere fränkische Chliikönig gsi isch, het die andere Deilkönigriich an sich grisse. Er het sich sälber in dr Kontinuität vo dr römische Herrschaft gseh, het die römische Verwaltigsinstitutione übernoh, isch zum katholische Glaube überdrätte und het sich so si Iifluss uf d Chille gsicheret. Mit militärische Siig 496 und 506 gege d Alemanne und 507 gege d Westgote in dr Schlacht vo Vouillé het er siis Riich witer vergrösseret. S Frankeriich isch au witerhi de letzte unabhängige germanische Gentes findlig gegenübergstande. Dr König het eroberete Grundbsitz verschänggt und eso het sich s Lehnswäse afo entwiggle. Im früehje 6. Johrhundert (noch 507) isch die latiinischi Sammlig vom Volksrächt vo de Franke "Lex Salica" entstande. S Frankeriich isch bis zu siiner ändgültige Deilig im Verdrag vo Verdun 843 die bestimmendi Grossmacht in Mittel- und Westeuropa gsi.

Die ostgermanische "Gote" hai sit em 3. Johrhundert gege d Römer Chrieg gfüehrt. Am Ändi vom dritte Johrhundert hai si sich in en östligi ("Greutunge") und e westligi Gruppe ("Terwinge") deilt, us dene hai sich spöter – vereifachd gsait – d Ost- und d Westgote ("Ostrogothi", «östligi Gote», und "Visigothi", «gueti Gote») entwicklet. 

D Ostgote si um 375 vo de Hunne underworfe worde. Wo die undergange si, si d Ostgote römischi Foederati (Verbündeti) worde und hai 488 under em Theoderich Italie eroberet. Noch em Theoderich siim Dod isch s Ostgoteriich um 550 zerfalle, wo s vo oströmische Druppe aagriffe worden isch. 

D Westgote, wo im Johr 378 die oströmischi Armee under em Kaiser Valens in dr Schlacht vo Adrianopel gschlage hai, si scho fümf Johr druf römischi "foederati" worde. Am Aafang vm 5. Johrhundert hai si e Riich in Gallie gründet, si aber vo de Franke uf Hispanie verdrängt worde. S Westgoteriich isch 711 vo de Maure eroberet worde.

D Vorfahre vo de "Langobarde" hai zerschst im Gebiet vo dr Niiderelbe gläbt. Spöter si die erste Gruppe sr Elbe noch uf Böhme und in aagränzendi Gebiet zoge. Zur Zit vo de Markomannechrieg in dr zweite Helfti vom 2. Johrhundert si d Langobarde über d Donau bis uf Pannonie cho. Dört hai sich ihne witeri elbgermanischi Stammesgruppe aagschlosse. Au us Thüringe isch Versterkig cho. Bis zur Mitti vom 5. Johrhundert hai die Gruppen e ethnischs Eigeprofil usbildet und wärde 488 zum erste Mol as Langobarde erwähnt.

Noch dr Eroberig vom Gepideriich 567 hai d Aware d Langobarde verdrängt. Die hai denn under em König Alboin Norditalie mit dr Hauptstadt Pavia und witeri Gebiet in Mittel- und Süditalie eroberet. Dr Räscht isch under dr Kontrolle vom oströmische Riich bliibe. Die Landnahm gültet as dr Abschluss vo dr spootantike Völkerwanderig. Dr König Authari (584-590) isch vom arianische zum katholische Glaube überdrätte, aber erst 662 het dr Katholizismus dr Arianismus offiziell verdrängt – gliichzitig mit em Vordringe vom Islam. Dr Karl dr Grossi het 774 Pavia eroberet, dr letzt Langobardekönig, dr Desiderius abgsetzt, und sich sälber zum König vo de Langobarde lo chröne. Im Süde isch s Herzogtum Benevent bis zur Eroberig dur d Normanne im 11. Johrhundert sälbstständig bliibe. Dr Name «Langobarde» isch in dr Bezeichnig Lombardei (ital. Lombardia), für e norditaliänischi Region, bis hüte erhalte bliibe.

D "Markomanne" si gschichtlig am früehnste in dr Armee vom Ariovist, wo gegen e Julius Cäsar kämpft het, bekannt. Ihr ursprüngligs Gebiet isch am Main gläge, d Römer hai aber Druck usgüebt uf se und si si churz vor dr Zitwändi unter em Heerfüehrer Marbod uf Böhme usgwiche. Dört hai si dr Middelpunggt vom ene Stammbund bildet. In de Markomannechrieg hai d Römer d Nordgränze vo ihrem Riich nume under grosse Aasträngige chönne stabilisiere. Au in de Johrhundert druf si d Markomanne immer wider gege Süde vorgstosse. Im 4. Johrhundert si si zum letzte Mol erwähnt worde.

D "Sachse" si zerscht en einzelne Stamm vo Nordseegermane gsi, und si hai sich im 2. Johrhundert zur Stammesgruppe bzw. zum Grossstamm erwiteret. Dr Name isch wohrschiinlig zum erste Mol vom griechische Geograph Claudius Ptolemäus in dr Mitti vom 2. Johrhundert erwähnt worde. Im 5. Johrhundert hai sich d Sachse deilt in d Angelsachse, wo uf Ängland abgwanderet si, und d Altsachse, wo uf em Festland bliibe si. E Johrhundert spöter hai d Altsachse witi Gebiet an dr Nordseeküste beherrscht. Gliichzitig het sich im Weste dr Druck vom Frankeriich und im Oste vo de Slawen, wo sich in Ruum vo dr Elbe verbreitet hai, versterkt. Dr Komflikt mit em Frankeriich het under em Karl em Grosse zu de Sachsechrieg (772-804) gfüehrt, eme grässlige Gmetzel im Name vom Christedum, wo sogar vo dr Chille kritisiert worden isch. Zu säller Zit si d Sachse organisatorisch in Teilstämm gliideret gsi, d "Heerschafte" vo Westfale, Engere und Ostfale. Noch dr Zwangschristianisierig isch die Iideilig dur Groofschafte ersetzt worde. Erst im 13. Johrhundert isch s Stammesrächt «Lex Saxonum», wo sit denn witerentwicklet worden isch, im «Sachsenspiegel» ufgschriibe worde. 

Es git aber kei Kontinuität zwüsche de «hütige Sachse» im Freistaat und de «historische Sachse», wil die hütige Sachse e kulturelli Mischbevölkerig us süd-, mitteldütsche und slawische Mensche si, wo dur Kolonisation und Assimilation entstanden isch.

Meh Erfolg hai d Sachse z Ängland gha. Wo d Germane 406/407 d Rhiigränze durbroche hai, hai d Römer ihri Legione aus Britannie abzoge und d Herrschaft über d Insle ufgee. Die romano-britischi Bevölkerig het zum Schutz angelsächsischi Söldner aagworbe. Gruppierige vo Angle, Sachsen und Jüte hai sich im östlige Deil vo dr Insle niidergloo und die keltischi Bevölkerig, wo im Lauf vo dr Zit immer witer gege Weste abdrängt worden isch, deilwiis verdriibe. Bis zum Ändi vom 7. Johrhundert hai d Angelsachse dr gröscht Deil vo dr Insle underworfe und hai ihri Herrschaft au gege d Wikinger, wo spöter iigfalle si, chönne verdeidige, bis d Normanne 1066 Ängland eroberet hai.

Wo d Hunne abzoge gsi si, hai d "Thüringer" e Königriich errichdet, wo 531 n. Chr. vo de Franke underworfe worden isch. Nordthüringe (öbbe s hütige Sachsen-Anhalt linggs vo dr Elbe) isch denn deilwiis vo de Sachse besiidlet worde, au Hesse, Schwoobe und Friese hai sech niidergloo. Aber d Gegend zwüsche dr Saale und dr Elbe im hütige Freistaat Sachse, wo vermuetlig ehnder dünn besiidlet gsi isch, hai si nid gege d Slawe, wo iidrunge si, chönne halte. Die slawischi Landnahm in dene Gebiet isch im usgehende 6. Johrhundert bassiert.

D "Wandale" hai ursprünglig in dr Region zwüsche dr Oder und dr Warthe im Beriich vo dr Przeworsker Kultur gläbt. D Stammesgruppe isch in d Deilverbänd vo de Hasdinge und de Silinge gliideret gsi, wo mögligerwiis dr Region dr Name «Schlesie» gee hai. Im 2. Johrhundert si e baar Stammesgruppe bis zum Karpateboge zooge und in d Theissebeni. 406 si si in Gallie iigfalle und hai die fränkische Foederati, wo brobiert hai, si ufzhalte, gschlage. 409 si si zäme mit Alane und Suebe uf die iberischi Halbinsle zoge, wo d Suebe z Galizie e Königriich errichdet hai. D Römer hai se aagriffe und verdriibe, und 429 hai sich d Wandale und Alane in Nordafrika niidergloo. 439 hai si Kartago eroberet und e bedütendi Flotte, wo dört gankeret het, isch in ihri Händ gfalle. Si hai agfange ihri Macht über s weschdlige Middelmeer usbreite und hai Sardinie, Korsika und d Baleare eroberet. Under em Geiserich hai si 455 Rom blünderet. Vo denn aa hai si aber immer meh vo ihrer Macht verlore, bis 533/34 oströmischi Druppe unter em Belisar, eme General vom Kaiser Justinian I., s vandalische Königriich eroberet hai.





</doc>
<doc id="16531" url="https://als.wikipedia.org/wiki?curid=16531" title="Holzweier">
Holzweier

Holzwihr (IPA: , frz. "Holtzwihr", dt. "Holzweier") ìsch e ehmolige frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . S Dorf isch Mitglid im interkommunale Zweckverband . Sit 2016 ghert s Dorf zue dr Gmein Porte du Ried.

S'Dorf lijt in dr Owerrhineweni, 4 km öschtlich vum Industrigebit im Norde vu Colmer. Noochberdorf isch Wickerschwihr, wo praktisch nohtlos im Oschte vum Ortsetter an Holzwihr aschlieest.

D'Umgäwung wird vorwigend fier dr Ackerbäu gnutzt.

Der Ort ésch vu der Franke gréndet un ém Johr 735 under em Name „Lilenselida“ zum èrschte Mol erwàhnt wore. Én sàllem Johr hat's der Graf vu Eberhard der Abtèi Murbach gschànkt. E àltere Form vum hétige Name, "Heloldowilare", daicht 760 uf. Er beditet „Bürehof vum Helold“. Der Ort hat der Abtèi Murbach ghért, bis en d Habsburger sàllem ém 13. Johrhundert ewèggnumme hàn.

Der Drissigjéhrig Krieg hat s Dèrfle schwàr droffe un es ésch 1634 an Kolmer agschlosse wore. D Bevèlkerung hat's én der Folgezit mét der Hélf vu zahlriche Iwanderer üs der Schwiz wéder ufboie. Es ésch vu der Famélie vu Klingin verwaltet wore.

Bis 1837 isch dr öschtlich Noochberort Wickerschwihr e Ortsteil vu Holzwihr gsin.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

Ém Wénter 1944/45 sén 80 Brozànt vu Holzwihr zerstért wore. Am 27. Jànner 1945 hàn en d franzésche un d amérikanische Druppe befrèit.

 vun Holzwihr ìsch . Holzwihr ghert zem Kommünàlverbànd .

S Wappe zàigt unde uf goldigem Grund e gàls Kriz un owedra drèi sélbrige Lilie uf blaiem Grund. Es éxistiert sit 1977. S Kriz kummt vu sàllem Wappe, wu under em Louis XIV. fér Holzwihr un Wickerschwihr (wu sàllemols ài àinziger Ort gsé sén) verwàndet wore ésch. D Lilie symbolisiere d Famélie Klingin; sé hat als Wappe drèi goldige Lilie uf sélbrigem Grund gha.

Holzwihr het in dr 1960er Johre guet 500 Inwohner gha, 2005 sin 's no meh as 1200 gsin. Örtlichi Regionalsproch isch Elsàsserditsch.

Holzwihr ésch landwértschaftlig bràgt. Es wàre haiptsàchlig Rénder un Soi zéchtet un Wi, Obst un Sürkrüt broduziert. Es gét oi e landwértschaftlige Gnosseschaft.




</doc>
<doc id="16532" url="https://als.wikipedia.org/wiki?curid=16532" title="Końskowola">
Końskowola

Końskowola isch e Dorf un Sitz vu dr gliichnammige Landgmei im Südoschte vu Pole, im Powiat Puławski, Woiwodschaft Lublin un lit am Fluss Kurówka.

S'Dorf isch wohrschins im 14. Johrhundert unterem Namme Witowska Wola gründet worre. E erschti urchundlichi Erwähnig isch vu 1442. Dr gegewärtig Namme stammt ussem 19. Johrhundert un nimmt uf e Jan Koninski bezug. 

Am 8. Jüni 1532 isch Końskowola s'Stadträcht verlihe worre. Es het sich zue eme Zentrum vum Läbensmittelhandel entwicklet un es het einigi Textilfabrike gha. Es isch in dr nächschte Johrhunderte e Zuewanderig us ganz Pole un später au us Saxe (ufgrund vu dr Personalunion zwische Saxe un Pole vu 1697-1763) erfolgt.

Bi dr dritte polnische Teilig isch dr Ort anno 1795 österriichisch worre. 1809 ich er no Teil vum Herzogtum Warschau worre un 1815 Zeil vom Königriich Pole In Personalunion mit Russland. Nooch dr Niderschlagig vum polnische Ufstand 1831 wird Pole russischi Provinz. Nochem Jännerufstand 1870 isch Końskowola s'Stadträcht entzoge worre. Sit 1918 isch d'Stadt wiider polnisch.

Am 15. September 1939 isch Końskowola vu ditsche Truppe besetzt worre, wil es im in Ditschland bim Hitler-Stalin-Pakt zuegschlagene Teil vu Pole gläge isch. 

Zersch isch vu dr ditsche Truppe e Chriegsgfangenelager igrichtet worre, wo aber bal liquidiert worre isch. Denooch isch e Konzentrationslager as Arbeitslager igrichtet worre fir Sklavearbet am Ort. Die Gfangene sin in dr Landwirtschaft sowie im Strosse- un Isebahnbau igsetzt worre.

Am Ort isch au e Ghetto igrichtet worre, wona mer viili Jude us Pole un au dr Slowakei verbrocht het. Am 8. Mai hän d'Nazis e sognennti "Aktion" durchgfüehrt, wo vili Jude drbii ufgriffe un ins Vernichtungslager Sobibor abtransportiert worre sin. Im Oktober 1942 sin no 800 bis 1000 Lit ussem Ghetto - Männer, Fraue un Chinder - vum Battalion 101 vu dr Reservepolizei im Wald bim Dorf ermordet worre. Die reschtliche Bewohner vum Ghetto het mer in e anders Lage verlegt.

Bi dr Annäherig vu dr Rote Armee im Summer 1944 het's bi dr ditsche Besatzer Plän gä, dr Ort niderzbrenne, zuemol d'Besatzer au immer meh in Partisanekämpf mit dr polnische Untergrundarmee verwicklet worre sin. Im Summer 1944 isch dr Ort no vu dr Naziherrschaft befreit worre.

Zue dr Gmei Końskowola ghört d'Ortschaft Chrząchów.

Die bekanntischt Sähenswürdigkeit vu Końskowola isch die katholisch Chilche mit dr Familiengruft vu dr Opalinskis un Lubomirskis un Grabstei, wo vum "Tylman van Gameren" plant worre isch. E witteri Chilche am Ort isch im Stil vu dr "Lubliner Renaissance" anno 1613 bäut worre. Es git au e evangelische Fridhof.

Z'Końskowola sin die polnische Dichter Franciszek Dionizy Kniaźnin un Franciszek Zabłocki gstorbe.



</doc>
<doc id="16541" url="https://als.wikipedia.org/wiki?curid=16541" title="Hausen (Oberelsass)">
Hausen (Oberelsass)

Hüse (IPA: ; amtl. "Houssen", dt. "Hausen") ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . Dr Ort ghört dr a.

Hüse schliesst praktisch umittelbar nördlich ans Colmerer Industrigebit a, wo deilwiis uf dr Hüsemer Gmarkung lijt un vu dem die eigetlich Ortschaft durch d'Äutobahn A35, wo dert in d'Nationalstross 83 mindet, un e kleine Baggersee trennt isch. Guet 1 km öschtlich vum Ort fliesst d'Ill und 2 km im Weschte d'Fecht.


Die erscht Erwähnung vu Hüse isch vu 1176 unterem Namme "Manus Husen" im Verzeichnis vu dr Güeter vu dr Abtei vu Pairis. Hüse isch ursprünglich eh Lehe vu dr kaiserliche Burg Pflixburg gsi. 1315 het no dr Kaiser Friedrich vu Habsburg d'Ortschaft an dr Heinrich vu Rappoltstein verpfändet. 1348 het no dr Kaiser Karl IV. dr Ort an d'Herre vu Landskron mit Inverständnis vum Heinrich vu Rappoltstein vergäwe, aber 1350 isch er no wiider an d'Rappoltsteiner zruckverpfändet worre, wo ihn no bis zue dr französische Revolution bsässe hän, ungachtet em Wechsel vu dr Oberherrschaft vum Ditsche Riich uf Frankriich im 17. Johrhundert. D'Rappoltsteiner hän in sällere Zit ihr Namme uf "de Ribeaupierre" franzeesisiert. D'Rappoltsteiner hän während ihrer Herrschaft no unterschidliche Adelsfamilie mit em Ort belehnt, vu Hüse, Andlau un Ruescht. Dr Ort het kirchlich zum Bischtum Basel ghört.

Vun 1871 bìs 1918 hàt d Gmein zem ditsche Richslànd Elsàss-Lothringe ghert. Hüse het bsunders im 2. Weltkrieg glitte, wil's am Nordzuegang vu Colmer lit. So isch dr Ort bi dr Befreiung vu Colmer im Jänner 1945 zue 60% zerstört worre.

 vun Hüse ìsch . Hüse ghert zem Kommünàlverbànd .

Hüse het anno 1962 knapp 1000 Inwohner gha, bis 2005 isch d'Bevölkerung no uf fascht 1800 Inwohner agstige. Örtlichi Regionalsproch isch Elsàsserditsch.

Sit 1990 isch e bedütendi wirtschaftliche Emtwicklung erfolgt mit dr Inrichtung vu dr Gwerbegebiete Buhfeld un Mariafeld mit Hotels, Schnellimbisse un Inkäufszentre (Hyper-Marché) un insgsamt fascht 1000 Arbeitsplätze.

Uf dr Gmarkung lijt äu dr Flugplatz Colmer-Hüse.

Bim Baggersee lijt e Kiiswerk, usserdem git's e landwirtschaftlichi Gnosseschaft. Die landwirtschaftlich Produktion umfasst u. a. Räwe, Fruucht, Rinder un Säu.




</doc>
<doc id="16542" url="https://als.wikipedia.org/wiki?curid=16542" title="Balder">
Balder

De Balder (ahd. Balder; altnordisch: Baldr) isch e germanische Gott gsii, wobii sin Tod i de Mythe e wichtigi Rolle spillt.

Die ältisti möglichi Erwähnig vo dem germanische Gott stammt us de Römerzit. En Inschrift us Utrecht i de römische Provinz Nidergermanie nenni nämli under anderem en Gott "BALDRVO". Well aber die Inschrift absichtlich mit Schnörkeli unleserlich gmacht woren isch, isch die Lesig zimli uusicher, zudem werd i dere Inschrift mit de Borvoboendoa au en gallische Göttername gnennt.

Im zwaite Merseburger Zauberspruch stoot, as em "Balder" sis Füli sin Fuess verrenkt het und as de Gott Wodan s Ross mit Hilf vo vier Göttine ghailt het. 

S altenglische Wort "bealdor" bidütet nume "Herr" und werd nie as Göttername brucht. I de Stammbömm vo de angelsächsische Könige werd aber en "Bældæg Wodening" gennt, as Soo vom Gott Woden. De Bældæg isch de Stamvatter vode Königshüser vo Wessex und Bernicia. De Isländer Snorri Sturluson nennt en i sim Prolog "Beldegg" und setzt en mit em Baldr gliich. Allerdings stimet di baide Näme etymologisch nöd öberii und me ninnt aa, as de Snorri die Gliichig nume gmacht het, well sich di baide Näme gliichet. Genauso het de Snorri nämli s Göttergschlecht vo de Ase mit em Erdtail Asie i Verbindig brocht.

Am bikanntischte isch de Baldermythos wo i de Edda öberlifert isch. Deno isch de "Baldr", de Soo vom Odin und vo de Frigg und ghört zu de Ase. Sini Frau isch d Nanna und er het vo ere de Soo Forseti, wo de Richter vo de Götter isch. Er wont im Palast Breidablik.

Noch de Edda isch de Baldr de best und ase schöö, as e Lüüchte vonem uusgoot. Er heb aber ann Feeler, nämli de, as sini Richtsprüch nöd duuret. De Mythos verzellt as er schlechti Trömm gha heb und drum saiet d Götter bisorgt gsii, well da sin Tod adüütet het. Sini Muetter Frigg het den vo allne Wese und Sache en Aid abgnoo, as si em Baldr nünt aatüend. Druf abe hend sich d Götter en Spaass drus gmacht, uf de Baldr im Spiil Waffe und Gschoss z werfe, die sind aber immer ali anem abprallt. De Loki isch verchlaidet zu de Frigg ggange und het ere da Ghaimnis entlockt, ass en bestimmte Mistelzwiig de Aid nöd abgee heb, wel er sowiso vill z schwach sai. De Loki holt de Zwiig und giten em Hödr, em blinde Brüeder vom Baldr. De Hödr zilet mit Hilf vom Loki und de Baldr ghait tot um. Spöter zügt de Odin mit de Rindr de Váli, wo de Baldr rächt. Deno isch Schicksal bisiglet und d Welt stürzt ines Chaos und goot im End im Endzitchampf Ragnarök under.

De dänischi Historiker Saxo Grammaticus schilderet de Tod vom "Balderus" andersch. De Høtherus, de Soo vom schwedische König Hothbrodus wachst bim König Gevarus uuf und verliebt sich i dem sini Tochter Nanna. Aber au de Halbgott Balderus, de Soo vom Othinus verliebt sich i die und will drum de Høtherus bisitige. De Høtherus erfaart da vo Waldfraue, won em au verrootet, wiemer de Balderus töte chön, don er nöd verletzt werde cha. S chunnt zum Chrieg zwüschet em Høtherus und de Götter, wo im Schluss aber flüche müend. De Høtherus und d Nanna hürootet. De Balderus trömt aber immer vo de Nanna und cha nüm guet schloofe und werd drum ase schwach aser nüme cha laufe und en Wage bruucht. S chunnt nomol zumene Chrieg wo denn de Balderus vom Høtherus dur bsundrigi Umständ tötet werd. Nochem Tod vo sim Soo raist de Othinus in Oste um mit de Rinda de Bous z züüge. De räächt denn im End sin Halbbrüeder, chunnt debi aber selber um.

Au uf de Brakteate, wo bsundrigs z Dänemark verbraitet sind, werd offesichtlich de Tod vom Balder dargstellt und zwor uf de seltnige Draigötterbrakteate. Druf chamer erchene, wienen Gott ufeme Podest tanzt, hinder em isch en andere Gott miteme Speer, wo em Tänzer e Ring git. Vorem Tänzer stoot en Gott mit Flügel wo en Zwiig gege de Tänzer richtet. Uf aim Brakteat steckt de Zwiig aber im Buuch vom Tänzer ine. Do drii wött mer de Baldr, de Odin und de Loki erchene.

Di früenrig Forschig het im Balder en Liechtgott gsie und en mitem Apollon oder gär em Hailand vergliche, wa aber nöd haltbar isch. Spöter het mer versuecht, de Baldermythos as Symbol för d Vegetation z düte, wo jo jede Herbst sterbi und im Früelig noi ufständ. Jetz isch aber z beachte, ass be Baldr "nöd" wideruferstande isch: obwoll all Wese ussert ais um de Baldr brüelet hend, het er müese i de Totewelt bliibe. D Welt isch ire Lauf oni de Baldr witergagne aber immer chaotischer worde, bis si denn im Endzitchampf völlig zerstört worden isch. Erst i de noije Welt sind de Baldr "und" de Hödr zruggchert und d Völöspa nennt zudem no de Hönir, und de Snorri ono de Vidarr, de Vali, de Modi und de Magni.

In Würklichkait chamer vom Balder nume säge, as er nie aktiv uftrete tuet sondern immer nu e passivi Role spillt und ass sin Tod irgedwie s Endi vo de Welt iilaitet oder wenigstens aachündet.




</doc>
<doc id="16543" url="https://als.wikipedia.org/wiki?curid=16543" title="Saitō Musashibō Benkei">
Saitō Musashibō Benkei

De Saitō Musashibō Benkei (jap. 西塔武蔵坊弁慶, * 1155, † 1189), oft churz Benkei (弁慶) gnännt, isch en Sōhei und en Yamabushi gsi, en japanische "Kämpfmönch", im Dienst vom Minamoto no Yoshitsune. Er isch als Kämpfer eine vo de beliebtiste Figure us de japanische Folklore, wo ihn als loyale und starche Kämpfer beschriibt. Sis Läbe isch in zahlriiche Stück vom Kabuki und em Nō-Theater immer wieder verzellt worde. Drum chammer hüt Fiktion und Fakte i sinere Biographie nur no sehr schwer unterscheide.

Über d'Abstammig vom Benkei und sini Geburt git's verschideni Überliferige:
Oft werded ihm dämonischi Züg, wie struppigs Haar und langi Zäh zuegschribe und er sig möglicherwiis i sinere Jugend "Oniwaka" (鬼若, "Tüüfelschind") gnännt worde.

Bereits i junge Jahr isch er Mönch worde und viel zwüsche de verschidene Chlöster in Japan umegreist. Zu däre Ziit sind die buddhistische Chlöster in Japan wichtigi Kulturzäntre gsi und händ en beträchtliche politische Iifluss und militärischi Macht gha. So isch de Benkei, wie vieli anderi Mönch au, als Sōhei i de Kampfkünst geschuelt worde. Mer seit er seg mit 17ni scho zwei Meter gross gsi (E Grössi, wo in Japan zu däre Ziit eher zu de Fiktion ghöre muess.). Zu däre Ziit hät er de Orde verlah und hät sich de Yamabushi agschlosse, ere Gruppe Mönche wo zruggzoge i de Berge gläbt, aber au kämpferischi Traditione pflägt händ. Ihres Markezeiche sind schwarzi Chappe gsi. De Benkei wird uf vielne Bilder hüt oft mit sonere mütze dargstellt.

Nach de Legände söll de Benkei d'Gojo-Brugg in Kyōto bewacht ha, und jedem, wo sie hät überquere wele, d'Waffe abgnoh ha. Nachdem er so schlussändli 999 Schwerter gsammlet ha söll, sig er i sim tuusigschte Zweikampf vom Minamoto no Yoshitsune bsiegt worde. Vo da a söll er de Yoshitsune als Gfolgsmah begleitet ha und mit ihm zäme im Gempei-Krieg gäge de Taira-Klan gkämpft ha. 

Nach em Sieg vo de Minamoto über d'Taira i de Seeschlacht vo Dan-no-ura (壇ノ浦) isch de Yoshitsune dur sin ältere Brüeder Minamoto no Yoritomo verrate worde. I de biede folgende Jahr hät de Benkei de Yoshitsune als Gsetzlose begleitet. Schlussändlich sind die beide im Schloss vo Takadachi iigkreist worde. Nach de Legände söll de Benkei vor de Tor zum Schloss, wo de Yoshitsune dine gsi isch, vo Pfiil durbohrt bis zu sim Änd gkämpft ha und sig im Stah gstorbe und kein Soldat heg sich am tote Benkei verbii trout. So hät er am Yoshitsune ermöglicht, en rituelle Sälbstmord (Seppuku) z'begah.

De Grund, werum de Benkei für s'japanische Volkstum so attraktiv isch, liht zwifellos i sinere Loyalität und Ehr. Es Kabuki Theaterstuck zeigt de Benkei imene moralische Dilemma zwüsched ere Lüg und de Absicht sin Herr z'schütze, zum e Brugg z'überquäre. De kritischsti Momänt und Höhepunkt vom Schauspiel isch dä, wo de Mönsch sini Situation erchännt und schwört, sini Pflicht z'erfülle.


</doc>
<doc id="16544" url="https://als.wikipedia.org/wiki?curid=16544" title="Fecht (Fluss)">
Fecht (Fluss)

D Fecht isch e Flüssel im franzeesche Département Owerelsass.
Si entspringt am Oschthang vun dr Vogese un fliesst durchs elsässisch Minschterdal. Sie het drei Quellbäch: D'Fecht us em Sondernach-Tal, die Gross Fecht un die Klei Fecht. Ab em Ort Mínschter bezeichnet mer no dr Fluss einheitlich "Fecht". Dr Fluss het e Längi vu 50 km un mindet bi Íllhïsre in d'Ill. In dr Nächi vu Tírke wird Wasser durch dr im 18. Johrhundert bäute Lojelbachkanal fier d' Bewässerung vun Colmer abzwigt.




</doc>
<doc id="16547" url="https://als.wikipedia.org/wiki?curid=16547" title="Ostara">
Ostara

D Ostara isch e Göttin wo im 19. Joorhundert vom Jacob Grimm vermuetet worden isch und denn i de Romantik und im Neopaganismus e wichtigi Role ignoo het. I de Religiosforschig zällt d Ostara zu de Pseudogottheite.

De angelsächsischi Gaistlichi Beda Vanerabilis (673-735) het undere anderem e Churzbeschriib vo de Monetsnäme usegee. Öber de April schribt er: ""De Eosturmonath, wo jetzt mit Passahmonat öbersetzt werd, isch früener noch ainere vo irne Göttine, wo Eostra haisst, binennt worde, und wo i dem Monat Fest för die gfiiret wore sind. Mit dem Name werd jetzt au d Passah-Zit binennt, womit mit em alte Name d Froide vo de noije Fiirlichkaite bizaichnet werdid.""

Well nun s christliche Passah-Fest (engl. "Easter"; ae. "éastron") uf Althochtütsch "ôstarun" gnennt werd, het de Jacob Grimm vermuetet, as d Südgermane eventuell au e Göttin *Ôstara vereert hebid. (De Stern bidütet, ass de Name nu rekonstruiert, aber nöd öberliefert isch). De Gidanke isch aber vode Forschig scho zimli gli verworfe worde. En Tail vode Forscher sait, as em Beda sini Nochricht falsch sai, well germanischi Fest nie noch Gotthaite binennt saiet, und somits nie e Göttin Éastre oder gär Ostara gee hebi. Anderi seget, de Beda sai i all sine Text seer zueverlässig, womit mer anee tar, as d Angelsachse e Göttin Éastre vereert hebi, aber asmer drus use natürli nöd schlüüse tar, ass au ufem Kontinent e Göttin *Ostara vereert worde sai. För si gebs nämli kan anzigs Zügnis und de Name vom Osterfest längi nöd as Biwiis, do de au andersch entstande sii chönn.

Öber d Bidütig und d Herkunft vom Name Oostere gits verschidnigi Theorie, kani isch vode Forschig völlig anerchennt.

Im Gegesatz zude Forschig het die postulierti Göttin Ostara d Herze vode Laie eroberet. Si isch as e Früeligsgöttin dargstellt worde, und d Osterbrüüch, wie de Osterhaas oder d Osteraier, sind mit eme aagebliche "altgermanische Ostarakult" i Verbindig broocht worde. Me het sich bimüet dur Fälschige d Existenz vo dere Göttin z bewiise. So het scho churz nochem Grimm sim Vorschlag de G. Zappert e althochtütsches "Schlummerlied" dichtet und as echt propagiert. Nöd minder echt und recht plump sind de Runebildstai vom Süntel oder e ageblichs alts Lied us Corvey, wo die Göttin as alt erwiise sölet.

1905 isch en österriichische Buechverlag Ostara gründet worde, wo sich "Bücherei der Blonden und Mannesrechtler" gnennt het und arischi und antisemitischi Rassetheorie verbraitet het.

Aber au Bimüeige die Göttin mit hilf vo Ortsnäme oder Personenäme z erwiise, isch wüsseschaftlich nöd anerchennt worde und d Sproochwüsseschaft het meriri Versuech gstartet de Name vom Osterfest z düüte. Doch ischmer sich bis hüt nöd ainig. 

Natürli het d Ostara Iigang i d Götterwelt vo de Noihaide gfunde. Si werd as e jungi Frau i wiisse Chlaider vorgstellt. Si isch d Göttin vom Früelig und vo de Moorgerööti, iri Fruchtbarkaitssymbol sind de Haas, s Ai und s Gaisseblümli. As ire Brüeder werd de Donnergott Donar aaglueget. Au Fruchtbarkaitszauber und Sexualmagii ghöret zu dere Göttin, wobi mer sich uf Text und Vorstelige us allne mögliche Kulture abstützt, wie zum Biispil de semitische Astarte. Im allgimaine werd Öösterriich as s haimatlich Riich vode Ostara bitrachtet. Zudem ghört s Früeligsfest "Ostara", so haissts au bi de amerikanische Noihaide, gelt as ais vode wichtigste Fest.




</doc>
<doc id="16549" url="https://als.wikipedia.org/wiki?curid=16549" title="Tsakonisch">
Tsakonisch

Tsakonisch (tsak. Τσακώνικα γρούσσα) isch en neigriächische Dialäkt. S isch e Abkemmling vume altgriächische, dorische Dialäkt, s wird im Weschte vu dr Peloponnes zwische Agios Andreas un Tyros, Leonidion hit no gschwätzt, bsunders im Gebirg. D andere Griäche verstehn Tsakonisch nit.

Dr tsakonisch Dialäkt het zwei (friähjer drei) Idiom: 

D tsakonische Ortschafte mit ihrenem hittige Haüptort Tyros, Leonidion liige im mittlere Oschte vu dr Peloponnes; dr tsakonisch Sprochrüüm gränzt ans ägäisch Meer un goht vu do uf d Oschtsitte vum Parnonas-Gebirg nuf. 

D Ortschafte heiße im einzelne:

Noch dr Agabe vu dr griächische Wikipedia hän no dr Volkszellig 1907 no 823 Persone Tsakonisch as Haüptsproch gschwätzt, 1981 seiges no 300 gsii. No Bricht diägs no 2000 alti Sprächer gä, wu aber ihrini Nochkumme numme passivi Käntnis vum Tsakonische hän. Noch dr Lischte vu dr UNESCO, wu do drum goht, seig s Tsakonisch hit am verschwinde.

Dr Thanos K. Wajenas verdrittet, ass Tsakonisch friähjer witter verbreitet gsii isch: aü uf dr Nord- un Weschtsitte vum Parnonas-Gebirg un in Süde hebs villicht d ganz Provinz Epidavros-Limira iigschlosse. Dämno wärs bis bis uf dr süd-eschtlig Zipfel vu dr Peloponnes gange. Do druf diäge Spüüre in Ortsnämme hiiditte.

Am Schwarze Meer hets bis 1922 zwei tsakonisch-sprochigi Derfer gä; mit dr Flucht un Verdriibig vu dr Griäche üs Gleiasiä dur d Tirke sin aü diä Sprächer ins griächisch „Mueterland“ kumme un uf drei Stelle verdeilt wore: uf Serbia bi Kozani, uf Néa Artaki uf Euböa un uf Níkaia bi Piräus - also nit uf Tsakoniä. Diä Dialäktspiilart vum Tsakonische, wu d Forscher bi däne Flichtling vorgfunde hän, isch no dr zwei Ürsprungsderfer Βάτκα (Vátka) un Χαβουτσί (Chawutsí) B-X-Typ gnännt wore. Dr Wajenas nimmt a, ass dä Typ hit vu niämem meh gsproche wird.

Dr tsakonisch Dialäkt isch in dr Literatür erscht spot erwähnt: zum erschte Mol im 15. Johrhundert vum Mazaris. Dr ditsch Philolog Martinos Krousios (1526–1608) het gschriibe, ass d tsakonisch Sproch alt seig un vu dr andere Griäche nit ka verstande wäre.
In dr Vergangeheit sin Missverständnis iber d tsakonisch Sproch eso wit gange, ass bezwiiflet wore isch, ass d Tsakonier iberhaüpt Griäche sin. Dr Griäch Mazaris het um 1415 rum gmeint, ass d Tsakonier „Barbare“ sin. Anne 1668 het dr tirkisch Reiseschriftsteller Evliya Çelebi brichtet, ass d Sproch vu dr Tsakonier niäme ohni Ibersetzer kennt verstoh. S „tsakonisch Volk“ diäg niä griächisch schwätze (si sin also nit zweisprochig gsii). Vu 1822 ab hän verschiidini ejropäischi Wisseschaftler versuecht nozwiise, ass tsakonisch e slawischi Sproch isch; d Tsakonier sin do vun e Deil ass Nochkumme vu Slawe agsähne wore, wu vum sibte bis zum niinte Johrhundert iigwanderet sin.
Sitter em 19. Johrhundert hets verschiidini Untersuechige vu dr tsakonisch Sproch gä, zletscht (sitter 1933) verschiidini vum Than. P. Kostakis. Sitter em Änd vum 19. Johrhundert isch dr „Dorismus“ vum Tsakonische in dr Wisseschaft vu dr allermeischte aerkännt.

In dr Tabälle sin zwee tsakonischi Sätz (K-S-Typ) in ere nejgriächische Ibersetzig gegeniber gstellt. D alemannisch Ibersetzig folgt Wort fir Wort im Nejgriächische.

ΘΑΝΟΣ Κ. ΒΑΡΓΕΝΑΣ, Η ΤΣΑΚΩΝΙΚΗ ΔΙΑΛΕΚΤΟΣ, in (vum gliche Autor): ΙΣΤΟΡΙΚΑ ΤΣΑΚΩΝΙΑΣ ΚΑΙ ΛΕΟΝΙΔΙΟΥ, ΑΘΗΝΑΙ 1971(Thanos K. Wajenas, Dr tsakonisch Dialäkt, in (vum gliche Autor): Gschicht vu Tsakoniä un vu Leonidion, Athen 1971)

ΔΗΜΙΤΡΗ Γ. ΧΟΥΠΗ, ΧΩΡΑΤΑ ΣΤΑ ΤΣΑΚΩΝΟΧΩΠΙΑ, ΑΘΗΝΑΙ 1992



</doc>
<doc id="16552" url="https://als.wikipedia.org/wiki?curid=16552" title="Larve (Maske)">
Larve (Maske)

Larve bezaichnet in dr dytschsproochige Schwyz, in Eeschtrich und grosse Dail vo Syyddytschland e "Masgge", wo an dr Fasnacht drait wird. S dytsche Wort "entlarve" - also ebberem e Masgge vom Gsicht rysse - kunnt vo deert. "Larve" kunnt vom latinische Wort "lar", wo "Masgge" oder "Gspenscht" bedydet.

Larvene kemme u. a. an der Basler Fasnacht zem Yysatz. Die maischte Larvene sin äntwääder us Bapyyr cachiert oder sin us Kunschtstoff gmacht. S Cachiere isch zwor uffwändiger, erlaubt aber komplizierteri Foorme. Derfiir isch e Kunschtstofflarve billiger.

S Wort "Masgge" kunnt im Baseldytsch zwor au vor, bedytet aber ebbis anders, nämmlig e goschtymierti Person, wo natyyrlig au e Larve aa het, also dr Träger von ere Larve, nit d Larve sälber.


</doc>
<doc id="16556" url="https://als.wikipedia.org/wiki?curid=16556" title="Jebsheim">
Jebsheim

Iebse (IPA: ; amtl. "Jebsheim") ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . Dr Ort ghört dr a.

Us dr Halstattzit im erschte vorchrischtliche Johrtausend stamme mehreri Grabhigel. Iebse lijt zuedem am Krizungspunkt vu fimf Reemerstrosse, wo scho in dr römische Zit e kleini Station existiert het. Us dr Merowingerzit stammt e Gräberfeld.

Die erschtmolig urkundlich Erwähnung vu Iebse as "Jebinesheim" stammt awer erscht us dr Johre 891 bis 896. Dr Name vum Ort isch friener au "Iebsheim" gschribe worre un wird miteme Diphthong usgsproche. Dodurch dass I un J i dr Schrift friener nit unterschiede worre sin erklärt sich d Schriibig mit <j>.

Im Mittelalter hän zwei Adelsfamilie am Ort residiert, sällewäg es zwei Schlösser gäwe het, awer äu zwei Kìreche (St. Martin un St. Ulrich) un zwei Mihlene. Im 14. Johrhundert isch dr Ort wirdebarigsch un wie ganz Wirdebárig no 1535 in dr Reformation evangelisch worre.

Im Drissigjährige Krieg isch Iebse no schwer zerstört worre. In dr zweite Hälfti vum 17. Johrhundert het d'Oberhoheit vum Ditsche Riich uf Frankrich gwechselt, wobi dr Ort trotzdem bis zue dr Grosse Revolution 1789 bi Wirdebarig bliwe isch.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

Im Zweite Weltkrieg isch Iebse bim ditsche Agriff uf Frankrich im Summer 1940 vu dr ditsche Artilleri zerstört worre (d'Bevölkerung isch sinerzit nooch Aquitanie evakuiert gsi). Bi dr Befreiung vum 25. bis 30. Jänner 1945 het e verheerendi Schlacht zwische ditsche Truppe uf dr eine un amerikanisch-französische Verbände uf dr andere Site stattgfunde.

 vun Iebse ìsch . Iebse ghert zem Kommünàlverbànd .

Iebse het anno 2005 knapp iwer 1000 Inwohner gha. Örtlichi Regionalsproch isch Elsàsserditsch.



</doc>
<doc id="16559" url="https://als.wikipedia.org/wiki?curid=16559" title="Fasnetküchle">
Fasnetküchle

Fasnetküchle sin dünni Deigschdückli, wo in Fett bache werre. Mer isst si meischtens an de Fasnet und vo do chunnt ihre Name. Andere Sache, wo zue de Fasnet bache werre, sinn Strieble un Scherbe.

Dr Deig vo de Fasnetküchle wird ohni Hefi gmacht und bschdoht us Mähl, flüssigem Anke, Eier und Milch und wird mit ä chli Salz gwürzt.

Bim Frittiere wärde d Deigschdückli churz bacht, wi si im heisse Öl odr Fett schwümme. D Tämprature si mit 140 bis 190 °C sehr vil höcher as bim Choche mit Wasser, und s bildet sich ä herti, drocheni Chruschde. Au dr Gschmack wird veränderet vo de aromatische Röschdschdoff, wo entschdöhn.

400 g Mähl in ä Schüssle due, ä Kaffilöffel Salz, 50 g flüssige Anke, drei Eier und drei Löffel Milch odr anderthalb Deziliter Rahm drzue ge und guet zum ä Deig vermische. Dr Deig wird knätet und gschlage, bis ass er elaschdisch wird. Denn loot men en wenigschdens zwanzig Minute lo schdoh. Mit emä Mässer verschniidet men en in öbbe zwei Dotzed Schdück, wo mä babierdünn duet uszieh. Bachfett wird in erä diefe Iisepfanne heiss gmacht und d Küchle drin bacht, bis ass si hellgäl si. Mä nimmt sä usem Fett und leit sä uf ä Drohtgitter zum Abdropfe. Denn beschdreut mä sä mit Puderzucker.

D Fasnetküèchle hèt s am Ènd vo dè Fasnetzit gää, welli bi dè alemannischè Fasnet vom Dreikönnigsdag (6. Januar) bis zum Fasnet-Zyschtig vor èm Aschermittwoch gòt. S Ènd hèt mò aagfangè z fièrè mit dè letschtè drei Dunschtig vor èm Fasnèt-Zyschtig, wo mò als "Faißè" (dè "Fättige") bezeichnèt. Sèllè Uusdrugg wörd hüt nò am Hochrhy un èm weschtlichè Südschwarzwald bruucht, un zwar heißed dört sèlli Dunschtig dè èrschtè, zweitè un drittè Faißè.
Dè dritte Faißè hèt èn speziellè Nammè übbercho, sellem sait mò hüt no dè Schmotzige odder Schmutzige Dunschtig. Sell chunnt vo "schmotzig," also „im Fètt Bachènes“. odder "schmutzig". 
Dè Schmotzigè Dunschtig isch also dè letschtè Dunschtig i dè Fasnetzit, wo s Fasnetküèchle odder Schmotzigs/Schmutzigs git.



</doc>
<doc id="16560" url="https://als.wikipedia.org/wiki?curid=16560" title="Landsgemeinde">
Landsgemeinde

D Landsgemeind isch eini vo den ältischte und eifachschte Forme vo dr Demokratii. In ä baar Kantön in dr Schwiiz git s äsä als kantonali oder als regionali Inschdidution, aber in de meischte Kantön isch si abgschafft worde. In chliinere Ortschafte wärde Gmeindiversammlige au wie Landsgmeinden abghalte.

Bürger wo s Schtimmrächt hai versammle sich an emä beschtimmte Dag under freiem Himmel und düen öffentlig abschtimme über d Gschäft wo vorgschlage si. Das cha d Wahl von der Regierig si wie im Appizell Innerrhode, Gsetz oder s Büdsche. Jede cha si Meinig säge und Vorschleg mache. Abgschtimmt wird mit dr Hand, em Bajonett oder em Schtimmrächtsuuswiis.

Die moderne schwiizer Landsgmeinde si in dr Form ähnlich zum germanische Ding, schtamme aber nit vo dere alterdümlige Inschdidution ab, sondern vo de middelalterlige Korboratione und si zum erschte Mol im Johr 1403 in erä Urkunde erwähnt worde. In de Kantön Zug und Schwyz si si 1848 abgschafft worde, im Kanton Uri 1928, in Nidwalde 1996, s Johr druf im Appizell Usserrhode und 1998 in Obwalde.

Die kantonal Landsgmeind git s nu no in Appizell Innerrhode und im Kanton Glaris. Regionali Landsgmeinde gchännt me no im Kanton Appizell Innerrhode und im Kanton Schwyz; die im Kanton Graubünde gits sit 2016 nüme.




</doc>
<doc id="16561" url="https://als.wikipedia.org/wiki?curid=16561" title="Catalão">
Catalão

]
Catalão isch e Schdat im Bundesschdaat Goiás z Brasilie. Ir Schdat säuber wohne öppe 75.623 Iwoner(2007).

Wägem kulturelle Riichtum vor Schdat (si het es wechdigs Kulturzentrum mit Amfiteater, u d'Aktivitäte vor Universidade Federal de Goiás, wo z Catalão en Ableger het, sin o ned z'underschätze) wird si mängisch "Athen vo Goiás" gnennt. Bekannt si die sogenannte "Congadas", es Folklore-Fäscht mit afrikanische Tradizione, wo immer am letschde Fritig vo jedem Septämber schdattfindet; jedes Jaar chöme öppe hunderttuusig Turischte uf Catalão, um daas z'gseh.

D'Schdat liit zodäm ir Nächi vom "Emborcação"-Schdousee.



</doc>
<doc id="16562" url="https://als.wikipedia.org/wiki?curid=16562" title="Wulfila">
Wulfila

Dr Wulfila, griechisch und latinisch Ulfilas, (* ungfähr 311; † 383) isch dr Missionäär und Bischof vo de Weschtgote gsi, und het s arianisch-germanische Chrischtedum gründet.

Dr Wulfila (Bedütig vom Name: ä chliis Wölfli) isch um 311 n. Chr. uf d Welt cho. Si Muetter schtammt vo kapadokische Chriegsgfangene ab, är isch entwäder Goot oder Halbgoot gsi. Im Alter vo drissgi isch er 'Bischof vo de Chrischte im gotische Land' worde. Er het im Biet vo de Weschtgote an dr untere Donau bis 348 missioniert, zun erä Zit, wo s mänggisch no Chrischteverfolgige geh het. Er isch in Balkan cho und isch bi de Goteschtämm dört z Niš während 33 Johr Richter und Bischof gsi. Dört het er au um 369 d Bible übersetzt. Zum s Gotische gnauer widergee, het er us Ruune, latinische und griechische Buechstabe s gotische Alphebet gschaffe.

Dr Wulfila isch nit a hundertprozäntige Arianer gsi—für ihn isch dr Jesus au Gott gsi—aber er wird zur arianische Chille zelt. Dass die germanischi Oberschicht zum Arianismus ghört het, het zu vile Konflikt zwüsche ihre und dr katholische Bevölkerig gfüehrt.



</doc>
<doc id="16564" url="https://als.wikipedia.org/wiki?curid=16564" title="Munzenheim">
Munzenheim

Munze (frz. "Muntzenheim") ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . S Dorf isch Mitglid vum interkommunale Zweckverband .

S'Dorf lijt in dr Owerrhineweni direkt südlich vum Colmerer Kanal zwische Wickerschwihr im Weschte un Dìrrenànze im Südoschte. Nördlich vum Kanal verläuft d'Umgehungsstross D111 vu Wickerschwihr uff Aarze im Nordoschte. 2 km direkt nördlich vu Munze lijt Iebse. Numme durch Gmeistrosse isch Munze mit Bischwihr un Fortschwihr im Südweschte sowie Ürsche im Südoschte verbunde.

D'Gmei isch vu Felder umgäwe un het kei Wald uf dr Gmarkung.

Munze wir z'erscht Mol in ere Urkunde vu dr Abtei vu Minschter vom 4. März 673 als „Monesensisheim“ erwähnt. 

Im Hochmittelalter het dr Ort zue Horwrig (Horburg) ghört un isch 1324 no an Wirdebàrig gfalle. Mit dr Infüehrung vu dr Reformation 1535 in Wirdebàrig isch au Munze evangelisch worre. Am End vum 17. Johrhundert isch dr Ort no unter franzeeschi Souveränität kumme, aber trotzdem bis zue dr Grosse Revolution 1789 bi Wirdebàrig bliwe. Mit em Wechsel vum Ditsche Riich zue Frankriich hän d'Wirdebariger awer wiider dr Katholizismus erläuwe miesse. D'Bevölkerung isch trotzdem evangelisch bliwe.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Munze ìsch . Munze ghert zem Kommünàlverbànd .

Munze het anno 2006 knapp iwer 1000 Inwohner gha. Örtlichi Regionalsproch isch Elsàsserditsch.



</doc>
<doc id="16567" url="https://als.wikipedia.org/wiki?curid=16567" title="Riedweier">
Riedweier

Riedwihr (frz. "Riedwihr," dt. "Riedweier") ìsch e ehmolige frànzeesche Gmein ìm Owerelsàss (Haut-Rhin). Sit 2016 ghert s Dorf zue dr Gmein Porte du Ried.

Riedwihr isch e Gmein im Zentrum vum Elsass in dr Owerrhineweni un lijt am Ufer vu dr Blind. D'Ortschaft lijt am Krizungspunkt vu dr Landstrosse 45 un 31 guet 7 Kilometer nordöschtlich vu Colmer. Vu dr Autobahn 35 isch dr Ort iwer d'Üsfahrte Colmar-Nord un Ostheim erreichbar.

Nochbergmeinde sin Iebse, Wickerschwihr, Holtzwihr und Colmer.

S'Dorf het sin Namme vu sinere Lag im Ried, eme Mosaik üs Truche- und Fiichtwiise, Heckene und Waldunge. In dr Landwirtschaft dominiert dr Abau vu Kohl un Welschkorn (Mais).

Riedwihr ìsch zem erschte Mol gnannt worre ànne 1279 àls "Rietwilr".

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

Dr letscht Maire vun Riedwihr ìsch dr Bernard Dirninger gsin.

Riedwihr het sit 1996 e Gmeipartnerschaft mit Bahlinge am Kaiserstüehl



</doc>
<doc id="16568" url="https://als.wikipedia.org/wiki?curid=16568" title="Ghain (Arabischer Buchstabe)">
Ghain (Arabischer Buchstabe)

Ġayn oder Ġain ( غين ) isch dr 19. Buechschtabe vom arabischen Alphabet. Als Zahl hets dr Wärt 1000.

S Ghain chunnt nit wie die meischten arabische Buechschtabe diräkt vom phönizischen Alphabet. S Arabisch het urschbrünglig keini diakritische Zeiche kennt, und denn isch s Ghain wie s Ain gschribe worde. Erscht schböter isch dr diakritisch Punkt drzue cho, zum s vom Ain underscheide.

S Ghain stoot für e stimmhafte velare Frikativ (IPA: ) und entspricht ungfähr em „Zäpfli-R“ vom Basldytsch oder vo dr neuhochdütsche Schtandarduussproch, wird aber e weng wyter vorne im Mund usgsproche. S isch dütlich andersch als s „Zungen-R“ wo im Arabische mit emä Ra gschribe wird. Umschribe wird s mänggisch as „g“ mit emä Punkt druf (DMG: ġ) oder aber als „gh“ und seltniger i französische Transkription au as „rh“.


</doc>
<doc id="16569" url="https://als.wikipedia.org/wiki?curid=16569" title="Ägyptische Hieroglyphen">
Ägyptische Hieroglyphen

Die ägyptische Hieroglyphe si d Schriftzeiche, wo die altägyptischi Schbrooch mit ene gschribe worden isch. S wird zwar mit Bildli gschribe, aber die si numme zum chliinschte Deil Ideogramm (Bildzeiche). Die meischte Hieroglyphe hai Lutwärt und e chliine Deil si Determinative (Dütigszeiche) wo nid uusgschbroche wärde. Numme konsonantischi Lut wärde gschribe—wie die semitische Schproche (Arabisch, Hebräisch usw.) kennt s Ägyptische keini gschribene Vokal. Erst zur Zit vo de Grieche und Römer, wo s Koptische als Volksschbrooch, mit emenä erwiterete griechische Alphabet gschriibe worden isch, sind au Vokaal bruucht worde. Wäge däm isch d Usschbroch vom Altägyptische s Thema vo ville Diskussione under de Ägyptologe und Schbroochwüsseschafter. Die hieroglyphisch Schrift isch sit em Afang vom dritte Johrtuusig v. Chr. bis ins vierte Johrhundert n. Chr. brucht worde.

S klassische Ägyptisch isch mit ungfähr sibehundert Zeichen uscho, in dr Schbootziit under de Römer si s öppe zähmol sovil gsi. Vo dere grosse Zahl chömme a baar Dutzed sehr hüfig vor, drunder d Eikonsonantezeiche in dr Dabelle, wo unde chunnt. Mä chönnt bi dene Zeiche scho fascht an es Alphabet afo dänke, so hüfig wärde si bruucht.

Ä baar Erklärige zu dr Dabelle undedra:

Es Logogramm oder Ideogramm isch es Schriftzeiche, wo für ä bestimmte Begriff schdoht, und dä hüfig bildlig darschdellt. Ä sänkrächte Schdrich under odr näbe dr Hieroglyphe dütet druf hi, ass es sich um ä Logogramm handlet. D Zahl vo de Logogramm isch im Alte Riich am gröschde gsi und isch im Lauf vo dr Ziit chliiner worde, wo die phonetisch Schriibwiis het afo dominiere. 

Es git au no ä Zahl vo Hieroglyphe wo mit zwei Konsonante umschriibe wärde und au a baar wo Dreikonsonantezeiche sii. In dr Dabelle wo undedra isch, het s a chliini Uswahl.

Mit Zeiche wie dene in de zwei Dabelle obenoh wird dargschtellt, wie s Wort uusgschbroche wird, d Zeiche in der negschte Dabelle düen d Bedütig vom Wort klarmache. Ä Deil vo de Mehrkonsonantezeiche het meh as ei Uusschbroch. Die wärde mänggisch ergänzt dur s Uusschriibe vom enä Deil oder vo alle Lutwärt: 

Nit jedes Wort het ä Determinativ, aber wenn s ein het wird er am Ändi vom Wort gschriibe. 

As Bischbil wie dr Determinativ funktioniert, hets in dr Dabelle undedra vier Wörter, wo mit der Haas- und dr Wasserhieroglyphe gschriibe wärde, und wo d Bedütig numme dank em Determinativ klar wird:
Hieroglyphisch cha vo links nach rächts, wie au vo rächts nach linggs gschriibe wärde. Mä gseht d Schriibrichtig am liichtischte an de Dier- und Menschezeiche: wenn si nach linggs luege, liist mä vo linggs nach rächts, wenn si in der andere Richtig luege, vo rächts nach linggs, zum Underschiid vom hieratische, won ä ägyptischi Kursivschrift isch, wo immer vo rächts nach linggs gschriibe worde isch. In de Särg si Hieroglyphe mänggisch in dr vercherte Richtig gschribe worde, d.h au wenn d Zeiche nach linggs orientiert gsi si, isch dr Tegscht vo rächts nach linggs gläse worde. In keine vo den altägyptische Schrifte gits Abschtänd oder Satzzeiche zwüsche de Wörter oder Sätz, usser in Gedicht, wo Ziilenändi mänggisch markiert wärde. 
D Eschtetik isch wichtig gsi, wie sich das für wichtige Sache wie königlichi Broklamatione oder Hymne an Götter ghört. In woogrecht gschriibene Tegscht hai si dorum gärn d Ziilen usgfüllt in dr Höchi, indem si zwei Zeiche eins über em andere gschriibe hai; as Bischbil lueg in dr Dabelle obedra, wie d Haasehieroglyphe (dransliteriert "wn") über em Zeiche für Wasser (dransliteriert "n") schtoht. Gläse wird z erscht s obere und denn s undere Zeiche, im Bischbil z erscht "wn" und denn "n". In sänkrächt Gschribenem hai si sich dr Wiiti vo dr Schpalte abasst und zwei hochi, dünni Zeiche nebenenander gschriibe. Wenn s nit guet ins Schriftbild basst het, hai si au Zeiche wo nit sehr wichtig gsi si zum dr Tegscht z verschtoh, eifach uusglo oder ihri Reiefolg verchert. Si hai au d Grössi vo de Zeiche em Ruum wo si müesse usfülle, aabasst.

Än einzelne Schtrich noch änere Hieroglyphe macht us dere ä Logogramm
D Mehrzahl cha dur ä Verdreifachig vo dr Hieroglyphe oder dur drei Schtrich won erä folge dargschtellt wärde, oder dur s Verdreifache vom Determinativ.
Dr Dual (d Zweiform wie si au die semitische Schbrooche kenne) wird dur d Verdoppelig vo dr Hieroglyphe oder dur zwei Schtrich won erä folge adüted:
Königsnäme wärde in erä sogenannte Kartusche gschriibe (D Darschtellig vo de Kartusche uf dr Wikipedia isch nit die bescht. Sie sötte unde au zue si). D Näme Ptolemäus und Kleopatra hai im Champollion ghulfe d Hieroglyphe z entziffere:
Ä baar Sache si interessant am ägyptische Name vo dr Kleopatra: D Ägypter hai s Geierzeiche, umschriibe as "A" mänggisch bruucht in Fremdwörter für zm zeige ass do a Vokal schtoht. S Brotzeiche wo als wiiblige Wortändig am Schluss vom Name schtoht, wird as "t" umschriibe, aber zur Ziit vo de Ptolemäer isch s scho lang nümme usgschbroche worde. S Altägyptische het eigendlig nit zwüschem 'r' und em 'l' Lut underschiide.

In Personename oder Redewändige, won ä Name vom enä Gott iischliesse, wird dä am Aafang gschriibe, au wenn er erscht am Schluss gsait wird

D Hieroglypheschrift isch, wie dr Name scho sait, ä heiligi Schrift gsi, au wenn mä eigentlig alles äso hätt chönne schriibe. In Tämpel, uff königliche Monument und in Greber–und mänggisch sogar in Greber vo gwöhnlige Schtärblige–si Schriftzeiche in Schtei iigmeisslet worde mit ville Detai und denn au no aagmolt worde. In Greber wo nit ganz äso düür cho si, het mä Hieroglyphe diräkt uf d Wand ufzeichnet mit weniger Sorgfalt. Am schnällschte het me d Hieroglyphe chönne schriibe, wenn mä kursiv gschriibe het. Kursivi Hieroglyphe findet mä sit em früeche Middlere Riich (2000-1800 v. Chr.) in religiöse und medizinische Tegscht, in und uf de Holzsärg und in de Dotebüecher, wo de Verschtorbene im Neue Riich (1570-1070 v. Chr.) mit ins Grab ge worde si. Vo dr Dritte Zwüscheziit (1070-747 v. Chr.) a het s Hieratische die kursive Hieroglyphe fascht ganz verdrängt.
Kursivi Hieroglyphe si nit s Gliiche wie die hieratische Schriftzeiche, au wenn a Deil drvo genau wie im Hieratische usgseht. Hieratisch isch im Ganze vil kursiver, wird sehr vil me verbunde gschriibe und het deilwiis eigeni Zeiche, wo graphisch wenig oder nüt mit dä Hieroglyphen wo mit ihne korreschbondiere, z due hai. Die kursive Hieroglyphe chönne au, nit wie s Hieratische, in beide Richtige gschriibe wärde.


</doc>
<doc id="16572" url="https://als.wikipedia.org/wiki?curid=16572" title="Rebecca St. James">
Rebecca St. James

D Rebecca St. James (* 26. Juli 1977 z Sidney in Australie) isch ä chrischtliche Rocksängere, wo in dr chrischtliche Musikszene arg bekannt isch. Räächd heißt se Rebecca Jean Smallbone.

Ihre Eltre sin dr David Smallbone un d Helen Smallbone. D Rebecca ischs eldescht vu 7 Kinder: Elizabeth, Luke, Joel, Daniel, Joshua un Benjamin. Wo se 14 Johr alt gsi isch, hät se in Australie ihr erschds Album "Refresh My Heart" vereffentlicht. 1991 isch d Familie in d USA nach Tennessee/Franklin uusgwandert. Dr Rebecca ihr negschd Album isch dann gli, wo se 16 Johr alt gsi isch, in de USA ruskumme. Noochenand sin insgsamt 9 Albums vu ihre ruuskumme. Fir ihr Album "Pray", wo 1998 kumme isch, hät se en Grammy griegt (Best Rock Gospel Album). "Pray" isch dennoo ain vu ihre beschdverkaufde Albe gsi, usserdem noch "Transform", wo im Johr 2000 ruskumme isch. D Rebecca isch au scho oft uf Tour in Amerika, Europa un au Australie gsi. Sie hädd scho mehrere Biacher gschribbe. D Rebecca isch no leedig.

Die erste Albe sin maischdns wäng Rock, Pop un Dance gsi. Späder hät se weng alles diafer uusprobiert, so isch z. B. s Album "Pray" viil Pop, "Transform" isch en Abstecher, wo se Rock un Pop e wäng liege losst un viil mit Striicher un Spezialeffegd macht. "God" (1996) un "If I had one Chance to tell you something"(2005) sin rockiger. Anschunschde häts au ä baar Liader, wo nu Akkuschdiggidarre als Begleidung hän.

Rebecca singt iber Gott. Se will Liebe vermiddle. Junge Lidd rueft se au uf, mit Sex bis noch de Hochzitt z'warte. Do dezue hät se au s Buach "Wait For Me" gschribbe. Anschunschde bemiied se sich, bibelfeschd z'si.

Albe


EPs/Singles


Video/DVDs


Biacher




</doc>
<doc id="16575" url="https://als.wikipedia.org/wiki?curid=16575" title="Hieroglyphen">
Hieroglyphen

Hieroglyphe si Schriftzeiche wo d Form vo schtilisierte Bilder hai. Es Zeiche cha emenä Lut, enerä Silbe oder emenä Wort entspräche.

S Wort chunnt vom französische "hiéroglyphique" us em 16. Johrhundert, wo vom griechische "hieroglyphikos" (vo "ἱερός (hierós)", heilig and "γλύφειν (glyphein)", iimeissle) herchunnt. D Grieche hai mit "τά ἱερογλυφικά γράμματα (ta hieroglyphika grammata)", hieroglyphischi Buechschtabe, die ägyptische Hieroglyphe gmeint, well si as hailigi Schrift bitrachtet worde sind, wo vom Schriibergott Thoth erfunde worden isch.

Hieroglyyphe sin Zeichnige vu Objäkt un hänn uursprünglig allewiil e Gegestand odder e Läbewese abbildet (mit Usnahm vu de Zahle). Sonigi Zeiche sin abber au für s Beschriibe vu andere Begriff benutzt wore, z. B. d'Djed-Süüle, wu für "Ewigkeit un Haltbarkeit" stoht:
R11
Es hät au Logogramm geh, wu für mehreri Sache gliichzitig gstande isch; für s richtig Verständnis hät sich de Gebruuch vu Determinatiiv verbreitet, wu aazeigt hänn, was gmeint isch.

Di erste Hieroglypheschrifte sin uugfähr zur gliiche Zit z Egypte un z Mesopotamie entstande. Us de prä- un friehsumerische Schrift isch spöter wäge de neue Schribtechnig e Keilschrift wore. Di egyptischi Schrift chunnt us em archaische Zitalter, z. B. d'Narmer-Palätte odder d'Steiinschrifte z Nubie. Bi de Schrifte vu Serech isch umstritte, ob si als Hieroglypheschrift chönne bezeichnet were odder numme eifachi Symbol sin.

Di altegyptischi Schrift isch d Schrift, wu am längste aagwändet wore isch; si hät e Gschicht vu fast 4000 Johr, während säller Zit hät si allerdings e baar Veränderige duuregmacht. D'Bilder sin mit de Zit vereiheitligt wore un es isch e gregelti Schrift entstande; au d'Usrichtig devuu isch Regle gfolgt, allerdings sin die Regle zum Deil anderst aagwändet wore. In mänke Fäll isch sogar d'Reihefolg vu de Zeiche gändert wore, was Egyptologe zum Deil e Rätsel uffgitt.

Scho früeh sin z Egypte au Kursiivschrifte entstande, di hieratischi Schrift. Uff si isch di demotischi Schrift gfolgt, wu e Schribschrift isch un numme no sälte e Ähnligkeit zu de Hieroglyyphe gha hät. Di dräi Schriftsystem sin z Egypte paralläl bruucht wore. Di letschte egyptische Hieroglyyphetekscht sin im Römische Riich vum 5. Johrhundert entstande, deno sin si völlig vergässe gange.

Aber nöd nu d Ägypter hend e hieroglyphischi Schrift bruucht, bikannt sind au usem Nöche Oste Hieroglyphe-Luwisch und Hieroglyphe-Urartäisch und uf Kreta di kretischi Hieroglypheschrift, wo s ältischt Schriftsystem vo Europa isch und denn no z Amerika d Maya-Schrift. E moderni Erfindig vo Missionare isch d Hieroglypheschrift vo de amerikanische Mi'kmaq. Menggisch werd au di chinesisch Schrift as Hieroglypheschrift aglueget.

Di luwischi Sproch, e Zwiig vum Hethitische, isch mit ere Hieroglyypheschrift gschribe wore, anderst wie s Nesisch, wu e Keilschrift gha hät. Es hät uugfähr fümfhundert Piktogramm gee, wu für Silbe gstande sin. E Zämmehang mit de egyptische un de Hethitische Schrift hät nit chönne nochgwise were. Di erste Schrifte chömme us de spote Bronzezit un de friehje Iisezit un gönn bis zum 7. Johrhundert v. Chr.

Z Mittelamerika zelle d'Maya- un d'Olmeke-Schrift (wu wohrschints de Vorgänger devuu isch) zu de Hieroglyypheschrifte. Sälli Schrift isch e neui Entdeckig; erst 1990 isch s erst Dokumänt entdeckt wore, während vorhär glaubt wore isch, dass d'Olmeke gar kei gschribeni Sproch gha hätte. Unter de Symbol finde sich Pflanze, Insekte un witeri Zeiche, wo bishär nò nit dütet wore sin.

Z Ost- un Südostasie sin bis hütt no Hieroglyypheschrifte in Verwändig. S ursprungliche Bild isch hütt meistens nümi chlar z erkänne, d'Schriftzeiche sin vereifachti Forme.



</doc>
<doc id="16576" url="https://als.wikipedia.org/wiki?curid=16576" title="Sundhofen">
Sundhofen

Sundhoffe (frz. "Sundhoffen", dt. "Sundhofen") ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement .

Dr Ort lijt guet 6 km südeschtlich vu Colmer. Während s'alt Dorf sit Johrhunderte uf dr Weschtsite vum Fluss Ill lejt, isch erscht nooch em Zweite Weltkrieg e Nejbäugebit öschtlich vu dr Ill entstande.

Dr Namme Sundhoffe leitet sich vu dr d'Bezeichnung "Südhof" ab. Dr Ort wird s'erscht Mol anno 768 as "Suntor" (896 "Sundoua") erwähnt. Bis 1324 het dr Ort dr Herre zue Horburg ghört, deno bis 1789 zue Wirdebàrig. Mit dr Infüehrung vu dr Reformation z'Wirdebàrig anno 1535 isch no dr Ort evangelisch worre. 1685 isch no d'Oberhoheit vum Ditsche Riich uf s'Keenigrich Frankrich iwergange un die wirdebarigsch Herrschaft het miesse d'Katholizismus wiider erläuwe. Trotzdem sin d'Inwohner in dr grosse Mehrheit evangelisch bliwe. 1789 isch no die wirdebarigsch Herrschaft beendet und die französisch Zentralverwaltung ingfüehrt worre. Etwa um 1848 isch e feschti Bruck iwer d'Ill bäut worre.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Sundhoffe ìsch . Sundhoffe ghert zem Kommünàlverbànd .


Sundhoffe het anno 1999 knapp iwer 1900 Inwohner gha. Örtlichi Regionalsproch isch Elsàsserditsch.

Am Afang vum 19. Jahrhundert isch d'Inwohnerzahl zunächscht agstige, gege 1840 bis uf 1.278 Inwohner. No awer het dr Ort wiider Inwohner verlore un d'Zahl vu 1840 erscht wiider 1975 erreicht. D'Ursach vum Bevölkerungsschwund isch e Landflucht gsi. Sit 1970 het d'Inwohnerzahl wäge ere Stadtflucht ins Colmerer Umland no starch zuegnumme.

Haupterwerbszwig am Ort isch frieher d'Landwirtschaft gsi, doch git's inzwische numme e baar Vollerwerbsbüre am Ort. Die meischte Lit schaffe uswärts.

Sundhoffe lijt an dr Isebahnlinie Colmer-Volgelse-Markelse, wo hit zwische Colmer un Volgelse numme fier dr Güeterverkehr benutzt wird, während uf em rhinparallelen Abschnitt zwische Volgelse un Markelse an Wucheende au e Museumsisebahn mit Dampfbetrib verkehrt. Bis 1945 isch bi Brisach e Bruck iwer dr Rhin gange un d'Strecki het in dr Brisacher Bahn bis uf Friburg im Brisgau ihr Fortsetzung gha.



</doc>
<doc id="16577" url="https://als.wikipedia.org/wiki?curid=16577" title="Woogsee">
Woogsee

Da Woogsee, au "Lôndsee", isch ä klains Gwässer im Oschde vu Raschdi in Bade-Wirdeberg. Är isch ca. 250 m long unn 15 m breit, hedd ä longgezogene Form unn dehnt sich ugfähr vum Norde nach Süde uus.

Da See isch ä klains Reschdl vum so gnonnde Kinzig-Murg-Fluss, wu vor gonz longer Zitt barallel zum Rhing gflosse isch. Seller Fluß hedd sich ä aigene Stromoue mit Hochgschdade unn Ibberschwemmungsgebiede gschaffe. D´Reschd vun seim Strombett hänn än großer See gebildet, wo damols vun Oos, Eberschde unn Sondwier, Kubbene unn Nidderbiil bis noch Raschdi, Muggeschdurm unn Ferch graicht hedd. Do heddss Fisch drinn gänn unn mr hedd mid'm Schiff druff fahre kenne. Im 16. Johrhunnert henn sälle Ortschafte, wo ôm Ufer gwä sinn, dän See nôch unn nôch trocke glegt fer Wiise unn Äcker z'gwinne. Da hittig Woogsee isch bloß noch än Reschd devu.

Am 14.11.1939 isch er zumme Nadurdenkmol erklärt worre. Abber in da 60er- unn 70er-Johr hedd ma ne, wiel er direkt amme Induschdriegebiet ogrenzt, als a Millkipp unn sei Ufer als kommerzielle Himbeer- unn Brombeerblandasch uusgnitzt. Usserdem sinn illegal Hitte uffbout worre, bevor ma in der 80er-Johr sei urspringlicher Zustond hedd widder herstelle kenne. Unn d´Stadt Raschdi hedd damols 500 Kubikmeter Schlamm uusbaggere lasse, damit er sei ursprüngliche Dief vun 2 Meter hedd widder erraiche kenne.


</doc>
<doc id="16578" url="https://als.wikipedia.org/wiki?curid=16578" title="Wickerschweier">
Wickerschweier

Wickerschwihr ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement .

Schu d Hallstatt-Kultur hat z Wìckerschwihr gsììdelt, doodervuu ziigt e Armreif, wuu zwische 750 un 450 v. Chr. heergstèllt wore ìsch. Oi e Reemerstroooß ìsch durch s Dorf verloffe. D èrschte urkundlige Erwähnung kunnt uss em Johr 728 "(Wichereswiler)", wuu's der Graaf Eberhard der Abtèi Murbach gschänkt hat. Wìckerschwihr hat bis 1837 zu Holtzwihr gheert, der Bsìtzer hat awer ìm 11. Johrhundert gwèchselt, wuu d Haabsburger d Rächt draa bikumme hän. D Beede vum Dèrfle sìn fruchtbaar un hän frieier häuptsächlig religieese Organisatione gheert wie der Abtèi Marmoutier, em Klooster Sainte-Catherine etc.

Nooch em Üsssterwe vu der Hastatt-Lììnie ìm Johr 1585 sìn d'Bareen vu Montjoie di nèie Bsìtzer vum Ort wore. Säller ìsch 1639 vu de Schweede an Kolmer aagschlosse wore, gnäu wie oi Holtzwihr. Nooch der Abdrännung vu Holtzwihr ìm Johr 1837 hat's kìrchlig noch bis 1854 zur Pfarrèi Holtzwihr gheert, bis e aigene Kìrech boie wore ìsch.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

Ìm Zweite Wältkrieg ìsch Wìckerschwihr zu 50 Brozänt zersteert wore; ab em 16. Juni 1940, acht Dääg nooch der Évakuierung, sìn d Ditsche iigfalle. Am 27. Januar 1945 ìsch's wìder vu Kolmer unabhängig wore. Nooch em Krieg hat sìch d'Bevèlkerung häuptsächlig durch d Landwìrtschaft ìwer Wasser ghalte (Aaboi vu Hèrdèpfel, Sürkrüt un Zuckerrììwe), langsam hat awer oi e Èffnung hìì zu der Industri- un Dienschtleistungsbranche stattgfunde.

 vun Wickerschwihr ìsch . Wickerschwihr ghert zem Kommünàlverbànd .

Wickerschwihr het in dr 1960er Johre numme um 200 Inwohner gha. D'Inwohnerzahl het sich no bis 2005 uf meh wie 600 Lit verdreifacht. Örtlichi Regionalsproch isch Elsàsserditsch.

D Saint-Jacques-le-Majeur-Kìrech ìsch 1853 fèrig gsìì. 1843 hat d Gmeind bschlosse ghaa, nooch ìhrer bolitische Unabhängigkeit oi d kìrchlige z erlange un hat zur Finanzierung vum Boi vu der Kìrech 4 Hèktare un 7 Are Wald verkäuft. Der Èrscht Wältkrieg hat se unbeschadet ìwerstande, ìm Zweite Wältkrieg awer sìn Deile vum Glockedurm, s Dach vum Kìrecheschìff un d Sandsteistütze vum Glockedurm ìm Kìrcheschìff drìnne zersteert wore.



</doc>
<doc id="16581" url="https://als.wikipedia.org/wiki?curid=16581" title="Horburg-Weier">
Horburg-Weier

Horwrig-Wihr (frz. "Horbourg-Wihr", ditsch "Horburg-Weier") isch e franzeesche Gmein im Arrondissement () ìm Owerelsàss (Haut-Rhin). Dr Ort ghört dr a.

D'Gmein isch am 1. Jänner 1973 durch dr Zämmeschluss vu Horwrig un Wihr-uf-em-Land entstande. 

Horwrig lijt unmittelbar öschtlich vu Colmer am rächte Illufer an dr Griene Stross (Route Verte) vu dr Vogese in dr Schwarzwald. S'Strossedorf Wihr schliesst öschtlich vu Horwrig an dr Stross uf Bischwihr a.

In dr römische Zit isch an dr Stell vu Howrig s'römisch Kastell Argentovaria gstande. Ab guet 1100 nooch Christus sin d'Herre zue Horwrig noochwiisbar, wo d'Gegend bis 1324 beherrscht hän. Vu dert a isch Horburg bis zue dr Grosse Revolution 1793 bis Wirdebarig gsin un het e Zentrum vu dr wirdebarigsche Länder im Elsass bildet. Horwrig isch dorum mit dr Infüehrung vun dr Reformation in Wirdebàrig 1535 evangelisch worre. Mit em Wexel vu dr Souveränität vum Ditsche Riich ufs Keenigriich Frankriich um 1685 hän d'Wirdebàriger awer in ihrene jetz franzeesche Lande, anderscht wie in ihrene ditsche, die Katholizismus wiider miesse erläuwe.

1789/93 isch no z'Horwrig die franzeesch Verwaltung ingfüehrt worre.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Horwrig-Wihr ìsch . Horwrig-Wihr ghert zem Kommünàlverbànd .

D Bevölkerig isch sit de 1960er Johr stark agwachse, vo 1962= 1654 Iiwohner in 1962 uf 5060 im Johr 1999.

Z'Wihr stoht e Kìrech us em 16. Johrhundert.


</doc>
<doc id="16583" url="https://als.wikipedia.org/wiki?curid=16583" title="Aspach (Oberelsass)">
Aspach (Oberelsass)

Ààschpi (frz. "Aspach", dt. "Aspach") ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement .

Uf em Wàppe vu Ààschpi sén drèi usgréssene griene Èschpe uf sélbrigem Grund z sah.

Ààschpi lijt umittelbar nerdlich vun Àltkìrech am Zammefluss vum Zipfelgràwe un em Hàsselbàch.

Ààschpi ìsch zem erschte Mol gnannt worre ànne 1307 àls "Aspach".

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Ààschpi ìsch . Ààschpi ghert zem Kommünàlverbànd .

Z Ààschpi gét's e Kérch, wu der Glocketurm üs em Johr 1502 stàmmt. Üsserdam gét's vile Hiser üs der Renaissancezit un Wàllfàhrtskàpalle. Én der Néchi vu sàller Kàpalle sén oi noch Éwerrast vu me méttelàlterlige Léprakrànkehüs z fénde.

D Bevèlkerung vu Ààschpi labt vil vu der Landwértschaft: es wérd vil Frucht aboie un Vihzucht (Rénder un Soi) bedréwe. Zudàm wérd Schwafel gwunne.


Dr elsassisch Dialekt vun Ààschpi ghert zem Owerrhinàlemànnisch.




</doc>
<doc id="16590" url="https://als.wikipedia.org/wiki?curid=16590" title="Bahai-Weltzentrum">
Bahai-Weltzentrum

S administrative und geistige Wältzäntrum vo de Bahai lit z Israel ide Hafestadt Haifa. Näbed em Schrein vom Religionsstifter Bab sind uf em Berg Karmel au s Huus vo de Grächtigkeit, s Internationale Lehrzäntrum, s Internationale Archiv sowie s Zäntrum für s Studium vo de Heilige Text.

Im Bahai-Wältzäntrum befindet sich e Villzahl vo heilige Stett vo de Bahai. Zu ihne zäled d'Schrein, wo die sterbliche Überrest vom Baha’u’llah, vom Abdu'l Baha und em Bab, und ihre nöchste Familieaghörige ufbewahrt werded. Usserdem ghöred dadezue d'Hüser, wo d'Familie vom Baha'u'llah währed ihrere Verbannig drin gläbt hät oder wo imene bsundere Zämehang mit de Glaubensereignis stönd. Vili vo däne Gebäude, Monumänt und Schrein liget in ere ufwändig agleite Gartenalag am Berg Karmel und stönd näbed de Bahá'í-Pilger au Bsuecher us de ganze Wält offe. 

De Berg Karmel isch i verschidene religiöse Quälle z'finde. Zum Bispiil wird im Buech Jesaja in dr hebräische Bible prophezeit, dass es der „Berg vom Herr“ sei, zu dem „all Völker aneströöme werdet“. 

De Baha'u'llah hät viermal Haifa bsuecht und uf em Berg Karmel sis Zält ufgschlage. Bi eim vo däne Ufenthalt hät er am Abdu'l Baha d'Stell zeigt, wo s'Grabmal vom Bab söll bout werde. Es anders Mal hät er s'sogenannte „Sändeschriibe vom Karmel“ gschribe. I däm wird d'Bedütig vo däm Berg für die zuekünftigi Bahai-Gmeinschaft beschriebe.

Das Mausoleum birgt d'Chnoche vom Bab. De Schrein befindet sich amene Ort, wo de Baha'u'llah sälber bimene Ufenthalt in Haifa gwählt hät. De Abdu'l Baha hät d'Ufgab übercho, das Bouwerch z'errichte, die sterbliche Überrest vom Bab nach 60 Jahr Wanderschaft vo Teheran z Iran zum heilige Berg Karmel z Israel z'bringe und sie biiz'setze. Da befindet sich im Momänt au s'Grabmal vom Abdu'l Baha, wo dänn emal ugsiedlet werde söll, wänn es entsprächends Mausoleum für ihn bout worde isch.

Da befindet sich die sterbliche Überrest vom Baha'u'llah. Im Sälbstverständnis vo de Bahai isch dä Ort drum bestimmt worde, wil da nach em Shoghi Effendi „de heiligst Staub, wo d'Erde je i ihrem Schoß empfange hät“, bestattet isch. De Baha'u'llah isch im nördlichste Zimmer im Huus vo sim Schwigersohn Said Ali Afnan am Tag wonner gstorbe isch, am 29. Mai 1892, churz nach Sunenundergang biigsetzt worde. Zu däm Zimmer isch spöter en separate überdachte Zuegang bout worde. 
Täglich chömed etlichi Bahai, wo meistens im Rahme vo ihrere Pilgerreis die heiligi Stett bsueched, zu stille Gebät und Meditatione daane. Dä Ort isch aber au vo grosser Bedütig für alli ander Bahai uf de Wält, wil er als „Qibla“ d'Richtig für d'Pflichtgebät, wo d'Bahai täglich sötted mache, und s'Totegebät vorgit.

Di chliini Grüeninsle zmitzt imene Fluss isch dur de Baha'u'llah Garte Ridvan (arab. „Paradies“) tauft worde (nöd verwächsle mit em Garte Ridvan in Bagdad, wo de Baha'u'llah 1863 siine Sändig verkündet hät). Da hät de Baha'u'llah nach fast eme Jahrzähnt in Haft in Akko zum erste mal d'Gfängnismuure chöne verlah und d'Natur erläbe. Bis dahii isch sini einzigi körperlichi Betätigung s'Uf- und Ablaufe im Zimmer gsi.

S'Landhuus Bahji isch uf eme Hügel, wo i de Gägend liit und früener als Al-Bahja (arab. „Ort vo de Freud“) bekannt gsi isch. Us däm ehemalige Summerpalast vomene riiche Chaufmah namens Udi Khammar, däm ursprünglich au d'Osthelfti vom Huus Abbud ghört hät, sind d'Bewohner nachere Epidemie gflüchtet. 1879 hät de Abdu'l Baha das Landhuus erworbe und's zum Wohnsitz für en Grossteil vo sinere Familie gmacht. Verschideni Rüüm vo däm Huus händ für d'Bahai e bsunderi historischi Bedütig.

I däm Gebäude, wo i zwei Bereich teilt isch und als „Huus Abud“ bekannt gsi isch, hät de Baha'u'llah insgesamt fast siebe Jahr gläbt. Es isch für die Familiegrössi vom Baha'u'llah sinere Familie es viel z'chliises Gebäude gsi. Teilwiis händ 13 Persone müse i eim Zimmer läbe. Trotz däne schlimme Verhältniss isch da 1873 s'Heiligste Buech, wo Kitab-i-Aqdas heisst, offebart worde.




</doc>
<doc id="16602" url="https://als.wikipedia.org/wiki?curid=16602" title="Neuenhof AG">
Neuenhof AG

Noiehof (amtlich "Neuenhof") isch e politischi Gmeind und ghört zum Bezirk Bade im Kanton Aargau i de Schwiiz.

Es lit östlich aaschlüssend a de Bezirkshauptort im Limmattal und isch met über 8'000 Iiwohner eini vo de iiwohnerriichschte Gmeinde im Bezirk.

Noiehof lit uf ere Ebeni zwüsched em Hang vom Rüsler, da isch en Teil vom Heitersberg, und de Limmat. Nöcher be Bade lit inere Flussschlaufe no en grossi Überbauig wo au no zu Noiehof ghört, aber dur d Autobahn A1, en Hauptstross und de Fluss devo trennt isch, si heisst Webermühli und bildet es eignigs Quartier, d Damsau.

Vom Gmeindegebiet vo 537 Hektare sind 277 Hektare Wald und 142 sind überbaut. Di höchsti Stell isch mit 702 Meter uf em Kamm vom Heitersberg, di tüüfsti mit 360 Meter a de Limmat.

Nachbargmeinde sind Wettige im Norde, Würelos im Nordoste, Killwange im Südoste, Oberrohrdorf im Südweste, Fislisbach im Westen und Bade im Nordweste.

Ufgrund vo Steibiele und anderne Gebruchsgegeständ wo mer i de Talsohle vom Härdli bis zu de Limmat gfunde hed vermueted mer, dass bereits i de Steiziit en Sidlig bestande hed. Di erschti relativ gnau möglichi Datierig vonere Besidlig isch dur die im Johr 1975 gfundne Reste vom ene römische Guetshof möglich worde. Dur Münze, wu mer gfunde hed, schätzt mer, das de Guetshof öppe zwüsched em Johr 50–100 baut und bewohnt worde isch.

Nach diverse Schenkige vo Land zu Gunste vom Chloster Wettige hend d Mönch, zum Teil met Hilf vo Liibeigene mehreri Höf bewirtschaftet und ufbauet, so gscheh am Fuess vom Badberg und spöter ide Chlosterrüti. Um 1200 isch denn en wiitere Hof uf de Ebeni bauet worde, de so genannti "nuiwe Hof". Am Aafang hend au det Mönch uf em Hof buuret, im 14. Joorhundert isch er a Liibeigeni verpachtet worde, die hend denn au di ersti chliini Sidlig bauet. 1393 isch denn s erscht mol de Name "Neuenhof" uftaucht. Bis zur Uuflösig vom Chloster 1841 isch Noiehof starch vom Chloster abhängig gsi und isch under de Herrschaft vom Abt gsi. Au wenns immer wider Striitigkeite geh hed, di eini hed dezue gfüert das för di böse "Burren" en Dorfoffnig erstellt worde-n-isch, isch Noiehof under de Herrschaft vom Abt ned schlecht gfahre, da so de Iifluss vom habsburgische und nocher eidgenössische Landvogt abgschwächt gsi isch.

I dere Dorfoffnig gohts hauptsächlich drum wie das d Grichtbarkeit in Noiehof gregled gsi isch. So wird festgleit, dass alles was de Pfennig gwünne oder verlüre chan vom "Zwinggericht zu Neuenhof" under em Vorstand vo de Herre vo Wettige zrichte isch. Uusgno vo dere Grichtsbarkeit sind di "blütenden Wunden" und was under em "russigen Rafen", also Dihei passiert ebeso de Frevel und wer em andere an Hals goht und was uf de Landstross passiert, das alles isch vom Landvogt grichtet worde.

Met em Endi vo de alte Eidgenosseschaft isch au de Iifluss vom Chloschter langsam aber sicher chliner worde. Am 16. März 1798 hed de Landvogt Rheinhardt d Freiheit vo de Buure usgrüeft und d Grafschaft Bade us de Untertanepflicht entloh. De Jubel und Begeisterig wo uf das abe under de Bevölkerig uusbroche isch hed ned lang aaghalte, da d Franzose, wo us Noiehof zwar offiziell en Gmeind gmacht hend und zum Kanton Bade dezue zellt hend, nocher d Gegend bsetzt hend. Mit dere Belagerig send d Zueständ schlimmer worde als under em Landvogt jemols gsi send. I dere unruhige Ziit hed Noiehof starch glitte und mehreri Höf send usgraubt und verbrennt worde.

Im Joor 1803 gründete Kanton Aargau isch d Entwicklig denn chli ruhiger worde. No lang sind bes uf es paar wenigi Handwerker alli Bewohner Buure und Tauner gsi. Noiehof isch lang es Buuredorf gsi. Bi de Spinnerei Wild isch - vis-à-vis vo de Wettiger Chloschterhalbinsle - scho im 19. Johrhundert e Sidlig entschtande, derte, wo hüt d Webermühli isch. S alti Dorf und Lüt in dere Sidlig hei aber numme wenig mitenand z due gha. D Schpannige sind bsunders dütlich worde, wo me am Aafang vom 20. Johrhundert es nois Schuelhuus hät welle baue. D Lüt vom alte Dorf hei Schuel bi sich welle ha, d Lüt vo de Spinnerei bi sich in de Nöchi. De Kompromiss isch gsi, dass d Schuel im 1910i uf freiem Fäld zwüschem Dorf und de Webermühli bauet worde-n-isch. In de letschte Joorzehnt hed sich dann au Industrie und Gwerb z Noiehof aagsidlet.<br>
D Gmeindsversammlig vo Noiehof het, wi au de Iiwohnerrot vo Bade am 30. März 2010 de plante Fusion mit de Schtadt Bade zugschtimmt, wo uf de 1. Jänner 2012 het soll realisiirt werde. D Volksabstimmig het am 13. Juni 2010 schtattgfunde. S Schtimmvolk vo Noiehof het de Fusion zwar dütlich zuegschtumme, d Bevölkerig vo Bade het si aber knapp abglähnt.

Waagrecht teilt i de Farbe gelb (obe) und rot (unde), mit zwei foifzackige Sterne, emene rote (obe) und emene gelbe (unde).
Mer chan nümme gnau feststelle wenns di erschti Kapelle geh hed in Noiehof, mer weiss aber, dass a de Stell vo dere erste Kapelle 1705 d Josefskapelle baut worden isch. 1834 hed mer si erwiitered bevor mer si denn 1896 abgrisse hed, da mer de Platz för d Stroos brucht hed. De Platz wo si gstande-n-isch isch det wo hütt de ovali Chreisel vorem Posthorn isch.

Di neuromanischi katholischi Pfarrchile St. Joseph hed mer 1885 agfange baue und hed si 1890 gweiht. 1958 hed mer si, nach em damalige Gschmak usgnüechtere und velli vo de Malereie übermoled und Sitealtär entfernt. Vergrössered und di südöstlichi Sakristei unterchellered hed mer 1963, ebefalls denn isch d Usefassade renoviert worde. 1976 hed mer weder en Teil vo de alte Malereie restauriert. Im 2002 hed mer en Totalrenovation gmacht.

Bevölkerigsentwicklig:

Am hend Mensche in Neuenhof glebt, de Usländerateil isch met 46.6 % meh als doppelt so höch wie de kantonali Durchschnitt. Bi de Volkszählig 2000 sind 47,8 % römisch-katholisch, 21,8 % reformiert, 6,8 % christlich-orthodox und 8,8 % muslimisch gsi; 1,7 % händ anderi Glaubensrichtige aageh. Vo 73,8 % isch Düütsch d Hauptsproch gsi, 8,7 % Italienisch, 5,5 % Serbokroatisch, 2,0 % Türkisch, 1,9 % Albanisch, 1,3 % Spanisch, 0,9 % Französisch, 0,7 % Englisch.



</doc>
<doc id="16605" url="https://als.wikipedia.org/wiki?curid=16605" title="Estland">
Estland

Eschtland (estn. Eesti) isch ä Schtaat in Norostdeuropa und s nördligschte vo de baltische Schtaate. Im Süden het s ä Gränze mit Lettland und im Oschte mit Russland. Im Norden und Weschte isch d Oschtsee. Eschtland het ängi Beziehige zu Finnland.

Sit em 1. Mai 2004 isch Eschtland Mitglied vo dr Europäische Union.

S Land isch dr Flechi noch a chli grösser as d Schwiiz. Dr högscht Berg, dr Suur Munamägi wo 318 Meter hoch isch, liit im Süde vom Land. Dr gröscht See isch dr Peipsi Järv. Vor em Kontinentaalland het s 1520 Insle, die gröschti drvo isch Saaremaa.

44% vom Land isch bewaldet. Dr hüfigscht Laubbaum isch d Birke. Si isch es nationals Symbol und chunnt vil in Lieder und in dr Volksdichtig vor. 

In Eschtland läbe Hirsch, Reh und Füchs, a baar Duusig Elch, Biber, Marder, Schneehase, wo sehr sälte si (ca. 200 Schtück) und sogar Rendier hets do und dört. An grosse Raubdier kennt mä dr Bruunbär (ca. 800), dr Luchs (ca. 2000) und dr Wolf (ca. 600). D Wölf, Bäre und Lüchs döfe gjagd wärde, d Luchsjagd wird als reine "Sport" aagsäh. Dr Bytritt zue dr EU het do Yyschränki brocht, wo z Estland vilmol kritisiert worde sin.

D Bevölkerig beschtoht zu 68,6% Eschte, 25.7% Russe und chliini Minderheite vo Ukrainer (2,1 %), Wiissrusse (1,2 %) und Finne (0,8 %). Knapp 45% vo de Iinwohner vo Tallinn si keini Eschte. Dr russisch Bevölkerigsaadeil isch im 20. Johrhundert schtark aagwachse. Bis zum Zweite Wältchrief si s ä chlii weniger as 10% gsi, bis 1989 si si uf öbbe 30% aagwachse. Nach dr Unabhängikeit isch Zahl vo de Russe wider ä bits zruggange. Vo de Russe wo bliibe si, brobiert ä Deil sich z integriere und lehrt Eschtnisch und schickt au ihri Chinder in Eschtnischi Chindergärte und Schuele. Russe wo nit Eschnisch chönne hai mänggisch Broblem guetzahlti Arbedsblätz z finde und im Durchschnitt verdiene Eschte meh as d Russe.

Die meischte Eschte si konfessionslos. Ä chli meh as a Viertel ghöre erä Chille a, 13,6 % si lutheranisch und 12,8 % orthodox.

Fascht 800.000 Eschte, 60 % vo dr Gsamtbevölkerig, wohne in Schdädt mit meh as 10,000 Iiwohner (2005). Die gröscht Schtadt isch bi wiitem d Hauptschdadt Talinn mit 400,000, die zweit gröscht isch Tartu mit 100,000 Iiwohner.

S hütige Eschtland beschtoht us dr ehemolige Oschseebrovinz Eschtland, wo vo 1780 bis 1918 ä Deil vom Russische Riich gsi isch, und em nördlige Deil vo Livland, wo au d Insle Saaremaa (Ösel) drzue ghört. Im Middelalter isch dr Dütsch Orde ins Land cho und d Wasalle hai 1252 zum erschtemol ä selbschtändigi Regierig bildet, wo vom dänische Nordeschtland beschtätigt worden isch. Dr Dütsch Orde isch im 16. Johrhundert z schwach gsi, für zum Eschtland gege Russland z verdeidige, dorum hai sich d Eschte 1561 im schwedische König ergä. D Schtedt vo dr Hanse und d Ritter uf em Land hai s Land verwaltet und die Brivilegie si vo dr schwedische (bis 1710) und denn vo dr russische Obrigkeit reschbektiert worde.

D Oberschicht in Eschtland isch baltedütsch gsi, und bis 1885 isch Dütsch Amtsschbrooch gsi und au in de Schuel unterrichtet worde. Denn het d Regierig vom Zar Russisch zur Amtsschbrooch erhobe.

Sit de 70er Johr vom 19. Johrhundert het sich s nationale Bewusstsii vo den Eschte verschterkt, vor allem under de Schtudänte vo dr Universität Tartu (Dorpat), wo sich nüm hai welle an fremde Kulture orientiere, und sich in dr Eesti Üliõpilaste Selts, em Verein vo de Eschte wo schtudiere, zsämmegschlosse hai. Am 24. Februar, 1918 isch Eschtland unabhängig worde. 1940 isch s Land, zsämme mit Lettland und Litaue vo dr Sowjetunion annektiert worde, und het dr Name Estnischi Sozialistischi Sowjetrepublik übercho. 

Vo 1941 bis 1944 isch s Land vo dütsche Druppe bsetzt gsi und isch vom Generalkommissariat Ostland verwaltet worde. In dere Ziit isch au in Eschtland Völkermord an de Jude begange worde und au Iiheimischi hai mitgmacht. Villi Eschte si dütschi Soldate worde zum gege d Sowjetunion z kämpfe, s het aber au Eschte uf dr sowjetische Site gha. 1944 het die Roti Armee s Land bsetzt und Eschtland isch wider ä Sowjetrepublik worde. Es het Deportatione ge vo Eschte wo verdächtget worde si gege s sowjetische Syschtem z si.

Während em Zweite Wältchrieg hai die wo Schwedisch schwätze und vorallem uf den Insle Hiiumaa (Dagö), Vormsi (Worms) und Ruhnu (Runö) gläbt haim s Land verloh.

Vo 1945 bis zum Zsämmebruch vo dr Sowjetunion si vil Russen und anderi Lüt in Eschtland aagsiidlet worde, was bis hüt zu innebolitische Schbannige füehrt. 1991 isch Eschtland wider unabängig worde im enä friedlige Brozess wo me die Singendi Revolution nennt.Siit em 2. April, 2004 isch Eschtland ä Mitgliid vo dr NATO. Am 14. September, 2003 isch im enä Referendum dr Biidritt zur Europäische Union beschlosse worde. Am 1. Mai,2004 isch Estland in d EU ufgeno worde und isch eins vo de schtabilschte und wirtschaftlig beschtentwicklede neue EU-Mitgliider.

Eschtland isch iideilt in 15 Landkreis. ("maakonnad"; sing. - "maakond"). 

D Landkreis si iideilt in ländligi Gmeinde ("vallad", singular "vald") und Schdadtgmeinde ("linnad", singular "linn"; "alevid", singular "alev"; "alevikud", singular "alevik"). Iigschlosse in de Gmeinde si bewohnti Örter ("asula" or "asustusüksus") wo kei adminischtrativi Funktione hai.



</doc>
<doc id="16606" url="https://als.wikipedia.org/wiki?curid=16606" title="Judas Priest">
Judas Priest

Judas Priest isch en änglischi Heavy Metal Band vo Birmingham, wo 1975 vom K. K. Downing und vom Ian Hill grindet worra isch. Si si so populär gsi as si dr Übername "Heavy Gods" nach eim vo ihre Liedertitel übercho hai. 'S bekannteschd Album vonne isch "British Steel" von 1980. Da drauf isch unter andrem "Breaking the Law". 

Wältwit hai si meh as 35 Millione Albe verchauft.




</doc>
<doc id="16610" url="https://als.wikipedia.org/wiki?curid=16610" title="United States copyright law">
United States copyright law

United States copyright law, s Uurheberrächtsgsetz vo de Vereinigte Schtaate, leit Beschtimmige fescht was es für gsetzlichi Rächt über schöpferischi und künschtlerischi Wärk git. Im Vergliich zu de kontinentaleuropäische Uurhebergsetz si im amerikanische Rächt die wirtschaftliche Aschbäkt wichtiger als die ideelle. Es isch es federals Gsetz und basiert uf dr amerikanische Verfassig, Artikel I, Abschnitt 8, Paragraph 8:

S Uurheberrächt wird vom Büro für Uurheberrächt, em United States Copyright Office, verwaltet.

D Siite vom amerikanische Büro für Uurheberrächt - uf Änglisch.


</doc>
<doc id="16611" url="https://als.wikipedia.org/wiki?curid=16611" title="Zeitzone">
Zeitzone

D Zitzone si Deil vo dr Ärde, wo die gliichi Zit hai. Si si iigfüehrt worde für zum uf dr einte Site Zit em Lauf vo dr Sunne aazbasse, so dass si öbbe am Middag am höggschte Punkt im Himmel schtoht, uf dr andere Site, dass mä, wenn mä vom eint Ort zum en andere fahrt, nit die ganz Zit muess d Uhr neu iischtelle. Hützudag düen die schtaatlige Obrikeite feschtleege weles Gebiet zu welere Zitzone ghört.

D Oberflächi vo dr Ärde isch in 24 Zitzone iideilt worde, wo jedi 15 Längigrad wiit isch. In erä Zitzone isch überall die gliichi Zit, und s het genau ei Schtund Underschiid zu de beide Zitzone im Oschte und im Weschte. In dr Aawendig vom Brinzip gits vil Uusnahme. So isch ganz Middeleuropa in dr gliiche Zone, au wenn dr ächti Zitunderschiid zwüsch em weschligschte un em öschtligschte Deil meh as a Schdund uusmacht.

Als Wältzit, UTC für "Coordinated Universal Time", gältet d Zit am Meridian vo Greenwich, wo as Nullmeridian definiert isch. Früehner het men er "Greenwich Mean Time", abkürzt GMT, gsait. D Atomuhre bruuche UTC as Präzisionszitschtandard.

Bevor d Gschwindigkeit vom Reise im 19. Johrhundert sehr vil grösser worde isch als vorher, isch s Broblem vo dr Gliichzitigkeit chlii gsi, und Zit isch lokal nach dr Sunne feschtgleit worde. S het zwar überzwärchi lokali Obrigkeite gä, wo s andersch hai müesse mache as alli andere, wie zum Bischbil d Schdadt Basel, wo mit ihrer Basler Uhr ä Schtund vo dr Umgäbig abgwiche isch und erscht 1798 sech aabasst hai. 

D Telegrafii und d Iisebahn hai dr Aaschtoss gä, das z ändere, d Telegrafii het s eifach gmacht, lokale Zite z vergliiche und azbasse, und d Iisebahn hets nötig gmacht. In dr Middi vom 19. Johrhundert hai die meischte europäische Schtaate ä Zit feschtgleit, wo für s ganze Schtaatsgebiet zellt het. Das si aber zerscht lokali Zite gsi. Erscht under em Druck vo de grosse Iisebahngsellschafte, wo Koordinierigsschwiirigkeite mit em internationale — und in grosse Flechischtaate wie Kanada oder de Vereinigte Schtaate mid em nationale — Zugvercher gha hai, isch es wältwits Zitzonesyschtem uf erä Komferänz z Washington beschlosse worde.



</doc>
<doc id="16613" url="https://als.wikipedia.org/wiki?curid=16613" title="Colonia Tovar">
Colonia Tovar

Colonia Tovar isch a Gmeind mit über 14.309 Iiwohner (2001) und liggt zirka 70 km weschtlich vu Caracas z Venezuela im Bundesstaat Aragua. D Mehrzahl vun de Bvelkerung stammt vu ditsche Inwanderer us em Kaiserstuel ab.
Colonia Tovar liggt in de Küstekordillere weschtlich vun Caracas in ere Heh vun 1800 bis 2000 Meter.


Subtropisch, aber en küehle Rägewald. D mittlere Johrestemperatur isch bi 16 °C

Im Johr 1843 sind 358 Birger us de Gegend um de Kaiserstuel, bsunders us Ändige, Wyhl un Oberberge ibber Le Havre uf Venezuela usgwandert. Dett hott mer se nooch a paar Umwäg do angsidelet, wo se hit no sind. D Büüre hän wie in de alte Heimat Gmües und Obscht aapflanzt und au s erschti Bier in Venezuela braut. Sie hän d Hiiser as Fachwerkhiiser baut. Selles Dorf mit de Siedler hot abgschide bis 1942 nach sinem Guschto gläbt und isch immer mehr in Vergesseheit grote.

Denno, nooch em Bau vun enere Asphaltstroß 1964 hot d Colonia Tovar wiider meh mitbekumme vun de Umgäbig. In de 1960er Johr hond d Inwohner vun Colonia Tovar wiider engi Beziehunge zue dr badische Heimat uffgnomme, wo ihre Vorfahre herkumme sind. Au hit no pfleget se nebbe de spanische Sproch no ihre alemannische Dialäkt und ihri Traditione wie d alemannische Fasnet, wo vun de Tourischte us em übrige Venezuela arg gschätzt wird. So ischs möglich worre, dass ville jungi Lit ihri Ausbildung z Ditschland mache. Des Dorf isch hit a bliebts Wochenendusflugsziil für d Caraqueños.

D gsprochene alemannische Sproch hosst dett Alemán Coloniero und wird vun de Alte bim Schwätze unterenand agwandt. Aber d Jüngere könne it selbschtverständlich meh im Dialekt schwätze, wiil sich d Nachfahre vun de alemannische Sidler in dr letschti Johrzehnt immer mehr mit dr venezolanische Bevölkerung sich ustuusche und hirote. So hot sich au mehr s Bewusstsi vum Ibettetsii in d venezolanische Gsamtheit bildet. Hit ischs „Ditsch“ schwätze für d Jugendliche und Kinder vergällt, und si wenn in der Schuel it ghänselt werre. Aber für en echte Tovarer isch alemannisch schwätze a kulturelle Bericherung vum Gsamte. Sie tuen alles was se könne um d kulturelle Viilfalt z erhalte. S gitt en enge Kontakt mit de Partnerschtadt Ändinge, es gitt dett Uusbildung vun de Tovarer in verschideni Beruef und so könne Sproch und Kultur in beidi Biet vun enander läre.

Historischs und kunschthandwerklichs Museum


Sie hond no d gliche Fasnetssprüch und s Häs (Jokili) wie in Ändinge.

Es gitt die bwährt alemannisch Husmannskoscht: Bluetwurscht, Iisbei, Kassler, Sürkrütt, Ärdäpfel, verschideni Bratwirscht, dazue e starks „Tovar“-Bier



</doc>
<doc id="16616" url="https://als.wikipedia.org/wiki?curid=16616" title="9. Jahrhundert v. Chr.">
9. Jahrhundert v. Chr.

S 9. Joorhundert v. Chr. hät am 1. Januar 900 v. Chr. aagfange und isch z Äänd gange am 31. Dezember 801 v. Chr.

In Mitteleuropa fangt d Iiseziit a.







</doc>
<doc id="16618" url="https://als.wikipedia.org/wiki?curid=16618" title="8. Jahrhundert v. Chr.">
8. Jahrhundert v. Chr.

S 8. Jahrhundert v. Chr. hät am 1. Januar 800 v. Chr. aagfange und isch am 31. Dezember 701 v. Chr. z Änd gange.









</doc>
<doc id="16619" url="https://als.wikipedia.org/wiki?curid=16619" title="Minseln">
Minseln

Meisele (IPA: ) oder jünger Minsle (amtlich "Minseln") isch e Dorf im Landkreis Lörrach un sytem 1. Januar 1972 en Ortsdeil vo Badisch-Rhyfälde.

Meisele ligt uff 349 Meter über de NN im Dürrebachdal uff em Dinkelberg und hät e Flächi vo 9,45 Quadratkilometer. Um s Dorf umme hät s Äcker und Weide. S Dorf isch friehner no in Under-, Mittel- und Obermeisele underglydert gsi; d Gränze sin hütt aber nümmi klar erkenntlig.

Durch Meisele fiehrt d K 6333 wo vo de Rhifälder Chernstadt uff Adelhuse goht; vo dört uß fiehrt d L 139 widder uff Mulburg im Dal vo de Wyse. Usserdem git s im Dorf mehreri Bushaltstelle, wo e Bus in Richtig Schopfe und Rhyfälde haltet.

Als "Minsilido" wird de Ort erschtmools 754 in re Urkunde vom Cauzbert (Kloschder St. Galle) erwähnt.

D Ritter vo Epdinge sin Bsitzer vom Fronhof gsi und dodemit di wichtigste Grundherre vom Dorf. Trotzdem hät s au e eigene Dorfadel ge. S Rittergschlächt wird zwüsche 1283 und 1358 erwähnt und ursprünglich sin ihri Aaghörige wahrschints Ministeriali vom Kloster St. Galle gsi.

Meisele het frieh zu de Grafschaft Rhyfälde ghört. Bi fast allne Chrieg am Hochrhy isch de Ort e Opfer vo Plündrige und Brandschatzunge gsi. Abber vor allem im Drißigjährige Krieg während de Belagerig vo Rhyfälde durch d Schwede (1634) het Minsle schwer lyde mieße.

Vor de Industrialisierig hät d Meisler Bevölkerig vor allem vo de Landwirtschaft gläbt, noch säller hän sich aber vyli Fabrike in de Gegend agsydelt. Hütt hät s z Meisele weniger wie zä Familie wo im primäre Sektor schaffe.

Sit 1972 isch Meisele e Ortsdeil vo Rhyfälde. Im gnännte Johr isch es ygmeindet worre und hät sither zwei (am Afang drei) Gmeindröt und e Ortschaftsverfassig.

S Wappe vo Meisele git s sit 1902. De goldig Schlüssel und s goldige Schwert uff rotem Grund repräsentiere d Kirchpatrone Petrus und Paulus.

Im örtliche Roothuus isch s Dachgschoß vo Mitglieder vom Fördervorein för d Iirichdig vo me ne Heimatmuseum zu me Ussstellungsruum ussbaut. Dört isch sitt de Eröffnig im Johr 2000 e heimatkundlichi Sammlig z seh: S Dinklbergmuseum. D Schwerpunkde vo derre Sammlig sinn landwirtschaftlichi und husswirtschaftlichi Grätschafte vo vor und nooch de Mechanisierung und usserdem Trachde und andri Kleidigsstücke. Reglmäßig werde Sunderusstellige zeigt.

E Moler, Holzschniider und Dichter, de Alban Spitz, isch in Meisele uff d Welt koo und het dört gwirkt. Di ördlichi Voaastaldigshalle isch nooch ihm benennt.

De seealemannisch Dialektdichter Thomas Burth het die letschte Johr vor sim Tod z Meisele glebt.




</doc>
<doc id="16633" url="https://als.wikipedia.org/wiki?curid=16633" title="BDWM Transport">
BDWM Transport

D BDWM Transport AG (kurz BDWM, Abchürzig vo Brämgarte Dietike Wohle Mäisterschwande) isch en Verchehrsbetrib im Kanton Aargau mit Sitz z Brämgarte. Entstande isch si us de "Brämgarte–Dietike-Bahn" und de "Wohle–Mäisterschwande-Bahn", wo die im Johr 2000 fusioniert hend. Si betribt d Schmalschpurstrecki vo Dietike uf Wohle, und es baar Buslinie.

D Brämgarte–Dietike-Bahn isch sit 1920 d Betribsgsellschaft vo de 1916 eröffnete Wohle–Mäischterschwande-Bahn gsi. Sit de Schlüüsig vo dere Normalschpurstrecki 1997 betribt d BD en Buslinie zwüsched Wohle und Mäischterschwande.

2002 hed d BDWM d Uusschribig für es Netz vo sächs Buslinie im Limmattal zwüsched Züri und Spräitebach bechoo. Am 1. Jänner hed drum d Tochtergsellschaft "Limmatbus" de Betriib uufgnoh.

Im gliiche Johr hed d BDWM au de Zueschlag für elf Buslinie i de Region Wiggertal bi Zofige becho. Eigentlich hetti di neu Tochtergsellschaft "Wiggerbus" mit em Fahrplanwächsel am 12. Dezämber 2004 sölle de Betriib ufnee, si hed sich aber dur en Beschwerde vo de Postauto Aargau um zwei Johr verzögeret.

D Linie im Aargau sind im Tarifverbund vu de A-Welle.

D Bahnlinie füehrt vo Dietike im Limmattal dor d Gmeinde Ruedistette-Fredlisbärg, Berike, Wide und Zufike über de Mutschälle is Rüsstal nach Brämgarte und vo det is Bünztal uf Wohle.

Vom SBB-Bahnhof z Dietike füert d Strecki zerscht dors Gebiet vo de Innetstadt, chrüzd d Stross eimal bis zum Halt a de Schöneggstross. Vo det füert si rächts vo de Hauptstross ufwärts zu de Statione Bergfride und Stoffelbach. Nach em Halt in Stoffelbach traversiert si d Hauptstross und blibt denn bis churz vor em nöchschte Halt uf de linke Siite vo de Stross. 

Wen si nomol d Hauptstross traversiert hed, erreicht si d Haltstell Reppischhof, die isch i de nöchi vo de Soudronic und werd drumm vor allem vo Pändler am morge und obig brucht. dän chunt si gly uf Rudolfstette. Wiiters gaats uf de linke Strassesite und de nöchsti Halt isch bi Hofacker, wo au no zu Rudolfstette ghört. 

Nach dem Halt chunt en erschti 180°-Kurve, bevor mer nocher zu de Station Berike-Wide und uf d Passhöchi vom Mutschälle chunt. Vo det füehrt d Strecki, wiiterhin de Hauptstross folgend, über d Halt Belvedere, Heinrüti Rank und Hammerguet und wiitere drei 180°-Kurve uf Zufike. 

Nach ere 90°-Kurve erreicht mer de Halt Bibenlos wo au s Ändi vom Abstig isch. Z Brämgarte isch de Sitz vo de Verwaltig und au s Depot vo de Bahn. De nöchscht Halt isch bim Obertor, direkt vor em Spittelturm und de Rüüsbrogg. Nach der Überquerig vo de Rüüs, em Halt im Iselauf und zwei wiitere Enge Kurve chunt d Baan zum Bahnhof Brämgarte West, ab det isch d Strecki drüügleisig, för de Personevercher schmalschpurig und för de Güetervercher normalspurig. Si füehrt dur de Wald zwüsched Brämgarte und Wohle, haltet det för Uusflügler eimal a de Haltstell Ärdmannlistei i unmittelbarer Nöchi zu dere Steiformation. Nach em Halt Wohle Oberdorf erreicht d Linie de SBB-Bahnhof vo Wohle.

Dr Kanton Aargau als Hauptaktionäär wott, ass d BDMW mid de Wyynedaal- und Suhredaalbaan (WSB) zämegoot.




</doc>
<doc id="16660" url="https://als.wikipedia.org/wiki?curid=16660" title="Dietlikon">
Dietlikon

Dietlike oder Tietlike (amtlich "Dietlikon") isch e politischi Gmäind im Bezirk Büüli im Kanton Züri, Schwiiz.

Dietlike liit am Rand vom mittlere Glattaal. S Piet vo de Gmäind umfasst 21,3 % landwirtschaftlichi Flèchi, 30,6 % Wald, 38,2 % Sidligsflechi, 9,2 % Vercheersflechi und 0,2 % Gwässerflechi.

D Gmeind Dietlike isch wie mer glaubt vomene Allemaa Namens Dietelo gründet worde. Di erscht Urkund wo Dietlike erwähnt schtammt us m zwölfte Jarhundert (1124 als "Dietlinchoven"). Aber mer hät au scho e Nadle usm 15. bis 10. Jarhundert v.Chr. gfunde. S'Problem isch nume das mer sus nöd vil wäiss.
Füfzähzwänzg isch Dietlike dän Reformiert worde.

Nuna es paar Hüüser erinnered as Läbe vor achzähhundert so zum Bischpil s Häfelfingerhuus wo na föllig mit augemass ufbout worde isch oder de alt Speicher im Dorfchärn usem 16te Jarhundert abgseh vo dene Gebäud (und na es paar andere) gits nüme sovil Sache us de eltärä Zit. Öppis vo früener isch zum Bischpil na e alti Kanzle wo scho im Jahr 1947 mit 3700Fr. versicheret isch gsi und äs Fotiarchiv (im Bertea Dorfträff) mit Bilder us em 20.ischte Jarhundert aber äs hät au elteri Bilder vo vor 1899. Zuädam häts i dem Archiv au na ä alti Züricharte.

Quälle: Bundesamt für Statistik 2005

De Uusländeraatäil liit bi 22,3 % (Stand 2011).

32,8 % vo de Iiwooner sind evangelisch-reformiert, 30,3 % sind römisch-katholisch (Stand 2011).

Bi de Kantonsraatswaale 2011 hät s das Ergebnis ggee: BDP 11,4 %, CVP 3,0 %, EDU 2,6 %, EVP 1,7 %, FDP 12,0 %. GLP 11,0 %, GP 5,7 %, SP 22,1 %, SVP 29,1 %, Suschtigi 1,5 %.

Gmäindspresidänt isch de Kurt Schreiber (Stand 2012).

Z Dietlike het s vil Gwärb we zum Bischpil de Mediamarkt oder de Ikea. Es git z Dietlike drü Schuelhüüser und vili Naherholigsgebiet we zum Bischpil de Büäl zmitzt im Dorf oder de Walderpark bim Banhof. D Arbetslosigkäit isch im Jaar 2010 bi 4,5 % gläge.

De züritüütsch Tieläkt vo Dietlike ghört zue de Unterländer Mundarte.




</doc>
<doc id="16667" url="https://als.wikipedia.org/wiki?curid=16667" title="Karneval von Schwarzen und Weißen">
Karneval von Schwarzen und Weißen

Dr Karnevau vo Schwarze u Wiisse (uf Schpanisch "Carnaval de Negros y Blancos") esch, nachem Karneval vo Barranquilla, dr zwotgröschd Karnevau vo Kolumbie, u eine vode wechdigschde vo Südamerika. Dr Karnevau findet au Joor, em 5. ("Daag vo de Schwarze") u 6. Jänner ("Daag vo de Wiisse"), z'Pasto, Kolumbie, schdatt.

A de Däag vorem offizieue Karnevau hets angeri, fasnachtsänlechi Omzög: am 28. Dezämber dr "día de los Santos Inocentes"; am 31. Dezämber dr "desfile del año viejo"; am 3. Jänner dr "Carnavalito" (Karnevau vo de Chinder); am 4. Jänner dr Omzog vor "Família Castañeda".

Schbezieuu a däm Karnevau esch dass während dene Dääg uf de Schdrasse vo Pasto rechtigi Schuum- u "Kosmetik"-schlachte schdattfinde: dr Schuum (wome uf schbanisch "carioca" nennt; s'chömi vom Karnevau vo Río de Janeiro) chame i Fläsche a jedere Schdrasseegge choufe; ds kosmetik- oder zemäntähnleche Pouver (wome uf schbanisch "talco" nennt) ebefaus.



</doc>
<doc id="16670" url="https://als.wikipedia.org/wiki?curid=16670" title="Ratten">
Ratten

Di ächte Ratte ("Rattus" sp., alemannischi Näme), bilde e Gattig in de Underfamilie vo de Altwältmüs (Murinae) innerhalb vo de Langschwanzmus-Familie und ghöre drum züe de Nagedier (Rodentia).

Ratte hän e spitzi Schnauze und e gspalteni Oberlippe. D Fieß und de lang Schwanz mit Schuppering sin numme wenig oder gar nit behoort. Di schwarzi Husratte isch mit re Chopf-Rumpf-Längi vo 16-23 Zäntimeter chleiner wie di graubruni Wanderratte mit 18-26 Zäntimeter. E wichtigs Underscheidigsmerchmol isch s Verhältnis vo Chopf-Rumpf- züe Schwanzlängi. De Schwanz vo de Husratte isch immer länger wie de Chörper und bi Wanderratte meistens chürzer, sälte genauso lang wie de Rumpf. Au d Ohrlängi underscheidet sich arttüpisch. D Farbä si meischtäns nid ser hell ussärt i wenigä Fäll bis cremfarbig, dänn heissäts "agouti" ([aguti]uusgschprochä.)

Über de große Bekanntheitsgrad vo de Kulturfolger under de Ratte cha mer lycht überseh, dass d Mehrzahl vo de Arte verborge in de tropische Wälder läbt. Im Gfolge vom Mänsch hän sich e baar Arte vo dört über di ganzi Wält usbreitet. Insgesamt gits 54 verschideni Rattenarte.

Ratte läbe in Gruppe zämme. Männli und Wybli werre dodeby nit trännt. Sozialpartner markiere sich gegesitig mit Urin, zum de Zämmehalt vo de Gruppe stärche. S handelt sich um extrem soziali Dier.

Ratte sin ächti Spezialiste uff de Gebiet Überläbe und Abasse. D Rysratte und d Bambusratte hän ihri Nämme kriegt, wyl si sich fast usschließlig vo Rys bzw. Bambus ernähre. In Not-Zite chönne si sich zwar vo de abendüerligste Sache wie bispylswis Seifi, Läder, Babier, Tekschtylie und Holz ernähre, wenn si d Wahl hän, no ziehn si aber vegetarischi Läbesmittel vor.

Ratte sin zimli fruchtbari Dier. Scho im Alter vo sechs Wucht trättet bi ne d Gschlächtsryfi y. Pro Johr chunnt e Rattewybli uff sechs bis acht Würf, de Durchschnitt litt bi vier. Di Junge (pro Wurf sin s fümf bis zäh) chömme im März/April und im Septämber uff d Wält. Aber numme ca. fümf Prozänt überläbe s erschte Johr.



</doc>
<doc id="16674" url="https://als.wikipedia.org/wiki?curid=16674" title="Stefanie Heinzmann">
Stefanie Heinzmann

D' Stefanie Heinzmann (üsgsproche "Stefani Heynzmah") (* 10. März 1989 z Vischp) isch en Walliser Sängeri und sit 2005 Frontfreu voner Mundart-Rockband "Bigfisch" gsi. Solo singt schi vor allem Soul und Funk, und zwar uff änglisch. Schi läbt z'Eyholz bi Vischp.

Dumu breitu Publikum isch d'Stefanie Heynzmah als Gwinneri vom Casting-Wettbewerb SSDSDSSWEMUGABRTLAD („Stefan sucht den Superstar, der singen soll, was er möchte, und gerne auch bei RTL auftreten darf!“ : Där Stefan süecht där Superstar wo singe sell was är wellti und gäru öi bi RTL üfträttu darf) bikannt wordu, wo vo Oktober 2007 bis Jänner 2008 als Teil vo dr Färnsehsändig TV total mit dum Stefan Raab üsgschtrahlt wordu isch. Scho ei Tag noch dum Siig im Final isch am 11. Jänner 2008 ihrusch Finallied "My Man Is A Mean Man" als Singl veröffentlicht wordu. Ihrusch erscht Album chunnt am 7. März 2008 üsa. Der erschtmalig Siig vanera Schwiizeri binera ditschu Kastingschow hett iner Schwiiz es ordentlichs Prässeecho üsglest. 

Sid 2013 isch schi Coach und Jurymitglid bi dr Singshow "The Voice of Switzerland."

2020 isch d Heynzmah biner Show Swiss Music Awards als beschti Schwiizer Musikeri vam Joor 2019 uszeichnet cho.







</doc>
<doc id="16675" url="https://als.wikipedia.org/wiki?curid=16675" title="Bigfisch">
Bigfisch

Bigfisch (esie eu "Bigfish" gschriibu) isch en jungi Müsiggruppa üssum Oberwallis (Schwiiz) gsi. D Gruppa hett sich 2005 zämmugfunu. Ihri Lieder sind fasch üsschliesslig uff Wallisertiitsch gsi und hän eu meischtens vo Oberwalliser Lokaltheme ghandlunt. Entsprächund haind schi eu fast nummu im Oberwalliser Konzärt gä. Schi sind im Oberwallis zimli populär gsi.

Bigfisch hätt üss dr Stefanie Heinzmann (Gsang), Ephri Salzmann (Drumset), Dani Blatter (E-Gitarre), dum Marco Mazotti (Bass) und dum "Blues-Ralph" (Gsang) bstande. 

Durch d Solokarriera vo dr Stefanie Heinzmann isch eu ihri Gruppa Bigfisch in dr Üsserschwiiz (wie d Walliser d andru Schwizer Kanten üsser dum Wallis nennunt) und gar international bikannt wordu.

Im 2008 hät sich d Gruppa üfgleest. Vo 2009 bis 2010 sind dr Daniel Blatter und Marco Mazotti mit dr neue Gruppe «BischFrisch» üfgeträtte.

«Chumm ins Wallis» isch die erscht Single (EP) vo Bigfisch gsi un isch im 2007 üssacho. Tracklist: Chumm ins Wallis - Seeluverwandt - Mahlzit - Märliland - Remix Chumm ins Wallis.

Ihre Titel "Chumm ins Wallis" isch vom Radio Rottu Oberwallis zum gregsstu Walliser Hit vo allne Zyte gwählt wordu.


</doc>
<doc id="16682" url="https://als.wikipedia.org/wiki?curid=16682" title="Paracelsus">
Paracelsus

Dr Philippus Theophrastus Aureolus Bombastus von Hohenheim, dauft als "Theophrastus Bombastus von Hohenheim" (* vermuetlich 1493 z Egg, Kanton Schwyz; † 24. September 1541 z Salzburg), bekannt as Paracelsus, isch än Arzt, Alchemist, Aschtrolog und Philosoph gsi.

Dr Paracelsus isch 1493 z Egg bi Einsidle as Sohn vom enä Arzt uf d Welt ko. Er het z Basel afo Medizin schtudiere und isch denn während zwölf Johr dur Europa gwanderet. 1519 isch er z Wien Bakalaureus worde, und a baar Johr schböter het er in Ferrara dr Doktertitel übercho. 1524 isch er churz z Salzburg gsi, denn z Friburg im Brisgau und z Strossburg, 1527 het er as Schdadtartzt z Basel gschafft und under anderem em Johann Froben sis Bei vor enerä Amputation grettet und im Erasmus vo Rotterdam ghulfe mit dr Gicht und mit Nierebroblem. An dr Uni het er uf Dütsch Vorträg gä und het sich vili Find under de Ärzt gmacht, won er sä as „Esel“ beschimpft het. Au mit de Apitheker het er sich verschdritte, wil er het welle wüsse, was si in d Medizine düen. Wo dr Froben am ä Schlag gschdorben isch, het män em d Schuld an sim Dod ge. 1528 isch er vor em ä Grichtsverfahre in s Elsass gflüchtet und isch widr umezooge bis en 1541 dr Herzog vo Bayre uf Salzburg grüeft het. Dört isch er am 24. September 1541 gschtorbe.

Anschdatt vo dr draditionelle Lehr vo de Säft het dr Paracelsus si Biologii und Pathologii uf d Chemii ufbaut. Au d Rolle wo d Psyche im Chrankwerde aber au im Gsundsi spiilt het er erkennt. Aber sis Dänke isch immer no middelalterlig gsi. Er het fümf Gründ für s Chrankwärde underschiide: dr Iifluss vo de Schdärne, vo Gott, vom Schbirituelle, vo dr Konschditution und vo Gift. 

Är het dänkt, ass dr Mensch us drei Elemänt beschdöndi: dr Seel, em Läbensgeischt und em Körper, dene het er Schwäfel, Quäcksilber und Salz gsait. D Behandlig het zum Ziil gha, s Gliichgwicht zwüsche de drei Elemänt widr härzschdelle.

Öb si Theorii ihm ghulfe het, Chrankede besser z behandle, isch froglig. Aber er het Erfolg gha bi siine Patiente, und das het ihm d Findschaft vo de konventionelle Ärzt iibrocht. Är het neui Chrankheitsbilder diagnoschdiziert, d Behandlig vo Syphilis, Infizierig vo Wunde und Geischteschrankete wie Neurose und Psychose beschriibe.

Dr Paracelsus isch ä Neuplatoniker gsi. Er het dr Mensch as Mikrokosmos im Zentrum gseh, wo vom Makrokosmos, de Blanete, aber au vo schbirituelle Chreft und vo Gott beiiflusst wird.

Zu Läbziite veröffentligt:

Nach em Dod veröffentligt:

, Band 14, S.17





</doc>
<doc id="16686" url="https://als.wikipedia.org/wiki?curid=16686" title="Erasmus von Rotterdam">
Erasmus von Rotterdam

Dr Erasmus vo Rotterdam (1465–1469 uf d Wält ko, gschtorbe 1536) isch eine vo de wichtige Humanischte gsi, wo am Ändi vom 15. und am Aafang vom 16. Johrhundert in Europa gschafft häi.

Dr Erasmus vo Rotterdam isch as Sohn vom enä holländische Brieschter und siner Huushältere, enerä Arzttochter, am enä 27. Oktober zwüschem Johr 1464 und 1469 z Rotterdam uf d Wält ko. Dr Name Desiderius het er erscht schböter aagno. 1492 isch er Brieschter worde, vo 1495 bis 1499 her er z Baris schdudiert und vo 1506 bis 1509 z Italie gläbt, und chürzeri Zite au z Holland und z Ängland. Vo 1514 bis 1529 het er z Basel gschafft und sini Büecher vom Johann Froben lo drucke. Wo Basel 1529 reformiert worden isch, isch er uf Freiburg im Brisgau zoge, isch aber 1535 uf Basel zruggcho und dört am 12. Juli 1536 bi sim Fründ Hieronymus Frobenius, em Sohn vom Johann Froben, gschtorbe. Er isch im Basler Münschter begrabe.

Dr Erasmus het sich kritisch mit dr Bible usenandergsetzt. Er het s griechische Neue Teschtament uusegä mit enerä Übersetzig uf Latinisch und Kommentar, und so die moderni Philologii begründet. Während sim ganze Läbe het er d Missschtänd in dr kathollische Chille kritisiert, het aber nit welle sich in die dogmatische Usenandersetzige zwüschem Martin Luther und dr Chille iimische und het vo "Friide und Konkordanz" gredet. Das heisst aber nit, ass dr Erasmus andere Religione gegenüber tolerant gsi wär. Wie anderi Humanischte, under ihne dr Johannes Reuchlin, isch er überhaupt nit frei vo Antisemitismus gsi, so het er vo „Judebruet“ gredet und „Jud blibt Jud“.







</doc>
<doc id="16693" url="https://als.wikipedia.org/wiki?curid=16693" title="Westfälischer Friede">
Westfälischer Friede

Dr Weschtfälisch Friide het em achzigjöhrige Unabhängikeitschrieg vo de Holländer vom habsburgische Spanie und em Drissigjöhrige Chrieg, wo vor allem z Dütschland stattgfunde het, es Ändi gmacht, wo die meischte europäische Natione vom 15. Mai z Münschter und am 24. Oktober 1648 z Osnabrugg Friidensverdräg abgschlosse hai, wo s Schicksal vom Dütsche Riich bis zu de Napoleonische Chrieg am Ändi vom 18. Johrhundert feschtgleit hai. Die gröschte Veränderige het s im Gränzgebiet zwüsche Frankriich und Dütschland, em nördlige Deil vom karolingische Lotharinge (Lotharii Regnum), gä.





</doc>
<doc id="16694" url="https://als.wikipedia.org/wiki?curid=16694" title="Total Chaos">
Total Chaos

Total Chaos isch e Rapgruppe, wo ursprünglich in Innsbruck ihri Heimat gha hät. Total Chaos rimt uf dütsch. De MC "Manuva" isch für d Tegscht verantwortlich und de DJ "D.B.H" für d Beats, d Cuts und d Scratches. Ide Tegscht vom Manuva dreht sichs nöd um Battletegscht. Er beschribt verschideni Stimmige, wo er erläbt hät und redet über neui Perspektive. Ihres erschte Album "werwaswannwiewo", wo 1997 erschine isch, gilt imerno als wägwiisends Album im ööschtrichische Rap.

Total Chaos bildet zäme mitem "Blumentopf" vo Münche und "Texta" vo Linz d Kaleidoskop-Clique. 2001 händs zäme e EP namens "Kaleidoskop" veröffentlicht.




</doc>
<doc id="16700" url="https://als.wikipedia.org/wiki?curid=16700" title="Fraunhofer Saitenmusik">
Fraunhofer Saitenmusik

D Fraunhofer Saitenmusik isch a iiberregional bekannte bayrische Gruppe vo drei Muusikar, wo mitnand auf verschiidene Arta vo Saiteinschtrument schpiiled. Scho im Johr 1978 händ sich d Heidi Zink (†) und dr Richard Kurländer zämed due und händ dia Gruppe grindet. 1981 isch dann dr Gerhard Zink drzuekumme. Zeitweis hot au dr Jörg Weickl mitgschpielt.

De Name hot dia Gruppe vo dear Wirtschaft, wo si grindet woore isch, nämlich in uinar vo dr scheenschte und älteschte Wirtschafta in Mincke, im "Wirtshaus im Fraunhofer". Dett gibts au a scheene Kleikunschtbiine.

S Repertoire vo dr Fraunhofer Saitenmusik basiert auf dr traditionelle bayrisch-allemannische Volksmuuseg, aber mit kulturelle Eifliss aus'm ganze europäische Kontinent, bsonders aus'm irische, nordische und slawische Bereich. Abr au vo mittlalterlicher und klassischer Muuseg und vu huitige musikalische Strömunga länd sich dia Muusikar beeiflusse.

Inzwische isch dia Gruppe scho a richtige bayrische Inschtitution woore. Sogar dr Minischterpräsident frooget nooch, ob se it mitkumme wänd, wenn a fir a Auslandsreis a baar tipische Repräsentante fir dia bayrische Kultur braucht.

D Leit saaget oft, wenn se aus'm Konzert vo dr Fraunhofer Saitenmusik kummet, und au d Kommentatore vo de Zeitunga, dass dees a ganz a kherige Muuseg gwea wär.

D Internet-Seite vo dr Fraunhofer Saitenmusik


</doc>
<doc id="16706" url="https://als.wikipedia.org/wiki?curid=16706" title="Bewegliche Feiertage">
Bewegliche Feiertage

En Fiirtig isch denn biweglich, wenn er nöd uf en bstimmte Kalendertaag fallt. Bstimmt werd er noch em Ostertermin. De Ostersunntig fallt jewils uf de erst Sunntig noch em Früeligsvollmoo, da haisst em Vollmoo noch de Früeligs-Tagundnachtgliichi um de 21. März. Nöd all Tääg geltet as ofizielli Fiirtig.

Im früene Mittelalter het d Fastezit 40 Tag vor Oostere aagfange, so ass d Fasnacht denn gendet het. Im Konzil vo Benevent ane 1091 het mer aber bischlosse, ass die sechs Sünntig kai Fastetäg sind und drum isch de Aafang vo de Fastezit um sechs Täg verschobe, uf de Äschermittwuch. 
Well aber nöd all Piet dere Reglig gfolget sind, sind hüt d Fasnachtstermin verschide. D Herrefasnacht oder Pfaffefasnacht fangt am Sunntig (Lätare) vor em Äschermittwuch aa und d Puurefasnacht oder di «Alt Fasnacht» em Sunntig (Invocavit) noch em Äscheremittwoch. D Fasnachtsbrüüch und d Näme vo de ainzelne Fasnachtstäg änderet starch vo Ort zu Ort, am bikanntiste sind d Lozärner und Basler Fasnacht. D Fastezit, wo noch de Fasnacht chunnt, erinneret an 40tägig Ufethalt vom Jesus i de Wüesti.

D Charwuche und s Osterfest sind s wichtigst christlichi Fest. Si fangt am Palmsunntig aa, en erinnerig an Jesus, wo uf emen Eseli i d Stadt Jerusalem grittet isch und d Lüt hend em mit Palmwedel zuegwunke. Em Hoodunnstig isch er noch em Oobigmool verhaftet wore. Em Charfritig ("Liidefriitig") isch er gchrüzigt worde, drum isch de en Truurtag. Am Pessahfest, wo immer bi Vollmoo stattfindet isch er den Uferstande und so isch Ostere en Froidetag.

De Uferstandni Jesus het sich 40 Tag lang sinene Jünger zaigt und isch denn is Himmelriich gfaare und a Pfingste het sich de Hailig Gaist a de Apostel offebart.

Au anderi Fiirtig sind nöd fest an es Datum bunde, aber unabhängig vom Ostertermin, so de Muettertag, wo uf de zwait Sunntig im Mai fallt oder s Zörcher Sächsilüüte, wo maist uf de dritt Meentig im April chunnt. De Aidgnössisch Bettag fallt uf de dritt Sunntig im Septembr. Au die lokaale Chilbitääg falled i de Regle uf e bestimmts Wuchenend.


</doc>
<doc id="16707" url="https://als.wikipedia.org/wiki?curid=16707" title="Feiertage">
Feiertage

En Fiirtig (odr Fiirdääg) isch en Tag, wo e bsundrige Aalass gfiiret werd und wo mängmol au meteme bestimmte Bruuch verbunden isch. Da cha privat si, wie de Giburtstag, oder religiöös wie d Wienachte oder au politisch wie en Nazionalfiirtig. Jedes Land und au vil Regione hend gsetzlich vorgschribnigi Fiirtig, wo de Arbetsgeber em Arbetsnemer frai mue gee. Underschide werd au zwüschet feste Fiirtig, wo ufe bistimmts Datum falet, und biwegliche Fiirtig, wo vom Ostertermin abhängig sind.

Die wöchentlige Ruhedäg, dr Sunntig bi de Christe, dr Samstig (Schabbat) bi de Jude und dr Fritig bi de Muslime, si zwar au Fest- odr Fiirtig, wärde aber im allgemeine vo de nit-wöchentlige Fiirtig underschiide. Wemmä alli arbetsfreie Däg meint, redet mä im christlige Kulturkreis vo Sunn- und Fiirtig.

Uufgfüert sind politisch und christlich prägti Fiirtig.

Die jüdische Fiirtig wärde noch em jüdische Kaländer gfiirt, ä Mondkaländer wo mit Hilf vo Schaltmöned mit em Sunnejohr synchronisiert isch, so dass d Fester immer in dr gliiche Johresziit gfiirt wärde.

Die wichdigere jüdische Fest si:

Im Herbst:

Im Winter:

Im Früelig:

Die religiöse Fester wärde vo de Muslim noch em islamische Kaländer gfiirt. Das isch ä Mondkaländer und s Johr isch dorum öbbe elf Däg chürzer as s Sunnejohr und d Fester wandere dur alli Johresziite. Wil dr Stand vom Mond mit em Aug festgstellt wird, cha s in verschiidene Länder Underschiid vo ei odr zwei Däg bi dr Bestimmig vom Monedsafang gä.

Die wichdigste islamische Fest si:

D Buddhiste fiire Däg, wo mit em Buddha siim Läbe z due hai:



</doc>
<doc id="16712" url="https://als.wikipedia.org/wiki?curid=16712" title="Antisemitismus">
Antisemitismus

Dr Antisemitismus, au Judehass, isch än Art vo Rassismus. Es isch d Ablehnung vo de Jude as religiösi oder ethnischi Gruppe oder as «Rasse» us verschidnige Gründ. 

Dr Begriff Antisemitismus isch gege s Ändi vom 19. Johrhundert erfunde worde und wird im allgemeine nume in Bezug uf Jude bruucht, und nid gegen anderi Lüt, wo ä semitischi Schbrooch rede wie d Araber. 1879 het dr Wilhelm Marr s Wort Judehass in sim Buech "Der Sieg des Judenthums über das Germanenthum. Vom nicht confessionellen Standpunkt aus betrachtet" bruucht. S Johr druf het er s Wort Antisemitismus erfunde. Z Dütschland isch dr Begriff populär worde und d "Antisemiten Liga" isch gründet worde, wo zum Ziil gha het d Jude us em Land z verdriibe. Interessanterwiis isch s Wort Semitismus erscht schböter erfunde worde.

Es het kuum Zite gä wo d Jude nid Opfer vo Antisemite worde sii. Bsundrigs schlimm isch d Juudeverfolgig im chrischtlige Europa gsi vo dr Zit vo de Chrüzzüüg aa. Im Middelalter und in dr früeje Nöizit si d Gründ für e Judehass, wo män offe agä het für zum d Jude z verfolge, im allgemeine religiös gsi: dass d Jude schuld sige am Dod vom Jesus, dass si chrischtligi Symbol nid wurde verehre, und sogar dass si Ritualmord an chrischtlige Chinder wurde bedriibe.

In dr islamische Wält isch d Laag vo de Juude nid ganz eso schlächt gsi wie im christlige Europa. D Juude, wie d Christe au, häi as "Dhimmis" – „Schutzbefooleni“ e bsundrigi Stüür müesse zaale, häi aber iirer Religion chönne folge. Vor allem in de muslimisch beherrschte Däil vo dr Iberische Halbinsle häi Juude, Christe und Muslim zum grösste Däil friidlig zämmeglabt. In Marokko und Persie häi d Juude wie spööter au in Öiropa in Juudeghetto müesse woone und es het Zite gee, won ene e Chläiderornig ufzwunge worde isch (→ Gääle Ring). 1033 si z Fès Duusigi vo Juude vo Moslime umbrocht worde, und 1066 het s z Granada e Bluetbaad gee. No di noo isch die jüdischi Minderhäit in alle islamische Länder usgränzt worde.

In dr neuere Zit si neui, nid religiösi Begründige erfunde worde: dass es ä Wältjudetum gäb, wo brobieri die ganzi Wält z beherrsche, dass d Jude religionsfindligi Kommunischte sige, und ass d Jude blutokratischi Kapitalischte sige. D Nazi, wo alle Antisemitismus überdroffe hai, wo vor ihne exischtiert het, hän d Jude as "Rasse" dargschdellt wo äso schlächt isch, as dr einzig Wäg, wie mä d Wält vo ihrer Bösheit chönnt befreie, ihri Vernichtig sig.

Wo immer mee Jude im 19. und 20. Johrhundert uf Paleschtina iigwanderet si, hai sich im Middlere Oschde bi de Nidjude die antijüdische Gfüehl verschderkt. D Araber si zum e groosse Deil noch em Erschte Wältchrieg de Ängländer, wo über Ägypte, Paleschtina und dr Irak gherrscht hai, findlig gegenübergschdande und hai in de dütsche Nazi natürligi Verbündeti gseh und d Jude mit de Ängländer identifiziert. Antisemitischi und antizionistischi Motiv wärde in dr arabische Brobaganda gege d Jude, und sit 1948 gegen ä Schdaat Israel bruucht. Antisemitischi Machwärk wie „D Protokol vo de Wiise vo Zion“ wärde frei in arabische Länder verchauft, antisemitischi Karikature in Zitige veröffentligt und au in Schuelbüecher het s antisemitischs Material. Sit öbbe 2000 hai die paleschtinensische Behörde afo neui Büecher iifüehre, wo in dr Meinig vom Nathan Brown vo dr George Washington University wenig aaschdöössigs Material enthalte. Aber dr arabisch Antisemitismus blibt witverbreitet und isch jetzt hüfig e Beschdandeil vom Antiamerikanismus, wo vor allem in de islamische Länder sehr schdark verbreitet isch.

S änglische Schlaagwort "Zionist Occupied Government (ZOG)" grift die alte Verschwöörigstheorie uf, „d Juude“ wurde konspirieren, zum e Wältregierig z errichde. Dr Begriff Zionist wird vo Antisemite as Koodwort brucht, so dass si sich nit offe müesse zu iirer Juudefindligkäit bekenne. 2015 het s Amtsgricht Esse dr Begriff „Zionist“ in dr Parole „Tod und Hass den Zionisten“ dämentsprächend klassifiziert und het en Aaklagte doorum wäge Volksverhetzig verurdäilt. Zum suggeriere ass d Verbräche vom Nazireschiim und d Politik vo Israel s Gliiche sig und eso Israel z delegitimiere, verwände Antisemite au s Kofferwort „Zionazi“. So het dr jüüdisch Holocaustlügner J. G. Burg äim vo sine Wärk dr Ditel „Zionazi-Zensur in der BRD“ gee und het eso gliichzitig au d ZOG-Verschwörigstheorii bedient. S Buech isch 1980 erschiine und 1989 indiziert worde.

Bsundrigs s islamistische iranische Reschiim brucht in sinere antizionistische Rhetorik regelmäässig äidütig antisemitischi Konnotazioonen und Bilder, für dass dr „Underschiid vo Zioniste und Jude, wo immer wider gmacht wird, ad absurdum“ gfüert wurd.


</doc>
<doc id="16713" url="https://als.wikipedia.org/wiki?curid=16713" title="Karl Barth">
Karl Barth

Dr Karl Barth isch am 10. Mai 1886 z'Basel uff d'Wält cho; und dört au am 10. Dezember 1968 gschtorbe. Er isch än evangelisch-reformierte Theolog und Pfarrer gsi.

De Barth het zwüsche 1904 und 1908 z Bärn, z Berlin, z Tübinge und z Marburg evangelischi Theologii gschtudiirt. Eis Johr schpäter isch er Hilfsprediger in de dütschschprooige Gmeind z Gämpf worde, wo-n-er sini Frau, s Nelly Hoffmann kenneglehrt het. Ghürote hei si im 1913, wo-n-er Pfarrer z Safewil im Kanton Aargau isch gsi (1911-1921). Derte het er au sin Kommentar zum Römerbrief gschribe, wo-n-en bekannt gmacht het.
Im 1921 isch de Barth zum Honorarprofessor vo de Universität vo Göttinge bruefe worde, uf ene Lehrstuehl, wo extra für ihn isch iigrichtet worde.
In Dütschland won er au e chlii under de Nazi gschafft het, isch er ein vo de Afüehrer vo dr "Bekennende Chille" gsi, wo sich em Regime widersetzt het. Wil er as Brofesser an dr Universidät vo Bonn sich gweigeret het, em Hitler Dreui zschwöre, isch er entloh worde und nach Basel zruggcho.

Am Aafang vo de 1970er Johr het mä dr Name vom Dalbe-Ringblatz im Dalbe Quardier in Karl-Barth-Blatz gänderet.


Barthtext

Barthforschig

Biografische Skizze

Einzeltheme


</doc>
<doc id="16721" url="https://als.wikipedia.org/wiki?curid=16721" title="Der verwünschte Prinz">
Der verwünschte Prinz

S Märli vom verwunschene Brinz isch än alt-ägyptischi Gschicht. Si het deilwiis uf em Papyrus Harris 500, wo im zweite Johrduusig vor dr Ziitwändi gschriibe worden isch, überläbt. Es git Gelehrti wo dänke as s Ändi vo dr Gschicht, wo verlore gangen isch, glücklig gsi sig wie in de hütige Märli, und as dr Name, wo mä dr Gschicht ge het, ä chlii z druurig sig.

Wo dr Bueb vom König vo Ägypte ändlig uf d Wält cho isch, si die siebe Hathor-Göttinne cho und hai vorusgsait, ass dr Bueb wäge emenä Krokodil, enerä Schlang oder emenä Hund wurd schtärbe. Dr König het druf befohle, dr Bueb im enä abglägene Huus ufzzieh, won em nüt chönt bassiere. 

Aber wie dr Brinz gross worden isch, het er nüm welle iigschbeert si und isch ins Land Nahrin zooge. Dört isch a Brinzässin im enä hoche Durm iigschbert gsi, und ihre Vater het verschbroche, ass si dä wurd hürote, wo bis zu ihrem Fänschter chönt uufegumpe. Vil jungi Manne si vo wit ewäg cho und hai s brobiert. Nume dr Brinz isch hoch gnueg gumpt, und het dörfe d Brinzässin hürote. Aber em König het er nit verrote, wär er isch und het nume gsait, ass er vo dehaim häig müesse furtgoh wäge siner Schdiefmueter. Siner Frau aber het er d Wohret verzellt. Si het afo uffbasse, ass em nüt bassiert und het en vor erä Schlange grettet. 

Schböter isch dr Brinz mit sim Hund go schbaziere, und dä het afo schwätze und het em gsait, ass er sis Schiggsal sig. Dr Brinz het so Angscht übercho, ass er zum enä See grennt isch, won es Krokodil ihn gschnabbt het, aber anschdatt ihn z döde, het er em müesse verschbräche, ass er em wurd hälfe gegen ä böse Geischt, wo im See läbt. (S Ändi vo dr Gschicht isch verlore gange.)



</doc>
<doc id="16724" url="https://als.wikipedia.org/wiki?curid=16724" title="Pisa">
Pisa

Pisa isch e Stadt in Italie, gläge in dr Toskana. Im Middelalder un in dr früehe Nöizitt isch es zuedem e Stadtstaat (Republik) gsi.

Pisa isch d Hauptstadt vu dr Provinz Pisa und het öpe 90.000 Iwohner. Si ligt in dr Nächi vu dr Mündig vum Arno ins Ligurisch Meer. S Wohrzeiche vo dr Stadt isch dr "Campanile", wo als dr schief Durm vu Pisa bekannt isch. Näbe dr grosse Universität het au d Scuola Normale Superiore, d Elitehochschuel vum italienische Staat, ire Sitz in Pisa.

S Stadtzentrum het vier historischi Stadtviertel, vum Bahnhof im Süde bis zue dr "Piazza dei Miracoli" (Platz vu dr Wunder) mit em schiefe Turm im Norde. Middelpunkt vu dr historische Viertel San Martino, Santa Maria, San Francesco un Sant'Antonio isch dr Ponte di Mezzo, die zentral Arno-Bruck.

D Bezirk vo dr Stadt sind:


I dr Antike isch a däm Ort di römischi Stadt "Pisae" gsi, wo ane 180 vor Chrischtus e römischi Kolony worde isch. Dr Augustus het ere dr Name "Colonia Iulia Pisana" ggä.

Im Middelalder isch Pisa eini vu dr vier Seefahrer-Republike vu Italie gsi (näbe Genua, Amalfi un Venedig). Zuedem isch d Stadt in Konkurränz mit dr toskanische Noochberrepublike Lucca, Florenz un Siena gstande. Schliesslich het d Republik Pisa 1406 ihri Uabhängigkeit an Florenz verlore. In sällere Zitt het sich s "Pisanisch", e bsunderi Stadtsproch, entwicklet, wo me bis hüt tuet rede un wo au iber e noch lebendigi Schribtradition verfüegt.

Bekannt worre isch Pisa au dur s Konzil vu Pisa anno 1409, wo dur d Wahl vum Alexander V. un sinem Noochfolger Johannes XXIII. versuecht het, s'Abendländisch Schisma z beende; es isch aber numme no schlimmer worde, so dass es plötzlich drei Päpst, ein z Rom, ein z'Avignon und ebe ein z Pisa, gliichzittig gä het.

Berüehmti Söhn vu dr Stadt sin dr Galileo Galilei, wo nooch em dr Flughafe vu Pisa benennt isch, un dr Fibonacci (Leonardo vu Pisa), ein vu dr bedütendste Mathematiker vum Middelalder, gsi.
D Atmosphäri un d Lebendigkeit vu dr Stadt wird vu ca. 40.000 Studente, wo fast d Hälfti vu dr Iwohner vu Pisa usmache, prägt. Uf dr andere Site füehrt säll dezue, dass d Stadt wenn dr Unibetrib rueht, wie usgstorbe wirkt, wil dr grösst Deil vu dr Studente nit iheimisch isch. Wil sich die meiste Touriste nit witt vum schiefe Turm entferne, findet mer in Pisa eini vu dr Städt vu dr Toskana, wo rächt ursprünglich un echt blibe isch. Entfernt mer sich numme wänigi hundert Meter vum Turm siht mer verwinkelti Gässli, Studente, Bars un die typische Hüser, wo im pisaner Gäl gstriche si und dr verbliche Riichtum vu dr Stadt leider numme no erahne len. 


Scho sit em End vum 14. Johrhundert isch belegt, dass am ledschde Sunndig im Juni s "Gioco del Ponte" gfirt wird. Debi versueche bsunders starchi Mannevölcher us dr Viertel nördlich vum Arno ( "Tramontana", umfasst d Viertel "Santa Maria", "San Francesco", "San Michele-Mattaccini" (Porta a Lucca), "Satiri (Portanuova-Cep)" un "Calcesana" ) e sibe Tonne schwere Wage iber dr Ponte di Mezzo uf die südlich Hälfti z schiebe. Die südliche Stadtviertel vum "Mezzogiorno" ( "Sant'Antonio", "San Martino", "San Marco", "Delfini (Marina di Pisa)", "Leoni (Porta Fiorentina)" un "Dragoni (Porta a Mare, San Piero)") versueche säll z verhindere un dr Wage in dr Norde z befördere. Säll Spektakel in historische Kostüme isch wirkli aluegenswert.

Im Stadtheilige Rainer vo Pisa ( "San Ranieri" ), dem sini Yberreste im Dom ufbewahrt werre, sin gli zwei Fester gwidmet. Am 16. Juni, im Vorobend vum Nammensdag vum San Ranieri, findet alljohr die "Luminaria" statt. Alli elektrische Liechter entlang vum Arno werre glöscht, un Tusendi vu Cherze in un um d'Fenster, sowie in grosse Gsteller, tuuche dr Arno un die umgäbbende Promenade in e zuberhafts Liecht.

Am 17. Juni findet d "Regatta di San Ranieri" statt. Jedes Stadtviertel sendet e Rudermannschaft us, wo uf dr zwei Kilometer lange Strecki mit Zil im Stadtzäntrum versuecht, die andere Stadtviertel hinder sich z lo.

Pisa het e Flughafe nome 2 Kilometer uf dr Südsyte vo de Innestadt entfärnt.

Pisa unterhaldet mit folgende Städte Partnerschafte:




</doc>
<doc id="16740" url="https://als.wikipedia.org/wiki?curid=16740" title="SAP ERP">
SAP ERP

SAP esch a Software fer Gschàftsfiehrung.

Uf ditsch heisst SAP: Systeme, Anwendungen und Produkte in der Datenverarbeitung.

Uf änglisch heisst’s: Systems, Applications and Products for data processing.

SAP esch hàrgstellt vu der Firma SAP AG, in Walldorf (Ditschland).
SAP esch a ERP (uf änglish: Enterprise Ressource Planning), s’enthalt d’Hauptelementa vu Gschàftsfiehrung: Ikauf, Stock, Produktion, Verkauf, Finanz... und das alles hangt zamma. Zum Beispiel: a Ikauf wirkt automatisch im Stock und in der Finanz.

Ma nennt "Module" d’Hauptelementa in SAP.
Bi dana Module gebt’s :

Jedes Mol wo ma uf SAP fangt a schaffa, muess ma sìch amälda in a gwesser "Mandant". A Mandant ìsch a bsundera Umgebung wo ìhra eigena Data hat. S’ìsch sehr praktisch fer Test macha, ohna d’rìchtiga Data vu der Produktions Umbegung ariera (was natirlig gfàhrlig kännt wara).

D Dàta un d funktionnela Istellunga vu dr Firma wara ìm „Data-Diactionnary“ gspeichert, dàs heißt a großa Dàtabànk mìt tàuisiga Tàballa. Teil Dàta sìn gmeinsam fer àlla Mandant uf em gliicha Server („inter-mandant“), àwer d meischta Dàta gheera nur ìn ìhrem eigena Mandant.

Wenn ma ìn SAP Schàfft, riaft ma „Transanktiona“. A Transaktion ìsch a Àrt Programm, zum Beipiel:

D Grunddàta un d funktionnela Istellunga vu'ma Mandant kààt ma dur a Benutzer-Owerflächa wo ìn'ra Bàuim-Struktur organisiert ìsch parametriera („customize“, uf Anglisch). Dia Verwàltung heißt „Customizing“, sa verlàngt a gwìssa Erfàhrung, àlso wìrd dia Àrwet vu SAP-Experta gmàcht, meischtens Berater.

Normàlerwiis wìrd zeerscht s Customizing ìn'ma Test-Mandant pràwiart, un erscht noochhar uf s Produktion-Mandant transportiert, mìt'ma „Transport-Order“ wo d Anderunga enthàltet.


D igebauiena Programmiersproch vu SAP heißt ABAP. Dato, mìt'em Applikationsserver Netweaver kat ma aui SAP ìn java programmiera. S kummt ungfàhr uf’s glicha a: mìt ABAP kat ma objektorientiert programmiera, grad wie mìt java.

Ìn SAP gìtt's verschìedena Àrt Programm: „Reports“, „Funktiona“, BAPI, BADI... Ma kààt stàndàrda Programm andera, oder nèia erstella.


D Dokumanta wo druckt mian wara heißa „Formulàr“. S gìtt zwei Àrt Formulàr: SAPSCRIPT (älter) un SMARTFORMS (moderner). S Hàuiptziel vum Formulàr ìsch d Dàta ìn'ma Layout fer s Drucka z'orgànisiara, noh àss a verbundener Report dia Dàta ìm Formulàr gschìckt hàt.


S Hàuiptziel vu'ma Dynpro ìsch d Dàta fer dr Bìlschìrm z'orgànisiara, dur a Layout-Warkzig. Zwei Progrmma gheera zum Dynpro: PBO (process before output) wo d Dàta rìschtet vor àss sa zum Bìldschìrd gschìckt wara, un PAI (process after input) wo mìt da Dàta schàfft, wo vum Bìldschìrm kämma


Dr Ìnhàlt vu da Tàballa kààt ma dur Queries ààfroga. 's gìtt zìmlig eifàcha Queries, wo mìt dr Transaktion SQVI verwàlta wara, un mehr komplexa Queries, wo mìt dr Transaktion SQ01 verwàlta wara. 


</doc>
<doc id="16749" url="https://als.wikipedia.org/wiki?curid=16749" title="Muspilli">
Muspilli

Muspilli isch e althochtütsches Gidicht, wo s Schicksal vo de Seel nochem Tood und s Jüngsti Gricht bischribt. Es isch i Stabraim dichtet wore, allerdings het de Poet die Technik nüme ganz biherrscht und drum würkt s Gidicht zum Tail holperig. De Tielekt vom Gidicht isch Altbayrisch.

De Erzbischof Adelram vo Salzburg († 836) het em Ludwig em Tütsche († 876), woner no en Bueb gsii isch, e theologisches Büechli gschenkt. Spööter, im uusgente 9. Joorhundert, het en uugüebte Schriiber uf die leere Blätter und Stele i dem Buech d Vers vomene apokalyptische Gidicht gschribe. S Gidicht selber isch im iigeente 9. Joorhundert dichtet worde vo näbertem, wo sich offesichtlich i theologische und juristische Sache uskennt het.

S Buech isch denn in Bsitz vom bayrische Chloster St. Emmeran choo und spöter mit anderne Büecher zämebunde worde, wobii de Aafang und s End vom Gidicht, wo offesichtlich ufem Iiband gstande sind, verlore ggange sind, doch cha sichs nume um jewils wenigi Zile handle. De Band stoot hüt under de Sigle "Clm 14098" i de Bayrische Staatsbibliothek Münche. D Tail vom Muspilli stönd uf de Siite 61, 119, 120 und 121.

Ane 1817 isch mer uf da Gidicht ufmerksam woore und 1832 hets de Johann Andreas Schmeller zerschtmol underem Name "Muspilli" veröffetlicht. 

Binennt isch s Gidicht nochem Wort "muspille" (Dat.Sg.), wo im Vers 57 vorchunnt. Da Wort kennt me sus numeno us de altsächsische Bibeldichtig Heliand (Hel. 2591; 4358) und de altisländische Edda. Es werd nume im Zämehang mitem Weltuntergang bruucht. Und zwor weret i de Edda, bim Beschrib vom Weltuntergang di Verwandte vom Füürriis Surtr "Muspellz synir" (Söö vom Muspell) gnennt und di füürigi Flammehaimet vom Surtr, wo im Süüde lit, haisst "Muspellsheimr". D Etymologi vom Wort isch völlig unklar, kai Erchlärig isch bis jetz au nu e bitz anerchennt worde.

S Muspilli cha i drai Tail glideret werde.

Im erste Tail (Vers 1-30) verzellt de Dichter sehr bildhaft, wie nochem Tod vomene Mensch d Engle vode Himmelssterne und d Tüüfle vo de Pechhell chömet und um d Seel kämpfet und wie die liide werdi, wenn si vos Satans Gsindel gholt werdi. Degege werd si im Himmelriich froidvoll ooni Sorge lebe. De Dichter empfelt drum e gottgfäligs Lebe. 

Im zwaite Tail (Vers 37-72) werd de Kampf vom Elias und em Antichrist bischribe und denn de Weltuntergang:
De Dichter frögt denn rhetorisch, wo denn jetzt da Land sai, womer so heftig drum kämpft hebi.

Im dritte Tail (Vers 31-36 & 73-103) werd denn s Jüngsti Gricht bischribe. S himmlische Heer ladet ali Seele, di Lebige wie di Tote vor s Gricht, wo niemert au nu s chlinnst Vergee verhaimliche cha, denn do "werd d Hand rede, de Chopf sege, und alli Glider bis zum chlinste Finger". Wer sini Sünde dur Almose und Faste abtrait het und schuldlos isch, cha sorgefrai sii. Im End werd s Chrütz vom Hailige Christ anetrait, denn brecht s Gidicht ab; offesichtlich feelt de Schluss.

Obwoll de Inhalt vom Gidicht rain christlich isch und und d Idee vom Weltuntergang sich au i de Bible (Matth. 24-25; Offenb. 20 u. a.) findet, werd wegem Wort Muspilli zum Tail au vermuetet, ass de Tail vom Weltuntergang no alti haidnische Vorstellige enthalte chönnt, ähnlich a dene, wie si i de nordische Völuspa (Vsp. 47; 50-52; 57) beschribe werdet.




</doc>
<doc id="16757" url="https://als.wikipedia.org/wiki?curid=16757" title="Rügín">
Rügín

Rügín (usgsproche "rüdschíng" ) oder "Rüsgín" (usgsproche "rüschdschíng" ) isch en alte Tessiner und Comer Sozioläkt, wo nume im Val Colla (hinter Lugano) und im lombardische Val Cavargna änet de Gränze gredt worde isch. Es isch d Gheimsprooch (italienisch "gergo") gsi vo de Chesselflicker. Hüt isch die Sproch, wo eigeni Wörter gha het und vo anderne italienischsproochige Lüt nit verstande worde isch, ganz usgstorbe. 1937 oder 1938 het s Schuelradio TSI no e Schuelsändig gmacht (sog. Radioscuola), nocher isch d Sprooch verschwunde. En ähnlichi Ghaimsprooch isch s "Taróm" gsi, wo d Chämifäger im Verzascatal gredt händ.

Bispil:

Dr Tessiner Dialäktschriftsteller Ugo Canonica (1918–2003) het s Rügín la i si Poesii iifliesse.



</doc>
<doc id="16758" url="https://als.wikipedia.org/wiki?curid=16758" title="Ernst Mayr">
Ernst Mayr

Ernst Walter Mayr (* 5. Juli 1904 z Kempten (Allgäu); † 3. Februar 2005 z Bedford (Massachusetts)) isch ä dütsch-amerikanische Biologe gsi und dr Hauptvertreter vo dr moderne synthetische Evolutionstheorii. Vili vo siine Kollege dängge, ass er zu de gröschte und iiflussriichschte Naturforscher vom 20. Johrhundert ghört. 

Dr Ernst Mayr isch am 5. Juli 1904 z Kempten im Allgäu uf d Wält cho, aber in Sachsen ufgwachse. Er isch dr zweit Sohn vom Landgerichtsrot Dr. Otto Mayr und vo dr Helene Mayr. Scho als Bueb het er sich für Vögel intressiert. 1923 het er sii erschti Abhandlig über d Kolbenente won er im Freie bi Moritzburg beobachtet het. Im gliichen Johr het er agfange an dr Ernst-Moritz-Arndt-Universität z Greifswald Medizin schdudiere, het aber scho frühe zur Zoologie gwächslet und am Zoologische Museum z Berlin gschafft. 1926 het er mi 21 Johr dr Doktortitel in Zoologie mit emä ornithologische Thema übercho.

Dr Erwin Stresemann het dr Mayr 1928 und 1930 uf ä Forschigsreis nach Neuguinea und zu de Salomon-Insle gschickt, won er für dr begeischtert Vogelfründ Lionel Walter Rothschild, 2. Baron Rothschild Vögel gsammlet het. Was er dört über d Biogeographie glehrt het isch d Grundlag für siini schböötere evolutionstheoretischen Überlegige. 1931 isch er in die Vereinigte Schdaate gange, für zum am "American Museum of Natural History" z New York, wo s gröschde naturwüssenschaftlige Museum vo dr Wält isch, als Vogelexperte d Vogelsammlig z bearbeite. Öbbe 20 Jahre isch er z New York bliibe. 

1953 isch er an d Harvard-Universität z Cambridge (Massachusetts) gange, won er drfür gsorgt het, ass d Evolutionstheorie, wo bis denn ä Schtiefchind under de amerikanische biologische Wüssenschafte gsi sich, wichdiger worden isch. Au noch siiner Emeritierig 1975 het er bis zu siim Dod am "Museum of Comparative Zoology" vo dr Harvard-Universität gschafft. 

Er isch noch erä sehr churze Chranket z Bedford (Massachusetts) gschdorbe.

Dr Mayr het öbbe 20 Doktortitel gha, wie dr Ehredoktor vo dr Universität Konstanz (Philosophie). Er het die so genannti dreizackigi Chrone vo dr Biologii übercho, dr Balzan-Briis, dr International Prize of Biology und dr Crafoord-Briis. 1977 het er die Linneanisch Medaillie vo dr Linnean Society of London übercho, 1986 d George-Sarton-Medaillie wo dr höchst Briis für Wüsseschaftsgschicht isch und wo vo dr History of Science Society (HSS) vergä wird.






</doc>
<doc id="16759" url="https://als.wikipedia.org/wiki?curid=16759" title="Altes Reich (Ägypten)">
Altes Reich (Ägypten)

S Alte Riich vo Ägypte, 2686-2181 BCE, isch d Periode in dr ägyptische Gschicht, wo sich die ägyptischi Kultur und schtaatlige und gsellschaftlige Inschtitutione gfeschtiget hai, wo die ägyptisch Gsellschaft während de neggschte zwei ä halb duusig Johr brägt hai.

Dr bedütendscht König vo dr dritte Dynaschtii isch dr Dschoser (Netscherichet) gsi, wo vo 2668 bis 2649 regiert het. Er isch dr Erscht gsi, won ä Pyramide het lo baue, d Schtuefepyramide z Saqqara. Si Architekt isch dr Imhotep gsi, wo schböter as Gott aabätet worden isch. Dr Dschoser het a baar Chrieg gfüehrt gege Völker in Kanaan und het d Sinaiwüeschti eroberet, wo bis hüte zue Ägypte ghört.

Die viert Dynaschtii isch vom Snofru, 2575-2551, begründet worde. Er het Chrieg z Nubie gmacht und dr Handel mit de Völker vom öschtlige Middelmeerruum gförderet, vor allem mit dr Gegend, wo hüt dr Libanon isch–vo dört het er s Holz importiert, wo mä bruucht het, für zum Schiff baue. In Dahschur het er a Dotetämpel baut mit zwei Pyramide (dr Chrumme und dr Rote Pyramide), und z Meidum non ä Pyramide in dr Nöchi vo Krokodilopolis. Die Chrumm Pyramide verbindet archidektonisch zwüsche dr Schtuefepyramide und de so genannte ächte Pyramide, wo sini Noochfolger, dr Chufu (Cheops), 2585-2566, dr Chafre (Chefren) und dr Menkaure (Mycerinos) z Giseh baut hai.

Vo dr fümfte Dynaschtii sött me dr Sahure, 2487-2475, erwähne, won ä Flotte het lo baue, wo uf Punt im Hoorn vo Afrika gseglet isch. Au mit Kanaan het er Handel driibe. Militärisch het er Ägypte in dr weschtlige Wüeschti vo de Libyer verdeidiget. 

Dr Niuserre, 2416-2392, het e bekannte Sunnetämpel z Abu Goreb und e Pyramide z Abusir baut. In sim Grabruum het er Beschriibige vo sine Chrieg in dr Sinaiwüeschti und dr libysche Wüeschti in d Wänd lo meissle. 

Dr Unas (Wenis), 2356-2323, het Handelsexpeditione zue de Nochbervölker gschickt, wo mänggisch au exotischi Dier zruggbrocht hai: im südlige Elephantin git s immer no ä Bild mit erä Giraf und andere Dier. In siiner Regierigsziit isch a grossi Hungersnoot usbroche. In dr Literatuur und dr Religionswüsseschaft isch dr Unas dur sini Pyramideteggscht bekannt, wo beschriibe, wie dr König in s ewige Läbe iidritt.

Dr erscht König vo dr sechste Dynaschtii isch dr Teti, 2346-2313, gsi. Under ihm het ä Beamte, dr Weni, si Karriere aagfange, und isch vom enä niidrige Boschde as Verwalter ufgschdiige und z letscht dr Sandaledräger vom König worde. As dr Vertraut vom Köng het er ä baar Chrieg gege d Beduine im südlige Kanaan gfüehrt und isch Richter gsi im gheime Fall von erä Verschwörig gegen e König, wo d Königin drin verwigglet gsi isch.

Au dr Pepi I, 2289-2255, het sich gege verschwörerischi Adligi müesse wehre und het sich mit erä oberägyptische Familie verschwögeret, wo vo denn a ä grossen Iifluss gha het. Er het z Nubie Chrieg gfüehrt und Befeschtigunge und Handelsblätz baut. Au mit Punt im Süde und Biblos im Norde isch dr Handel usdehnt gsi. Under ihm het d Hauptschdadt Hiku-Ptah dr Name Mennefer übercho, wo denn zu Menfi abkürzt worden isch. Vo do schdammt dr griechisch Name Memphis. Dr Pepi het Tämpel z Tanis, Bubastis, Abydos, Dendera und Coptos lo baue. 

Dr Pepi II , 2279-2181, isch villicht dr König gsi, wo am längschte regiert het in dr Gschicht vo dr Menschheit. In sinere Zit het d Zentralregierig z Memphis vil vo ihrer Macht an regionali Zäntre verlore, wo aagsessnigi Adligi brobiert hai, sich sälbschdändig z mache.

Allgemein:
Gschicht:


</doc>
<doc id="16760" url="https://als.wikipedia.org/wiki?curid=16760" title="Mittleres Reich (Ägypten)">
Mittleres Reich (Ägypten)

S Middlere Riich isch die klassischi Zit vom alten Ägypte gsi. D Schbrooch, wo mä denn gredet het, het sich zwar entwicklet im Lauf vo de Johrhundert, aber immer wider hai sich die ägyptische Literate, wo schbööter gschafft hei, vo neuem lo beiiflusse vom Middleren Ägyptisch. D Literatuur isch bischbilhaft bliibe und Generatione vo altägyptische Schuelchinder hai die Middelägyptische Wärk müesse abschriibe und uswändig lehre. D Gsellschaft het sich zwar erholt vo de Hungersnöt wääred dr Erste Zwüschezit, aber d Erinnerig isch schtark bliibe und het uf d Wältaschauig iigwürkt, wo pessimischtischer worden isch. Au s soziale Gwüsse vo der Elite het sich entwicklet, und in Grabteggscht, wo s Läbe vo de Dote zsämmegfasst hei as Bewiis für d Götter, dass dr Dot würdig sig, es ewigs Läbe dörfe zfüehre, wird d Hilf immer wider hervorghobe, wo mä dene gä het, wo si bruucht hai. In dr blaschtische Kunscht, wo scho im Alte Riich hoch entwicklet gsi isch, het mä d König, wo me früehner as ruehig-heiter dargschdellt het, ehnder as Mensche zeigt, wo d Verantwortig schwer gno hai.
D Pyramide si in dere Periode us unbrennte Ziegelschtei baut worde, wo denn mit Schteiplatte zuedeckt worde si. Das het die ägyptischi Wirtschaft sehr vil weniger belaschtet as d Schteibaute vom Alte Riich. Wil aber schbööteri König die Schteiblatte wider für anderi Baute bruucht hai, het s Wätter mänggi vo dene Pyramide im Lauf vo de Johrduusig fascht ganz zerschdört.

Die 11. Dynaschtii wird mänggisch au zum Middlere Riich zellt, aber eigendlig cha mä erscht vom Mentuhotep II., 2040-2010, a vom enä ägyptische König rede, wil erscht in sim 32. Regierigsjohr s Land wider vereinigt gsi isch.

Dr Mentuhotep III., 2010-1998, het si Minischter Henu (au Hennu oder Henenu) mit 3000 Manne dur s Wadi Hammamat an s Rote Meer gschickt, und dört hai si s Schiff zsämme gsetzt, wo si usanandergno und dur die Bärgwüeschti gschleppt hai. Denn si d Matrose nach Punt gseglet. Öb dr Henu mitgfahren isch, isch nach em einzige Teggscht, wo d Exbedition beschribt und won er im Wadi Hammamat as Dänkmol hinderlo het, nid ganz klar.

Dr Mentuhotep IV., 1998-1991, weiss me nume wenig. Er het ä Wesir gha, wo Amenemhet gheisse het und wo mögligerwiis identisch isch mit em erschte König vo dr 12. Dynaschtii.

Dr Amenemhet I (au Ammenemes I), 1991-1962, isch mögligerwiis dr Wesir (so säge d Ägyptologe em altägyptische Bremierminischter) vom Mentuhotep II gsi, het d Macht ganz übernoh und die 12. Dynaschtii begründet. Er het Chrieg gfüehrt gege d Libyer und d Sinaibeduine und het as Schutz gege ihri Agriff ä befeschtigeti Linie, d "Muure vom Brinz", in dr Nöchi vo de Bittere Seä an dr öschlige Gränze lo baue. Im nubische Kerma het er ä Handelsstation iigrichtet und as Hauptschdadt Itschtawi in Middelägypte gwehlt. Me nimmt aa dass er ermordet worden isch, wie s in dr "Gschicht vom Sinuhe" beschriiben isch. 

Si Nochfolger isch si Sohn Senusret I (Sesostris), 1971-1928, gsi, wo d Kolonisation vo Nubia iigleitet het. Er het die nordnubische Schdämm underworfe und Feschtige am Nil nooch baut und aagfange s Gold abzbaue, wo s dört ge het. Für zum sicher si, ass si Sohn Amenemhet ihm uf em Droon folgt, het er en zu Läbzite zum Mitherrscher gmacht. 

Under dr Regierig vom Amenemhet II isch Nubie im groossen und ganze friidlig gsi, und sini Mineralie si vo den Ägypter usgnutzt worde. 

Dr Senusret II het vo 1897 bis 1887 gregiert. Si Regierig isch friidlig gsi, au innebolitisch isch er guet mit de Adlige uuscho. Under ihm isch d Schdadt Senusrethotep (hüt el Lahun) gründet worde, wo d Arbeiter gwohnt hai, wo si Pyramide baut hai. D Schdadt isch vom Flinders Petrie uusgrabe worde. 

Dr Senusret III, 1878-1843, het Nubie bis südlig vom zweite Katarakt eroberet und het Kampanie gege d Libyer in dr weschtlige Wüeschti und gege d Iiwohner vo Kanaan gfüehrt. Innebolitisch het er d Macht vom König den Adlige gegnüber verschterkt. 

Dr Amenemhet III (Nimaatre),1817-1772, het d Bewässerig vom Fayum verbesseret und Chupfer im Sinai gförderet. In Brief, wo mä gfunde het, wird beschriibe, wie er Nubier Ässe gschickt het, wo an erä Hungersnot glitte hai, für zum z verhindere, ass si nach Ägypte chömme.

Die beide Dynaschtie zellt me im allgemeine nüm zum Middlere Riich. Mä weiss von enä nid vil meh as ä baar Näme vo König. 

Allgemein:
Gschicht:


</doc>
<doc id="16762" url="https://als.wikipedia.org/wiki?curid=16762" title="Neues Reich (Ägypten)">
Neues Reich (Ägypten)

S Neue Riich vom alte Ägypte isch d Zit vo 1570 bis 1070 vor dr Zitewändi, wo die 18., 19. und 20. ägyptische Dynaschtie s Land regiert hai, und Ägypte uf em ä Hochpunkt vo siiner militärische und politische Macht gsi isch.
Bis zur Zit vo de Hyksos hai d Ägypter als Gegner im Süde, Oschte und Weschte nume schlächt organisierti Schtämm gha, wo d Herrschaft über s Land sälber nid hai chönne in Gfahr bringe. Im zweite Johrduusig hai sich im Oschte, in Mesopotamie, Syrie und Anatolie aber afo Schtaate bilde und usbreite, wo kulturell und au militärisch de Ägypter nid underläge gsi si. D Sinaiwüeschti wär zwar es Hindernis gsi, aber me het dört eigentlig kuum Drubbe chönne schtationiere, won än Aagriff uf Ägypte sälber hätte chönne verhindere. Kanaan drgege mit siine Schdadtschtaate wo s kuum je fertigbroocht hai sich z vereinige, isch ideal gsi as "Cordon sanitaire".

Die erschte König vo dr 18. Dynaschtii hai Kanaan und Deil vo Weschtsyrie eroberet, und hai die lokale König wiidder lo regiere. Si hai so ä Reie vo Bufferschdaate gha zwüsche Ägypte und de Grossmächt wo denn im Middlere Oschde um d Vorherrschaft kämpft hai: d Hethiter in Anatolie, d Mitanni in Syrie, und die jewiiligi Grossmacht in Mesopotamie, Assyrie oder Babylonie Dur d Brief, wo mä in de Ruine vo dr Hauptschdadt vom Pharao Echnaton z Amarna gfunde het, weiss mä vil über die internationale Bezieige zwüsche de Grossmächt, aber au zwüschen Ägypte und siine Klienteschtaate in Kanaan. Im 12. Johrhundert, gege s Ändi vo dr Bronsezit hets im öschtlige Middelmeerruum groossi bolitische Veränderige gä, und bis hüt si d Gründ drfür nid ganz klar. Us Ägypte het mä Teggscht wo beschriibe wie ganzi Völkergrubbe, die so genannte Seevölker, brobiert hai ins Land iizbräche, a Deil überland, und anderi vom Meer här. Si si abgwehrt worde und hai sich deilwiis in Kanaan niiderglo, under ihne d Philischter, wo em Gebiet si Name ge hai: Paleschtina. Aber die Chrieg hai em Land wohrschiinlig siini letschte Reserve gno. Under de letschte Pharao vo dr 20. Dynaschtii isch d Regierig me oder weniger bankrott gsi und schliesslig isch s Land wider in zwei Deil zerfalle: Under und Oberägypte.
Kulturell isch s Neue Riich ä Zit gsi wo sich vil gmacht het: Mä het zwar keini Pyramiide meh baut, aber dr Tämpelbau isch schtark gförderet worde, und wenn früehner nume Greber us Schtei gmacht worde si, het me dr Donziegelbau ufgeh und Schteitämpel afo baue, wo mä bis hut no cha bewundere. Mä het zwar Schdei vo alte Pyramide wiider bruucht, aber s Baue isch doch a groossi wirtschaftligi Belaschtig gsi. D Greber si jetzt underirdisch agleit worde, wil mä Angscht gha het ass sie usgraubt wurde wie d Pyramide. Mä het Wache ufgschdellt im Daal vo de König, wo d Pharao begrabe worde si, wo hätte sölle Grabräuber feschtneh. Das het meh oder weniger klabbt solang d Regierig no gfunktioniert het, aber schliesslig si braktisch alli Greeber usgraubt worde, zum Deil vo de Wächter selber, aber au d Regierig het vom Grabraub brofitiert.

In dr Religion isch die persönligi Frömmigkeit ehnder als die soziali Verantwortigligkeit wie im Middlere Riich uuseghobe worde. Au isch s magische Dänke schterker worde, nid nume im Zsämmehang mit em ewige Läbe, sondern au in öffentlige Aaglegeheite: Orakel hai afo entscheide in Grichtsfäll öb öbber schuldig sig, oder in dr Verwaltig hai si Beförderige befohle.

Dr Ahmose I., 1570-1546, het Avaris, d Hauptschdadt vo de Hyksos, eroberet und denn, wo si sich nach Sharuhen in Südkanaan zruggzooge hai, het er se verfolgt und d Schdadt iignoh noch erä Belagerig vo drei Johr. Er het au z Nubia Chrieg gmacht und isch bis zum zweite Katarakt cho. Si Sohn Amenophis I. het vo 1546 bis 1526 gregiert. Er het Nubia bis zum dritte Katarakt anektiert. Im Weschte het er gege d Libyer kämpft. Dr Thutmosis I., (1525-1512) het s ägyptische Gebiet in Nubia vergrösseret und dr Turi zum erschte Vizekönig (eigentlig "Königssohn vo Kusch") vo Nubia gmacht. Im Nordoschte isch er bis über ä Euphrat uf Naharin, em Land vo de Mitanni, vorgschtosse. Dorum het er am dritte Katarakt ä Dänkmol ufgschtellt wo druf gschtanden isch: "Siis Schwärd berüehrt beidi Ändi vo dr Wält." D Nilkatarakt si es Hindernis für dr Handel gsi. Mä het müesse d Schiff uslade und d Ware und s Schiff sälber überland schleppe. Wäge däm het dr König befohle as me ä Kanal grabt wo mä mit de Schiff cha duurefahre. Z Thebe het dr Thutmosis dr Tämpel vom Amun widder usbaut und Obeliske drvor ufgschdellt. Er isch dr erscht König wo im Daal vo de König begrabe worden isch. Dr Thurmosis II. (1512-1504) isch mit dr Hatschepsut, wo villicht si Halbschwöschter oder si Dochder gsi isch, verhürotet gsi. Er het Ufschtänd vo de Kuschite z Nubie und vo Beduine z Kanaan niidergschlage und widder an de Tämpel z Karnak baut. D Hatschepsut (1503-1482) isch noch em Dod vo ihrem Ma Thutmosis II. Regentin worde für däm sii Sohn, mögligerwiis ihrem Halbbrueder, wo no z chlii gsi isch für zum regiere. Noch e baar Johr het si sich aber zum König erklärt, het die königliche Insignie afo dräge, drunter dr pharaonisch Bart, und het as eini vo de wenige Fraue Ägypte in ihrem eignige Name gregiert. Sie het vili Tämpel lo uusbaue dur ihre Minischter Senenmut. D Handelsexpedition wo si nach Punt gschickt het, isch eini vo de bekannteschte in dr Gschicht vom Alten Ägypte. Dr Iifluss vom rächtmässige Dronnochfolger Thutmosis isch gwachse, und in de letschte Johr vo ihrer Regierigszit wärde si as gliichberechtigt dargschdellt. S Ändi vo dr Hatschepsut isch nit klaar und mä weiss au nid wiso dass Johr noch ihrem Dod ihre Name uus de Dänkmöler uusegmeisslet worden isch. Dr Thutmosis III. (1504-1450) het, theoretisch wenigschtens, zsämme mit dr Hatschepsut gregiert bis 1482, wo si sich zum König erhobe het. Dr Thutmosis isch aber wäge däm nit entmachtet worde sondern het ä Karriere as General agfange. Er isch 1480 in Kanaan iigfalle, und isch gege Megiddo zoge, wo ä Koalition vo kanaanitische und syrische König a schtarki Armee ufgschdellt hai. Er isch mit dr ganzen Armee dur es ängs Daal in d Isreel Ebeni cho und isch hinder de Linie vo de Kanaaniter gsi. Im Kampf het er se in d Flucht gschlage und nach erä Belagerig au d Schdadt Megiddo iignoh. Churz druf het er bim Euphrates än Armee vo de Mitanni gschlage. Im Süde het er Kusch (im hütige Sudan) bis zum vierte Katarakt eroberet. Mit de Dribut won er vo de Kanaaniter und Nubier übercho het er Tämpel baut z Karnak, z Heliopolis und z Abydos. D König wo denn uf a Dron cho si, dr Amenophis II. 1450-1425, und dr Thutmosis IV., 1425-1417, hai d Ussebolitik vom Thutmosis III. wiiddergfüehrt und Chrieg vor allem in Kanaan gmacht. Aber si hai au am Gliichgwicht zwüsche de Grossmächt gschafft. Dr Thutmosis IV. het a Verdraag mit Babylonie abgschlosse und sich mit Mitanni alliiert, won er d Dochter vom König Artatama ghürotet het. D Zit vom Amenophis III., 1417-1379, isch bolitisch und militärisch a Hochpunkt in dr Gschicht vo Ägypte gsii. Siini diplomatische Bezieige mit den andere Grossmacht isch dokumentiert in de Amarna Brief, d Korreschbondänz wo ihm d Grosskönig gschickt hai. Dr Amenophis IV., 1379-1361, het em Kult vom Aton, dr Sunneschiibe, dr Vorzug gä, si Name zu Echnaton gänderet, und ä neui Hauptschdadt, Achetaten (in dr Nöchi vom hütige Dorf Amarna), baut wo um än Atontämpel ume baut gsi isch. Vor allem d Brieschter vom Amun hai d Underschtützig verlore, wo sie früehner übercho hai. D Kunscht het sich vo dr schtarre Formalischtik vo dr Vergangeheit glöst und neui Forme gsuecht. Mä redet vo dr el Amarna Periode. Ussebolitisch het sich dr Echnaton wenig engagiert. Wil er so mit innebolitische Broblem beschäftiget gsi isch, het er sich nume wenig um das kümmeret, was z Kanaan bassiert isch und wie dört dr Iifluss vo Ägypte schwächer worden isch. Wer si Nochfolger gsi isch, weiss mä nid genau, möglicherwiis isch das dr Smenchkare gsi, wo me nid sicher isch öb das nid e Frau gsi isch. Denn isch dr Tutanchamun, 1361-1352, uf ä Dron cho und under siiner Regierig isch Ägypte zu dr Inne- und Ussebolitik zrugg wo si vor em Echnaton kennt het: dr Atonkult het si Wichtigkeit wider verlore, dr Amunkult isch wider underschdützt worde, und dr General Horemheb het Chrieg gfüehrt in Kanaan. Dr Ai, 1352-1348, het brobiert d Bezieige mit de Hethiter z verbessere, aber si Nochfolger Horemheb, 1321-1293, het d Armee verschterkt und sich uf die militärischi Option beschränggt.

Dr Ramses I., 1293-1291, isch a General gsi und isch wohrschiinlig vom König Horemheb usegläse worde as Nochfolger in dr Erwartig, ass er si offensivi Ussebolitik de Hethiter gegenüber wurd widderfahre. Er het nume ä bitzeli meh as es Johr regiert und het in dere Zit agfange ä Süülehalle im Tämpel z Karnak afo baue.

Dr Seti I, 1291-1278, het d Feschtigunge im Sinai wiider bsetzt, nochdäm si vo de lokale Schasu si übernoh worde. In Paleschtina und Syrie het er Chrieg gege iigebornigi König und Nomadeschdämm gmacht. Er het es sehr schöns Grab im Daal vo de König lo baue und au Tämpel z Karnak vergrösseret.

Dr bekanntischt König vo dr 19. Dynaschtii isch dr Ramses II., 1278-1237, gsi. Er het afängligs d Ussebolitik vo siine Vorfahre wiiddergfüehrt, und d Hethiter konfrontiert. Nach erä Schlacht bi Kadesch (1273), won er nume mit Glück nit umcho isch, het er sich zruggghalte und schliesslig 1257 ä Friidensverdrag mit em hethitische König Hattusili III abgschlosse. Es isch dr ältischt Friidensverdrag wo d Versione vo beide Siite erhalte si. Dr Ramses het au no ä hethitischi Brinzässin ghürotet für zum d Verbindig zwüsche de beide Herrscherfamilie sterke. Im Weschte het dr Ramses Feschtgunge baut in dr Nöchi vo dr Küschte vom Middelmeer as Verdeidigung gege d Libyer. Au z Nubie het er Chrieg gmacht. Im Middelmeer hai Pirate, Scherde wo zue de Seevölker ghört hai, d Schifffahrt unsicher gmacht. Dr Ramses het se gfange gno und si iigsetzt as siini Elitedrubbe.

Er het a neui Hauptschdadt baut im öschlige Nildelta, Per-Ramesse, und Tämpel mit Monumentalschtatue vo sich sälber, wie zum Bischbil z Abu Simbel in Nubie. Er het meh as hunderd Chinder gha, und won er gschtorben isch, si siini elf ältischte Söhn und broschbektive Nochfolger scho dod gsi.

Si zwölft Sohn, dr Merneptah, 1212-1202, het dr Droon gerbt. Zu dere Zit hai d Seevölker Ägypten agriffe und si abgwehrt worde. Dr Merneptah het das in siine Inschrifte beschriibe. In eim Teggscht, uf dr so genannti Israel Schtele, chunnt au die erschti Erwähnig vo de Israelite vor.

Was in dr Folg bassiert isch, isch nit ganz klar. Dr Seti II., wohrschiinlig im Merneptah si rächtmässig Nochfolger, het sechs Johr gregiert, während in Südägypte dr Amenmes, wo vo Nubie cho isch, d Regierig a sich grisse het. Dr Seti isch vom Ramses Siptah gfolgt worde, wo si Name zue Merneptah Siptah gänderet het. Es schiint, ass ä Syrier, dr Jarsu, dr Droon unrächtmässig beschtiige het. Es isch möglig, ass er identisch isch mit em Bai, em Kanzler vom Merneptah Siptah, wo hiigrichtet worden isch. D Witwe vom Seti II., d Twosret, isch au ä Zitli Herrschere gsi und mit ihrem Dod isch s Ändi vo dr 19. Dynaschtii cho.

Vom Sethnakht, em erschte König vo dr 20. Dynaschtii, weiss me nid vo wo as er chunnt. Er chönnt a Usurpator gsi si. Er het nume a baar Johr gregiert.

Si Sohn, dr Ramses III., 1182-1151, het siine Inschrifte noh, Ägypte von erä groosse Invasion vo de Seevölker grettet, aber dr Iifluss wo Ägypte in Kanaan gha het, isch verlore gange, nachdäm Deil vo de Seevölker, wo abgwehrt worde si, wie d Philischter, sich dört niiderglo hai. Im Weschte het dr Ramses III. s Land 1177 und 1171 vor Libysche Agriff verdeidiget. Im Innere isch si Legitimität aagfochte worde und mindeschtens ei Mordversuech isch gmacht worde. De Attentäter isch dr Brozäss gmacht worde, aber churz druf isch dr Ramses gschtorbe, mögligerwiis vo Gift wo ihm d Verschwörer ge hai.

Under siim Sohn, Ramses IV., 1151-1145, hai sich d Ägypter us vile Gebiet in Paleschtina zruggzoge. Dr ägyptisch Schdaat isch zu dere Zit scho bankrott und vollkomme korrupt gsi. D Ramesside hai no bis 1070 wenigschtens nominell gregiert.

Allgemein:
Gschicht:


</doc>
<doc id="16763" url="https://als.wikipedia.org/wiki?curid=16763" title="Muspell">
Muspell

Muspell isch i de Edda de Name vomene Riis, wo woll mitem Füürriis Surtr („de Schwarzi“) identisch isch. De Name stoot imene Zämehang mit de Entstehig vo de Welt und em Weltuntergang.

I nordische Mythologi sind em Aafang zwo Welte entstande, im Norde isch d Iiswelt Niflheimr (»Nebelwelt«) und im Süüde d Füürwelt Muspellzheimr (»d Welt vom Muspell«) entstande und dezwüschet isch en Abgrund gsii, de Ginnunga Gap (»Zauberchraft-Schlucht«). I de Abgrund sind vom Norde her Iisgletscher abegflosse. Füürfunke wo aber vom Süüde her anegfloge sind, hend da Iis zum lebe broocht und so isch s erst Lebewese, de Iisriis Ymir (»Zwick«) entstande und dezue no d Uurchue Audhumla (»Hornloosi«). Nochdem di erste Götter, de Odin, de Vili und de Véi de Ymir erschlage hend und us sim Liib d Welt gschaft hend, sind immer no Funke vo Muspellzheimr zwüschet Himmel und Erde umegfloge und us dene hend d Götter d Sterne gmacht.

De Muspell spillt erst wider bim Weltuntergang e Rolle. S werd gsait, ass d Söö vom Muspell oder au s Volch vom Muspell (aisl. Muspellz synir; Muspellz lyðir) vom Süüde her chömet um gege d Götter z chämpfe und de Riis Muspell isch de Bsitzer vom Schiff Naglfari, wo di findliche Mächt an Ort vom Endzitchampf bringt. S werd aber au aifach vos Muspells Macht (aisl. Muspellz megin) gredt, en Uusdruck, wo di zerstörische Endzitchräft bizaichnet.

Als Herrscher vo Muspellzheimr werd de Füürriis Surtr gnennt. Er vertaidigt da Land miteme Flammeschwert wo heller isch as d Sunn und im End vode Welt brecht er in Kampf gege d Götter uuf und verbrennt di ganzi Welt mit Füür, drum werd de Weltebrand au "surtalogi" gnennt. S werd aber au gsait, ass im Endkampf de Surtr und de Gott Freyr sich gegesittig tödet. Nochem Surtr isch di isländischi Vulkaninsle Surtsey binennt, wo 1963 usem Meer taucht isch.

De Name chunnt au ufem Kontinent vor, und zwor im Zämehang mitem Weltuntergang dur Füür. I de altsächsische Bibeldichtig Heliand werd wie i de Edda vo de Macht vom "Mutspell" gredt:

Im altbayrische Gidicht "Muspilli" werd de Uusdruck ebefalls mitem Weltebrand bruucht.

Die südgermanische Vorstellige sind aber guet i de Bible bigründet: »Aber de Tag vom Herr werd choo wienen Dieb i de Nacht ... und d Erde und all Werch druffe werdet verbrene ... em Tag vom Herr, i demm d Himel vom Füür vergönd und d Eliment vor Hitz schmelze werdet.« (2.Petr. 3,10-12). Us dem Grund vermuetet e paar Forscher, as de Uusdruck "muspilli" vo christliche Glehrte bildet worden isch und ass d Skandinavier d Vorstellig vom Weltebrand vo de christliche Westgermane öbernoo hebit. Anderersits isch de Uusdruck völlig dunkel und s git kai akzeptabli Etymologii, wa eener för en alte und somit haidnische Uusdruck sprecht. S taar woll agnoo werde, as d Vorstellig vomene Weltebrand bi de Germane wie au bi vill andere Völker unabhängig vom Christetum bistande het.



</doc>
<doc id="16764" url="https://als.wikipedia.org/wiki?curid=16764" title="Zweite Zwischenzeit (Ägypten)">
Zweite Zwischenzeit (Ägypten)

Die Die Zweiti Zwüscheziit isch ä Periode im alten Ägypte gsi, wo vo 1786 bis 1567 duurt het und wo s Land zerscht in chliineri Regione zerfallen isch wo sich sälber verwaltet hai, und denn vo de Hyksos dominiert worden isch. 


Noch em Ändi vo dr 12. Dynaschtii het s braktisch kei zentrali Regierig gha in Ägypte für 150 Johr. Öbbe siebzig König zellt me zue dr 13. Dynaschtii. Macht hai si sehr wenig gha. D Gränzfeschtige si umbsetzt bliibe und Grubbe vo Fremde si unkontrolliert ins Land cho, vor allem vo Kanaan us, und hai sich niidergloh. 
So isch im Lauf vo dr Ziit s öschtlige Nildelta under d Kontrolle vo de asiatische Hyksos cho und in de erschte Johrzähnt vom 17. Johrhundert hai si d Macht über ganz Underägypte gha. Dä Brozäss isch, sovil mä weiss, mehr oder weniger friidlich vor sich gange. Dr Name 'Hyksos' isch ä griechische Verballhornig vom ägyptische "Heqa Hasut" (Herrscher vo dr Fremdi). Mä weiss nume wenig über se: ihri Näme si semitisch gsi; mä dänkt, ass si, bevor si sich in Ägypte niidergloh hai, Nomade gsi si; und ass si in churzer Ziit dr ägyptisch Läbensschtiil aagnoh hai. Me deilt se in zwei Dynaschtie ii, die fufzähnt und die sächzähnt, mä kennt d Näme von erä Handvoll vo König, aber d Ziite vo ihre Regierige si unbekannt, sogar ihri Reihefolg isch nit ganz klar. Im Johr 1674 het dr Salitis (oder Scheschi) Memphis übernoh und vo denn bis zu de Chrieg wo die Thebanische Adlige gege sä agfange hai, isch Ägypte friidlig gsi. Ihri Hauptschdadt isch in Avaris gsi, wo im öschtlige Nildelta glägen isch. Si hai Kampfwäge, wo vo Ross zoge worde si und wo me in Weschtasie scho kennt het, z Ägypte iigfüehrt. Au dr Kompositpfiilbooge hai si mit sich brocht und a baar Götter, wo ins ägyptische Pantheon ufgnoh worde si.
Die thebanischi 17. Dynaschtii, wo de Hyksos d Macht schtrittig gmacht het, het ihre Versuech sich mit de Nubier z verbünde, chönne underbreche. Dr Apepi II., 1542-1532, isch dr letscht König vo dr 15. Dynaschtii gsi. D Thebaner hai en in dr nordöschtlig Deil vom Nildelta zruggdriibe und schliesslig, nachdäm d Hyksos dr Kampf um ihri Hauptschdadt verlore hai, hän si sich ganz us Ägypte zruggzoge.

Allgemein:
Ägyptischi Gschicht:


</doc>
<doc id="16765" url="https://als.wikipedia.org/wiki?curid=16765" title="Tabak">
Tabak

Dr Tubak ("Nicotiana tabacum"; alemannischi Näme) isch es sorteriichs Produkt uus dr Landwirtschaft. Er gilt als Gnuss- und Suchtmittel.

D Aawändigsmöglechkeite vom Tubak si viufäutig: Me cha Tubak rouke, meischtens i Cigerette oder Pfiife, schnupfe (Schnupftubak) , schigge (choue) odr uf angeri wiis oral iinäh (z. B. aus Snus). Schpeziell z erwähne si Cigarre oder ou Cigarillos. Anschtatt wie bi de Cigerette Papiir, nimmt me bi de Cigarre es ganzes, schöns tröchnets Tubakblatt zum der Tubak iiwickle.

Dr Begriff "Tubak" erschiint i Redewändige ("schtarche Tubak" oder "bis anno Tubak" / "bis äned Tubak"). Druus abgleitet worde isch ds Verb "tubakne" (zum Bischpil: "Weimer go tubakne" - so fragt me öpper ober mit chunnt eis go rouke).




</doc>
<doc id="16769" url="https://als.wikipedia.org/wiki?curid=16769" title="Jesus Christus">
Jesus Christus

De Jesus Christus (hebr. יהושע Yĕhošūa‘ »Jahwe helft«; / ɪɛˈsʊs xrɪsˈtɔs / Jesus Christos) isch di zentrali Person vom Christetum, wobi "Christus" en zusätzliche Titel zum ursprüngliche Name "Jesus" isch. Im allgemaine gilt Jesus (Jesus vo Nazaret) as historischi Person; si Chrüzigung wird au in es baar nitchristligi Schrifte erwähnt.

Jesus isch vermuetlich zwüsche 7 v. Chr. und 4 v. Chr. z Bethlehem, emene Dorf südöschdlich vo Jerusalem, oder z Nazareth uf d Welt cho, as Soo vom Zimmermaa Joseph und vo de Maria. Sini Familie sind Nochkome vom jüdische König David gsi. Ufgwachse isch er i de Nöchi vo Nazareth und drum werd er au Jesus de Nazoräner oder "Jesus vo Nazareth" gnennt. Er isch jüdisch ufgwachse und het sicher Hebräisch glernt, wo di hailigi Sprooch vo de Jude isch, d Umgangssprooch isch aber dozmol Aramäisch, d Sproch vo de Aramäer, gsii. I sinere Juged isch de Jesus is Umfeld vom Johannes em Toifer cho. Er het vonem nöd nu d Taufi im Fluss Jordan öbercho, sondern isch vonem au religiös prägt wore. Nochem Märtyrium vom Johannes het de Jesus afange öffetlich predige und het sini erste Schüeler um sich versammlet. Er het aber vor alem as Hailer und Exorzist gwürkt und isch mit ere ängere Gruppe vo zwölf Schüeler oder Apostle bezihigswys 70 Mane oder Jünger im Land umezoge. 

Gegenöber de ofizielle Vertreter vom Judetum, de Sadduzäer, het de Jesus e kritischi Iistelig ghaa, will die numme gseit hänn, ass si Gott diene, es aber numme gmacht hänn zuem d Lütt z beiidrugge. Gegenöber Fraue, Sünder und au gege Finde hed er e offeni, posidivi Schdellig vertrete. Dur da isch im aber au d Findschaft vo gwüssne Chraise erwachse. Woner sich irgedwenn um 30 n. Chr. uf Jerusalem begee het, um dai s Pessach-Fest zfiire, isch er festgnoo wore und vor s Gricht choo, und isch vom römische Statthalter Pontius Pilatus (27–34 n.Chr.) as Uufständische verurtailt wore; me het em au vorgworfe, er söll sich »König vo de Jude« gnennt ha. Er isch denn am Fritig vor em Pessah-Fest gchrüzigt worde. 

Es git keini archäologischi Entdeckige, wo d Historizitet vom Jesus wurde bewiise odr d Gschicht vom Jesus, wie si in de Evangelie verzelt wird, wurde understütze.

De Jesus het selber kai schriftlichi Zügnis hinderloo. Es git e Stell im Johannes-Evangelium, wos heisst; «Jesus aber bückte sich und schrieb mit dem Finger auf die Erde.» Erst noch sim Tod hend e paar vo sinen Aahänger sis Lebe uufgschribe. Die vier wichtigste Quelle sin die vier Evangelie, wo in dr biblisch Kanon ufgnoh worde si. Es git no anderi, apokryphi Evangelie us spetere Johrzähnt wie s Judasevangelium und s Thomasevangelium, wo sich inhaltlig und stilistisch sehr vo de andere underscheide.

Dr Jesus wird in ä baar nitchristlige Quelle erwähnt, wo aber keini drvo kontemporär, also zytgnössisch isch. Es git Dokumänt wie im Sueton sis "Läbe vom göttlige Claudius" (25.4), wo druf hiwiise, ass d Römer ä baar Johr noch em Dod vom Jesus uf öbber ufmerksam gsi si, wo z Jerusalem under de Jude Ufruehr verursacht und wo Chrestus gheisse haig. Noch em Tacitus, won ä Generation spöter d "Annale" gschriibe het, si d Ahänger vom Christus, wo vom Pontius Pilatus hiigrichdet wore sige, in dr Zit vom Kaiser Nero scho gnueg bekannt gsi, ass mä sä het afo verfolge. Die Quelle gälte aber nit as unabhängig, wil si sich uf die christligi Überliiferig stütze. Em jüdische Historiker Flavius Josephus sis Kapitel über ä Jesus in de "Alterdümer vo de Jude" si vo christlige Kopierer so stark abgänderet worde, as mä sini eigene Betrachtige nüm cha underscheide vo däm, wo drzuegschriibe worden isch.

Jesus bezeichnet sech i de Evangelie mängmol als "Mönschesohn" oder als "Sohn vom Mönsch" . Dä Begriff isch allerdings nid vo Jesus erfunde worde; er chunnt nämmlig scho es paarmol im Buech Hesekiel vor. Jesus het dä Begriff ufgriffe, wil dä politisch nid so extem isch vorbelaschtet gsi.

Di christliche Fest im Chirchejoor, wo a die entsprechende Eraignis erinneret, sind eng mi de Hailsgschicht verbunde.

De hailsgschichtlichi Jesus isch vo sinere Muetter Maria vom Hailige Gaist empfange und i Parthenogenese (Jungfrauegeburt) uf d Wält brocht worde (Wienachte) und somit Gottes Soo. Bi sinere Taufi dur de Johannes dr Täufer (Draichüngetaag) hett Gottes Gaist as e Tuube ihn erfüllt und e Stimm vom Himmel het verchündet: »Da isch min gliebte Soo«. Drufabe isch er draimol vom Tüüfel i Versuechig brocht worde. Wäred sinere Wanderschaft vollbringt er 33 Wunder und weckt au drai Toti zum Lebe uuf. Vor sinnere Festnahm z Jerusalem hät er mit sine Apostl s Pessach als s letschti Obigmool gfyred, wa hüt de Grüen oder Hochi Donnstig isch. Noch sinere Chrüzigung (Charfritig) stigt er is Tooteriich abe, stood aber noch drai Tag (Oostere) vom Dood uff, besigt de demit für immer, und erschiint immer wider sinene Jünger öber e Duur vo vierzg Tag (Uferstehig vo Jesus Christus). Denn fart er endgültig in Himmel (Uuffert) und sitzt zu de Rechte vo sim Vatter, em Herrgott. Zäme mit imm und em Hailige Gaist, wo mit em 40 Tag spöter d Apostl erfüllt worde sinn (Pfingste) bildet er d Trinitas, d Draifaltigkait oder d Draiainigkait.

Des Wärg het er als e stellvodräddendes Stärbe für d Mänsche erklärd, zue Vogebig vo de Sünde. Wär des für sich aanimmd, muess selber nümme für d Schdroof vom Lääbe an Gott vobii (also Sünd) - des wär dr eewig Dod un d Drennig vo Gott - härhalde. Un er hett Zuegang in dr Himmel un zuem ewige Lääbe bi Gott. Wäge dämm hett de Jesus vo sich gseit: "Ich bi dr Wääg, d Woohret und s Lääbe".


</doc>
<doc id="16774" url="https://als.wikipedia.org/wiki?curid=16774" title="Forseti">
Forseti

De Forseti (aisl. „Vorsitzer“) isch i de nordische Mythologii de Richter vo de Götter und zällt zu de Ase. Er isch de Soo vom Baldr und vo de Nanna und sin Palast haisst Glitnir. Obwoll de Gott nu ide Edda erwähnt werd, so schint er doch e gwüssi Vereerig gfunde ha, wie de Ort "Forsetlund" (»Forseti-Hain«), wo am Oslofjord lit, bizügt.

I de früemittelalterliche Schrifte werd d Insle Helgoland i de Nordsee "Fositesland" gnennt, well uf ere e Hailigtum vom Gott Fosite glegen isch, mit ere hailige Quele, wo mer nu under absolutem Schwige het töre devo trinke. Zudem isch s Vee wo do gwaidet het em Fosite gwiicht gsii und s het drum nöd tööre tödet were. De Misiionar Liudger het da Hailigtum im Joor 785 kaputt gmacht.

Dur falschi Lesige vo de alte Schrifte isch den im Mittelalter vo Helgoland en "templum Fostae vel Phosetae" uuftaucht, wo denn mit 
"templum Vestae" latiniseiert worden isch und somit fälschlicherwiis mit de römische Herdgöttin Vesta vergliche worden isch. Drus hend denn Romantiker und Noihaide et Göttin Fosta ersune, wo aber tatsächlich sich nie i alte Schrifte findet.

Öb de Gott Fosite aber au mitdem nordische Forseti gliichgsetzt werde cha isch frooglich, well di baide Näme nöd würkli öberiistimet.



</doc>
<doc id="16775" url="https://als.wikipedia.org/wiki?curid=16775" title="Asen">
Asen

D Ase (aisl. áss "Sg."; æsir "Pl.") sind i de nordische Mythologi d Götterfamili, wo vom Odin abstammt. Im ghöret vor alem Götter vo Herrschaft, Macht und Recht zue, wäred di anderi Götterfamili, d Wane för Fruchtbarkait und Woolstand zueständig sind. Allerdings werdet di wichtigste Wane mengisch au Ase gnennt, aber nie handcherum. D Ase wonet i de Burg Asgard und för e paar Götter werd no de Name vom Palast aggee.

De Hoptgott isch de aiöigig Odin (aisl. Óðinn) wo i de Walhall (aisl. Valhöll »Champftotehalle«) wont. As Wonig vo sinere Frau Frigg werd aber Fensalir (»Sumpfsääl«) aggee, iri Dieneri haisst Fulla. De Odin wonnt aber au zäme mitere Göttin Saga (aisl. Sága) in Sökkvabekkr (»Sinkbank«?). De Donnergott Thor (aisl. Þórr), de Soo vom Odin und de Erdgöttin Jörd, wonnt mit sinere Frau Sif und sinene Chinde Magni, Modi und Thrud (aisl. Magni, Móði, Þrúðr) im Ort Thrudvang (aisl. Þrúðvangr »Chraftfeld«), wäred sin Stiifsoo Ullr im Tal Ydalir (aisl. Ýdalir »Iibetal«) lebt. De Baldr, de Soo vom Odin und vode Frigg, wont mit sinere Frau Nanna im Palast Breidablik (aisl. Breiðablik »Breitglanz«) und sin Soo Forseti wont in Glitnir (»Glitzer«). För em Balder sin Brüeder und Mörder Hödr (aisl. Höðr), isch kai Wonig aggee und onöd för de Hermodr (aisl. Hermóðr), för de Vali (aisl. Váli), em Rächer vom Baldr oder för de aihändig Chriegsgott Tyr (aisl. Týr) und för de Dichtergott Bragi, wo mit de Idun (aisl. Iðunn) verhürootet isch. Si biwacht d Öpfel wo d Ase esset, demit si nöd altet. Em Tyr sini Eltere sind nöd bikannt und de Bragi isch de vergöttlichtig norwegischi Dichter Bragi enn gamli Boddason, wo im 9. Joorhundert glebt het. De Heimdallr, de Wächter wo Asgard biwacht, wont im Himinbjörg (»Himmelberg«) em End vode Regebogebrugg Bifröst. Er isch en Soo vom Odin und het nüü Müettere. De schwiigsami Vidar (aisl. Víðarr) wont schliessli im Land Vidi (aisl. Víði »Wiiti«). As Wonig oder Tempel vo de Asine werd Vingolf (aisl. Vingólf »Fründlichs Huus«) gnennt. Die maiste Asine hend kai grossi Bidütig, wie d Ärztin Eir. Au d Erdgöttin Jörd und d Sunegöttin Sol ghöret zu de Asine.

Zu de Ase zälet aber au Gotthaite, wo vonere fremde Herkunft sind, allne voraa de Loki, wo d Götter immer wider i grossi Bedrängnis bringt, ine aber au immer wider us de Patsche helft. Au die drai Wane, wo as Gaisle zu de Ase cho sind, nochdem di baide Götterfamilie Fride gschlosse hend, werdet zu de Ase zällt und wonet au in Asgard. De riich Handelsgott Njördr (aisl. Njörðr) lebt am Meer im Palast Noatun (Nóatún »Schiffstadt«) und sini baide Chinder, d Liebesgöttin Freyja im Palast Folkvang (aisl. Fólkvangr »Volchfeld«) und de Fruchtbarkaitsgott Freyr in Alheim (aisl. Álfheimr »Elfewelt«).




</doc>
<doc id="16776" url="https://als.wikipedia.org/wiki?curid=16776" title="Tal der Könige">
Tal der Könige

S Daal vo de König (Arabisch: وادي الملوك "Wadi Biban el-Muluk") isch es Daal im Süde vo Ägypte uf em Weschtufer vom Nil. 

Während em ägyptische Neue Riich vom 16. Johrhundert BCE bis zum 11. Johrhundert BCE isch dört d Nekropole vo Thebe gsi, und d König und Adligi hai sich dört in Gräber lo begrabe, wo us em Felse vom Bärg uusegmeisslet worde sii. Dr erscht König wo do sis Grab het lo baue isch dr Thutmosis I. gsi, dr letscht isch dr Ramses XI, wo sis Grab aber denn nit bruucht het.

Die meischte Greber si scho im Alterdum usgraubt worde. Wäge däm het me in dr Dritte Zwüschezit under em Scheschonq I. Mumie us de meischte Greber usegno und si in Sammelgreber widr begrabe, im allgemeine ohni ihre Schmuck.

Dr berüehmtischd Fund im Daal vo de König isch im änglische Ägyptolog Howard Carter (1874 – 1939) glunge, won er 1922 s Grab vom Pharao Tutanchamun gfunde het. 

Zue de unterirdische Greber ghöre au überirdischi Dotetämpel, wom enä Hüüser vo Millione vo Johr gsait het, und wo mä am Fuess vo de Bärg baut het. Ä baar vo de wichtigere si d Tämpel vo dr Hatschepsut, vom Amenhotep III., vom Ramses II. und vom Ramses III.


</doc>
<doc id="16777" url="https://als.wikipedia.org/wiki?curid=16777" title="Audhumla">
Audhumla

D Audhumla (aisl. Auðumla „(milch)riichi hornlosi Chue“) isch i de Edda d Uurchue, wo i Uurzite glebt het. 

D Audhumla isch im Aafang vo de Welt entstande, well Funke vode südliche Füürwelt Muspellsheim uf d Gletscherström vode nördliche Iiswelt Niflheim gfloge sind. Well si ka Gräs zum Fresse gha het, het si am salzige Felsig gschleckt und so sind am erste Taag en Manechopf, em zwaite Brust und Buuch und em dritte Tag ono Bai förecho. De Maa het de Name Buri trait und isch de Vatter vom Burr wore. De het d Riisin Bestla ghüroote und isch so de Vatter vom Odin, Vili und Ve und somit de Stammvatter vo de Ase wore.

Usem Üüter vo de Audhumla sind aber vier chräftigi Milchsström gflosse und vo dene het sich de Uurriis Ymir ernährt, wo uf die gliichi Wiis entstande isch wie si.



</doc>
<doc id="16778" url="https://als.wikipedia.org/wiki?curid=16778" title="Wanen">
Wanen

D Wane (im aisländische: Vanr "Sg."; Vanir "Pl.") sind i de nordische Mythologi e Göttergschlecht, wo för d Fruchtbarkait und de Woolstand zueständig isch. Si sind weniger mächtig als di grössiri Götterfamili vo de Ase. D Wane wonet i Vanaheim (altisländisch: Vanaheimr).

Uursprünglich hend d Wane und d Ase unvermischt mitenand glebt. Do hend d Wane d Gullveig zu de Ase gschickt, doch die hend si is Füür gheit und si isch verbrennt, aber zum Vrstuune vode Ase wider uferstande, wil d Wane anders weder d Ase zauberchundig gsii sind. Drüümol hend d Ase d Gullveig verbrennt. Wege dem Frevel het s en Chrieg zwüschet de Wane und de Ase gee. Well de Champf sich aber i d Längi zoge het, oni as ai Famili d Öberhand gwune het, hend si sich dezue entschlosse Fride z mache und sich gegesittig Gaisle z schicke. D Ase hend de Hönir und de Mimir zu de Wane gschickt, die sebe aber hend di beste Lüt vonene zu de Ase gschickt, de Njörd und sini baide Chind, d Freyja und dr Freyr. Und as Aid hend all Götter, d Ase und d Wane, ine Chessi gspoizt und us dem Saft hends de Maa Kvasir gschafft, wo s Wüsse vo all dene gha het, wo is Chessi gspoizt gha hend.

De Njörd (altisländisch: Njörðr), wo am Meer in Noatun (altisländisch: Nóatún »Schiffstadt«) lebt, isch de riichi Meeres- und Handelsgott. Er het mit sinere Schwöster zwai Chind ghaa, d Liebesgöttin Freyja, wo in Folkvang (altisländisch: Fólkvangr »Volchfeld«) wont, und de Fruchtbarkaitsgott Freyr, wo in Alfheim (aisl. Álfheimr »Elfewelt«) lebt. Au die baide sind mitenand ghüroote gsii, wo si no bi de Wane gwonnt hend. Well aber bi de Ase d Gschwüstertiehi nöd erlaubt gsii isch, hend si sich trennt und d Freyja het de Od (altisländisch: Óðr) ghüroote, doch isch de zunderainisch verschwunde und nüme uuftaucht. De Freyr het sich i d Riisin Gerd (altisländisch: Gerðr) verliebt und si zimli lang müese umwerbe. Z Schwede isch er miteme übergrosse Phallus dargstellt worde, als Zaiche för Fruchtbarkait. Wiiteri typischi Symbol sind s Schiff und de Eber. So riitet de Freyr ufem Eber Gullinborsti (»Goldborsti«) oder faart mit sim Schiff Skidbladnir (altisländisch: Skíðblaðnir) ume, d Freyja aber trait au de Name Syr (»Sau«), wa nöd as Bilaidigung denkt gsii isch.

Germanischi Gotthaite



</doc>
<doc id="16779" url="https://als.wikipedia.org/wiki?curid=16779" title="Anna-Maria Ravnopolska-Dean">
Anna-Maria Ravnopolska-Dean

D' Anna-Maria Ravnopolska-Dean (bulg.:Анна-Мария Равнополска-Дийн; * 3. Auschte 1960 z Sofia) isch en bulgarischi Komponisti und Harfinisti.

Si esch z Bulgarie uff d'Wält cho und hed z Rumänie (bi dr Liana Pasquali) und i de-n USA (bi dr Susann McDoanald) schtudierd. Si isch au i dr Carnegie Hall uffträtte.
Im Johr 1992 esch si Mitbegründeri vo dr amerikanische Universität z'Bulgarie gsi.
2003 hed si ihri erschti Komposition - "Improvisation" - gschribe im Stil vo dr bulgarische Volksmusig.




</doc>
<doc id="16780" url="https://als.wikipedia.org/wiki?curid=16780" title="Mundilfari (Mythologie)">
Mundilfari (Mythologie)

De Mundilfari isch i de Edda de Vatter vom Mani (aisl. Máni »Moo«) und vo de Sol, (aisl. Sól »Sunn«).

De Riis Mundilfari het sini baide Chinder ase höbsch gfunde het, as er si noch de Sune und em nochem Moo binennt het. Drum hend d Götter di baide gnoo und als Lenker vom Moo- und Sunnewage bestimmt, wobi baid vomene Wolf verfolgt werdet, de Sköll (»Spott«) verfolgt d Sune und de Hati (»Hasser«) de Moo. De Mani het underwegs di baide Chind Bil und Hjuki ufgnoo, wo mer as Flecke im Moo gsiet. D Sol isch mitem Glenr (»Glanz«) verhüüroteet und d Ross wo de Sunwage züchet haisset Alsvidr und Arvakr.

Nochem Mundilfari isch en Saturnmoo binennt.



</doc>
<doc id="16781" url="https://als.wikipedia.org/wiki?curid=16781" title="Mani (Mondgott)">
Mani (Mondgott)

De Mani isch i de nordische Mythologi de Lenker vom Moowage und isch au för Nüü und Wedel zueständig.

De Mundilfari het zwai Chind ghaa, wo ase schöö gsii sind, as er si noch em Moo und noch de Sune gnennt het. Die baide Gstirn hend d Götter us Funke gmacht gha, wo vode Füürwelt Muspellsheim umegfloge sind. Drum hend si bestimmt, as de Mani de Moowage lenke mue und sini Schwöster Sol (aisl. Sól »Sune«) de Sunewage.

Well de Wolf Hati (»Hasser«) oder Managarm (aisl. Mánagarmr »Moofresser«) de Mani verfolgt, chaner kai Halt mache. Chunnt em de Wolf z nöcht, gits e Moofinsternis. Bim Weltuntergang werd er aber de Moo ganz verschlinge.

Underwegs het de Mani di baide Chind vom Vidfinn (aisl. Viðfinnr) ufglese, d Bil und de Hjuki, wo si mitem Wasserchübel Sägr (aisl. Sægr) und de Stange Simul zum Brune Byrgir choo sind. Sit denn chamer di baide im Moo ine as Flecke gsie.



</doc>
<doc id="16782" url="https://als.wikipedia.org/wiki?curid=16782" title="Dritte Zwischenzeit (Ägypten)">
Dritte Zwischenzeit (Ägypten)

Die Dritti Zwüschezit in dr Gschicht vom alte Ägypte isch d Zit vom Ändi vom Neue Riich bis zum Afang vo dr Schbootzit, 1070-664. Wie in alli Zwüschezite isch d Zentralregierig in dere Periode im allgemeine schwach gsi oder het nid exischtiert und het dorum au weniger Dänkmöler und anders archäologischs Material hinderlo: si Gschicht isch wäge däm schlächter dokumentiert as d Gschicht vo de sozial schtabilere Riich. Vor allem was während dr 22. und 23. Dynaschtii bassiert isch, isch nit ganz klar.

No während dr Regierig vom letschte Ramessid, em Ramses XI., isch s Land in Ober- und Underägypte deilt gsi, Oberägypte isch vom Hohebrieschter vom Amun, em General Herihor, verwaltet worde und Underägypte vom Nesbanebded, 1070 - 1043, mid em Regierigssitz z Tanis im öschtlige Nildelta. Mä sait dere Zit au "Wehem mesut", Wiidergeburt. Noch em Dod vom Ramses XI. hai sich d Tanite dr Titel Pharao gä. D Familie vo de Hohebrieschder und d Pharaone si verschwögeret und d Beziehige zwüsche ihne guet gsi.

Die Herrscherlinie isch vo de Libysche Meschwesch abgschdammt, wo während em Neue Riich sich im Nildelta niiderglo hai. Dr Schoschenq I., 945-924, het s Land widder vereinigt, aber nach ungfähr hundert Johr het s widder zwei Regierige gä, dr Schoschenq III. het s Nildelta kontrolliert und dr Takelot II Middelägypte und dr Süde. Si Sohn, dr Osorkon III., het siini Rivale besiigt, aber scho widder churz druf isch s Land in elf chliini Königsdümer zerfalle. 
Dr Peftdschaubast het z Herakleopolis, dr Nimlot z Hermopolis und dr Ini z Thebes gregiert. Wil Ägypte so verschblitteret und schwach gsi isch, hai d Kuschite us Nubie underem Kaschta ihre Iifluss uf Thebe verschdärkt und hai Oberbrieschtere vom Amun Schepenupet zwunge im Kaschta si Dochter, d Amenirdis, as Nochfolgere z adoptiere.

Dr Nubisch König Pije isch in Südägypte iigfalle und het vo dört us s ganze Land eroberet und het sich zum Pharao gmacht. Er het die ägyptische Fürste wiiter ihri Schdädt in siim Name lo regiere und het sich widr nach Nubie zruggzoge. 724 het sich dr Häuptling vo de libysche Meschwesch Tefnakht zum Pharao gmacht und die churzläbig 24. Dynaschtii gründet. 717 isch dr Bakenrenef, 717-712, ihm uf em Droon gfolgt. Aber dr Brueder vom Pije, dr Schabaka, 716-702, isch 716 uf e kuschitisch Droon cho und het si Hauptschdadt vom nubische Napata ins oberägyptische Thebe verleggt und het Nordägypte zruggeroberet. 

Zu dere Zit het sich Assyrie weschtwärts uusbreitet und dr Schabaka het si in Paleschtina und Syrie bekämpft. Noch ihm si dr Schebitku, 702-689, und denn dr Taharka, 689-663, König worde. Im Johr 674 hai d Assyrer underem Asarhaddon Ägypte sälber agriffe. Dä het d Gränzfeschtige nid chönne erobere und het sich zruggzoge bis 671, won er d Befeschtigunge umgange het, und Memphis und s Nildelta eroberet het. Dr König Taharka het sich in Süde zruggzoge. Nochdäm dr Asarhaddon 669 gschtorben isch, het er Memphis zruggeroberet, isch aber von erä assyrische Armee gschlage worde und het sich nach Thebe zruggzoge.

Wie d Kuschite vor ihne hai sich au d Assyrer uf die iiheimische Aadlige verloh, für zum s Land regiere. Wo underägyptischi Adligi ä Rebellion gege d Assyrer azeddlet hai, si si gfange und nach Ninive ins Asyl gschickt worde, aber dr Necho het wiider zrugg dörfe und het d Schdadt Sais im Nildelta as residänz übercho und noch ihm si Sohn, wo—nachdäm Ägypte widder unabhängig gsi isch—as Psamtik I. Pharao worden isch.

664 isch dr Taharka gschdorbe und si Neveu Tanutamun isch König vo Kusch worde. Er isch in Ägypte iigfalle und het Memphis agriffe. Die underägyptische Adlige hai ihn aber nit underschdützt im Kampf gege d Assyrer. D Armee vom Assurbanipal het zrugggschlage und ihn bis Thebe in Oberägypte verfolgt, d Schdadt eroberet und ihri Tämpel blünderet und zerschdört.

Allgemein:
Gschicht:


</doc>
<doc id="16802" url="https://als.wikipedia.org/wiki?curid=16802" title="Spätzeit (Ägypten)">
Spätzeit (Ägypten)

D Schbootziit vom alten Ägypte isch d Periode vo 664 bis 332, d Ziit wo zum letschte Mol iiheimischi Dynaschtiie s Land regiert hai, bis zur Eroberig vom Alexander em Groosse. Es git Gschichtschriiber wo au die kuschitischi 25. Dynaschtii zur Schbootziit zele.

Im Johr 656 isch Ägypte nüm under dr Assyrische Kontrolle gschtande. Dr Psamtik I., 656-609, wo–wie si Vadder Necho I vor ihm–ä wichtigi Rolle in dr assyrische Verwaltig vom Land gschbiilt het, isch Pharao worde. Er het zur Meschwesch ghört, libyschi Chrieger wo sich im Nildelta agsiidlet hai. Dr Psamtik het brobiert, d Assyrer vor em Untergang dur d Babylonier und d Mede z bewahre und isch mit erä Armee bis nach Mesopotamie zooge und het 616 mit de Assyrer in erä Schlacht 300 Kilometer vo Babylon kämpft. Aber scho zwei Johr schbööter hai d Mede underem Cyaxares Assur eroberet und 612 isch Niniveh gfalle. S Ändi vom assyrische Riich isch 610 mit dr Eroberig vo Haran cho. Ägypte isch zwar nit erfolgriich gsi, het aber zum erschte Mol sit langer Ziit zeigt, ass me immer no mit em Land as erä politische und militärische Macht söt rächne.

Dr Necho II., 609-594, het agfange ä Schiffkanal vom Nil zu de Bittere Seä z grabe, het s aber widder ufgä. Er het ä Flotte lo baue, het Syrie eroberet und het 609 Haran belageret, aber d Babylonier hai en abgwehrt. 605 isch er bi Kerkamesch vom babylonische König Nebukadrezzar II. gschlage worde, het ganz Syrie verlore und sich müesse nach Ägypte zruggzieh.

Dr Wahibre (griechisch Apries), 587-569, het syrische Ufschdänd gege d Babylonier underschdützt, aber alli si niidergschlage worde. In Nordafrika het ihn dr libysch König vo Kyrene um Hilf gege d Grieche bittet. Im Wahibre si Armee isch aber gschlage worde und 569 isch dr Pharao gschdürzt worde vom General Ahmose.

Dr Ahmose II. (griechisch Amasis), 569-526, het dr Coup gege dr Wahibre agfüehrt und isch denn Pharao worde. Under ihm het Ägypte im allgemeine im Friide gläbt und het ä kulturelle Blüeteziit erläbt. Er het griechischi Kolonischte z Naukratis im Nildelta agsiidlet und gueti Beziehige zu de Grieche gha. Er het sich mit em Polykrates vo Samos und em Krösus vo Lydie verbündet. D Perser si ä Landmacht ohni Flotte gsi, so het dr Ahmose im Johr 560 Zypere eroberet. Gege s Ändi vo siiner Regierigsziit het dr Perserkönig Kambyses Ägypte mit emä Agriff droht und s Bündnis mit em Polykrates isch in Brüch gange.

Numen ä baar Mönet nach em Ahmose siim Dod het dr Kambyses II. Ägypte eroberet und im Ahmose si Sohn, dr Psamtik III, 526, abgsetzt.

Nochdäm dr persisch König Kambyses II. Ägypte, Libya und Kyrene eroberet het, het er d Titel vom enä Pharao agnoh und het bis 522 as ägyptische König gregiert. Er het au brobiert si afrikanischi Satrapii z vergrössere. Aber än Armee won er zur Siwa Oase gschickt het, isch schbuurlos in dr weschtlige Wüeschti verschwunde. Au in Nubie isch si Kampanie ohni Erfolg bliibe. Dr Kambyses het in Ägypte ä schlächte Ruef gha, oder das hai wenigschtens dr Herodot und dr Diodorus Siculus verzellt, will mä behauptet haig er wurd die ägyptische Götter nit verehre.

Für d Perser isch Ägypte eini vo ihrne riichschte Satrapie gsi. Im Kambyses si Nochfolger, dr Darius I., 521-486, het dr Kanal wo dr Necho II. het afo usgrabe, fertig gmacht und so d Verbindig zwüsche Ägypte und Persie sehr verbesseret.

Im grossen und ganze isch Ägypte under dr erschte Perserdynaschtii wohlhabend und friidlig gsi. S het aber do und dört Rebellione gä wo underdruckt worde si, wie die wo noch erä Schdüürerhöhig 486 under em Darius usbrochen isch und si Nochfolger, dr Xerxes, 486-465, het müesse d Ägypter widr unterwerfe.

Grösser und für d Perser gföhrliger isch än Ufschdand während dr Regierig vom Artaxerxes I. im Johr 460 gsi. Dr Afüehrer, dr Libyer Inarus, het sich mit de Athener verbündet, won ä Flotte vo 200 Schiff gschickt hai. Dr Satrap Achaemenes isch umcho in dr Schlacht bi Papremis im weschtlige Nildelta.

In de letschte Johr vom 5. Johrhundert hai d Perser under sich sälber gschtritte. Dr jünger Kyros het sich gegen e Artaxerxes II. erhobe, isch aber in dr Schlacht vo Cunaxa im Johr 401 umcho. Dr Tamos, än Admiral vo Memphis won ä Fründ vom Kyros gsi isch, het die ganzi Flotte mit sch gfüehrt uf siiner Flucht nach Ägypte. Dört isch er aber vo öbberem, won em dr Diodorus Siculus dr Name Psammetichos gä het, hiigrichtet worde. Es git Hischtoriker wo dänke, ass dä Psammetichos dr König Amyrtäus vo dr 28. Dynaschtii gsi sig.

Dr Amyrtäus, 404-399, vo Sais, villicht ä Verwandte vom Amyrtäus wo dr Kampf vom Inarus widdergfüehrt het, wo dä vo de Perser gfangegnoh worden isch, het im Johr 404 än Ufschdand gege d Perser agfüehrt und und vier Johr druf het er au Oberägypte eroberet. Denn het er s ganze Land bis 399 gregiert. Dr Amyrtäus isch dr einzig König wo zue dere Dynaschtii ghört.

Zue dere Dynaschtii zellt mä vier König: dr Nepherites I., 399-93, dr Achoris (Hakor), 393-380, dr Psamuthes, 380, und dr Nepherites II, 379. Si hai vo Mendes im Nildelta us gregiert und die ägyptischi Flotte widr ufbaut. Si hai mit dä Schbartaner under em Evagoras a Bündnis abgschlosse und hai se mit Weizeliiferige und Material für ihri Schiff underschdützt. Dr Achosis het sogar fufzig Schiff gschickt für zum die griechischi Flotte z verschdärke. Aber d Artaxerxes het mit siinere Flotte vo 300 Schiff Zypere de Schbartaner widr abgnoh und dr Evagoras isch nach Ägypte gflüchtet. Schbööter het er mit de Perser si Friide gmacht. D Perser hai dr Satrap Datames gschickt für zum d Ägypter z underwerfe, aber dr Achoris het griechische Söldner underem Athener Chabrias und em Schbartanische König Agesilas aagworbe und het se in Chliiasie gege d Perser iigsetzt.

Dr Nectanebo, 380-362, het dr Droon usurbiert und het ä Persischi Armee under em Satrap Pharnabazos im Nildelta abgwehrt. Im Johr 374 het dr Pharnabazos ä neui Armee vo meh as 200,000 Ma under em Athener Iphikrates gschickt, wo bis Memphis vordrunge si. Wäge dr Nilüberschwemmig hai si sich müesse us em Land zruggzieh, bevor is s hai chönne erobere.

Im Nectanebo si Sohn Dschedhor, (362-360), het die agressivi Bolitik vo sim Vadder widdergmacht, und für zum se z finanziere het er s Gold us de Tämpel konfisziert und d Schdüüre erhöht. Während dr Dschedhor in Phönizie Chrieg gmacht het, isch dehai än Ufschdand usbroche. Si Brueder, dr Nectanebo, isch vo Syrie nach Ägypte zrugg und isch zum König gmacht worde. Dr Dschedhor het si Friide mit em Artaxerxes II. gmacht und het ghofft Hilf z übercho für zum Ägypte zrugg z erobere, aber dr Perserkönig isch 358 gschtorbe.

Dr Nectanebo II., 359-343, het en Ufschdand nidergschlage mit dr Hilf vom Schbartaner Agesilas, wo churz druf z Kyrene gschdorben isch. Im Johr 351 het er mit em Athener Diophantes und em Schbartaner Lamias zsämme än Agriff vo de Perser abgwehrt und denn an Ufschdand gege d Perser z Phönizie underschdützt. Er het im König vo Sidon 4000 griechischi Soldate gschickt aber dä het sich 344 de Perser ergä und dr Artaxerxes III. het d Schdadt lo verbrenne. D Perser hai denn en Armee vo 300,000 Fuesssoldate, 30,000 Kavallerischte und ä Flotte vo 300 Chriegs- und 500 Dransbortschiff gschickt. Dr Nectanebo het an Armee vo öbbe 100,000 Ma gha. Er het vorgha, sich an dr Nilmündig und in dr Sinaiwüeschti z verdeidige, aber d Perser si ins Nildelta iidrunge und dr Nectanebo isch nach Ethiopie gflüchtet.

Die zweiti Perserdynaschtii foht under em Artaxerxes III. a, wien er s Land usblünderet und Schdatmuure und Befeschdigunge lot lo abrisse. 338 isch dr Artaxerxes ermordet worde, und für ä churzi Ziit het dr Nubier Chabash d Kontrolle über Deil vo Ägypte chönne a sich riisse. Dr Ptolemäus Lagides, wo schbööter dr König Ptolemäus I. Soter worden isch, het im Johr 305 vo ihm als "König vo beide Länder", d. h. Pharao, gredet. Aber scho 335 het dr Darius III. Ägypte zruggeroberet.

Allgemein:
Gschicht:


</doc>
<doc id="16805" url="https://als.wikipedia.org/wiki?curid=16805" title="Claudius Ptolemäus">
Claudius Ptolemäus

Dr Ptolemäus (, lat. Claudius Ptolomaeus) (* um 100, vermuetlig z Ptolemais Hermii, Ägypten; † um 175, vermuetlig z Alexandria, Ägypten), isch ä griechische Mathematiker, Geograph, Aschtronom, Aschtrolog, Musigtheoretiker und Philosoph gsi. Dr Ptolemäus het wohrschiinlig z Alexandria (Ägypten) gschafft.

Dr Ptolemäus het d "Mathematike Syntaxis" („mathematischi Zsämmeschdellig“), spöter "Megiste Syntaxis" („gröschti Zsämmeschdellig“), hüt "Almagest" (abgleitet vom Arabische "al-Majisṭī") än Abhandlig über d Mathematik und d Aschtronomii in 13 Büecher. Si isch bis zum Änd vom Mittelalter ä Schtandardwärk vo dr Aschtronomii gsi und het näbe em enä usfüehrlige Schtärnkatalog ä Verfiinerig vom geozentrische Wältbild, wo dr Hipparchos von Nicäa vorgeschlage het und wo schböter s "Ptolemäische Weätbild" gnennt worde isch.

Er het s heliozentrische Wältbild vom Aristarchos vo Samos und vom Seleukos vo Seleukia abglähnt, und für meh as es Johrduusig isch siis Wältbild s einzige gsi, wo d Chille und die Glehrte akzeptiert hai, bis es vom moderne heliozentrische Wältbild ersetzt worden isch wo dr Nikolaus Kopernikus, dr Johannes Kepler und dr Galileo Galilei entwicklet hai.


</doc>
<doc id="16808" url="https://als.wikipedia.org/wiki?curid=16808" title="Sparta">
Sparta

Sparta (, "Spártē", , "Spártā") isch d Hauptschdadt vo Lakonie z Griecheland. Es befindet sich uf em Peloponnes, het öbbe 15,000 Iiwohner und si wichtigschti Induschtrii isch d Siideherschdellig.

S Heiligdum vo dr Artemis Orthia isch im 9. Johrhundert BCE am Fluss baut worde und dr Tämpel vo dr Athena Chalkioikos uf dr Akropolis im 6. Johrhundert BCE. S het ä Tämpel vom Menelaos und in dr Ziit vom Auguschtus het män es Theater näbe dr Akropolis baut.

Im Alterdum isch Schbarta (oder Lakedämon) eine vo de wichtigschte Stadtschdaate z Griecheland gsii. D Schdadt isch vo de Dorer, dr letschte Völkergrubbe wo im Alterdum nach Griecheland iigwanderet isch, am Ändi vom 2. Johrduusig BCE gründet worde, und het bis zum 8. Johrhundert ganz Lakonie unterworfe.

D Ebeni um d Schdadt ume isch an d Bürger vo Schbarta, de Schbartiate, verdeilt worde und d Buure wo dört gläbt hai, d Helote, hai uf em Land müesse schaffe und keini Rächt gha. Die chliinere Schdedt uf de Hügel in dr Umgäbig si vo Schdammaaghörige ohni politischi Rächt, de Periöke, bewohnt gsi. Sit em 7. Johrhundert si die männlige Schbartiate scho vo chlii uf zum Chriegsdienscht erzoge worde. D Schdadt het vom 7. Läbensjohr d Erziehig übernoh, im Alter vo 20 si si Soldate worde und hai dr Armee bis zum 60. Geburtsdag aaghört. D Periöke, wo nume im Chriegsfall ufbote worde si, hai mit de Schbartiate zsämme as Hoplite kämpft. Dr Überliiferig noch het dr Lykurg dr Schdadt si Verfassig gä: Zwei König si d Afüehrer vom Schdaat und vo dr Armee gsi, die hend a de Gschlecht vo de Agiade und Eurypontide aghöört. Si si vo fümf "Euphore", wo immer nur für eis Johr gwehlt worde si, kontrolliert worde. D "Gerusia", dr Ältischteroot, het us 28 Manne beschtande wo mindeschtens 60 Johr alt gsi si, d "Geronte", und uf Läbziit gwehlt worde si. Vom Alter vo 30 aa isch jede Schbartiat Mitgliid vo dr Volksversammlig, dr "Apella", gsi, und het an de gmeinsame Mohlziite deilgnoo. Wenn er aber si Deil an de Usgobe nud het chönne zahle, het er siis Vollbürgerrächt verlore.

Sparta isch ann vo de wichtige Ort i de griechische Mythologii, hüüffig werd aber de Name Lakedaimon bruucht. De erst König isch de Lelex gsii und sini Noofaare sind hüüffig Eponym vo wichtige lakonische Örtlichkaite gsii. De letscht König us dem mythische Gschlecht isch de Tyndareos gsii, de Vatter vo de beede Dioskure und vo de Helena. Well d Dioskure vor siim Tood umchoo isch, isch de Menelaos, de Maa vo de Helena, König vo Lakedaimon wore, wo e spartanischi Flotte vo 60 Schiff in Trojanische Chrieg gfüert hett. Noch de Haicheer vo de Heraklide het de Heraklid Aristodemos oder dem sini Zwillingsöö Eurysthenes und Prokles Sparta öberchoo. Di beede Zwilling sind d Stammvättere vo de baide spartanische Könighüser gsii, de Agiade und de Eurypontide. D Noofare vo dene hend s Piet vo Sparta uusgwiitet und denn o afange Chrieg gege Kynouria, Argos und Arkadie füere, wobii nöd immer sicher isch, wievill vo dene Eraignis historisch sind. O de spartanischi Gsetzgeber Lykourgos dörst e mythischi Person gsii sii. De König Teleklos, wo vo Messenier im Hailigtum vo de Artemis z Limnai töödt woren isch, dörst historisch gsii sii und hett denn im 8. Joorhundert v. Chr. glebt.

De erst sicher historischi König isch de Theopompos gsii, wo im uusgeende 8. Joorhundert v. Chr. im Erste Messenische Chrieg e Tail vo Messenie underworffe hett. Zwoo Generatione spööter isch denn im Zweete Messenische Chrieg ganz Messenie vo Sparta erobert wore. I dere Zitt hett Sparta e kulturelli Blüeti erlebt. Nochere Zitt, wo weniger guet bizügt isch, isch Sparta abem 5. Joorhundert v. Chr. aini vo de schderkschte Mächt z Griechland gsi. So hai si im Perserchrieg (480–479) d Füehrig vo alle griechische Chreft gha, wo d Perser under em Xerxes I. uf Land bi de Thermopyle in Griechland iigfalle si. Dr schbartanisch König Leonidas isch dört bi dr Verdeidigung umcho. D Seeschlacht bi Artemision zur gliiche Zit isch unentschiide usgange, die athenischi Flotte het sich aber müesse zruggzie. Dr Themistokles het denn ä grosse Deil vo dr persische Flotte bi Salamis vernichtet und dr Xerxes het sich uf Asie zruggzoge und d Armee under em Mardonios in Thessalie zrugggloo. Im Johr druf (479) isch die persisch Armee bi Plataia zum ä groosse Deil vernichtet worde. Dr schbartanisch König Leotychides het die übrigbliibene persische Schiff bi Mykale uberrascht, wo si uf em Land gsi si, und zerschdört. Non es Johr hai d Grieche zsämme gege d Perser kämpft und häi 478 underem Schbartaner Pausanias Byzantion iignoh, aber denn hai sich d Schbartaner zruggzoge und d Athener und die ionische Grieche sich sälber überloo, und die hai dr attisch-delischi Seebund gründet (477). Vo do a si Schbarta und Athen Rivale gsi für d Hegemonii in Griecheland. Ane 464 v. Chr. isch d Stadt Sparta vomene groosse Erdbebe zerstört wore. Im attische Seebund het Schbarta dr Peloponnesisch Bund gegenüber gschdellt. Im Peloponnesische Chrieg (431–404) het dr Peloponnesisch Bund Athen besiigt, und Schbarta het si Hegemoniistellig über Griecheland für e Zitli chönne verschterke. 

Dr ägyptisch Pharao Achoris (393–380) isch mit de Schbartaner under em Evagoras verbündet gsi und het enä Weize und Schiff gschickt für zum si gege d Perser z schderke. Aber dr persisch König Artaxerxes het Zypere dä Schbartaner widr abgnoh und dr Evagoras isch nach Ägypte gflüchtet und het druf si Friide mit de Perser gmacht.

371 het Thebe dr schbartanische Armee bi Leuktra ihri erschti groossi Niiderlag zuegfüegt. 369 hai sich d Messener sälbschdändig gmacht und Schbarta het rasch an Wichtigkeit verlore. Aber d Schbartaner, wie die andere Grieche au, si immer no gfrogti Söldner gsi. So het dr Agesilas em Pharao Nectanebo II. ghulfe än Ufschdand niiderzschlo und dr Lamias het mit em Athener Diophantes d Verdeidigung vo Ägypte gege d Perser gleitet.

In dr hellenischtische Ziit isch dr Verfall rasch vorwärts gange. Dr König Agis IV. (245–241) und dr Kleomenes III. (235–222) hai Reforme iigfüehrt, aber denn het dr Kleomenes ä Schlacht bi Sellasia (222) verlore. im Johr 146 hai d Römer Schbarta eroberet.




</doc>
<doc id="16811" url="https://als.wikipedia.org/wiki?curid=16811" title="Peloponnesischer Krieg">
Peloponnesischer Krieg

Dr Peloponnesisch Chrieg isch ä Machtkampf gsi zwüsche Schbarta und Athen, wo vo 431 v. Chr. bis 404 v. Chr. duurt het und mit dr Niiderlag vo Athen z Änd gangen isch.

Zerst isch Schbarta z Böozie iimarschiert und het d Athener in dr Schlacht vo Tanagra gschlage, aber churz druf hai d Athener d Thebaner, wo mit Schbarta verbündet gsi si, bi Oinophyta gschlage und vo denn aa Middelgriechland beherscht. 445 v. Chr. isch dr erscht Chrieg z Ändi gsi, und s het keini groossi Veränderige ge.

Dr drissigjöhrig Friide, wo usghandlet worden isch, het aber nit lang ghebt. Scho 433 v. Chr. hai Korinth und Megara us verschiidene Gründ brobiert d Schbartaner zum Chrieg gege Athen z überrede. D Schbartaner häi vor zwei Sache Angscht gha, dass Athen z mächtig wurd, aber vor allem, ass ihre Bund abgschwecht wurd, wenn Verbündeti wurde usdräte, und dass denn d Bedrohig dur d Helote sich wurd verschlimmere. So hai d Schbartaner jede Summer d Umgäbig vo Athen afo verwüeschte und d Athener hai brobiert Hafeschdedt, wo mit Schbarta verbündet gsi si, z erobere. 430 v. Chr. het a Süüchi ä Viertel vo dr Bevölkerig vo Athen umbrocht, under ihne dr Perikles, wo d Athener zum Chrieg überredet gha het. 425 v. Chr. het Schbarta vorgschlage Friide z mache, aber d Athener under em Kleon hai abglähnt. 422 v. Chr. si dr Kleon und dr schbartanisch General Brasidas bi Amphipolis gfalle und dr Nikias het e Friide chönne ushandle.

Dr Phrygier Alkibiades (öbbe 450 bis 404 v. Chr.) het groossen Iifluss gha z Athen und wo im Johr 415 v. Chr. d Schdadt Segesta um Hilf gege dr mächtigscht sizilianisch Schdadtschtaat Syrakus bittet het, het er e Fäldzug z Sizilie befürwordet. Athen het 134 Triere und 5.000 Hoplite under dr Füehrig vom Alkibiades, em Nikias und em Lamachos uf Sizilie gschiggt, eini vo de gröschte Flotte, won ä griechische Schdadtschtaat je ufgschdellt het. Dr Nikias het d Belagerig vo Syrakus gleitet, nochdäm dr Alkibiades uf Athen zrugggrüeft worden isch, wil men en het welle vor Gricht schdelle. Er isch aber zu Schbarta übergange. D Belagerig isch nid vorwärts cho, obwol dr Demosthenes im Johr 414 ä Verschterkig mit sich brocht het. Im neggschde Johr isch die athenisch Flotte im Hafe vo Syrakus vernichtet worde, und wo d Athener hai welle uf Athen zrugggo, si die meischte Druppe gfange gnoh worde und vili von enä si umcho. Dr Nikias und dr Demosthenes het mä hiigrichtet.

D Schbartaner hai Drubbe z Attika schtationiert uf e Rotschlag vom Alkibiades hi, und hai d Versorgig vo dr Schdadt überland underbroche. D Perser häi mit de Schbartaner afo verhandle und hai ene Geld uszahlt und drfür Chläiasie übercho. Vili Mitgliidschdaate vom Attische Seebund si nid glücklig gsi, wil Athen si nid as gliichberechtigti Mitgliider behandlet het, und hai vom Johr 412 v. Chr. aa dr Bund verlo. D Schbartaner hai mit em Gäld vo de Perser ä Flotte baut, hai aber d Athener uf See nid chönne schlo. 411 v. Chr. hai z Athen Oligarche, wo dr Alkibiades agschdachlet und inä verschproche het, ass är wurd zwüsche Athen und de Perser vermiddle, beschlosse, die demokratisch Verfassig zu ihre Gunschte z ändere. Mit Iischüchterig und Bropaganda hai si d Volksversammlig drzue brocht e Root vo 400 z wehle, won ä neui Verfassig wurd schriibe. Dä Root het d Schdadt afo regiere, aber s het kai Friide gä, weder mit de Perser no mit Schbarta. D Ruedermannschafte hai aber die demokratischi Verfassig underschdützt und dr Putsch isch 410 v. Chr. beändet worde. In däm Johr het dr Alkibiades widr d Site gwächslet und agfange de Athener z hälfe, und het bi Kyzikos am Marmarameer die schbartanisch Flotte, wo vom Mindaros kommandiert worden isch, vollkomme vernichtet. Dr Alkibiades isch 407 v. Chr. gschdürzt worde, nochdäm dr schbartanisch Admiral Lysander de Athener ä Niiderlag bi Ephesos zuegfüegt het. Dr Alkibiades het sich uf Thrakie zruggzoge und isch 404 v. Chr. noch dr Kapitulation vo Athen zum persische Satrap Pharnabazos gflüchtet, aber dört uf Befähl vom Lysander ermordet worde.

406 hai d Athener de Schbartaner non ä Niiderlag zuebereitet bi dr Inslegrubbe vo de Arginuse im Egeische Meer, wobii si sälber au groossi Verluscht erlitte hai, und wil d Ruederer vo athenische Schiff, wo undergange si, nit grettet worde si, het mä z Athen ä baar hoche Offizier dr Brozäss gmacht und si hiigrichtet. Die meischte Verbündete vo Athen hai sich vom Seebund glöst und nume Samos het bis zum Schluss zur Schdadt ghalte. S Ändi vom Chrieg isch nur no ä Froog vo dr Zit gsi. Dr Lysander, underschdützt vo de Perser, het d Getreidzuefuehr uf Athen dur ä Helleschbont chönne underbräche, het im Johr 405 v. Chr. bi Aigospotamoi die athenisch Flotte vernichtet und denn d Schdadt iigschlosse. 404 v. Chr. het Athen kapituliert.

A baar vo de Verbündete vo Schbarta, under ihne Thebe und Korinth, hai welle Athen vollkomme zerschdöre, aber d Schbartaner hai s vorzoge, Athen as Gegegwicht lo z exischdiere. Es het zwar sölle schwach si, für dass es nid ä neue Konflikt chönnt afo: Athen het alli siini Schiff usser zwölf müesse ufgä. Die Lang Muure, wo d Schdadt mit em Hafe Piräus verbunde häi, si abbroche und dr Seebund isch ufglöst worde. Dr Lysander het z Athen d Iirichdig von ere Regierig vo Oligarche understützt, wo pro-schbartanisch gsi isch, aber scho im Johr druf isch die "Herrschaft vo de Driissig" gschdürzt worde. Im Egeische Meer si überall schbartanischi Garnisone errichtet worde. Korinth und Theebe aber si mit em Usgang vom Chrieg nid zfriide gsi und häi sich mit iirem ehemoolige Find Athen gege Sparta verbündet. Dä Chrieg het aber käini Resultaat brocht, usser dass er Sparta draa ghinderet het, die griechischi Hegemonialmacht z wärde. 

Au in Chläiasie het s kä Friiede gee. D Schbartaner hai zwar de Perser verschbroche gha, ass si d Macht über Chlaiasie mit siine griechische Schdedt wurde übercho, aber jetzt hai si das Verschbräche broche und afo mit de Perser Chrieg mache. D Perser, wo zerst die antispartanischi Koalizioon understützt häi, si denn uf d Site vo Sparta gwäggslet und häi 387 v. Chr. Athen e Friide ufzwunge und die erschöpfte griechische Stadtstaate häi iine ir Rächt über Chläiasie müesse beschdätige.



</doc>
<doc id="16815" url="https://als.wikipedia.org/wiki?curid=16815" title="Judentum">
Judentum

Mit Judedum meint me alles, was mit em jüdische Volk zdue het: si Religion, Traditione, Kultur und d Jude sälber as Volk.

Die jüdischi Orthodoxii het än eifachi Definition für wär ä Jud isch: jede wo von erä Jüdin gebore worden isch und kai anderi Religion agnoh het oder wär sich gmäss em jüdische Gsetz, dr "Halacha," zum Judedum bekehrt het. Das isch zwar nur ei mögligi Definition, aber die wo zur Ziit im Staat Israel Gsetz isch und wo sich uf vili Aschbäkt vom Läbe dört uswürkt. Bi dr Gründig vo Israel isch dr leitend Gedanke gsi, ass Israel für jede Mensch, wo sich as Jud gseht, und siini nöggschde Aghörige söt e Heimet si. Dr Staat het sich denn au für Ybürgere mit erä eidlige Erklärig zfriide gä. Im Lauf vo de Johr hai die orthodoxe israelische Pardeie es fertig brocht, ihri Definition vom Judsii im Gsetz z verankere.

D Nidjude (und au vili Jude) nämme s im allgemeine nid so gnau und akzeptiere ass öbber, wenn er will Jud si, das au cha. Das bedütet im allgemeine, ass er jüdischi Feschter fiirt und jüdische Organisatione aghört.

Es git i verschidene Länder Judehasser, und bi dene isch hingege s Wort Jud ä Schimpfwort, und si behaupte d Jude siige ä Gfohr für d Menschheit und si chönne sich nid verändere und abasse, so wie dr Erasmus von Rotterdam bhauptet het: "Jud bliibt Jud." Dorum si d Jude wo konvertiert hai z Spanie und z Bortugal, die "neue Chrischte", nie wirklig as Chrischte akzeptiert worde, und me het se wiiterhi verfolgt.

Wie bi de orthodoxe Jude het au bi de moderne Antisemite d Abstammig als s wichdigschte gulte, aber si hai kai Underschiid gmacht zwüsche dr müeterlige und dr väterlige Linie. Bi de Nationalsozialischte het gulte, ass die "rassischi Unreinheit" dur s Bluet vermiddlet wärdi, so hai sie vo Halb-, Viertel und Achteljude gredet, je nach däm wievil jüdischi Vorfahre öbber gha het.

Wil s Judedum alli Aschpäkt von erä menschlige Gmeinschaft umfasst, si d Grubbierige innerhalb vom Judedum sehr vilfältig.

D Jude wärde ihrer Kultur noh in europäischi und öschtligi Jude iideilt, oder ihrer hischdorische Umgangssprooch noh in Aschkenasim ("dütschi" Jude), wo Jiddisch gschwätzt hai, und Sepharadim ("spanischi" Jude), wo Ladino gredet hai. Wenn s au nid vil Aschkenasim git, wo in öschtlige Länder, also öppe in Persie, dr Türkei oder in arabische Länder läbe, het s doch nid wenig Sepharadim, wo vor dr spanische Inquisition in anderi europäischi Länder gflüchtet si. Es git chliineri Grubbe wie die jüdische Gmeinde im Irak, im Jemen oder in Äthiopie, wo hischdorisch nie Ladino gschwätzt hai und dorum nit zu de Sepharadim zelt wärde.

Ä grosse Deil vo de Jude si nid religiös, die andere gsehn sich as draditionell oder religiös. Die gläubige Jude cha mä in drei Grubbe iideile: die Orthodoxe, die Reformierte und die Konservative. Die letschte beide Grubbe gits praktisch nume in dr Diaspora, wo si ä Mehrheit under de Jude si, wo sich as religiös bezeichne. Z Israel si si nid anerkannt: ihri Rabbiner und rabbinische Gricht, ihri Konversione usw. zele nit. Bi de Orthodoxe het s zwei Grubbe, wo zahlemässig nid sehr grooss si, aber drfür vil vo sich rede mache, das si die Ultraorthodoxe und d Chassidim.

Die wichtigscht öffentligi jüdischi Iirichdig isch d Gmeind. Hischdorisch hai d Jude dank iire dr Glaube und em Gsetz noh chönne läbe. D Gmeind kümmeret sich um ihri Midgliider, understützt öpper wenn s em wirtschaftlig schlächt gangen isch, schützt se so guet si het chönne, wenn si aagriffe worde si, si luegt für d Erziehig vo de Chinder und vermittlet religiösi und anderi Dienschtleischdige. In dr hütige Ziit, wo dr Schdaat vilerorts die gliiche oder ähnligi Funktione erfüllt, konzentriert sich d Gmeind ehnder uf speziell jüdischi Aglägeheit, uf d Religion und d Kultur. 

D Gmeind wird vom enä gwehlte Vorstand gleitet. Er stellt d Rabbiner und d Lehrer, dr Chasan und andere Funktionär a.

Dr Rabbiner isch nit nume für religiösi Froge zueständig, er het au richterligi und seelsorgerischi Funktione i dr Gmeind. 

Sovil jüdischi Grubbe, wie s amen ä Ort mit vile Jude git, sig s vo dr Umgangssprooch, de Draditione oder dr Glaubensrichtig us, so vil Gmeinde het s dört. Nur wenn d Zahl vo de Jude noime chlii isch, düen sich Grubbe vereinige, zum Bischbil bruucht s jüdisch Gebät in dr Synagoge d Awäseheit vo mindeschtens zäh erwachsene Jude (bi de Orthodoxe müesse das Manne si, wo s "Bar Mitzwa", die jüdisch Konfirmierig, hinder sich hai), und wenn d Gmeind z chlii isch muess mä Jude vo andere Gmeinde iilade für zum d Zahl vollzmache.

D Ortsgmeinde si im allgemeine zsämmegschlosse in erä "nationale' Gmeindiorganisation, wo alli Jude vom enä Land iischliesst.

Es git uf dr Wält hützudag öbbe 13,3 Millione Jude. Nach dr Judevernichtig in Europa im 20. Joorhundert het sich s Schwergwicht i die Vereinigte Staate und vor allem nach Israel verlageret, wo die Überl$bende vo dr "Schoah," aber au Juden us Oschteuropa, wo noch em Ändi vom Kommunismus hai chönne emigriere, uffgnoh hai.

Alli Zahle wo in dr Dab$lle unde noh vorchömme, si nume ungfähr richtig.

Die gröschte "nationale" jüdische Gmeinschafte:

Die gschichtlige Vorfahre vo de Jude hai sich „Söhn vom Israel“ (hebr. בני ישראל, umschriibe "bnei israel" ) gnennt. Mä weiss braktisch nüt vo ihrer Härkunft und früeche Gschicht. D Bible verzelt zwar Mythe, wo vo vile gläubige Juden und Chrischte as Wohret agno wärde, aber archäologisch gseh si sogar so hervorragendi Figure wie dr König David und dr Salomo kuum z fasse. D Gfangeschaft vo de Israelite in Ägypte und ihre Uszug, d Landnahm z Kanaan het mä immer wider brobiert hischdorisch z düüte; aber nume d Bible, wo Johrhunderti noch dene Ereignis as religiös-politischi Schrift zsämmegstellt worden isch, schriibt drüber, und s git keini archäologische Hiwiis druf.

In historische Ziite hai d Jude zwüsche de Ägypter und dr jewiilige Macht, wo Syrie beherrscht het, müesse läbe. No in dr spoote Bronzeziit, wo s die erschti hischdorischi Erwähnig vo Israel uf dr Schtele vom ägyptische Pharao Merneptah (1212-1202) git, isch d Macht vom ägyptische Neue Riich z Kanaan erdrückend gsi, aber Seevölker wie d Filischter, wo vo Norde uf em Land und em Wasser gege Ägypte zoge si, hai sich noch ihre militärische Niiderlage zwar nit in Ägypte, aber doch in Kanaan chönne niiderlo und hai afo unabhängigi Stadtstaate bilde. D Israelite, und spööter au d Jude hai ehnder s Innere vom Land bsetzt, während d Filischter in de Küschtestedt gläbt hai. D Entscheidig öb me sich söt mit Ägypte verbünde oder de Mesopotamier isch nie liicht gsi und Fählkalkulatione wie im Fall vo de Babylonier hai chönne schlimmi Folge ha: Im Johr 598 het dr babylonisch König Nebukadrezzar II. Jerusalem zerstört und d Jude nach Mesopotamie ins Exil gschickt. Ä Deil vo de Jude si zrugg uf "Eretz Israel," wo ihne das dr Perserkönig Kyros II. 539 erlaubt het, aber vili si z Babylon bliibe und hai dört ä bedütendi Gmeind ufbaut.

Anderi Gmeinde in dr Diaspora si entstande, wil d Jude gflüchtet si vor ere Bedrohig – in Oberägypte im 6. Johrhundert vor Chrischtus – oder verschleppt worde si nach em enä Ufstand gege fremdi Herrscher: z Rom und in andere Stedt vom römische Riich dure Hadrian im Johr 133 noch dr Ziitwändi.

Bis zur Zerstörig vom Tämpel z Jerusalem under em Kaiser Titus im Johr 70 het s jüdische Volk in Jerusalem es spirituells und bis zum Ändi vom Bar-Kochba-Ufstand im Johr 135 es politischs Zäntrum gha. Vo denn a bis zur Gründig vom Schdaat Israel hai sich d Jude müesse de nit-jüdische Gsellschafte abasse, wo si gläbt hai, au in Palästina, wo s no immer ä grösseri jüdischi Gmeind ge het. Scho vo früeh a hai d Jude es Gmeindisyschdem entwicklet, won enä erlaubt het, ihri eigeni Kultur z pfläge. Mit dr Mischnah und spöter em Talmud hai si ihri Religion, wo vorher uf dr Tämpeldienscht konzentriert gsi isch, de neue Bedingige abasst.

Wo sich s Chrischdedum im römische Riich verbreitet het, het sich das negativ uf d Jude usgwürkt: si si benochdeiligt, underdruckt und in vile Fäll zwangsdauft worde. Under de Muslim, wo die südlige Deil vom ehemalige römische Riich und grossi Deil vo Weschtasie eroberet hai, isch ihri Situation ä chlii besser gsi. Vom achte bis zum 10. Johrhundert het s im nördlige Kaukasus widr ä jüdische Staat gä, wo die Adlige vo de Chasare zum Judedum überdräte si. Im weschtlige Europa isch s vom 11. bis zum 13. Johrhundert für d Jude schlimm worde, wo s europäische Chrischdedum vom Chrüzzugfieber ergriffe worden isch. D Eröffnig vom enä Chrüzzug het im allgemeine mit erä Judeverfolgig in Europa agfange, und wenn dr Chrüzzug z Palästina acho isch, si dört d Jude, wo de Muslime gholfe hai sich z verdeidige, massakriert worde.

Z Spanie isch denn d Ziit vo dr "Reconquista", dr chrischtlige Wiidereroberig, cho, und d Jude si mänggisch vo den Araber, zu andere Ziite vo de Chrischte verfolgt worde, aber s het au Periode gä, wo s jüdische Läbe ufblüeht isch. Toledo isch im 12. und 13. Johrhundert es Zäntrum von erä chrischtlig-jüdische Übersetzigskultur gsi und Barcelona das vo talmudische Studie. Die chrischtlige König si am Afang judefründlig gsi, aber im 14. Johrhundert het d Chille zu Pogrom gege d Jude afo hetze und dr Höhepunkt vo dr Judeverfolgig isch d Verdriibig (hebr. גירוש ספרד) oder d Zwangskonverdierig am Ändi vom 15. Johrhundert gsi. Au in Nordeuropa, vor allem in Dütsche Riich het s Pogrom gä, und uus Ängland si d Jude im 13., uus Frankriich im 14. Johrhundert verdriibe worde, während si z Pole z erscht ufgnoh worde si. Aber scho vom 15. Johrhundert aa het s au dört, und im 17. Johrhundert in dr Ukraine Judeverfolgige gä.

D Reformation het d Situation vo de Jude in ä baar Länder verbesseret. So hai Jude under em Cromwell widr dörfe z Ängland läbe, aber au under de Reformierte het s e Huffe Antisemite gha, wie dr Luther sälber, wo in sim Machwärk "Von den Jüden und iren Lügen" (1543) gege d Jude ghetzt het. Im 18. Johrhundert het sich d Ufklärig in Europa verbreitet, wo d Idee vo de Menschrächt au für d Jude verlangt het. Under de Jude isch die paralleli Entwicklig d "Haskala" gsi, wo zun erä Anöcherig vom Judedum an die europäisch Kultur gfüehrt het. Während in Weschteuropa d Jude sich langsam in d Gsellschaft integriert hai, si si in Oschteuropa immer meh verfolgt worde und vo 1890 bis zum Ändi vom Erschte Wältchrieg si zwei Millione russischi Jude vor de Pogrom gflüchtet und uf Amerika emigriert.

Im 19. und 20. Johrhundert isch aber au dr modern Nationalismus und au dr Antisemitismus sterker worde. D Reaktion vom e Deil vo de Jude isch gsi, ä Staat für d Jude z verlange, ä Bewegig, wo dr Name Zionismus übercho het, und Zionischte hai agfange Land in Palästina z chaufe und sich dört niiderlo. In de driissger Johr vom 20 Johrhundert isch d Lage vo de Jude in Europa prekär worde und nid wenig Jude si nach Palästina gflüchtet. Währed em Zweite Wältchrieg hai die Dütsche im ganze bsetzte Europa d Jude verfolgt und schliesslig in Vernichtigslager afo umbringe. Öbbe sächs Millione Jude si Opfer vo dr Schoah worde. 

Dr arabisch Nationalismus het sich in de erschte Johrzähnt vom 20. Johrhundert entwicklet, und noch em Zweite Wältchrieg si die paletinensische Nationalischte zu keim Kompromiss mit de Jude barat gsi und hai d Deilig vom Zisjordanische Palästina in ä jüdische und än arabische Staat abglähnt. Si si underschtützt worde vo alle arabische Staate, wo grad nach dr Gründig vom Staat Israel am 14. Mai 1948 das Land mit ere grosse militärische Übermacht agriffe hai. Die israelischi Armee het d Agriff abgwehrt, und wo si witer het afo vorrücke, hai hundertduusigi vo Paleschtinenser s Land verloh, zum Deil si si gflüchtet, zum Deil verdriibe worde. In drei wiitere Chrieg het Israel de Araber zeigt, ass es chönn überläbe, und ä langwiirige Normalisierigsbrozäss het agfange.

S Judedum zelt zue de Wältreligione, au wenn s nur a baar Millione gläubigi Jude git. Das chunnt drvo, ass s Chrischtedum und dr Islam sich uf s Judedum berüefe; d Chrischte hai eifach die jüdisch Bible as s Alte Teschtament übernoh und in ihrem Sinn interpretiert, während dr Islam die altteschtamentlige Gschichte verarbeitet in si Dradition uffgnoh het. Drzue chunnt no, ass es Jude sit dr Antike in de meischte Regione vo Europa, Nordafrika und em weschtlige Asie git, und ass si im Lauf vo de Johrhundert as Folg vo Verfolgig oder us wirtschaftliger Notwendigkeit sich über die ganzi Wält verschtreut hai.

Die jüdisch Religion isch no meh as dr Islam ä Religion vo Gsetz ehnder as vo Dogme. Dr "Tanach" het es ganzes Buech, "Ve ikra" (hebr. ויקרא, für d Chrischte "Leviticus" oder "3. Mose"), wo sich mit praktisch allem befasst, was eim im Läbe cha bassiere, und Regle feschtleit, wie mä sich muess benäh. Spööter isch die Dradition wiitergfüehrt worde vo de Talmudischte, wo im Talmud d Gsetz vom Tanach neu usgleit hai. Bis hüt düen d Rabbiner die alte Gsetz de neuen Umschdänd abasse.

Bis zur Neuziit cha mä die jüdischi Kultur kuum vo dr Läbensart drenne, wo dr Uursprung in dr Religion het, und wenn s öbbis geh het, wo dr Religion widrsproche het, wie zum Bischbil d Filosofy vom Baruch Spinoza (1632-1677), denn het sich die jüdischi Gmeinschaft drvo abgschottet. D Kultur vo de Jude isch im Zytalter vo dr Diaspora au stark beiiflusst worde vo de vrschidene Gsellschafte, wo si drin gläbt hai.

In de islamische Länder isch die jüdisch Kultur au in dr Neuziit kuum vo dr Religion z drenne. In Weschteuropa, wo die allgemein Gsellschaft d Ufklärig und glychzytig s Judedum s jüdische Pendant drzue, d "Haskala", erläbt hai, isch d Emanzipation vo de Jude vil wiiter gange, und ä Grossdeil vo de Jude het deilgnoh an dr allgemeine Kultur.

In Oschteuropa drgege, vor allem in Pole, isch d Uusgränzig vo de Jude sehr dief gange, und d Jude hai drum in ihrer eigene Sprooch, em Jiddisch, ä säkulari Kultur erschafft, wo zue de vitalschte in Europa ghört het; das het sich i dr Erziehig, dr Literatur, em Theater, dr Molerei, em Kunschthandwärk, dr Musig und em Film zeigt. Ä groosse Deil vo dere Kultur isch de Nitjude fremd bliibe, wil si die Sprooch nid hai chönne verschtoh.

Mit de Jude, wo vor de Pogrom im 19. Johrhundert us dr Ukraine und Russland in die Vereinigte Staate und anderi Länder vo Nord- und Südamerika gflüchtet si, isch au die jiddischi Kultur is Exil gange und het z Amerika Wurzle gschlage, aber wäge dr Integration vo de Juden in die amerikanischi Gsellschaft isch s Jiddische as Sprooch dört hützudag braktisch usgschtorbe under de säkulare Jude. In Oschteuropa isch mit dr "Schoah" und dr Underdrückig von erä sälbständige jüdische Kultur in dr Sowjetunion die jiddischi Kultur vrschwunde.





</doc>
<doc id="16821" url="https://als.wikipedia.org/wiki?curid=16821" title="Steve Harris">
Steve Harris

Dr Stephen Percival Harris (* 12. Marz 1956 in Lytonstone, London, England) isch Bassist, Haupt-Songschriiber und Grinder vo Iron Maiden. Näbem Bass spilt er au no Keyboard und singt d Hintergrundstimme. Er isch Bandleader und ihm elleige ghört Iron Maiden. Nume er isch sit de Gründig unterbruchslos und bis hütt Mitglied vo de Band. Bevor er Bassist worde isch hed er in London als Bauzeichner gschaffet. 

1975 hed er Iron Maiden, en englischi Band wo massgeblich a de New Wave of British Heavy Metal beteiliget isch, gründet. Trotz villne Mitgliderwechsel isch de Steve sit em Aafang unterbruchslos debi.


</doc>
<doc id="16830" url="https://als.wikipedia.org/wiki?curid=16830" title="Assyrien">
Assyrien

Assyrie isch es Land in Mesopotamie gsi, wo vom 17. Johrhundert BCE bis ins 7. Johrhundert BCE ä wichtigi Rolle in dr Region gschbiilt het.

Mä underscheidet drei gschichtligi Periode: s altassyrische Riich vo 1800 bis 1375 BCE, s middelassyrische Riich vo 1392 bis 1076, und s neuassyrische Riich vo 883 bis 608, wo ä Groossdeil vom Middlere Oschde und ziitwiis Ägypte beherrscht het.

Urschbrünglig hai d Assyrer än akkadische Dialäkt, s Assyrisch, gschwätzt, schbööter Aramäisch, aber d Amtsschbrooch isch s Assyrische bliibe, wo me in Keilschrift uf Dondafele gschriibe het. Sie hai eini vo de früeche Hochkulture ufbaut, won ä Hochpunkt under em Assurbanipal (668 bis 627) erreicht het und vo de Sumerer, de Hurriter, Hethiter und Perser beiiflusst gsi isch. Ihr Haupgott isch dr Assur gsi, dr Schutzgott vo dr Schdadt Assur.

Nach em Niidergang vo Südoschdmesopotamie wo währed em dritte Johrdusig vor dr Ziitwändi d Hegemonie über d Gegend gha het, hai d Babylonier und d Assyrer z Assur d Glägeheit usgnutzt und d Gebiet under ihrer Kontrolle erwiiteret. Assyrie het zwar under em "Schamschi-Adad I." über s nördlige Mesopotamie Macht gha, aber Mesopotamie as Ganzes isch zum gröschde Deil vo Babylonie dominiert worde.

In dr Middi vom zweite Johrduusig het s im Middlere Oschde drei Grossmächt gha: Ägypte, d Hethiter in Chliiasie und Mitanni. Dr König vo Mitanni Sauschtatar het im 15. Johrhundert Assur eroberet und Assyrie isch a mitannische Vassalleschdaat worde. Aber vom Weschde us si d Mitanni vo de Hethiter und vo Oschde vo de Assyrier agriffe und immer schwecher worde, au wenn Ägypte sii politisch underschdützt het. Dr "Assur-uballit I." (1365-1330) het Assyrie unabhängig gmacht und Babylonie gschwecht. Wo dr babylonisch König, wo mit erä Dochter vom Assur-uballit verhürotet gsi isch, vo Adlige umbrocht worden isch, isch dr assyrisch König in Babylon iigmarschiert und het dr Kurigalzu zum König gmacht. Mitanni het dr "Adad-nirari I." am Afang vom 13. Johrhundert eroberet, und dr "Salmanassar I." het d Hauptschdadt nach Kalach verleit und Assyrie nach Weschde bis nach Karkemisch erwiiteret. Si Sohn, dr "Tukulti-Ninurta I.", het dr babylonisch König Kadaschman-Buriasch abgsetzt und dr alt Titel "König vo Sumer und Akkad" agnoh. Aber denn het sich Babylon gege dr Tukulti-Ninurta erhobe und schböter het Assyrie de babylonische König Melischipak II. und Marduk-apal-iddin I. müesse Tribut zahle. Nochdäm s Hethiterriich sehr schwach worden isch, het dr "Assur-resch-ischi I." dr babylonisch König Nebukadrezar I. in erä Schlacht gschlage und Assyrie weschwärts vergrösseret. Dr "Tiglat-Pileser I." isch bis ans Middelmeer vorgschdosse und het Phönizie eroberet, isch zweimol in Babylonie iimarschiert, het aber dr babylonisch König nid chönne absetze. Au är het dr Titel "König vo Sumer und Akkad" drait. Noch em Tiglat-Pileser I. isch s Assyrische Riich währed faschd zwei Johrhundert vo schwache König beherrscht worde und verfalle.

S neuassyrische Riich het mit dr Thronbeschdiigig vom "Adad-nirari II." im Johr 911 agfange, und noch ihm hai assyrischi König wie dr Adad-nirari II. s Gebiete vom Königriich nach Weschde vergrösseret, dr "Asurnasirpal II." (883–859) bis zum Middelmeer, dr "Salmaneser III." (858–823) het Babylonie underworfe und Urartu bekämpft. Vo 823 bis 745 isch Assyrie militärisch weniger aktive gsi, aber dr "Tiglat-Pileser III." (745–727) isch bis zur Sinai Wüeschti vordrunge und het Ägypte bedroht. Dr "Esarhaddon" (681–669) het in Ägypte die kuschitische Pharao bekämpft bis si sich nach Nubie zruggzoge hai. Noch em Dod vom "Assurbanipal" (669–627) isch Assyrie erschöpft gsi und siis Riich isch in churzer Ziit verfalle. Die chaldäischi Dynaschtii us Babylon het s eroberet und im Johr 612 si Ninive und die andere groosse assyrische Schdedt zerschdört worde.


</doc>
