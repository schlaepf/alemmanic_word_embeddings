<doc id="16831" url="https://als.wikipedia.org/wiki?curid=16831" title="Persien">
Persien

Hischdorisch isch Persie dr Name für s Land gsi, wo im Gebiet vom hütigen Iran glägen isch. In dr Antike het s drei bedütendi Perserriich gä, das vo de Achämenide, das vo de Parther und das vo de Sassanide. 
608 v.Chr. hai d Perser, zsämme mit de Babylonier und de Meder, z erscht s assyrische Riich vom Assurbanipal zerschdört, und denn vo 550 vor dr Ziitwändi a Mesopotamie, Partie, Baktrie, Chliiasie und Agypten eroberet. S Achämenideriich isch vom Alexander em Groosse 330 vor dr Ziitwändi zerschdört worde. D Sassaniide hai sich as d Nochfolger vo de Achämenide gseh und s Neupersische Riich (224–651 noch dr Ziitwändi) gründet.


Noch em Dod vom Alexander em Groosse isch siis Riich usenandergheit. Die westasiatsche Gebiet het dr General Seleukos, wo 321 Satrap vo Babylon worde isch, a sich grisse. Z erst het er Babylonie gnoh (312) und z Mesopotamie siis Riich gründet. Vo 305 het er si Macht im Oste bis zum Indus und im Weste bis noch Syrie und Anatolie usbreitet und 301 z Ipsus dr Antigonus I., im Alexander em Groosse si Nochfolger, gschlage und sich as Seleukos I. Nikator ändgültig vom Mazedonische König unabhängig gmacht. 281 het er die thrakischi Halbinsle (hüt Gallipoli annektiert und isch churz druf im gliiche Johr vom Ptolemäus Ceraunus, em Sohn vom mazedonische König vo Ägypte Ptolemäus I., ermordet worde.

Im Seleukos si Nochfolger isch dr Antiochus I. Soter gsi (281-261), denn het dr Antiochus II. vo 261 bis 246 gregiert, dr Seleukos II. vo 246 bis 225 und dr Seleukos III (225–223). Dr Antiochus III. dr Grooss (223–187) het ä Reform in dr Verwaltig vom Riich gmacht, won er die parallele militärische und zivile Befählsstrukture, wo sit em Alexander em Groose näbenenander gexistiert hai, vereinigt het und si ind Händ vo de Strategoi, de provinzielle Statthalter, ge het. Es het zwei Verwaltigszentre ge: im Oste Seleukia am Tigris und im Weste Sardis.

Wil si die griechische Stedt z Anatolie kontrolliert hai, dr Hellespont und d Landwäg vo Anatolie nach Syrie, hai d Seleuzide die politische und wirtschaftlige Entwicklige im Noche Oste stark beiiflusst. Aber scho in dr Mitti vom 3. Johrhundert hai d Seleuzide Parthie, Baktrie und Sogdiana verlore, und um 140 vor dr Ziitwändi si Persis, Elymais und Medie in d Händ vo de Parther gfalle.

D Parther si en iranischs Volk gsi, wo vom 3. Joorhundert vor dr Zitwändi aagfange het, im Gebiet vom hütige Iran e Riich ufzbaue. Zur Zit vo sinere grösste Usdeenig het das au groossi Däil vo Mesopotamie, vom südwestlige Middelasie und e baar Randgebiet umfasst. D Arsakide si die regierendi Dünastii gsi. Vom erste Joorhundert vor dr Zitwändi aa si d Komflikt zwüsche de Parther und Rom hüfig gsi. Im 1. und 2. Joorhundert noch dr Zitwändi isch s Partherriich vo meerere Bürgerchrieg erschütteret worde. Gege d Römer häi sich d Parther im groosse Ganze chönne weere, aber au dr Abweerkampf gege d Steppevölker (Sake, Kuschana) an dr Nordostgränze isch e ständigi Belastig für s Riich gsi. In dr Persis het denn am Aafang vom 3. Joorhundert e Revolte under em lokale Fürst Ardaschir I. aagfange, wo schliesslig dr letscht parthisch König Artabanos IV. in ere Schlacht gschlaage und döödet het. 

D Sassanide under em Ardaschir I. hai d Parther unterworfe und es Riich gründet, wo sich ständig im Oste und im Weste het müesse behaupte. D Regierig isch straffer organisiert und d Kontrolle vo dr zentrale Regierig über d Provinzstatthalter isch verscherft worde. Dr Staat het d Wirtschaft vom Land verbesseret, het Stroosse baut und au in dr Agrikultur investiert. Das het zun erä Blüete vo dr iranische Kultur gfüehrt. Die alte persische Brüüch hai grösseri Bedütig übercho, so isch dr Zoroastrianismus Staatsreligion worde und es het Ziite ge, wo Anderschgläubigi verfolgt worde si. In dr Architektur si zum Deil Riisegebäud baut worde, wie d Paläst z Ktesiphon, z Fīrūzābād, und z Sarvestan. In dr Kunst si d Skulpture, wo in Chalchsteifelswänd z Schāhpūr (Bischapur), z Naqsch-e Rostam odr z Naqsch-e Rajab iigmeisslet worde si, charakteristisch. D Literatur in Pahlawi, dr Sproch vo de Sassanide, isch mit Übersetzige us fremde Kulture beriicheret und d Wüsseschafte si gförderet worde.



</doc>
<doc id="16858" url="https://als.wikipedia.org/wiki?curid=16858" title="Alexander der Grosse">
Alexander der Grosse

Dr Alexander dr Grooss () (356-323 v.Chr.) isch ä König vo Makedonie und ganz Griechland gsi, wo denn s Achämenidische Perserriich eroberet het.

Für dass dr Alexander dr Grooss ein vo de grööschte Fäldherre vo dr menschlige Gschicht gsi isch, weiss me nume wenig über ihn as Mensch; mä het nit emol ä ziitgenössischi Abbildig von em, drfür isch d Zahl vo de Saage um ihn umso gröösser.

Dr Alexander isch as Sohn vom makedonische König Philipp II. im Johr 356 BCE uf d Wält cho. Ein vo siine Lehrer isch dr Aristoteles (384 BCE – 322 BCE) gsi, ä griechische Philosoph und Schüeler vom Plato. 

Er isch erscht sächzähni gsi wo si Vadder im Johr 340 Chrieg gege Byzantium gfüehrt het und är het si Schdellverdrätter z Makedonie müesse si. 338 het er in dr Schlacht vo Chaironeia under siim Vadder as General vo dr Kavallerii gege d Armee vo de Athener und Thebaner kämpft und vil zum makedonische Siig biidrait. 

Im Johr 336 isch dr Philipp ermordet worde und dr Alexander het sofort müesse bewiise ass er cha sälbschdändig regiere und Chrieg füehre, z erscht gege d Thraker und Illyrer und denn gege die griechische Schdadtschdaate wo brobiert hai die makedonisch Bevormundig loszwärde, won enä dr Philipp im Korinthische Friide 337 ufzwunge het. Bsundrigs harsch isch dr Alexander mit Thebe umgange: er het d Schdadt zerschdört und die ganzi Bevölkerig versklavt.
Nochdäm er d Grieche widr undr siiner Kontrolle gha het, het er än Armee us Makedonier und Grieche ufgschdellt, für zum Chrieg gege d Perser z mache. 334 het er mit 30,000 Fuesssoldate und 5000 Riiter dr Hellespont überquert und het im Mai 334 d Armee vo de persische Satrape in Chliiasie z Granikos besiigt, und Karie, Phrygie und Kilikie eroberet. Im Summe vo 333 het er ä schdrategische Fähler gmacht und die jonischi Flotte z früeh ufglöst und Perser hai chönne Chios und Mytilene erobere. Im November 333 het er die persisch Armee underem Dareius III. bi Issos besiigt. Vo 332 bis 331 het er Syrie eroberet, drunder d Küschdeschdadt Tyros wo mä glaubt het ass mä si nit chönnt erobere vom Land us, und Ägypte, won er die erscht Schdadt mit siim Name grundet het: Alexandria. Er isch vo de Ägypter as Befreier vom persische Joch agluegt und vo de Brieschter vom Gott Amun gsägnet worde. Mesopotamie isch an ihn gfalle noch dr Schlacht bi Gaugamela (331) und dr Dareios isch gflüchtet und schbööter vo eim vo siine Satrape, em Bessos, ermordet worde. Über Babylon und Susa isch er nach Persepolis zoge und het d Schdadt verbrennt as Schtroof für d Zerschdörig vo dr Akropolis z Athen. Mit dr Zerschdörig vom persische Riich isch dr panhellenisch Rachefäldzug vo de Grieche am Ändi gsi, und si hai döfe hei goh.

Nach dr Eroberig vo Oschtpersie, wo dr Satrap Bessos verdeidigt het, het dr Alexander d Roxane, e Fürschdedochter vo Sogdiane, ghürootet und het sich wie ä persische Groosskönig afo benäh, was bi siine Soldate nid guet acho isch. Es het ä Verschwörig gä, und dr Kallisthenes, ä Nöwöö vom Aristoteles isch higrichtet worde. Au isch dr Jähzorn, wo scho immer ä Charakterzug vom Alexander gsi isch, immer weniger under dr Kontrolle gsi, so het er si guet Fründ Kleitos erschlage, won är bedrunke gsi isch. Im Johr 327 isch er mit siiner Armee gegen Indie zoge. Am Hydaspes het er 326 dr Poros besiigt, drotz däm siine Chriegselifante. Bim Hyphasisfluss hai d Drubbe nüm wiiter welle, und dr Alexander het müessen umchehre. Er het mit em Krateros zsämme d Fuessdrubbe dur Gedrosie und Karmanie zrugg uf Persepolis gfüehrt. Dr Niarchos isch underdesse mit dr Flotte zu dr Tigrismündig im Persische Golf gseglet. 

Am 10. Juni 323 isch dr Alexander dr Grooss in Babylon am enä Fieber gschdorbe.

Es git en huufe Städt, mit eme Name, wo uf de Alexander em Groose zrugg gönd (vgl. Alexandria).



</doc>
<doc id="16861" url="https://als.wikipedia.org/wiki?curid=16861" title="Talmud">
Talmud

Dr Talmud (hebr. תלמוד, abgleitet vo למד, 'lehre, 'schdudiere') isch ä Sammlig vo jüdische Schrifte, wo dr "Tanach", die jüdischi Bible, erkläre und neu uslege. Es git zwei Sammlige wo as Babylonisch und Jerusalemer Talmud bekannt si. Dr gröösser, und au dr wichdiger vo beide isch dr Babylonisch Talmud, wo in de Gebiet vo Mesopotamie entschdanden isch, wo sit em Babylonische Exil immer no vo Jude bevölkeret gsi si, vor allem z Sura und z Pumbedita.

Die wichtigschde Deil vom Talmud si d "Mischnah" (hebr. משנה), wo dr Dradition noh die mündligi Lehr isch wo dr Moses uf em Sinaibärg vo Gott übercho het, und d "Gemara" (hebr. גמרא), die schbööteri, kritischi jurischdischi Undersuechig.

Das isch d Lehr, wo noh dr Niiderschrift vom "Tanach" mündlig wiitergä worden isch. Bis ins zweite Johrhundert noch dr Ziitwändi isch es aber au schriftlig uf Hebräisch niidergleit worde, und het si ändgültigi Form vom Jehuda haNasi übercho. D Mischnah isch in sächs Deil (hebr. סדרים, 'sedarim') iideilt, wo jede drvo es Süjet het: "Seraim" (hebr. זרעים) het as Inhalt d Gsetz über Grund und Bode; "Moed" (hebr. מועד) über Fescht- und Faschtdäg und dr Schabbat; "Naschim" (hebr. נשים) s Eherächt; "Nesikim" (hebr. נזיקים) s Zivil- und Schtrofrächt; "Kodaschim" (hebr. קודשים) über dr Tämpel und Spiisgsetz; "Taharot" (hebr. טהרות) schbezielli Gsetz für d Levite.

Dr Teggscht vo dr "Mischnah" isch fascht gliich in beide Talmud Versione.
Si het as Inhalt Erklärige und Ergänzige zu dr "Mischnah", wo verschiide si in Form und Inhalt in de beide Talmudversione: Dr Jerusalemer Talmud isch uf weschtaramäisch verfasst, bringt weniger "Aggada", isch chürzer und schdraffer schriibe und im 5. Joorhundert abgschlosse worde.

Die babylonisch Gemara isch im 7. Joorhundert abgschlosse worde. Si isch im enä oschdaramäische Dialäkt verfasst, bringt philosophischi Asichte, beschriibt naturwüsseschftligs Wüsse, verzelt Gschichte und het au Sache, wo z "Eretz Israel" (im jüdische Heimland) im "Midrasch" ufgschribbe worde si.

D Underschiid in dr Argumentation und de Folgerige si wichtig in de schböötere Diskussione über Abassige vo dä Gsetz an verändereti Verhältnis.

Meh no as dr "Tanach" isch dr Talmud de Antisemite ä Dorn im Aug gsi. Die Talmudischdischi Dänkart isch schdräng rational und het brobiert alli möglige Fäll gsetzlig z regle. Das isch vo Judehasser as Schbitzfindigkeit bezeichnet worde.
"dtv-Lexikon", Band 18, Deutscher Taschenbuch Verlag 1970, S.111.


</doc>
<doc id="16862" url="https://als.wikipedia.org/wiki?curid=16862" title="Geschichte Israels">
Geschichte Israels

As Gschicht vo Israel oder Gschicht vom Volk Israel bezäichnet mä d Gschicht vo de Israelite und vom Juudedum – as Volk und Religioon – vo sine Aafäng um 1500 vor dr Zitewändi im Alte Oriänt und siner Aasiidlig in Kanaan bis zur Zerstöörig vom Herodianische Tämpel im Joor 70 noch dr Zitewändi und em Aasiidligsverbot für palestinischi Juude noch dr Niiderlaag vom Simon Bar Kochba im Joor 135. Die Zit entspricht öbbe dr Perioode, wo dr Tanach, die hebräischi Bible, entstande isch.

Die jüdischi Dradition gseht d Israelite as die diräkte Vorfahre vo de Jude und het ihri Gründermythe im Tanach, der hebräische Bible, schriftlig feschtghalte. Noch däm wär ihre Urschbrung in Mesopotamie und bis zur Landnahm z Kanaan haige si sich as Nomade im Gebiet zwüschem Nil und em Euphrat ufghalte. Für die ganzi Vorgschicht bis ins 9. Johrhundert vor dr Ziitwändi git s sehr wenig archäologischs Material, wo d Bibelgschichte wurd underschdütze.
Die erschti biblischi Person wo au hischdorisch fassbar isch, isch dr Omri (öbbe 885-874 BCE), wo König z Samaria gsi isch, wo dr Tanach em nördlige Königriich vo Israel säit. Er het sich mit erä Brinzässin vo Sidon verhürotet, wo ihm dr Friide mit siim nördlige Nochber gsiicheret het, und het siis Riich vergrösseret indäm er Moab in Transjordanie eroberet het.

D Assyrer hai im 8. Johrhundert underem Tiglatpileser III. (745-727) Syrie und s Nordriich Israel bis uf Gaza und im Johr 671 underem Asarhaddon (680-669) au Ägypte eroberet. Si hai us Israel e Vasallestaat gmacht und e Deil vo de Iiwohner zwangsumgsiidlet. Im Land hai si deportierti Bewohner vo andere Deil vom assyrische Grossriich aagsiidlet. Jerusalem und Juda si nonig bedütend gnueg gsi, zum für Assyrie intressant z si.
D König vo Juda hai aagfange ihri Macht uf d Gebiet im Norde uszdehne. Under em Joschija het s e Tämpelreform gee, es isch möglig, ass die Biblische Büecher denn zum erste Mol zsämmegfasst worde si. Die Bearbeitig isch spöter im babylonische Exil abgschlosse worde. Dr Monotheismus und dr Herrschaftsaaspruch vo JHWH si mit grosser Energii duregsetzt worde. Mä het au brobiert, alli Iiwohner, au die nitjüdische Stämm, wo zum Deil under de Assyrer iigwanderet si, in Palestina zum ene Volk z vereinige.

Gege s Ändi vom 7. Johrhundert hai d Babylonier, zsämme mit de Meder und de Perser s assyrische Riich zerschdört.

Dr babylonisch König Nabopolasser (625-605) het under anderem au über Paleschtina gregiert. Wo dr König vo Juda e Bündnis mit de Ägypter abgschlosse het, het dr Nebukadrezzar II. 598 Jerusalem eroberet und sini Iiwooner ins Exil uf Babylonie verschlebbt. Im Johr 587 het er d Schdadt zerschdört. Das isch dr Afang gsi vo dr Diaschbora, wo in dr jüdische Dradition die Babylonisch Gfangeschaft häisst. Im Exil hai d Jude ihri nationali und religiösi Identität drotz em babylonische Kulturdruck chönne bewahre. So isch s babylonische Exil ironischerwiis zu einere vo de fruchtbarste Zite für die jüdischi Theologii worde. Wil si nüme im Tämpel vo Jerusalem hai chönne opfere, het dr Tämpel si Rolle as dr einzige Ort für s Gebät verlore, und die erste Synagoge si entstande.

Im Lauf vo de neggschde Johrhundert hai sich groossi jüdischi Gmeinde in vile Länder afo bilde, aber bis zu siiner Zerschdörig im Johr 70 CE isch dr Tämpel z Jerusalem s Zentrum vom Judedum bliibe.

539 het dr persisch König Kyros II. Babylon eroberet und au Paleschtina isch as Deil vom neubabylonische Riich an d Perser gfalle. Im Johr druf het er de Jude erlaubt Jerusalem widr ufzbaue und het ene d Tämpelgrät, wo d Babylonier blünderet hai, zrugggee, aber die Exilierte hai nonig zrugg döfe. Au siini Nochfolger si de Jude gegenüber tolerant gsi. Dr Darius I. het eme Deil vo de Judäer z Babylon erlaubt, heim z goh. Wo die under em Serubbabel, eme Änkel vom König Jojachin vo Juda, und em Hohepriester Josua z Jerusalem achoo si, hai si vo 520 bis 515 vor dr Zitwändi dr Tämpel neu baut. D Brophete Haggai und Sacharja hai druf afo messianischi Hoffnige uf s baldige Ändi vo dr Fremdherrschaft wecke und profezeit, ass JHWH wältwit anerkennt wurd dank em neue Tämpelkult. Drbii het dr Haggai nume die, wo us em Exil zruggchoo si, as d Gottesgmeind aagluegt, wo dr Ufdraag haig, dr Tämpel neu z baue. Das het d Jude, wo in Palästina bliibe si, usgschlosse. D Samaritaner hai näben em Tämpel ihr Heiligdum uf em Garizim bhalte. Us dene Gegesätz het sich vo 450 vor dr Zitwändi aa under em Esra und Nehemia die ändgültigi Kanonisierig vo dr Tora as einzig gültigs Gottesgsetz entwigglet, wo dr Riss zwüsche de Judäer und de Samaritaner verdieft het.

332 het dr Alexander dr Grooss Paleschtina eroberet. D Samaritaner hai sich vom Judedum trennt und ihre eignig Kult pflägt, wo sich nume uf d Tora schdützt und sis Zentrum uf em Grisimbärg gha het. 
In de Diadochechrieg isch Paleschtina an dr Ptolemaios I. gfalle, wo Ägypte beherrscht het. Judäa isch vo 301 bis 198 under de Ptolemäer e relativ autonomi Brovinz bliibe. E Hufe Jude si als Händler uf Ägypte usgwanderet und hai dört deilwiis die hellenistischi Kultur übernoh, wie öbbe d "Zenon-Papyri" zeige.

im Johr 198 vor dr Zitwändi het dr Seleukid Antiochos III. Paleschtina eroberet. Er het Jerusalem religiösi Autonomii uf dr Basis vo dr Tora überloo. D Hellenisierig, wo under de Seleukide sich vor allem under dr jüdische Oberschicht breit gmacht het, het s Volk in ä hellenistische und a traditionell-jüdische Deil gschbaltet, was zu Spannige zwüsche de Jude und de zuegwanderete Bevölkerigsgruppe in Judäa gfüehrt het. Dr Hochpriester "Jason" het im Johr 172 dr Bau vom ene griechische Gymnasium as Bildigszentrum und sogar dr Herrscherkult vom Agon z Jerusalem erlaubt. Im Johr 175 het en dr Hellenist Menelaos, wo no radikaler gsi isch und vom riiche Bürgerdum gstützt worden isch, gstürzt. Das het e Bürgerchrieg zwüsche de Aahänger vo de beide Richdige usglöst. Dr Antiochos IV. Epiphanes het sich schliesslig zugunste vom Menelaos iigmischt. Mit däm het er die konservativi Landbevölkerig brovoziert, wo ihri monotheistischi Religion in Gfohr gseh het. Wo dr Antiochos 167 e Dekret erloo het, won e regelmässigs Opfer für e Herrscher vorgseh und dr Jerusalemer Tämpel em Zeus gweiht het, isch s zum offene Ufstand gege die seleukidischi Herrschaft in Judäa under dr Füehrig vo de Makkabäer choo.

Em Judas Makkabäus isch s im Johr 164 vor dr Zitwändi, nochdäm dr Antiochos blötzlig gstorben isch, glunge, die seleukidischi Armee us Judäa z verdriibe und d Tora wider zur theokratische Verfassig z mache. Er het Rücksicht gnoh uf die gegnerischi jüdischi Bartei und het im Menelaos dr Boste vom Hochepriester gloo. Im Johr 161 het er dr General Nikanor besiigt und Judäa het si volli Autonomii zruggüberchoo.Er het mit de Römer e Biistandsverdrag gege d Seleukide abgschlosse, wo denn grad wider emol um d Dronfolg kämpft hai.

Mit dr Iisetzig vom Jonatan zum Hochepriester isch das Amt erblig worde und dr Hochipriester isch au dr bolitisch und militärisch Füehrer gsi. Das isch dr Aafang gsi vo dr Dynastii vo de Hasmonäer. Dr Simon, im Jonatan si Sohn, het s 142 mit ere gschickte Pändeldiplomatii fertig brocht, ass d Seleukide d Unabhängigkeit vo Judäa offiziell anerkennt hai. 139 het e grossi Versammlig vom Sanhedrin bschlosse, die sakrali, zivili und militärischi Füehrig vo Judäa im Amt vom ene Priesterkönig z vereinige. Dr Johannes Hyrkanus (134-104) het d Macht vo de Hasmonäer no usgwiitet, wo dr Seleukid Antiochos VII. 129 gege d Parther underläge und umchoo isch. Er het für d Zwangsjudaisierig vo de Idumäer gsorgt, zum si Herrschaftsgebiet religiös z vereinige.

Under de Hasmonäer König (140-37 BCE) si die bolitisch-religiöse Grubbierige schderker worde: d Sadduzäer (hebr. Zdukim - צדוקים), wo konservativ iigschdellt gsi si und dr Glaube an es Läbe noch em Dod abglähnt hai; d Pharisäer (hebr. Pruschim - פרושים), wo d Grundlage für s rabbinische Judedum bildet hai, und chliineri Grubbe wie d Essener, wo sich vo dr Allgemeinbevölkerig abgsonderet hai.

Mit em Hellenismus isch s Judedum de Oberschichte z Griecheland, z Rom und z Ägypte bewusst worde. Bsunders z Alexandria isch es zur kulturelle und religiöse Begegnig choo. Es het sich e Hellenischdischs Judedum entwigglet, wo jüdischi und griechischi Draditione mitenand vermischt het. S wichdigste Projekt in däm Brozäss isch die griechischi Bibleübersetzig, d Septuaginta, gsi, wo mä drmit um 250 vor dr Zitwändi aagfange het. Während dr griechisch Polytheismus in Judäa meistens abglehnt worden isch, isch die hellenistischi Kultur und Philosophii im jüdische Bürgerdum bsunders in dr Diaspora mit Wohlwolle ufgnoh worde (Philo). Sit em 2. Johrhundert vor dr Zitwändi het s under de Nitjude vo Alexandria e immer aggressiveri antijüdischi Haltig gee (Strabon): zum erste Mol in dr Antike isch d Judefindschaft dört literarisch verarbeitet worde.

Im Johr 63 hai d Römer under em Pompeius Jerusalem eroberet und s Land het müesse Dribut zahle. 39 vor dr Zitwändi het dr römisch Senat dr Herodes zum König vo de Jude gmacht und er het agfange, alli Hasmonäer umzbringe. Zwei Johr spöter, im Johr 37, het er Jerusalem iignoh. Dr Herodes het erfolgriich zwüsche de Parteie im römische Bürgerchrieg glaviert und innepolitisch si Macht mit Mord und Unterdrückig gfestigt, aber au mit humanitäre Massnahmeö zum Bischbil wo s im Johr 25 nit gnueg grägnet het und ä Hungersnot usbroche isch, het er in Ägypte Weize kauft und en an d Bevölkerig lo verdeile. Er isch dr grösst Bauherr in dr jüdische Gschicht gsi, het z Jerusalem Theater und Paläst lo baue, Samaria vergrösseret, im Johr 23 s Herodion, ä befestigte Palast 12 Kilometer südlig vo Jerusalem, errichtet und im Johr druf die neui Hafestadt Caesarea Maritima am Mittelmeer afo baue. Währed zäh Johr het er vom Johr 20 aa dr Tämpel z Jerusalem umbaut und vergrösseret. Dr Herodes isch im Früehlig vom Johr 4 vor dr Zitwändi gstorbe.

Rom unter em Kaiser Augustus het Judäa diräkt dur Schdatthalter afo regiere, eine drvo isch dr Pontius Pilatus gsi, wo noch dr christlige Dradition dr Jesus het lo chrüzige. Wo d Römer verlangt hai ass d Bevölkerig em Kaiser as Gott z Jerusalem wurd opfere, hai sich d Jude im Johr 66 noch dr Ziitwändi gege d Römer erhobe und erscht vier Johr schbööter het se dr Titus underdruckt und Jerusalem zerschdört. Dr Pharisäer Jochanan ben Sakkai het noch em Chrieg z Jawne e Lehrhuus ("beth midrasch") ufdo, wo e Zentrum vom palestinische Judedum worden isch und won e Dail vo de Ufgoobe vom Sanhedrin übernoo het. Er het d Halacha, das si d Religionsvorschrifte, de nöije Bedingige aabasst und wil dr Tämpel, wo d Versöhnig mit Gott stattgfunde het, nüm existiert het, isch jetzt Wärt uf d Heiligung vom Alldaagslääbe glait worde, wo überall het chönne braktiziert wärde.

115, wo dr Trajan uf eme Fäldzug gege d Perser gsi isch, isch dr zweiti jüdisch-römischi Chrieg in dr Diaspora (hebräisch מרד הגלויות - d Rebellion vo dr Diaspora) usbroche. D Rebellion het in dr Kyrenaika aagfange und sich uf Züpere, Mesopotamie und Egüpte usbraitet, aber nid uf Judäa. E Hufe römischi Bürger si ermordet worde (noch em Cassius Dio, wo möögligerwiis überdriibe het, 200'000 z Kyrene und 240'000 z Züpere). 117 het dr General Lusius Quietus die Ufständische underworfe und massakriert.

In dr Zit vo 132 bis 135 isch än andere Ufschdand, dr Bar-Kochba-Ufstand, vom Hadrian niidergschlaage worde, wo Jerusalem zerstört und e pagani Polis, Aelia Capitolina, dört baut het. De Jude isch s verbote gsi, dört z läbe. Groossi Zahle vo Jude si versklavt und im ganze römische Riich verschtreut worde und nume no weenig Jude hai in Judäa gläbt, aber in Galiläa hets au noch em Chrieg non e gschlossnigs jüdischs Siidligsgebiet gee. Dört hai d Tannaite Rabbi Meir und Schimon ben Jochai in dr chliine Ortschaft Uscha e nöije Sanhedrin gründet. Dr Schimon ben Gamliel isch dr erst vo de jüdische Patriarche worde, wo sit em Jehuda ha-Nasi z Bet Sche'arim residiert hai.


Iifüehrige in d Gschicht vo Israel

Archäologii und Landeskunde vo Palestina

Übersetzti Text zur Gschicht vo Israel

Elteri Darstellige vo dr Gschicht vo Israel

Neueri Darstellige vo dr Gschicht vo Israel

D Beziehige vo Israel zu siine Nochbere

Sozial- und Wirtschaftsgschicht vo Israel

Religionsgschicht vo Israel


</doc>
<doc id="16863" url="https://als.wikipedia.org/wiki?curid=16863" title="Palästina">
Palästina

Palestina (; ; hebr. ארץ־ישראל Eretz Yisrael, aber au פלשתינה Palestina; arab. oder "Filasṭīn" ) isch es Gebiet im Middleren Oschde zwüschem Jordanfluss und em Middelmeer.

Hützudag exischdiert in däm Gebiet s Land Israel, und es git Gebiet, wo eigentlich zu Jordanie ghöre, vo Israel aber miliärisch bsetzt sit siit 1967: s Weschtjordanland und dr Gazastreife; us dämm het sich die israelischi Armee im Johr 2005 wider zruggzoge.

S Gebiet het si Name vo de Philischter, wo eis vo de Seevölker gsi sind, wo sich im 12. Johrhundert vor dr Ziitwändi im Gebiet vo Gaza und dr Stadt Askalon niidergloh hei.

Dr Name isch in dr moderne Ziit erscht 1922 widr uufcho, für zum s Britische Mandatsgebiet z bezeichne.

Gschichtlig isch d Regioon Palestina wichdig gsi as Verbindigsdäil zwüschen em südwestlige Arm vom fruchtbare Halbmond mit Egüpte und em nordöstlige mit Mesopotamie, und es isch vo de Mächt uf dene beide Syte immer wider aagriffe und erooberet worde.

Bi de Röömer isch im Gebiet e Zyt lang d Provniz "Syria Palaestina" gsii.

Nach em Erschte Wältchrieg isch Palästina under die britische Mandatsverwaltig cho. Wo d Ängländer nach em zweite Wältchrieg us Palästina wägg sind, hätt s "United Nations Special Committee on Palestine" dr Fride im Land selle hüete. Am 14. Mai 1948 isch dr Staat Israel gründet worde, und drno isch grad mit em Agriff vo den arabische Nochberstaate dr eerscht israelisch-arabisch Chrieg choo. 1964 isch d PLO gründet worde zum en palästinensische Staat ufzboue.





</doc>
<doc id="16864" url="https://als.wikipedia.org/wiki?curid=16864" title="Uetersen">
Uetersen

D Stadt Uetersen (au "Rosestadt Uetersen") isch e Stadt z Schleswig-Holstei / 
Dütschland, rund 30 km nördlich vu Hamburg und ghört au zude Metropolregion Hamburg. Obwoll sichs kulturell uf Hamburg richtet, zaigts en ussergwönlichi aigni kulturelli Aktivität. Bekannt isch Uetersen dur sis Rosarium, sis Chloster un de nazionalsozialistisch Arzt Kurt Borm.
S het öppe 17.800 Iwohner un liit ôm Fluss Pinnau, emene Nebefluss vo de Elbe.
Gründet worde isch de Ort anno 1234 vom Ritter Heinrich II. vo Barmstede.



</doc>
<doc id="16865" url="https://als.wikipedia.org/wiki?curid=16865" title="Valsesia">
Valsesia

Ds Tseschrutol (wailschu: Valsesia) ist as alputol in dar italienischu provinz van Vercelli, im Piemont. Durch ds tol rinnt der fluss Tseschra (wailschu: Sesia), der dam tol sine nome gibt. Es streckt sich vam Gourner (Monte Rosa) bis zar ebendi van Vercelli und häd etlichi nebenteljini, deiru gebirgsbäche in di Tseschru usrinnend.

Ds haupttol, "Val Grande" g’nammt, häd d’g'stolt van ainem „S“. D’erst gmai gor under dan Gourner ist Im Land (wailschu: Alagna Valsesia). D’ wichtigst nebentaler sind ds "Val Mastallone" und ds "Val Sermenza", di geind ihru nome va’ dan gebirgsbäche, di durch siju rinnend.

Sind do etlichi industrie in Vrol (Varallo), Zar Burg (Borgosesia), Quarona und Serravalle. Es gaid uberals um web- und wasserrourwerchbuwwa. Guadwerch ist auch g’machud. Der wi van Gattinara, der auch dise nome traid, ist atwos g’ruamte. D’andru deirfer im hejre tail ds tols lebind vïr als van chunsthandwerch und turismus.<br>

Im Tseschrutol schwetzt mu a piemontäisich landsproch g’nammt Valsesian. In dan letschti jorzeinde ist der ainfluss der italienischu zungu steircher und steircher wourte und d’ jungu ljit schwetzind chum nouch piemontäisischu. In dan deirfre van Remmaljiu und Im Land, zwai olti Walserainsidlungu, häd sich d’urolt Walserzunga (Tittschu oder Titzschu) b’halte.


</doc>
<doc id="16866" url="https://als.wikipedia.org/wiki?curid=16866" title="Nationalismus">
Nationalismus

As Nationalismus bezeichnet me e politischi Ideologii, wo zum Ziil het, ass d Usbreitig von ere Nation und d Gränze vo ihrem Staat überiistimme. In ere extreme Form chann er zur Underdruggig und Verfolgig vo nationale Minderheite füehre. Bi Natione, wo kei eigene Staat hai oder dä nit sälber kontrolliere, füehrt er hüfig zu nationale Befreijigsbewegige. 

In der Alldagssproch wird hützudags Nationalismus hüfig mit politischem Chauvinismus gliichgsetzt, won e übertriibeni und im allgemeine intoleranti Form vom Nationalismus isch, im Gegesatz zum Patriotismus, wo sich für d Wärt und Symbol vo siim Volk iisetzt, aber sich nid über anderi Natione setzt.
Dr Nationalismus isch ä hischdorisch zimli neui Erschiinig, wil er vo dr Idee vom Nationalschdaat abhänggt, wo s in siiner moderne Form eigentlig erscht sit dr Französische Revolution git. Im 19. Johrhundert isch dr Gedanke vo dr Nation, wo im eigene Schdaat läbt und siis Gschick sälber und unabhängig beschtimmt, in ganz Europa schdark worde, und übernationali Schdaate wie s öschdrichische Kaiserrich si gschwächt worde. Er het z Dütschland und Italie (aber au in andere Länder) zur Vereinigung vo de Gebiet gfüehrt, wo dr dütsche, reschbektiv dr italienische Kultur aghört hai. Dr Nationalismus isch im 19. Johrhundert ä revolutionäre Gedanke gsi, drait vo de Intellektuelle und dr Bürgerschaft. Erscht nochdäm er dr Nationalschdaat verwirkligt gha het, isch dr Nationalismus vo de konservative Gsellschaftsschichte akzeptiert worde, und dr Sozialismus isch die schdärkscht politischi Gegebewegig zum Nationalismus worde. Am Ändi vom 19. Johrhundert het sich dr Nationalismus in vile grössere Länder mit em Imperialismus baart, wo ein vo de Gründ für dr Usbruch vom Erschte Wältchrieg worden isch. 

Im 20. Johrhundert si faschischtischi Bewegige entschdande, wo d Nation über alles gschdellt hai und, vor allem in Nordeuropa, si nit nume kulturell, sondern au uf Grund vo 'Rasse' definiert hai. Die Radikalisierig het zu Dikdature gfüehrt, z Dütschland vo de Nationalsozialischte, z Italie vo de Faschischte und z Japan vo dr Kaiserlige Hilfsgsellschaft, wo dr Zweit Wältchrieg agfange hai.

As Folg vom Zweite Wältchrieg isch in Europa dr Nationalismus gschwächt gsi und d Bewegig, wo Weschteuropa as kulturelli, wirtschaftligi und politischi Eiheit gseh het, het zur Schaffig vo dr Europäische Wirtschafts Gemeinschaft (EWG) und denn zur Europäische Union (EU) gfüehrt.

In dr Dritte Wält, vor allem in Afrika, si d Schdaate und ihri Gränze s Erb vom Kolonialismus, wo kei Rücksicht gnoh het uf d Nationalitet vo de Iiwohner. Was usgseh het wie Nationalismus währed de Unabhängikeitschrieg, isch schnäll verschwunde, sobald d Kolonialmacht em Land d Unabhängikeit zuegschtande het. D Mensche hai im allgemeine kei universalischdischi Ideologie, wo se wurd drzue füehre, uf partikulari Vordeil z verzichte zum Wohl vo dr Gsellschaft vo der Nation as Ganzes.


</doc>
<doc id="16868" url="https://als.wikipedia.org/wiki?curid=16868" title="Antike">
Antike

Der Begriff Antike isch abgleitet vom latinische "antiquus", uf Dütsch: »alt, alterdümlig«. Gschichtswüsseschaftler meine drmit die gschichtlig erfassbari Zit vo de Kulture ums Middelmeer und im Middlere Oschde bis ungfähr zum Afang vo dr Verbreitig vom Islam. 

D Antike im ängere Sinn bezieht sich uf d Gschicht vo Griecheland, im hellenische Middelmerruum und em römische Riich. Si underscheidet sich vo dr Zit vorher und nochher und vo andere Regione dur gemeinsami politischi und kulturelli Draditione. 

Im wiitere Sinn redet mä mänggisch vo dr Antike, wenn mä d Gschicht vom alten Ägypte, vo Mesopotamie, Syrie, Persie und Chliiasie sit em vierte und dritte Johrdusig vor dr Zitewändi meint, vo wenn mä schriftligi Dokumänt het. Im allgemeine wird dr Begriff ‚Alterdum’ für die Zit vorzoge.



</doc>
<doc id="16870" url="https://als.wikipedia.org/wiki?curid=16870" title="Baruch de Spinoza">
Baruch de Spinoza

Dr Baruch Spinoza isch ä holländische Philosoph gsi, ä Verdräter vom Rationalismus und ein vo de Begründer vo dr moderne Bibelkritik.

Baruch de Spinoza, hebr. "ברוך שפינוזה", portugiesisch "Bento de Espinosa", latinisiert "Benedictus de Spinoza" isch am 24. November 1632 z Amschderdam uf d Wält cho. Si Familie isch us Bordugal cho, mögligerwiis si si Marranos (zwangsdaufti Jude) gsi. Z Amschderdam het ihm die jüdischi Gmeind ä biblisch-talmudischi Usbildig gä. Er het scho früeh au Latinisch, d Scholastik, Naturwüsseschafte, Mathematik und d Philosophii vom Descartes schdudiert. 1656 het ihn die jüdischi Gmeind usgschtoosse, wil er religiösi Irrlehre verbreitet haig. Sit 1660 het er z Rijnsburg bi Leiden gläbt, isch 1663 noch Voorburg bi Den Haag züglet und het 1664 es Buech über ä Descartes veröffentligt. Siit 1670 het er in Den Haag gwohnt. In däm Johr het er anonym siis "Theologisch-politisches Traktat" veröffentligt. Ä Brofessur für Philosophii an dr Uni vo Heidelbärg het er 1673 abglähnt. Er het vo zwei Ränte gläbt und au optischi Gleser gschliffe. Zu siine Bekannte hai dr Schdaatsma Jan de Witt ghört und er isch mit em Boyle, em Huyghens und em Leibniz in Verbindig gschdande. Er isch am 21. Februar 1677 z Den Haag an Tuberkulose gschdorbe.

Dr Spinoza het brobiert d Philosophie wie d Mathematik z organisiere. In dr "Ethica, ordine geometrico demonstrata (Ethik, dargschdellt nach dr geometrische Methode)", wo 1677 erschiine, aber scho öbbe 15 Johr früehner gschriibe worden isch, het er es deduktivs Verfahre bruucht mit Definitione, Grundsätz, Lehrsätz, Bewiis und Erklärige. Si Schdellig isch pantheischtisch: Gott isch die einzigi unendligi Subschdanz und isch idäntisch mit dr Natur "(Deus sive natura)". Gott het zwar unendlig vili Attibut, aber nur zwei cha me erkenne: d Dänkwält und d Usdehnigswält. Wil aber die beide Wälte in dr Gottnatur identisch si, si Ornig und Verchnüpfige vo Idee gliich wie Ornig und Verchnüpfige vo de Sache mit Usdehnig. D Gottnatur kennt kei Zuefall, alles wo bassiert si nume Verändrige vo dä Attribut und sie determinischdisch vorbeschdimmt. D Wirklichkeit und d Vollkommeheit si idäntisch mit enand. Dr Spinoza het em Descartes si Mechanismus in siis Syschdem ufgnoh und a rationali Psychologii im Sinn von erä Mechanik vo de Affäkt und vo alle zuelässige Zueschdänd vo dr Seel. D Seel brobiert wie alli andere Sache au siis Sii z verlängere, das heisst ass d Sälbschterhaltig "(conservatio sui)" ä gueti, positivi Eigeschaft isch. S Höggschde won ä Geischt cha erkenne isch Gott, die höggschdi Erkenntnis isch au dr höggscht Affäkt: die intellektuelli Liebi zu Gott "(amor intellectualis Dei)".


Gsamtuusgabe:

Einzelni Werch und Übersichtsbänd:




"dtv-Lexikon", Deutscher Taschenbuchverlag 1970, Band 17, S.195-196



</doc>
<doc id="16872" url="https://als.wikipedia.org/wiki?curid=16872" title="Arosa">
Arosa

Arosa ischt e politischi Gmeind im Schwiizer Kanton Graubünde, wa zer Region Plessur ghöört. Dr Ferie- und Erholigsort Arosa chennt mr vor allem für schis schneesichere Schgiigebiet mit uber 70 Pistekilometer. Arosa hed ätte 3'300 Iiwoner, drzue chome bis zu 12'500 Feriegescht.

Zer Gmeind ghöre sid 2013 usser dm Dorf Arosa fascht alli Dörfer vam Tschelfigg, nämli au Calfreise, Castiel, Lengwis, Lüen, Molinis, Pagig, Peist und St. Peter, wa bis duezmal sälbstendigi Gmeinde gsi sind.

Ds Dorf Arosa sälber liid am oberen Endi vam Tschelfigg, das ischt s Tal var Plessur, wa z Arosa ds Quellgebiet hed und va dert bis uf Chur und in Rhy apper fliesst. Ds Tal, wa im Oschte va Chur aafangt, macht e lang-gäzogene Boge gä Süde, so dass Arosa nacher 15 Kilometer südöschtlich va Chur lid. Umgään va Berge, liid Arosa imene drii Kilometer breite Talchessl uf 1'700 bis Ds Dorf Arosa erschtreckt schich uber zwei Kilometer Lengi, am meischte Wonige und Hüüscher heds am Ober- und am Undersee. In dr Neechi lid s Endi vam Tal, aber ooni s Welschtobel, wo zu Alvaneu ghöört (hüt in dr Gmeind Albula/Alvra). Drum isch ds früenerig Aroser Gmeindsgebiet huufiseförmig gsin.

Drii Sache prääge ds Landschaftsbild va Arosa: d Berge rundummer, d Seeä und d Waaldgrenze, wa ätte uf vrlauft. Weschtlich vam Dorf heds vor allem Weide und Gröllhaalde. Talabwärts, uf de vier Kilometer gä Litzirüti, heds en dichte Nadelwald.

Im Quellgebiet var Plessur sind e paar Seeä:

di beede im Dorf Arosa:

und:

D Gmeindsgrenze geid vam Aroser Wiisshore (2'653 m) gä Süde uber ds Plattehore und Tschirpa zem Parpaner Wiishore (2'824 m), wiiter uber ds Parpaner Roothore (2'861 m) zem Aroser Roothore (2980 m, wa dr höchscht Punkt var Gmeind ischt). Uf dm Grat füert schi vam Rothorn gä Nordoschte zem Erzhore (2'924 m) und dm Älpliseehore (2'725 m), schi queert de Welschtobelbach uf 1'659 m und stiigt de wider aa zem Graat var Leidflue (2'560 m), lauft um e paar Talchammere umer und erreicht de Sandhubel (2'764 m) und nacher ds Valbellahorn (2'763 m, das isch dr südöschtlichscht Punkt in dr Gmeind). Nacher heds e Reie Päss gä Tavaa, d Alteiner, di Bäretaler und d Maiefelder Furgga, di hööchschte Berge dert sind d Amselflue (2'781 m), ds Furggahore (2'727 m) und ds Schiesshore (2'605 m).

Arosa ischt va dene Gmeinde umgää: Furna, Jenaz, Fiderisch, Contersch, Chloschters-Serneus, Tavaa, Schmitte, Albula/Alvra, Lantsch/Lenz, Vaz/Obervaz, Tschiertsche-Praade, Chur und Trimmis.

Ds Schgiigebiet erschtreckt schich uber d Matte im Nordoste (Höreli) und Norde (Brüggerhore). Es ischt mit 70 Pischtekilometer uf 16 Pischte eis va de grössere im Bündnerland.

D Bergbahne ghöre dr "Arosa Bergbahnen AG".

Luftseilbahn:

Gondelbahn:
Sesselbahne:

4er:

3er:

2er:

Schilift:





</doc>
<doc id="16873" url="https://als.wikipedia.org/wiki?curid=16873" title="René Descartes">
René Descartes

Dr René Descartes (* 31. März 1596 z La Haye en Touraine; † 11. Februar 1650 z Stockholm) isch ä französische Philosoph gsi. Er isch dr Begründer vom moderne Rationalismus und het s Sälbschtbewusstsii as philosophischi Grundlag iigfüehrt ("Cogito ergo sum"–I dängg aso exischdier i.) Er het underschiide zwüschem Schbirituelle und em Materielle, dere Uffassig sait me hützudage dr 'Cartesianisch Dualismus'. In dr Mathematik het er mit dr analytische Geometrii d Algebra und d Geometrii verbunde. Er isch dr Meinig gsi, ass ä mechanischdischi Physik d Natur besser beschriibt as die arischtotelischi Physik und het au brobiert physikalischi Erschiinige z erkläre, aber siini Theorie (wie d Vortextheorie) si vo bessere vom Isaac Newton abglöst worde.

Dr René Descartes isch am 31. März 1596 z La Haye in Touraine uf d Wält cho. Er isch an dr Jesuiteschuel La Flèche erzoge worde und het sit 1618 bis 1621 in dä Armeä vom Moritz vo Nassau und vom Kurfürscht vo Bayre dient. Noch siiner Entlassig isch er in ganz Europa umegreist, und het sit 1629 meischtens z Holland gläbt. 1649 isch er noch Stockholm zoge, für zum die schwedischi Königin Christine z underrichde, isch aber scho vier Möned druf gschdorbe.

Us Angschd vor dr Inquisition, wo 1633 dr Galileo Galilei het lo verurdeile, het dr Descartes siini Wärk z erscht anonym uusegä. 1637 isch dr "Discours de la Méthode" erschiine mit zwei naturwüsseschaftlige Abhandlige "Dioptrique" und "Météores" und mit "La géométrie", wo die analytisch Geometrii entwicklet het. 1641 si die latinische "Meditationes de prima philosophia" zsämme mit Gegedarschdellige vom des Mersenne, Gassendi, Hobbes und andere und im Descartes siini Antworde druf, erschiine. 1644 het er "Principia Philosophiae" uusegä, wo s ganze Syschdem beschriibe het. 1646 het er für d Brinzässin Elisabeth vo dr Pfalz "Traité des passions de l'âme" gschriibe. Posthum isch "De homine" 1662 uf latinisch uusecho, und uf französisch as "Traité de l'homme" zsämme mit em "Traité de la lumiè ou le monde" im Johr 1677. Zwei Jugendschrifte, "Regulae ad directionem ingenii" und "Inquisitio veritatis per lumen naturale" si 1701 druckt worde.







</doc>
<doc id="16874" url="https://als.wikipedia.org/wiki?curid=16874" title="Platon">
Platon

Dr Plato, au Platon ( "wiitstirnig"), wo vo ane 423 bis ane 347 vor chrischtus gläbt het, isch ä griechische Philosoph gsi.

Zsämme mit siim Lehrer, em Sokrates, und siim Schüeler, em Aristoteles, het er die philosophische Grundlage für die weschdlig Kultur gleit. Z Athen het er die erscht Schuel für höcheri Erziehig, d Akademie, gründet.

Dr Plato isch 423 vor dr Ziitwändi z Athen uf d Wält cho. Siini Eltere si Arischtokrate gsi, dr Vater het dänggt, ass er vom ä mythologische König vo Athen, em Kodros, abschdammi, und si Mueter, d Periktione, siig mit em Gsetzgäber Solon verwandt gsi. Vier Chinder hai d Eltere gha, drei Buebe, dr Glaukon, dr Adeimantos und dr Plato, und eis Meitli, d Potone. Si Vater isch früeh gstorbe und d Mueter het sich 423 mit emä verwitwete athenische Diplomat, em Pyrilampes, verhürotet, wo scho es Chind, dr Demos, ghat het. Spöter hai si non ä Bueb, dr Antiphon, übercho.

Dr Plato het acht Johr lang biim Sokrates glehrt, und wo dä zum Dod verurtdeilt worden isch im Johr 399, isch dr Plato überzügt gsi drvo, ass alli Staate schlächt regiert wurde. Er het Athen verlo und isch uf Reise gange. Z Underitalie het er d Pythagoreer bsuecht, und 388 isch er bim Tyrann vo Syrakus, em Dionysos em Erschte gsi, het sich aber mit däm verstritte und isch wider uf Athen zrugggange. Dört het er im Johr 387 die erschti Philosopheschuel vo Athen, d Akademii, gründet, wo ihre Name vom Ort, wo si gsi isch, em heilige Wäldli vom "Heros Akademos", übercho het. D Akademie isch eini vo de wichtigschte Hochschuele vo dr Antike gsi, bis si vom Kaiser Juschtinian im Johr 529 noch dr Ziitwändi zuegmacht worden isch.

Dr Plato isch vom Tyrann vo Syrakus, em Dionysos em zwöite, im Johr 388 iiglade worde, und er het ghofft, si ideal Staat, wo vom enä Philosoph regiert wurd, chönne z verwirklige. Aber s het nid funktioniert und d Erfahrige, won er gmacht het, si d Grundlage gsi für siis Alterswärk "Nomoi" (d Gsetz), won er nie ferdig gmacht het. Er isch im Johr 347 z Athen gstorbe.




</doc>
<doc id="16877" url="https://als.wikipedia.org/wiki?curid=16877" title="Ägyptologie">
Ägyptologie

D Ägyptologii erforscht alli Beriich vo dr altägyptische Hochkultur sit dr Vorgschicht im 5. Johrduusig vor dr Ziitwändi bis zur Eroberig vo Ägype dur d Araber im 7. Johrhundert noch dr Ziitwändi. Si interessiert sich für alles was zur altägyptische Kultur ghört: s däglig Läbe, d Schbroch, Literatur, Gschicht, Religion, Kunscht, Handwärk, Wirtschaft, Schdaatsschdrukture, usw. 

In Dütschland wird sehr vil Gwicht uf d Schbroch gleit, währed in andere Länder d Archäologii ä grösseri Rolle schbiilt.

S Interässe an dr alten ägyptische Kultur het im 9. Johrhundert ä baar arabischi Hischdoriker, dr Dhul-Nun al-Misri und dr Ibn Wahshiyya, drzue gfüehrt, sich mid dr Hieroglypheschrift abzgä und wenigschdens s Gschriibene deilwiis z verschtoh. Im 13. Johrhundert het dr Abdul Latif al-Baghdadi, wo an dr Al-Ashar Universidet z Kairo underrichtet het, ägyptischi Monumänt us dr Antike beschriibe.

In Europa isch mit dr Renaissance s Interässe an alle alte Kulture gwachse, vor allem die vo Griecheland und Rom, und in de Schrifte vo de klassische Autore wie dr Herodot, dr Diodorus Siculus, dr Strabon, dr Manetho und anderi, het s immer widr Beschriibige vom alten Ägypte gha, und s het Lüt gä, wo gwundrig worde si. So het dr Athanasius Kircher (1601–1680) mit nit vil Erfolg brobiert d Hieroglyphe z entziffere. Dr John Greaves (1602-1652) isch än änglische Mathematiker und Alterdumsforscher gsi, wo 1637 z Ägypte d Pyramide vermässe het. Dr französisch Jesuit Claude Sicard (1677 – 1726) isch au z Ägypte gsi zwüsche 1708 und 1712 und het ä Landcharte gmacht. Dr dänisch Schiffskapitän Frederic Louis Norden (1708–1742) isch in de Johr 1737 bis 1738 dr Nil ufe bis in Sudan gfahre, und het Notize und Zeichnige gmacht wo noch siim Dod veröffentligt worde si under em Titel "Voyage d'Egypte et de Nubie". 

Mit dr Exbedition vo dr französische Armee nach Ägypte im Johr 1798, wo Wüsseschaftler bii sich gha het für zum s Land beschriibe, isch z Europa d Ägyptomanie uusbroche. Dank em Schdei vo Rosetta hai die Glehrte ändlig d Mögligkeit gha, an altägyptischi Inschrift mit erä griechische Übersetzig z vergliiche und so d Hieroglypheschrift z entziffere. Dr erscht, wo es moderns Verschdändnis vom Altägyptische gha het, isch dr Jean François Champollion (1790-1832) gsi. Si "Précis du système hiéroglyphique" vo 1824 het ä Fluet vo Übersetzige vo alte Teggscht usglöst, wo die ägyptisch Kultur verschdändlig gmacht hai. Dr dütsch Ägyptolog Karl Richard Lepsius (1810-1884) het s Land kartografiert und Alterdümer dokumentiert und in siim "Denkmäler aus Aegypten und Aethiopien" uusegä. D Uusgrabige wo Europäer wie dr Giovanni Battista Belzoni (1778-1823) z Ägypte gmacht hai, hän ehnder Schatzsueche gliiche as wüsseschaftlige Unternähme, bis dr William Matthew Flinders Petrie (1853–1942) exakti Methode iigfüehrt het, wo zum groose Deil hüt no gälte. Im Johr 1922 isch d Ägyptomanie widr uusbroche, wo dr Howard Carter (1874–1939) s fascht unberüehrte Grab vom Pharao Tutanchamun gfunde het, wo voll vo Goldgegeschdänd gsi isch.

Es het no vili Froge in dr ägyptologische Forschig, wo mä kai Antwort druf het. So zum Bischbil isch d Chronologie bis zum sibte Johrhundert vor dr Ziitwändi immer no es Sujet für hitzigi Diskussione au under de konventionelle Ägyptologe, vo de alternative, won ä Deil drvo s Neue Riich (16. bis 11. Johrhundert BCE) will ins erschde Johrdusig verlegge, gar nid z rede. Das si nid unbedütendi Meinigsverschiideheite, will die ägyptisch Chronologii d Basis isch für d Gschichtsschriibig vom früehne Middlere Oschde, und wenn si grundsetzlig falsch wär, mä die ganzi Chronologie vo dr Antike müesst überdänke.


</doc>
<doc id="16879" url="https://als.wikipedia.org/wiki?curid=16879" title="Aristoteles">
Aristoteles

Dr Aristoteles (), 384–322 vor dr Ziitwändi, isch eine vo de bekanntischte und iiflussriichschte europäische Philosophe gsi. Er het vili wüsseschaftligi Diszipline entweder selber begründet oder doch schdark beiiflusst, under ihne d Wüsseschaftstheorii, d Logik, d Biologii, d Physik, d Ethik, d Dichtigstheorii und d Schtaatslehr. Us siiner Philosophii het sich dr Aristotelismus entwicklet. Siini physikalische Theorie si am Afang vo dr Neuziit es grosses Hindernis gsi in dr Entwicklig vo dr moderne Physik. In dr Logik isch er mit siinere Syllogistik bis in s 19. Johrhundert wichtig gsi.

Dr Aristoteles isch 384 vor dr Ziitewändi z Stageira (Stagira) uf dr Halbinsle Chalkidike uf d Wält cho. Wäge däm het men em dr Biiname dr Stagirit gä. Won er 17 gsi isch, isch er uf d Akademii vom Plato z Athen cho. Im Johr 347, wo dr Plato gschdorben isch, isch dr Aristoteles vo Athen furt. 343/2 het er em Sohn vom mazedonische König Philipp II., em Alexander, wo denn driizäh gsi isch, z Mieza Unterricht gä. 334 isch er uf Athen zrugggange. Er het si eigeni Schuel, s Lykeion, ufgmacht. Nach ihre Wandelgäng, de "peripatoi", het män erä au die peripatetisch Schuel gsait. Nach em Dod vom Alexander em Groosse het s politischi Schbannige z Athen gä, und dr Aristoteles het müesse d Schdadt verlo. Er isch uf Chalkis uf dr Insle Euboia gange, won er im Johr 322 gschdorben isch.

Siini wichtiggschde Wärk si in dr Dabälle undenoch zsämmegfasst:


</doc>
<doc id="16885" url="https://als.wikipedia.org/wiki?curid=16885" title="Tha (Arabischer Buchstabe)">
Tha (Arabischer Buchstabe)

Ṯāʾ oder Tha (ثاء) isch de viert Buechstabe vom arabische Alphabet und het de Zaalewert 500.

De Buechstabe isch noi entstande, womer afange het di alte Zaiche mit Pünkt z underschaide und isch bis denn identisch gsii mitem Zaiche för Tāʾ. Em Ṯāʾ sind denn drai und em Tāʾ zwee Pünkt drübergschribe worde zur Underschaidig.

S Ṯāʾ isch en stimmlose interdentale Frikativ (IPA: //), und werd ase uusgsproche wie s englische "th" i "think" oder "thorn". I de DMG-Umschrift werd s miteme understrichene "t" (ṯ) transkribiert; i de nödwüsseschafftliche Umschrift aber maist mit "th".

S Ṯāʾ isch e Sunebuechstabe, wa bidütet, ass de Artikel "al-" assimiliert werd: "aṯ-ṯawru" »de Stier«.


</doc>
<doc id="16891" url="https://als.wikipedia.org/wiki?curid=16891" title="Dschim (Arabischer Buchstabe)">
Dschim (Arabischer Buchstabe)

Ǧīm oder Dschim ( جيم ) isch de füft Buechstabe im arabische Alphabet und het de Zaalewert 3. Er isch usem phönizische Zaiche Gimel entstande und isch drum mitem griechische Gamma und em latinische C verwandt.

S Ǧīm stoot im kalssische Hocharabisch för di stimmhaft postalveolare Affrikat (IPA //) und werd wie s Hochtütsch "dsch" i "Dschungel" oder wie s "j" im Englische "jungle" usgsproche. Im kairenische Ägyptisch werd aber as e stimmhafte velare Plosiv (IPA //) usgsproche, aso wie im Hochtütsche "Gans" und im Syrische as e stimmhafte postalveolare Frikativ (IPA //) wie s "j" im Französische "jour". S Ǧīm isch en Moobuechstabe, da haisst de Artikel "al-" werd nöd assimiliert: "al-ǧamal" »s Kameel«.

I de DMG-Umschrift werd Ǧīm' mit "ǧ" transkribiert, im Tütsche au mit "dsch", im englische mit "dj" und im Französische mit "j".

Im Persische Alphabet het mer de Buechstabe abgwandlet um di stimmlos postalveolare Affrikat (IPA //) oder Tütsch "tsch" z widergee, lueg Tsche.


</doc>
<doc id="16895" url="https://als.wikipedia.org/wiki?curid=16895" title="Marranos">
Marranos

D Marranos, dütsch Marrane, si Jude gsi, wo im 15. und 16. Johrhundert z Schbanie und z Portugal zwangsdauft worde si oder us Angst vor Verfolgig und Mord zum Christedum konwertiert häi. Au de schbanische Muslime wo zwangsdauft worde si, sait mä mänggisch eso.

S Wort chunnt wohrschinlig vom spanische Wort "marrano", Sau, wo vom Arabische "محرّم muharram", verbote, schdammt, wil Säüfleisch für d Muslime verbote isch. Uf Hebräisch sait mä de zwangsdaufte hiberische Jude "Anussim" (אנוסים), was 'Zwungnigi' bedütet. Hischdorisch isch "Marrano" es Schimpfwort gsi, wo mä as Säüniggel chönnt übersetze, hützudag het s die jüdisch Konnotation im Schbanische nüme.

Es het in dr iberische Gschicht scho immer Jude gee, wo zum Chrischtedum oder zum Islam überdräte si, so het s scho im 7. Johrhundert än Erzbischof gha, dr Julian vo Toledo, und au im 14. Johrhundert dr Erzbischof Paul vo Burgos (1351–1435), wo freiwillig und us Überzügig Chrischde worde si. Aber vom 13. Johrhundert a isch dr Druck uf d Jude, wo vom Volk und vo dr Chille usgangen isch, schderker worde, aber zerscht hai d König d Jude no beschützt. Im Johr 1391 het dr Archidiakon vo Ecija, dr Ferrand Martinez, dr Pöbel ufghetzt, bis es zu Pogrom in Sevilla, Ecija, Carmona, Córdoba, Toledo, Barcelona und vile andre Schdedt cho isch. Mä schetzt ass 200'000 Jude sich hai lo daufe für zum ihr Läbe z rette. Dene "conversos" (Bekehrte) het mä au 'Neui Chrischde' gsait. Wil aber vili von ene nur us Angscht vor Verfolgig konwertiert hai, hän si witerhi am enä Deil vo ihre jüdische Draditione feschtghalte. D Schbanier hai dene "Judíos Escondidos" gsait, die verschdeckte Jude. Die 'Neue Chrischde' si de Antisemite villicht no meh verhasst gsi as die, wo Jude bliibe sin, wil si immer vermuetet hai, ass daas eigentlig verschdeckti Jude, Marranos, siige. 1449 isch z Toledo ä neui Verfolgig usbroche, wo au gege d "conversos" grichtet gsi isch. Wo sich die brobiert hai z wehre under dr Aafüehrig vom Juan de la Cibdad, si si gfange gno und an de Füess ufghänggt worde. Noch däm Pogrom isch es Gsetz iigfüehrt worde, nodäm 'Neui Chrischde' nüm chönne in dr Verwaltig schaffe. 1467 isch z Toledo s Quardier vo de 'Neue Chrischde' azündet worde, und vili drvo si im Füür umcho. 1473 isch ä neui Wälle vo Pogrom vo Cordoba us dur ganz Schbanie grollt, und s het Schdedt ge wie Carmona, wo alli 'Neue Chrischde' ermordet worde si.

Im Johr 1478 isch die Schbanisch Inquisition iigsetzt worde vom Ferdinand vo Aragon und dr Isabella vo Kaschtilie – z Portugal git s d Inquisition erscht sit 1536 – und d Jude si vo de "conversos" drennt worde und hai müesse in Ghetto läbe, aber s het mänggisch immer no Kontakt gä zwüschenä. 1492 het dr Ferdinand II. vo Aragon s letscht maurische Königriich, Granada, eroberet, und im gliiche Johr isch dr Erlass vom Alhambra veröffentligt worde, wo all Jude befohle het, Schbanie bis zum Juli vo dam Johr z verloh. A Deil vo de Jude si nach Portugal zoge, wo si non ä baar Johr as Jude hai chönne läbe, bis ä königlige Erlass alli Jude zu Chrischde erklärt het, und wil ihri Uusreis hüfig vo dr Regierig ummöglig gmacht worden isch, hai si as Marranos afo läbe, üsserlig as Chrischde und im Gheime as Jude.

In dr Folg hai die Neue Chrischde zum gröschde Deil äntwäder die iberisch Halbinsle verlo odr sich mit 'Alte Chrischde' vermischt, aber bis hüt git s chliini Gmeinde vo Marranos in Portugal.



</doc>
<doc id="16896" url="https://als.wikipedia.org/wiki?curid=16896" title="ᛉ">
ᛉ

elhan oder algiz (ᛉ) sind di erschlossne urgermanisch Näme vo de z-Ruune. Er lutet uf Altenglisch "eolhx" und im Hrabanische Alphabet "helach". D Bidütig isch uursprüngli »Elch« gsii, de englisch Name bizaichnet aber e Sorte Riedgras. Velicht ghört au de Name vom gotisch Buechstabe "z" (𐌶) "ezec" doane, d Form isch aber die vom altgriechische Zeta.

D z-Ruune isch die füfzeet Ruune im Ruunealphabet und di letzt Ruune im nordische Futhork, wo sechzee Ruune het. Si isch an Schluss anegstellt worde, well de Luut im Altnordische nume as Wortendig vochunnt, zudem trait si de Name vode Iibe-Ruune. Si isch di sibet Ruune im zwaite Ætt und im nordische Futhork isch si di füft Ruune vom Týs ætt.

D Ruune stoot ursprüngli för de gmaingermanisch stimmhafti alveolari Sibilant (IPA: //). De Luut isch ussert im Gotische i allne germanische Sprooche verschwunde oder zumene r-Luut worde, wo denn mitem alte // zämegfalen isch. Im Urnodische sind baid r-Luut aber no verschide gsii i gwüssne Tielekt bis is Mittelalter ine. D z-Ruune het vermuetli de uvular Vibrant (IPA //) bizaichnet und si werd drum entweder mit z oder transkribiert.

I de moderne Esotheerik beditet d Elch-Ruune Abwehr und Schutz. Im Ruuneyoga werd si bildet, wemer d baid Händ schräg geg ufe streckt, so ases vo voore ussiet wie die Ruune.

Klaus Düwel: "Runenkunde". Metzler Bd. 72; Stuggart 2001; ISBN 3-476-13072-X


</doc>
<doc id="16899" url="https://als.wikipedia.org/wiki?curid=16899" title="H.a (Arabischer Buchstabe)">
H.a (Arabischer Buchstabe)

Ḥāʾ ( حاء ) isch de sechst Buechstabe vom arabische Alphabet und het de Zaalewert 8. Er het sich usem phönizische Buechstabe "Chet" entwicklet und isch drum mitem griechische "Eta" und em latinische "H" verwandt.

S Ḥāʾ bezaichnet de stimmlosi pharyngali Frikativ (IPA //) und het kai Entsprechig i de europäische Sprooche. Er cha wiene ganz starch ghuuchts "h" usgsproche werde.

D DMG-Umschrift git de Luut mit "ḥ" wider, aso emene "h" wo en Punkt drunder gschriben isch. I de nödwüsseschaftliche Literatur werd er aifach mitem "h" umschribe. S Maltesische Sprache wo de Lur au kennt, bruucht dodeför s Zaiche "Ħ" und
"ħ".

S Ḥāʾ isch e Moobuechstabe, da haisst, de Artikel "al-" werd nöd assimiliert: "al-ḥarfu" »de Buechstabe«.


</doc>
<doc id="16900" url="https://als.wikipedia.org/wiki?curid=16900" title="Cha (Arabischer Buchstabe)">
Cha (Arabischer Buchstabe)

Ḫāʾ oder Cha ( خاء ) isch de sibet Buechstabe vom arabische Alphabet und het de Zaalewert 600. I de Früezit isch de Buechstabe nöd vom Ḥāʾ underschide worde, denn het mer aber zur gnaue Underschaidig bim Ḫāʾ en Punkt drüber gschribe.

S Ḫāʾ isch en stimmlose velare Frikativ (IPA //) und entsprecht em alemannische "ch" im Wort "Struuch". D DMG-Umschrift transkribiert de Buechstabe mit "ḫ", aso e "h" miteme Bögli unedra. I de nödwüsseschaftliche Literatur werd er im Tütsche mit "ch" widergee und im Französische und Englische mit "kh". I Domainname und Internetfore werd de Buechstabe nöd selte mit de Zaal 5 widergee.


</doc>
<doc id="16903" url="https://als.wikipedia.org/wiki?curid=16903" title="Dal (Arabischer Buchstabe)">
Dal (Arabischer Buchstabe)

Dāl oder Dal ( دال ) isch de acht Buechstabe im arabische Alphabet. Er isch usem phönizische Daleth entstande und isch drum mit em latinische D, em griechische Delta und dem hebräische Daleth verwandt. Em werd de Zaalewert 4 zuegornet.

S Dāl bizaichnet de stimmhafti dentali Plosiv (IPA: //) und werd uusgsproche wie s Hoochtütsche "d" im Wort "Dorn". S werd i de DMG-Umschrift mit „d“ transkribiert.

S Dāl isch e Sunnebuechstabe, da haisst de Artikel "al-" werd assimiliert: "ad-dīnu" »d Religioo«.


</doc>
<doc id="16904" url="https://als.wikipedia.org/wiki?curid=16904" title="Dhal (Arabischer Buchstabe)">
Dhal (Arabischer Buchstabe)

Ḏāl oder Dhal ( ﺫال ) isch de nüüt Buechstabe im arabische Alphabet und het de Zaalewert 700. De Buechstabe werd vom Dal underschide, indem e Punkt dröber gsetzt werd. I de Früezit sind baid Buechstabe nöd underschide worde.

S Dhal bezaichent de stimmhafti, dentali Frikativ (IPA: //) und entsprecht em englische "th" im Wort "this" oder "father". I de DMG-Umschrift werds as e understrichnigs "d" (ḏ) widergee. I nödwüsseschaftliche Werch bruucht mer maist "dh".

S Dhal isch e Sunebuechstabe, da haisst de Artikel "al-" werd assimiliert: "aḏ-ḏahab" »s Gold«.


</doc>
<doc id="16905" url="https://als.wikipedia.org/wiki?curid=16905" title="Ra (Arabischer Buchstabe)">
Ra (Arabischer Buchstabe)

Rāʾ oder Ra ( راء ) isch de zeet Buechstabe im arabische Alphabet und het de Zaalewert 200. Er isch entstande usem phönizische Resch und drum verwandt mitem latinische R, em griechische Rho und em hebräische Resch.

S Ra stoot för s "Zunge-R" (IPA: //), wie i paarne alemannische Tielekt au und mue vom "Zäpfli-R" underschide werde, wells sus mitem arabische Luut Ghain verwechslet werde cha, wo äähnli töönt. I d DMG-Umschrift werd s mit "r" transkribiert.

S Ra isch e Sunebuechstabe, da haiss de Artikel "al-" werd assimiliert: "ar-rīḥu" »de Wind«.


</doc>
<doc id="16906" url="https://als.wikipedia.org/wiki?curid=16906" title="Zay (Arabischer Buchstabe)">
Zay (Arabischer Buchstabe)

Zāī ( زاى ) (au Zayn, Zain, Zay) isch de elft Buechstabe vom arabische Alphabet und het de Zaalewert 7. Entstande isch er usem phönizische Zajin und drum verwandt mitem latinische Z, em griechische Zeta und em hebräische Zajin.

S Zay git de stimmhaft alveolari Frikativ (IPA: //) wider und entsprecht em Hochtütsche "s" im Wort "Sonne" oder "Hase" und isch vom stimmlose "s" tütli verschide. I de DMG-Umschrift werd s Zay mit "z" trankribiert, so au im Französische und im Englische. I de tütsche nödwüsseschaftliche Werch werd aber "s" bevorzugt, well sus d Lüüt // säge wööret.

S Zay isch e Sunebuechstabe, da haisst, de Artikel "al-" werd assimiliert: "az-zaytu" »s Oliveöl«.

Demit im Persische s stimmhafti "sch" (IPA: //) widergee werde cha, isch i de Persische Schrift de Buechstabe Zhe usem Zay entwicklet wore..


</doc>
<doc id="16907" url="https://als.wikipedia.org/wiki?curid=16907" title="Sin (Arabischer Buchstabe)">
Sin (Arabischer Buchstabe)

Sīn ( سين ) isch de zwölft Buechstabe vom arabische Alphabet und het de Zaalewert 60. Er isch entstande usem phönizische Samech und drum verwandt mitem griechische Xi und em hebräischen Samech.

S Sin stoot för de stimmlosi alveolari Frikativ (IPA: //) und entsprechet em alemannische "s" im Wort "Wasser" oder em Hochtütsche "ß" im Wort Fuß". I de DMG-Umschrift wird Sin mit "s" transkribiert.

S Sin isch e Sunebuechstabe, da haisst de Artikel "al-" werd assimiliert: "as-sana" »s Joor«.


</doc>
<doc id="16908" url="https://als.wikipedia.org/wiki?curid=16908" title="Schin (Arabischer Buchstabe)">
Schin (Arabischer Buchstabe)

Šīn oder Schin ( شين ) isch de drizeet Buechstabe im arabische Alphabet und het de Zaalewert 300. Er isch usem phönizischen Schin entstande und drum verwandt mitem latinische S, em griechische Sigma und em hebräische Sin.

S Schin stoot för de stimmlosi postalveolari Frikativ (IPA: //) und entsprecht em alemannische "sch" im Wort "Schooff". I de DMG-Umschrift werd s as "š" transkribiert, aso en "s" mit eme Hööggli (Hatschek) unedraa. I de nödwüsseschaftliche Werch werds im Tütsche mit "sch", im Englische mit "sh" und im Französische mit "ch" widergee.
S Schin isch e Sunebuechstabe, da haisst de Artikel "al-" werd assimiliert: "aš-šamsu" »d Sune«.


</doc>
<doc id="16909" url="https://als.wikipedia.org/wiki?curid=16909" title="Pogrom">
Pogrom

Ä Pogrom (vom Russische погром; vo громить, "kaputt mache", "zerschdöre") isch a Form vo Ufruehr vom Pöbel und Gwaltäwändig gege ä schbezifischi ethnischi, religiöse oder anderi Grubbe. Während emä Pogrom wärde Hüser, Gschäft und religiösi Baute zerschdört, und Mensche misshandlet oder umbrocht. Dr Begriff isch im Zsämmehang mit de Judeverfolgige z Russland im 19. Johrhundert in Bruuch cho. 

Antijüdischi Ufrüehr het s scho in dr Antike gä. Im Johr 38 noch dr Zitewändi hai im ägyptische Alexandria die griechische Iiwohner ä Pogrom gege d Jude usgfüehrt, und die römischi Herrschaft het denn de Jude verbote in d Schdadt ine z cho. Im groossen und ganze si d Römer tolerant gegenüber Anderschgläubige gsi, wenn si ihri religiöse Gsetz nid verletzt hai, aber im zweite Johrhundert het s z Rom Uusschritige gege d Jude und d Chrischde ge, wo denn no as jüdischi Sekte gulte hai und ufgfalle si, wil si Lüt zu ihrem Glaube hai welle bekehre.

Vom elfte Johrhundert a hai d Chrischde afo Chrüzzüg mache für zum s Heilige Land vo de Muslime zruggzerobere. Die meischde vo dene Chrüzzüg hai mit Verfolgige vo Anderschgläubige z Europa agfange, wo dr Pöbel, ufghetzt vo Brediger, Pogrom gege d Jude usgfüehrt het. D Obrigkeite hai meischdens brobiert 'ihri' Jude z beschütze, will si bruucht worde si, sobald si aber gseh hai ass es Alternative zu de Jude git und ass si d Schulde, wo si bi de Jude gha hai, hän chönne loswärde ohni z zahle, hai si im Volk si Wille glo und die überläbende Jude schliesslig usgwiise. Au d Muslime im maurische Schbanie hai Pogrom gege d Jude gmacht im 11. Johrhundert, z Cordoba im Johr 1011, und 1066 es Massaker an 4'000 Jude z Granada. 

Wo d Pescht in dr Middi vom 14. Johrhundert uf Europa cho isch, het mä dä Jude d Schuld dra gä. 1348 si d Jude verfolgt worde z Basel, won e groosse Däil vo de Juude ermordet und d Gmaind ufglööst worden isch, z Freiburg im Brisgau, z Stuttgart, Schtrossburg, Mainz und in vile andere Schdedt. Ä groosse Deil vo de Überläbende isch uf Pole gflüchtet, wo si Schutz gfunde hai.

Wenn im Middelalter d ‚Gründ‘ für d Verfolgig vo Juude no religiöös gsi si, si in dr Nöizit mee und mee wirtschaftligi, ethnischi und rassistischi Usreede brucht worde. In dr Ukraine si die polnische Aadlige verhasst gsi und dene iiri Stüüriiziejer si vilmol Juude gsi, also het mä de Juude pauschal Schuld gee. In dr Schwiz häi Buure im Aargauische mit dr Behauptig, d Juude häige vo dr Helvetik brofitiert, mit em Zwätschgechrieg e Pogroom aagstellt und d Hep-Hep-Unrueje in de Stedt nördlig vo de Alpe si under anderem drmit ‚begründet‘ worde, ass d Juude dr Napoleon understützt häige und uf Chöste vo dr Allgemäinhäit riich worde sige.

In dr Ukraine het dr Bohdan Chmelnyzkyj vo 1648 bis 1654 dr Kosakenufschdand gege die polnischi Herrschaft gfüehrt und het Pogrom gege die katholische Pole und d Jude wo dört gläbt hai, organisiert. Zääduusigi vo Mensche si ermordet worde. Im zarischdische Russland het s grösseri Pogrom sit em 19. Johrhundert ge. Und au no am Afang vom 20. Johrhundert si Duusigi vo Jude in Kischinev und andere Ört umcho. Mä vermuetet, ass d Gheimbolizei vom Zar hinder vile Pogrom gschteckt het.

Mit em Ufcho vom Faschismus und em arabische Nationalismus hai sich d Pogrom gege d Jude in Europa, aber au im Middleren Oschde vermehrt. Im griechische Unabhängigkeitschrieg isch fascht die ganz jüdisch Gmeind in Griecheland umcho. Vo 1918 a het s Judeverfolgige z Pole ge, 1919 z Argentinie, 1927 z Oradea in Rumänie, 1929 z Hebron und z Safed in Paleschtina. In Dütschland si d Usschritige gege d Jude vo de Nazi organisiert worde: d Kristallnacht 1938 het ä Deil vo de dütsche Juden überzügt, ass es am beschte wer, s Land z verloh. Im bsetzte Pole het s z Jedwabne en anti-jüdische Pogrom gä, wo nit vo de Nazi organisiert worde isch, au in Litaue, dr Ukraine und z Iaşi in Rumänie, wo 13.000 Juden ermordet worde si, si Pogrom vo dr Bevölkerig usgfüehrt worde. Au in de arabische Länder hai Judeverfolgige noch em Zweite Wältchrieg und vor allem noch em Unabhängikeitschrieg vo Israel zur Emigration vo de meischte Jude gfüehrt.

Bi Ufrüehr, wo vor em Zweite Wältchrieg bassiert si, bruucht mä s Wort Pogrom im allgemeine nur im Konteggscht vo de Jude, au wenn mä s in Bezug uf andere Völkergrubbe au chönnt bruuche. Sitdäm wird s Wort au in andere Konteggst bruucht. D Uusschritige gege ethnischi Grieche dur Türke z Istambul im Johr 1955, gege d Igbo und anderi Völker in Nigerie vor em Biafrachrieg, gege Armenier in Sumgait 1988 und in Baku 1990, gege d Chinese dur d Indonesier in Dschakarta 1998, gege d Serbe im Kosovo 1999 und vili andere meh wärde as Pogrom bezeichnet.

Aber was in Ruanda 1994 bassiert isch, cha nur as Völkermord bezeichnet wärde.

Antisemitismus


</doc>
<doc id="16911" url="https://als.wikipedia.org/wiki?curid=16911" title="Kaf (Arabischer Buchstabe)">
Kaf (Arabischer Buchstabe)

Kāf ( كاف ) isch de 22. Buechstabe vom arabische Alphabet und het de Zaalewert 20. Entstande isch er usem phönizische Kaph und drumm isch er verwandt mitem latinische K, em griechische Kappa und em hebräische Kaph.

S Kaf bizaichnet de stimmlosi velari Plosiv (IPA: //) und isch schwach bihuucht, es entsprecht em Hochtütsche "k" im Wort "Kaffee". I de DMG-Umschrift wer dr Buechstabe mit "k" transkribiert.

S Kaf isch e Moobuechstabe, da haisst de Artikel "al-" werd nöd assimiliert: "al-kalb" »de Hund«.

I de Persische Schrift werd s Kaf liecht andersch gschribe, zudem isch drus use no de Buechstabe Gaf gschaffe worde zum die stimmhaft Variante z bizaichne.

S persische Kaf bsitzt en eigene Code:


</doc>
<doc id="16912" url="https://als.wikipedia.org/wiki?curid=16912" title="Qaf (Arabischer Buchstabe)">
Qaf (Arabischer Buchstabe)

Qāf ( قاف ) isch de 21. Buechstabe vom arabische Alphabet und het de Lutwert 100. Sin Vorgänger isch s phönizische Qoph und isch verwandt mitem latinische Q, em griechische Qoppa und em hebräischen Qoph.

S Qaf bizaichnet de stimmlos uvulari Plosiv (IPA: //) und het i de europäische Sprooche kai Entsprechig. Es chunnt emene stimmlose "g" wo wit hine im Rache artikuliert werd em nöchste und vili Beduinetielekt sprechet de Luut denn au as // uus, i villne Städt wie Kairo (ar. al-Qāhira) oder Damaskus werd de Luut as glottale Verschluss (IPA: //) usgsproche.

I de DMG-Umschrift werd er mit "q" transkribiert, i nödwüsseschaftliche Werch und Zitige maist mit "k". I Domainnäme und Internetfore werd nöd selte d Zaal "8" för s Qaf bruucht.

S Qaf isch e Moobuechstabe, da haisst de Artikel "al-" werd nöd assimiliert: "al-qamar" »de Moo«.


</doc>
<doc id="16913" url="https://als.wikipedia.org/wiki?curid=16913" title="Fa (Arabischer Buchstabe)">
Fa (Arabischer Buchstabe)

Fāʾ ( فاء ) isch de zwangischt Buechstabe vom arabische Alphabet und het de Zaalewert 80. Entstande isch er usem phönizische Pe und drum verwandt mitem latinische P, em griechische Pi und em hebräische Pe.

S Fa bizaichnet de stimmlosi labiali Frikativ (IPA: //) und entsprecht em alemannische "f" ("v") im Wort Vogel. I de DMG-Umschrift werd er mit "f" transkribiert.

S Fa isch e Moobuechstabe, da haisst de Artikel "al-" werd nöd assimiliert: "al-fiḍḍa" »s Silber«.

S tütschi "w" werd i de Regli im Arabische mit em Fa widerge. I Lexike, Atlante und andere Werch, wo Wert uf e korrekti Wiidergoob glait werd, setzt me drum drai Pünkt öber de Buechstabe, statt nu ann, um de Approximant // z widergee.


</doc>
<doc id="16914" url="https://als.wikipedia.org/wiki?curid=16914" title="Lam (Arabischer Buchstabe)">
Lam (Arabischer Buchstabe)

Lām ( لام ) isch de 23. Buechstabe vom arabische Alphabet und het de Zaalewert 30. Entwicklet het sich da Zaiche usem phönizische Lamed und isch verwandt mite latinische L, em griechische Lambda und em hebräische Lamed.

S Lam stoot för de dentali Laterallut (IPA: //) und entsprecht em Alemannische "l" im Wort "Lauch". I de DMG-Umschrift werd s mit "l" transkribiert.

S Lam isch e Sunebuechstabe, da haisst de Artikel "al-" werd assimiliert: "al-layla" »d Nacht«.

Wenn noch em Lam e Alif stoot, verbindet sich die baide Buechstabe zu de Ligatur Lam-Alif (لا).


</doc>
<doc id="16915" url="https://als.wikipedia.org/wiki?curid=16915" title="Mim (Arabischer Buchstabe)">
Mim (Arabischer Buchstabe)

Mīm ( ميم ) isch de 24. Buechstabe vom arabische Alphabet und het de Zaalewert 40. S phönizische Mem isch sin Vorgänger und s isch verwandt mit em latinische M, em griechische My und em hebräische Mem. 

S Mim stoot för de labiali Nasal (IPA: //) und entsprecht em Alemannische "m" im Wort "Maa". I de DMG-Umschrift werd s mit "m" transkribiert.

S Mim isch e Moobuechstabe, da haisst de Artikel "al-" werd nöd assimiliert: "al-māʾ" »s Wasser«


</doc>
<doc id="16916" url="https://als.wikipedia.org/wiki?curid=16916" title="Vorderasiatische Archäologie">
Vorderasiatische Archäologie

Die Vorderasiatischi Archäologii befasst sich mit de alte Kulture vom Middlere Oschde mit dr Uusnahm vo Ägypte wo sich d Ägyptologii drmit befasst. Im wäsentliche si das d Gebiet vo dr hütige Türkei, em Irak, Syrie, Libanon, Jordanie, Iran und Israel. Randgebiet wie Armenie, Arabie und sogar Nordweschtindie zele mänggisch au drzue. Ihre Ziitruum foht a in dr Neue Schteiziit, em Neolithikum, und isch z Änd mit dr arabische Eroberig. Was elter isch ghört zur Ur- und Früehgschicht.

Die Vorderasiatischi Archäologii schdoht in änger Verbindig zur biblische Archäologii wo d Siidligs- und Kulturgschicht vo dr Region Kanaan-Paleschtina-Israel erforscht und zur Altorientalistik (oder Assyriologii), wo sich meh mit de Schbrooche beschaftiget as mit materielle Sache.

S Kärngebiet vo dr Vorderasiatische Archäologii isch Mesopotamie, s Land zwüsche de Flüss Tigris und Euphrat, wo sich eini vo de eltischte Hochkulture vo dr Menschheit, wo d Keilschrift erfunde worden isch und s Rad, bildet het.



</doc>
<doc id="16917" url="https://als.wikipedia.org/wiki?curid=16917" title="Nun (Arabischer Buchstabe)">
Nun (Arabischer Buchstabe)

Nūn ( نون ) isch de 25. Buechstabe vom arabische Alphabet und het de Zaalewert 50. Er isch de Fortsetzer vom phönizische Nun und isch verwandt mit em latinische N, em griechische Ny und em hebräische Nun.

S Nun bizaichnet de dentali Nasal (IPA: //) und entsprecht em Alemannische "n" im Wort "Nuss". I de DMG-Umschrift werd s mit "n" transkribiert.

S Nun isch e Sunebuechstabe, da haisst de Artikel "al-" werd assimiliert: "an-nār" »s Füür«.


</doc>
<doc id="16918" url="https://als.wikipedia.org/wiki?curid=16918" title="Ha (Arabischer Buchstabe)">
Ha (Arabischer Buchstabe)

Hāʾ ( هاء ) isch de 26. Buchstabe im arabische Alphabet und het de Zaalwert 5. Entstande isch er usem phönizische He und drum verwandt mitem latinische E, em griechische Epsilon und em hebräische He.

S Ha bizaichnet de stimmlosi glottali Frikativ (IPA: //) und entsprecht em Alemannische "h" im Wort "Hagel". I de DMG-Umschrift werd s mit "h" transkribiert. I Domainnäme und Internetfore gsiet mer au d Schriibig mit de Zaal 7, um de Luut vom Ḥa z underschaide.

S Ha isch e Moobuechstabe, da haisst de Artikel "al-" werd nöd assimiliert: "al-hindu" »de Inder«.

Im Persischen kann Ha auch Träger des Hamza sein.


</doc>
<doc id="16919" url="https://als.wikipedia.org/wiki?curid=16919" title="Ain (Arabischer Buchstabe)">
Ain (Arabischer Buchstabe)

ʿAyn oder ʿAin ( عين ) isch de 18. Buechstabe im arabische Alphabet und het de Zaalwert 70. Entstande isch er usem phönizische Ajin und drum verwandt mitem latinische O, em griechische Omikron und em hebräische Ajin.

Im Arabische stoot s Ayn för de stimmhafti pharyngali Frikativ (IPA: //) und het kai Entsprechig i europäische Sprooche. I de DMG-Umschrift wer er mit eme Bögli (ʿ) transkribiert, wo geg rechts offen isch. I Domainnäme und Internetfore werd da Zaiche recht vill mit de Zaal "3" gschribe.

S Ayn isch e Moobuechstabe, da haisst de Artikel "al-" werd nöd transkribiert: "al-ʿayn" »s Auge; d Quele«.

Im Persische stönd s Ayn und s Hamza fö de Knackluut (IPA: //), wo im Alemannische vor hässige Flüech vorchunnt: "ʔesəl!" oder "ʔaff!" und im Hochtütsche normal vor jedem Wort, wo miteme Vokal afangt, bsunders tütli aber i de Wortfuege, wie "Seeʔadler". De Luut werd im Arabische nume mit em Hamza gschribe.

Für die Transkription:


</doc>
<doc id="16920" url="https://als.wikipedia.org/wiki?curid=16920" title="Babylon">
Babylon

Babylon (in dr Bible: Babel) isch a Schdadt gsi im alte Mesopotamie grad näbem Fluss Euphrat. Dr Tell, wo siini Ruine bildet hai und wo öbbe 85 km südlig vo Bagdad liit, isch faschd alles was vo einere vo de wichtigschde Schdedt vo dr Antike übrigbliiben isch.

Die Hängende Gärte vo Babylon si dr griechische Dradition no eis vo de Siibe Wältwunder gsi. 

Babylon (oder Babylonie) isch au dr Name für s Land, wo vo dr Schdadt regiert worden isch.

Babylon het zweimol in siiner Gschicht d Hegemonie über Mesopotamie gha, zur Ziit vom Altbabylonische Riich, wo vom 19. bis zum 16. Johrhundert BCE duurt het, und vom Neubabylonische Riich, wo vom Nabopolassar 626 vor dr Ziitwändi gründet und vo de Perser 539 eroberet worden isch.

Es giit für die Ziit verschidnigi Chronologie. D Date wo do agfüehrt wärde si zimlig schbekulativ.

In dr Ziit noch em Baba-aha-iddina het s äntwäder keini König gha, oder mä kennt ihri Näme nid.

Das si d Chaldäerkönig wo eim us dr Bible bekannt si.


</doc>
<doc id="16922" url="https://als.wikipedia.org/wiki?curid=16922" title="Melchior Goldast">
Melchior Goldast

De Melchior Goldast (* 6. Januar 1578 z Bischofszell im hütige Kanton Thurgau; † 11. August 1635 z Gießen in Hesse) isch e schwizerische Jurist und Humanist gsii.

De Goldast het im bayrische Memminge s Gymi bsuecht und denn z Ingolstadt studiert und schliessli de Magistergrad an de domolige "Akademi" z Altdorf öbercho. Denn isch er z Gempf private Studie nochegange. Ab 1599 het er i de Bibliothek vom Chloster Sanggale sini Forschige bitribe und sich debi wertvolli Büecher uf nöd ganz subere Weeg aagaignet. Wege dem, und weler die Büecher au unsachgmäss bihandlet het, so asi kaputt gange sind, isch er 1605 vor s Gricht choo und verurtailt worde, allerdings ooni grosse Folge. De Goldast isch ann vo de erste gsii, wo Werch vom Chloster Sanggale im Buechdruck publiziert het, wobii sis Hoptintressi a de alemannische und schwööbische Gschicht glegen isch. Sini aigne Zuesätz und Interpretatione, wie zum Biispil gwüssi Lutgsetz zwüschet Latiinisch und Tütsch, hend kai groossi Bidütig.

De Melchior Goldast isch de Erzücher vom Fraiherr vo Hohensax gsii und het ab 1606 z Frankfurt am Main glebt, wonner historischi und juristische Guetachte verfasst het. Er het e grossi aigni Bibliothek ghaa, drunder vill Büecher vom Chloster Sanggale. Noch sim Tod isch en Tail uf Breme cho und en andere Tail zrugg uf Sanggale.

De Goldast het scho zu Lebzite en zwispältige Ruef ghaa, ainersits ischer guet bildet gsii und het alti Werch anere braite Öffetlichkait zuegänglich gmacht, nochem Humanistische Prinzip, d Büecher us de dunkle Gfängnis vo de Chlöster is Liecht vo de Öffetlichkait z bringe, andersits het er ooni Skrupel au Urchunde gfälscht um sinene Gegner z bewiise, as er im Recht sai. Moderni Forscher lobet de Goldast, well er ales dra tue het, um sini Privatbibliothegg vor chriegerische Iigriff z schütze, under grossem finanziellem Iisatz; bsunders d Sanggaler Forscher aber bimänglet, ass er vill Büecher uf nöd suuberem Weg erstande heb und as die Büecher z Sanggale sicherer vorem Chrieg gsii saied.






</doc>
<doc id="16924" url="https://als.wikipedia.org/wiki?curid=16924" title="Diaspora">
Diaspora

Mit Diaspora (vo griechisch διασπορά, Verschtreutheit) meint mä Gmeinde vo religiöse oder ethnische Gmeinschafte wo as Minderheite verschdreut under Anderschgläubige oder Aaghörige vo ethnisch verschiidene Gmeinschafte läbe und d Gebiet sälber wo si wohne.

Urschbrünglig isch dr Begriff Diaschbora für die jüdische Siidlige wo im babylonische Exil entschdande si. Dr Uusdruck isch zum erschde Mol in däm Zsämmehang in dr Septuaginta, dr altgriechische Übersetzig vom hebräische Tanach, wo die ältischti Übersetzig vom ganze "Tanach" isch, bruucht worde.

Hützudag meint me drmit alli Jude wo nit z Israel läbe. S hebräische Wort "Galut" (גלות) wird öfters bruucht in däm Zsämmehang, vor allem wenn mä än unfreiwilligi Exilierig meint, susch bruucht mä im allgemeine s Wort Diaschbora.

Das si Gebiet vor allem im Süde vo Dütschland wo die Evangelische in dr Minderheit si und Broblem hai ihri religiöse Inschdidutione wie Pfarrhüser, Chille usw. finanziell z erhalte. D Diaschbora überchumt Hilf vo de evangelische Chillebehörde und dur dr Gustav-Adolf Verein und dr Martin Luther Bund.

Mä redet vo erä katholische Diaschbora, wenn im ä Gebiet d Katholike weniger as ä Drittel vo dr Bevölkerig uusmache, in Nord- und Nordweschdütschland, in de skandinavische und emä Deil vo de angelsächsische Länder.

Das si alli Lüt vo afrikanische Urfahre und ihri Kulture, wo vom 16. bis zum 19. Johrhundert nach Übersee verschleppt worde si dur Sklavehändler.

Im Lauf vo ihrer Gschicht si d Armenier immer widr vo Eroberer, vor allem vo de Perser, de Araber, de Mongolen und de Türken, underdruckt und verdriibe worde.
Die Überläbende si in d Länder vom Middlere Oschde, Europa und Amerika gflüchtet, wo si Gmeinde bildet hai.

Im 19. Johrhundert si vili Ire vor allem wäge Hungersnöt nach Ängland und in die Vereinigte Schdaate uusgwanderet.


</doc>
<doc id="16928" url="https://als.wikipedia.org/wiki?curid=16928" title="Gnesen">
Gnesen

Gnesen (polnisch "Gniezno") esch e Stadt in Pole, Woiwodschaft Großpole.
Es esch berüemt förs historisch Stattzentrum.

Gniezno isch eini vo de älteschte Schtädt vo Pole, die erschte Iiwohner sind Steiziitmänsche gsi. Die erschti Erwähnig in ere Urchund isch am Endi vom 10. Jahrhundert gsi, wo d'Chrischtianisierig vo Pole schoo gschtartet hät. 

Es git syt em 8. Jahrhundert e Burg. Ab em 9. Jahrhundert isch d'Schtadt s politischi Zäntrum vom Schtaat vo de Piaschte gsi. Im Jahr 1000 hät da de Bolesław I. Chrobry de Chaiser Otto III. troffe, und dän isch do s ältischti polnische Erzbischtum gründet worde. 1025 isch de Bolesław I. Chrobry de erschti Chönig von Pole worde. I de Jahre 1238/39 hät Gnesen d' Schtadträcht überchoo. Bis is Jahr 1320 isch s en Chrönigsort vo de polnische Chönige gsi.

Gnesen isch langi Ziit s chulturelli Zäntrum vo Pole gsi. Für Pole isch d'Schtadt es Zeiche für d'Afäng vo sim Schtaatswese. 

Nach em Wiener Kongress hät Gnesen zum Chreis Gnesen i de preussische Provinz Pose, Regierigssbezirk Bromberg ghört. Mit dr Implementierig vom Versailler Vertrag am 20. Januar 1920 isch Gnesen wider en Teil vo Pole worde.
Nach em Überfall uf Pole vo de Dütsche isch Gnesen am 11. September 1939 erobert und is Dütsche Riich integriert worde. 

Im Januar 1945 isch d'Schtadt vo de Rote Armee bsetzt worde und ghört sit denn wider zu Pole.

De Dom isch scho 965 aagfange worde; d'Iiweihig hät 1064 und 1097 schtattgfunde. "Uusstattig:" Von ere europäische Bedütig isch bischpilwiis die zweiflüglig Türe us Bronze, wo i de 2. Hälfti vom 12. Jahrhundert buue worde isch. 
Die Türe isch a Ort und Schtell gosse worde. Die 18 Reliefs uf em einte Flügel zeige Szene us em Läbe vom heilige Adalbert. De zweit Türflügel hät s'Thema vo de Chrischtianisierig vo de heidnische Pruzze.

Zue de Landgmeinde Gniezno ghöred au noo folgendi Ortschafte:



</doc>
<doc id="16932" url="https://als.wikipedia.org/wiki?curid=16932" title="Assur">
Assur

Assur isch die eltischti Hauptschdadt vo Assyrie gsi, es isch uf em rächte Ufer vom Tigris gläge, und het nochwiislig scho in dr Middi vom dritte Johrduusig exischdiert. Es isch bis ins 9. Johrhundert vor dr Ziitwändi die wichtigschti Schdadt vo de Assyrer gsi. Im Neuassyrische Riich hai Kalach (Nimrud), Dur Scharrukin und denn Ninive si hischdorischi Rolle übernoh. Assur het aber si Wichtikeit nid ganz verlore, wil s Zäntrum vom Assurkult in dr Schdadt bliiben isch und au d König wiiterhii dört begrabe worde si. Im Johr 614 BCE isch d Schdadt vo de Meder under em Kyaxares II. zerschdört worde. 

Im 1. Johrhundert vor dr Ziitwändi isch Assur widr ufbaut worde und isch es Verwältigszäntrum vo de Parther gsi. Aber scho drei Johrhundert schböter isch d Schdadt vom Sassanidekönig Schapur I. widr zerschdört worde.

Es letschts Mol isch dr Ort im 12. und 13. Johrhundert under de Zangide vo Mossul bewohnt gsi, und het au ä ziitlang zum mongolische Riich vo de Ilchane ghört. Denn isch s aber verfalle und nüm besiidlet worde.

Dr Schdadtgott vo Assur und Nationalgott vo de alte Assyrier isch dr Gott Assur gsi. Under de Parther het er Assor gheisse.

D Ruine si in de Johr vor em erschte Wältchrieg (1904-1913) zum Deil uusgrabt worde vo de dütsche Archäologe Robert Koldewey (1855-1925), Walter Andrae (1875-1956) und andere. Erscht in de Johr 2001 und 2002 het mä widr afo Uusgrabige mache.

Assur ghört siit 2003 zum Wältkulturerb vo dr UNESCO.


</doc>
<doc id="16934" url="https://als.wikipedia.org/wiki?curid=16934" title="Ninive">
Ninive

Ninive isch d Hauptschdadt vom Neuassyrische Riich gsi.

Ninive isch uf em lingge Ufer vom Tigris gläge, gegenüber vom hütige Mosul. Es isch us Inschrifte siit em dritte Johrduusig vor dr Ziitwändi bekannt, het aber politisch ä chliini Rolle gschbilt bis es währed em Neuassyrische Riich zur Hauptschdadt vo Assyrie worden isch. Underem König Sanherib (705-681) isch es eini vo de wichdigschde Schdedt im Middlere Oschde gsi, mit erä dobblete Schdadtmuure, emä achzig Kilometer lange Wasserkanal und brächtige Baläscht. Dr Assurbanipal (669-626) het se no meh uusbaut. Aber scho churz druf, im Johr 612 vor dr Ziitwändi, isch Ninive vo de Meder und de Babylonier zerschdört worde.

Anne 628 isch’s bi Ninive zun ere Schlacht zwüsche de Byzantiner und de Perser choo.

Änglischi Archäologe hai Ninive siit dr Middi vom 19. Johrhundert usgrabt. D Schdadt het d Form vom enä unregelmässige Vieregg gha. Uf zwei Hügel näbem Fluss si Tämpel baut gsi und d Paläscht vom Sanherib und em Assurbanipal, wo berüehmt si wägen ihre Relief.

, Band 13, S.140


</doc>
<doc id="16935" url="https://als.wikipedia.org/wiki?curid=16935" title="Kalach">
Kalach

Kalach, assyrisch Kalchu, siit em 19. Johrhundert noch dr Ziitwändi Nimrud, isch än antiki Schdadt in Mesopotamie gsi, wo näbem Tigris glägen isch, 30 Kilometer südöschtlig vo Mosul.

Kalach isch öbbe 1270 vor dr Ziitwändi gründet worde. Währed em Neuassyrische Riich isch d Schdadt under em Assurnasirpal II. d Hauptschdadt vo Assyrie gsi. Dr Sanherib het denn d Hauptschdadt nach Ninive verleit. Im Johr 612 isch Kalach währed dr Eroberig vom Assyrische Riich dur d Meder und Babylonier zerschdört worde.

Im 19. und 20. Johrhundert isch Nimrud usgrabe worde.
, Band 10, S.7


</doc>
<doc id="16936" url="https://als.wikipedia.org/wiki?curid=16936" title="Fredy Schär">
Fredy Schär

Dr Buur Fredy Schär (* 18. Jänner 1964) isch e Schwyzer Liedermacher, Trubadur, Kabarettischt und Witzverzeller.

Si gleerti Bruef (Buur) isch si neui Freizitbeschäfftigung worde und si alti Freizitbeschäfftigung (Unterhalter) isch jetz dr neu Bruef.
Är het scho in dr ganze Dütschschwyz und im alemannische Ussland sini Uftritt gha.

Dr Fredy Schär isch am 18. Jänner 1964 uf d’Wält cho und isch z`Häfelfinge und z`Gälterchinde, also im Baselbiet ufgwachse. 
D`Primarschuel het är z`Häfelfinge und z`Gälterchinde bsuecht. Denn isch är in d`Sekundarschuel z`Gälterchinde gange in die progymnasischi Klass. Scho wärend dr Schuelzit het me gse, dass dr Fredy kabarettischtischs Talänt chönnti ha. Die künschtlerischi Odere het är villicht vo sim Grossätti, em Karl Pümpin, g'erbt. Au musikalisch isch är recht früe ufgfalle, denn är isch dr Sänger und Bassgitarrischt von ere Schüelerbänd gsi. Sini grosse musikalische Vorbilder si dr Paul McCartney vo de Beatles und natürlich dr Bärner Trubadur Mani Matter.
Nach dr Schuelzit het är uf em elterliche Buurehof gschafft. Denn isch är in d`landwirtschaftlich Schuel im Eberain z`Sissech gange und het sis praktische Lehrjoor bim Meischterbuur Toni Speiser, ebefalls z`Sissech, hinter sich brocht. Einigi vo sine erschte Uftritt het är an de Abschlussöbe vo dr landwirtschaftliche Schuel gha. Dört het dr Fredy zu verschidene Melodie d`Eigeheite vo de Landwirtschaftsleerer nogmacht. 

Als junge Buur het dr Fredy Schär immer mee Uftritt als Unterhalter gha. Jedes Wuchenändi isch an den Öbe „öppis los“ gsi. Si künschtlerischi Näbetätigkeit het immer me d`Oberhand übernoo.

1998 het dr Fredy dr Buurehof vo sine Eltere überno. D`Vehwirtschaft und sini Uftritt z`Obe (jetz au immer mer under dr Wuche) under ei Huet z`bringe isch immer schwiriger worde. Ständig het är müese für d`Stallarbet nach ere Verträtig sueche. Sini Chüe hei müese gfueret und gmulche werde und är het jo nit chönne an beide Orte si. So het är sich entschlosse ufs Melche z`verzichte und so buuret är vo denn a oni Vee. So schafft är jetz numme no uf em Feld.

Dr Fredy, wo im Männerchor Gälterchinde im erste Tenor singt, macht au immer Fasnacht. Zäme mit eme Kolleg singt är Schnitzelbänk unter em Name „D Luusbuebe“. Sit 2005 singt är ellei als „Dr Entlarvti“. 

Scho wit über tusig Uftritt het dr Liedermacher Fredy Schär unterdesse hinter sich brocht. Är isch scho vor verschidene Grössene vo Wirtschaft und Politik ufträtte und vom Altbundesrot Adolf Ogi gloobt worde.

Scho e paar Mol het me dr Fredy Schär chönne bi churze Uftritt oder Gschpröch uf verschidene Radio- und Färnseesänder ghöre und gse. Im Dezämber 2001 het dr Fredy zwe Wuche z`Basel im Fauteuil-Theater, im sogenannte „Taburettli“, gaschtiert.
Am einedrissigschte Merze zweutusigundzwölf het dr Fredy e churze Uftritt im Schwyzer Färnsehe gha und zwar in dr Sändig Samschtig-Jass.




</doc>
<doc id="16938" url="https://als.wikipedia.org/wiki?curid=16938" title="Magdalenenberg">
Magdalenenberg

S Magdalenebergle isch e keltisches Fürschtegrab uus de Iiseziit, des hoaßt uugfähr 600 Johr vor iisere Ziitrechnig. S liit im äuserschte Süde vu Villinge, uf em Laible (740 m ü. NN). S isch de greeschte Grabhigel vu Mitteleuropa uus de Hallstadtziit un hät e Volume vu 22000 Zuber.

De keltische Fürst hät, da wo d Kirne un Brig zämmefließet, inere befeschtigte Sidlung gwohnt. Hitstag wird selle Bergzunge Kapf gnennt.

D Wissenschaftler hän uf'm Laible 1890 un denn nomool 1970 bis 1973 Grabunge gmacht. Sie hän im Magdalenebergle e großes Grab uus de Hallstadtziit gfunde. I sellem Grabhigel hät mer no e Blockhuus uus Oachebalke gfunde. Da drinne sin leider nu no Knoche vunem Mensch, Knoche vunem kliine Süüle, Reschte vunem Wage, e wengle Schmuck un Teile vum Pferdezaumzüg gsi. Schiints hän des Grabräuber scho usgrummt ghet. Um des Fürschtegrab rum sin no 126 andere Keltegräber gfunde worre, wo no en Huufe Biigabe drinne wared.

Die Dillekammer un die andere Fundschtick uus em Magdalenebergle kaa mer im Franziskanermuseum z Villinge aagucke.


</doc>
<doc id="16940" url="https://als.wikipedia.org/wiki?curid=16940" title="Alagna Valsesia">
Alagna Valsesia

Im Land oder Lannja (i’ piemontäisischu: Alagna; i’ wailschu Alagna Valsesia) ist as bergdourf mid 458 wounre in dar Provinz Vercelli im Piemont.

Da’ alti Walser-G’mai g’heirind di deirfer: Zar Sogu, Im Undre Grobe, Z’ Jakmuls Hus, Z’ Pudelenn, Fum Diss, In d’ Stitz, Zar Chilchu, Zam Steg, Im Oubre Rong, Im Rong, Z’ Kantmud, Z’ Purratz Hus, In d’ Bundu, Fum d’ Boudma, Fum d’ Rufinu, Im Garrai, Im Adelstodal, In d’ Merlette, Z’ Utters Hus, Z’ San Miklos und Im Wold. – Sid 2019 g’heird auch d’ wailsch G’mai Fun d’Rifu (piemontäisisch: S’la Riva; wailschu: Riva Valdobbia) dar g’mai Im Land.

Nachpurg’maine sind Grussnai (wailschu und frankprovenzalisch: Gressoney-La-Trinité und Gressoney-Saint-Jean), Z’Makanà (wailschu: Macugnaga), Alto Sermenza (darzua g’heird In Rimu, wailschu: Rima San Giuseppe) und Zermatt.

Im Land ist ds letsch dourf im Tseschrutol (Piemontäisisch und Wailschu: Valsesia) gor under da’ Gourner (Monte Rosa) fun ainer heiji va’ 1205 m. Ds ourd häd a boude va’ 72 km² und a wounrudicki va’ 6 wounre/km².

luag da "Hauptartikel" Laindertitzschu

Wia auch In Rimu, Kirkhofer (Piemontäisisch: Carcòfo; Wailschu: Carcoforo) und Remmalju haind schich d’Walser im 13. und 14. hunderkjor Im Land g’ainsidlut. Van disem volch geind d' heichstalemannisch Landzunga, etlichi bruucha und d’aigendi holzbuwwa ihru ursprung.

Ds Walsertitzscha ist ober im 20. hunderkjor Im Land im grousste tail usg’stourbe.

2008 ist ds grouss weirterbuch der titzschu sproch van Prof. Sergio Maria Gilardino uscheme.

D Maria Concetta di Paolo, wù an dr idalieenische "Università degli Studi Gabriele D'Annunzio" z Pescara e Dissertation iber s Remalljertitschu schrybd, hed ane 1999 e Schtudie verefendligd, wù si d Dialäktkompetänz vù dr Siidwalser Gmaine din ùndersuechd hed. D Daate fir Im Land sin ùfgnùù woore vù dr Angela Galiardini.
Vù dääne 32 aktive Dialäktschprächer ane 1996 sin 24 iiber 65 gsii, 6 zwische 51 ùn 65, 2 zwische 36 ùn 50 ùn kaini ùnder 36.

Vù dääne 23 passive Dialäktschprächer ane 1996 sin 10 iiber 65 gsii, 4 zwische 51 ùn 65, 6 zwische 36 ùn 50, 3 zwische 26 ùn 35 ùn kaini ùnder 26.

Noch em Pier Paolo Viazzo hän im Land ane 1935 vù dr 499 Yywooner no 292 chene gued Laindertitzschu schwäze ùn 25 hän s verschdande. Scho dèrdemol hed s doderbyy ne Aldersunderschiid gee: vù dr ùnder 20-jèèrige hän 43 % Titzschu chene schwäze, vù dr iber 60-jèèrge aber 80 %. Noch em Karl Bohnenberger hän im friene 20. Joorhunderd vù dr 632 Yywooner 442 dytsch greedet.

No im 19. Joorhùnderd sin Im Land Theater-Schdùg, klassischi Drame ùn religieesi Schbiil ùf Hoochdydsch ùfgfierd woore. Bis hide gid s in ainzelne Familie no dydschschbroochigi Biecher ùn Schrifde ùf Hoochdysch us vergangene Joorhùnderd. E Zyygnis fir di dydschschbroochig Bildig, wù s Im Land bis in s 19. Joorhùnderd gee hed, isch e "Magdalenenklage," wù dr Paul Zinsli in syym Walserbuech publiziert hed, lueg .

Ds Walsermuseum findt sich im dourf Z’ Kantmud, warschinlich dar erstu Walserainsidlung (13. hunderkjor) im lainder g'biat.

Es ïst in ainem hus vam 1628 ongeruchts, dos dank dar arbait der wounru sine ursprunglichu aigenschafte häd ubercheme.

Im Walserhus chad mu ds lebi und d’ brucha der aswennigu Walserg’mai g’sei. Under as ainzigs toch findind sich d’ wounung, der godu und der stodal.

Nua der godu häd – wia in alli berghiser – stainmure. Er ïst van ainer holzwand in zwai g’holda g’tailte. In ainem ïst hit as grouss tuu ong’zaichud und ds andra ïst als godu fïr ds vei usrïste.

In ainem tail ds gode chad mu noch da’ stand g’sei, ds g’hold, wo ds husvolch häd aswenn g’lebed. Der stand ïst ds herz ds Walserhus g’si. Da haind d' ljit g’gasse und g’werchud im länge tzsieschrutoler winter und foul häd mu im samstog umobend z’semmend g’sasse. Im stand häd mu g’sunge, g’tanzud, gigu oder trumpu g’spiljt. In aimmourd haind d’ wiber und di techtre bi’m liacht g’sasse um z’ g’sein biatze, spinne und werchu zam strichnatji. Im andrenourd haind d’ manna und d’ jungu sitzra g’sasse, wenn si van danna sind haimcheme.

Im “ses” häd mu d’oltu Walserstourie g’zolt. D’oltu ljit haind g’said, si haigi da’ chritzgang der verstourbnuseilu g’sei, di haigi vïrsich dam Gournergletscher g’wandlud mid dam g’zunte fingerlji, um ihru weg z’ zinte.

Mu häd ds g’zoltji vam verlourne tol g’zolt, aswo fum berg under schnei und g’frouru verbourgne, wo d’eltru sind durchg’gange, wenn si vam Wallis im Tzsieschrutol sind g'fore, g’fiarte vam held Hainrich Stauffacher.

Im Walserhus häd mu ckais fir umprannt, um sich z’ erhaitze. Im stand ïst nua a’ stainine haizoufu g’si, der ïst ober vam andre stïbji – dam firhus - g’si i’g’laidte. Im firhus häd mu ds fir umprannt nua fïr z’chäisu und firu.

Ds Walsermuseum häd zwai firhiser und zwai godma.

Oubna da’ gode sind d’ schlofstube und a' ljikki zimmermans werchstuba. In disem g’hold sind d’ oltu werchg’schirri b’halte.
In ainer schlofstubu findind sich as bett, as legred, an kardanzia und an brudchastu mid dam linwand.

In dar andru stubu chad mu d’aswennigu Walser hiachlaider g’sei. In disem g’hold sind auch d’ g’schrirri fïr ds huslebi b’halte, villa alji va' holz oder stai, dan ainzigi erlangbori mateirinu.

A b’sonderhait der walserhiser: d’ holzwänd haind ds ganza a “seilbalgu” g’hobe. Wenn aswer ist im hus g’stourbe, so haind d' husljit d' ljikki “balgu” (pfansterlji) arg’to, um z’tüann d’seilu us’z'gehn. Si haind sa darnoh richtig b’to, umdos d’ seil cheinde nimme im hus ercheirre.

Usser dam gode – der stainmure häd – ïst ds walserhus van ainem holzine schopf umlaidts. Hia häd mu im churze bergsummer ds hai und ds omad loh trochni, ebi si im stodal fïr da’ winter z’ zuatroge.

Oubna d’ stube sind der stodal und der spicher. Im stodal häd mu ds hai b’halte und im spicher sind d’ernourungsmittla (rokkis und wiss melu, chouri, wïrst und broud) g’si erholti.
Ds broud häd mu nua ais oder zwaimol im jor g’bache.

Ds toch ïst mid stainblattu g’tachuts.

Vourna dam hus ïst as scheins platzji mid ainem olte brunne und ds ganz dourf chad mu als as museum ds walservolchs schätze va’ wegen siner hïbschi und frewwi.


D urolt Sproch ist vïr als in disi Werche nouch gschriftzaichud:




</doc>
<doc id="16941" url="https://als.wikipedia.org/wiki?curid=16941" title="Akkad">
Akkad

Akkad (Sumerisch Agade) isch än antiki Schdadt nöime in dr Middi vo Mesopotamie gsi. Es isch d Hauptschdadt vom akkadische Riich gsi, wo si gröschdi Macht in dr Ziit vom 24. bis em 22. Johrhundert vor dr Ziitwändi under em Sargon vo Akkad und siine Nochfolger erreicht het.

D Schdadt isch wohrschiinlig uf em weschtlige Ufer vom Euphrat gläge, zwüsche Sippar und Kisch, öbbe 50 Kilometer südweschdlig vo Bagdad. Bis hüt het mä dr Ort nit gfunde.
Die akkadisch Schbrooch, wo zu de semitische Schbrooche ghört, isch in dr alte Babylonische Periode dr Dialäkt gsi, wo am wiitischde in Mesopotamie verbreitet gsi isch. D Sumerer, won ä Schbrooch gschwätzt hai, wo zu keiner Schbroochgrubbe in dr Region ghört het, hai semitischi Übersetzige vo sumerische Teggscht mit "akkadû", was „in dr akkadisch Schbrooch“ bedütet, beschriibe. S Akkadische isch in Keilschrift gschriibe worde, wo vo de Sumerer erfunde worden isch.
Die zwei wichdigste Völkergruppe im früeie südöstlige Mesopotamie si d Sumerer, wo Sumerisch, än isolierti Sproch, gschwätzt hai, und Lüt, wo semitischi Sproche gredet hai. D Akkader hai zu dere Gruppe zelt. Zum erste Mol in dr Gschicht wärde si erwähnt, wo dr Enschakuschanna vo Uruk verzelt, wien er d Stadt besiigt haig. 
Öbbe zweihundert Johr spöter, im 24. Johrhundert vor dr Ziitwändi, isch dr Sargon, noch dr Legände dr Sohn vom Gärtner La'ibum, wohrschiinlig noch emä Putsch gege dr Ur-Sababa uf ä Dron cho, und het sich sälber "Scharru-kin", dr legitimi König tituliert. Mit siiner Regierigsziit foot die akkadischi Datierig aa. Er het die mesopotamische Stedt unterworfe und ä Königriich erschaffe, wo vom Persische Golf bis zum Mittelmeer glängt het. Sächsafuffzig Johr het er gregiert und ä Reihe vo Festige baut, für zum dr Handel z sichere und die landwirtschaftligi Versorgig z gwährleiste. Gege s Ändi vo siiner Regierigsziit si Unruehe usbroche, aber dr Sargon het si alli chönne niiderschloo.

Si Nochfolger isch mögligerwiis dr Manischtu gsi, wo währed siiner fuffzäh jöhrige Regierigsziit um d Chrone und s Läbe kämpft het und in erä Seeschlacht erä Koalition vo zweiädriissig König gegenübergstande isch. Er isch wohrschinlig umbrocht worde.

Vom Rimusch, siim jüngere Brueder, dängge mänggi, ass er vor em Manischtu König gsi sig. Er het nüün Johr lang gregiert. Au är het sich müesse gege Agriff verteidige, für zum siis Riich in Stand z halte, und es schiint, ass au er ermordet worde isch.

Au im Sargon si Änkel, dr Naram-Sin isch uf ä Dron cho, won er vo alle Siite ä chlii agriffe worden isch. Er het si Regime chönne stabilisiere, isch uf Eroberigszüg uszoge, gege Ebla und Armani z Syrie und het dört am ä strategische Verchehrschnotepunggt ä Stützpunggt, Nagar—s hütige Tell Brak, baut. Mä schetzt, ass si Armee meh as 360.000 Soldate gha het, die grössti Armee zu dere Ziit. Die het er au gege Magan, vo welem mä dänggt, ass es Oman chönnt gsi si, iigsetzt und däm si König, dr Mandannu, gfangegnoh. Am bedrohligste si d Bärgvölker im Nordoste gsi. Si Zug gege d Lullubi het er uf erä Stela, wo jetzt im Louvre isch, verewigt.
Im Naram-Sin siini Vorgänger hai dr Title vo "König vo Kisch" trait, är isch dr erst gsi wo sich "König vo de vier Egge vo dr Wält" gnennt het. Er het siim Name au s Keilformzeiche für „Gott“
hindedraghänggt und dr Titel "Gott vo Akkad" agnoh. Inwiefärn er de Götter gliichgstellt worden isch, weiss mä nit, aber d Lüt hai si Name bruucht, wenn si gschwore hai, wie si s mit de Götter do hai.

Dr Sohn vom Naram-Sin, dr Schar-Kali-Sharri (was König vo alle König bedüted) het fümfäzwanzig Johr gregiert. S akkadische Groosriich isch noch siiner Ermordig in erä Palstrevolution zerfalle, wo die nomadische Amoriter vom Nordweste ins Land iigfalle si, und d Gutäer, ä Volk us em Gebiet zwüschem Tigris und de Zagrosbärge, wo de Mesopotamier s Läbe schwer gmacht gha hai mit sporadische Agriff und schnälle Rückzüg in d Bärge, agfange hai d Stedt z erobere. D Stadt Akkad isch am Ändi vom 22. Johrhundert vor dr Ziitwändi gfalle und zerstört worde. Mit dr Herrschaft vo de Gutäer het ä dunkli Ziit agfange z Mesopotamie, über weli mä sehr wenig weiss.

Währed dr Vorherrschaft vo Akkad z Mesopotamie, isch die akkadischi Sproch in dr Literatur und im öffentlige Läbe gliich bedütend wie s Sumerische worde. Si het sich, zsämme mit dr Keilschrift, au in d Gebiet, wo an Mesopotamie gränzt hai, usbreitet. S Alte Akkadisch isch die klassischi Schrift vo de Mesopotamier worde und isch no in dr Alte Babylonische Periode ib Monumentinschrifte bruucht worde. Au d Bildhauerei het ä Hochpunggt erreicht. Zwei Chöpf vo akkadische Statue hai überläbt: ein isch us Bronze und mä dänggt, ass es dr Sargon chönnt darstelle, dr ander isch us Stei. Beidi si Bewiis vo de grosse Fähikeite vo de akkadische Bildhauer. Au in dr Reliefskulptur hai d Akkadier Groosses gmacht: d Stela vom Naram-Sin, wo hüt im Louvre isch, stellt mit siine Figure die abstrakti Idee vo dr Eroberig dar. Akkadischi Skulpture kennt mä nit vili, aber d Rollsiigel wo in dere Ziit produziert worde si, si zahlriich und vo so hocher Qualitet, wie si spöter nume sälte widr erreicht worde isch.

Mesopotamie isch politisch immer no zersplitteret gsi und nume Gwalt het alli Stedt under eim König chönne zsämmehalte, aber die Periode isch im gmeinschaftlige Gedächtnis bliibe und no d Babylonier hai in ihrer Wohrsägerei drvo gredet, ass „ä König vo de vier Egge vo dr Wält cho wird,“ in de Ziite, wo Mesopotamie widr in ä Dotzed odr so Stadtstaate zerfalle gsi isch.


Lischte vo de König vo Akkad


</doc>
<doc id="16943" url="https://als.wikipedia.org/wiki?curid=16943" title="Sumer">
Sumer

Sumer isch es Land in dr Antike gsi, wo im Südoschde vo Mesopotamie zwüschem Euphrat und em Tigris glägen isch. Si Kultur het ä groosse Iifluss uf alli mesopotamische Kulture gha, wo sich noch ihm entwicklet hai.

Dr Name Sumer chunnt vom akkadische "Šumeru". D Sumerer sälber hai em "ki-en-gir" gsait und sich sälber "sag-giga", wo 'Lüt mit schwarze Chöpf' bedütet. D Bible het s Wort Schinar bruucht, d Ägypter Sngr und d Hethiter Šanhar(a).

S Land isch in Schdadtschdaate iideilt gsi, dr eltischt drvo isch Ur gsi. Anderi Schdedt si Nippur, Lagasch und Uruk gsi. D Schdedt si vo Schdadtfürschte, "Lugal" (groosse Ma) gregiert worden. Dr "Lugal" isch au dr högscht Brieschder und dr Tämpel isch s bolitische, religiöse und wirtschaftlige Zentrum vo dr Schdadt gsi.

Die eltischt sumerischi Trinität het us em Enlil, Anu und Enki beschdande. S het au ä Sunnegott, dr Utu, gä, ä Mondgott Nanna und ä Liebesgöttin, d Inanna.

D Sumerer hai sich ihri Vorgschicht mit Mythen erklärt. Ein isch dä vo dr Schdifdig vom Opfer gsi, wo verzellt wie dr König Lugalbanda chrank worden isch und siini Kamerade ihn in erä Höhli glo hai für zum schdärbe, aber er het zue de Götter bätet und isch widr gsund worde. Denn het er s Füürmache erfunde und wil er kei Ässe meh gha het, het er ä Falle gschdellt und e baar Dier gfange. Er het aber nit gwüsst was mache mit enä (schiinbar hai d Mensche urschbrünglig kei Fleisch gässe), aber ä Gott het em im ä Draum erklärt, wie mä Fleisch zum ässe barat macht. Zum Dank het er d Götter Enlil, Anu, Enki und Ninhursag iiglade und ihne s beschde Fleisch z ässe gä.

D Gebäud si us Ziegel baut worde. D Sumerer hai s Gwölb erfunde und die erschte Monumentalbaute errichtet, under ihne d Zikkurat, wo Mesopotamie berüehmt isch drfür. Sie hai bildhaueret, zerscht nume chliine Schdatue, schböter aber au grösseri, wie d Dame vo Warka. Sie hai s Rad erfunde, und Huusdier as Zugdier bruucht. Wohrschiinlig het s au Schdroosse ge für ihri Charre.
D Sumerer hai d Keilschrift erfunde, wo denn schbööter vo andere mesopotamische Völker bruucht worden isch für zum s semitische Akkadisch z schriibe. Aber au d Hethiter hai d Keilschrift ihrere Schbrooch abasst. Akkadisch isch im zweite Johrduusig zur "lingua franca" vom Middlere Oschde worde, und au im Verchehr mit Völker wie de Ägypter isch es in Keilschrift gschriibe worde, wie mä vo dr internationale Korreschbondänz wo d Grooskönig vo dr schboote Bronzeziit under sich gfüehrt hai, weiss. D Sumerer hai au d Mathematik entwicklet und d Aschtronomii und hai dr Merkur und anderi Blanete kennt.
Mä weiss nid, vo wo d Sumerer cho si. S einzige wo sicher isch, isch ass si nid e semitische Schbrooch gschwätzt hai und ass si sich im Südweschte vo Mesopotamie niiderglo hai.

D Gschicht vo Südmesopotamie deilt me in Periode ii. (Alli Johreszahle in dr Lischte si vor dr Ziitwändi.)


</doc>
<doc id="16946" url="https://als.wikipedia.org/wiki?curid=16946" title="Mesopotamien">
Mesopotamien

Mesopotamie isch e Name vom Gebiet a de beide Flüss Euphrat und Tigris – drumm heisst s uf düütsch au Zweistromland.

Die grosse Flüss chöme us Anatolie und münde in Persische Golf.

Me zelt zu dere Landschaft die südöschdligi Türkei, Syrie und der Irak. Hischdorisch isch es eins vo de erschte Zentre vo dr menschlige Kultur gsi. dört si d Höchkulture vo Sumer, Akkad, Babylon, Assyrie und Mitanni entschdande.

Mesopotamie chunnt vom Griechische für "zwüsche (μέσος) zwei Flüss (ποταμός)", wo dr Euphrat und dr Tigris drmit gmeint si. Au in andere Schbrooche wird dr Name für d Region oder Deil drvo vo dr Exischdänz vo de beide Flüss abgleitet: die alte Ägypter hai em Riich vo de Mitanni, wo im weschtlige Mesopatamie glägen isch, Naharina "(nhrn)" gsait, nach em Semitische "Zweiflussland": aram. ܒܝܬܢܗܪܝܢ, hebr. ארם נהריים, arab. بلاد مابين النهرين Bilad ma bayn al-Nahrayn oder بلاد الرافدين Bilad Al-Rafidayn. D Iiwohner vo Mesopotamie sälber hai vom "kalam" gschwätzt, em "Land", wenn si s ganze Land, wo vo de beide Flüss bewässeret worden isch, gmeint hai.

Mesopotamie isch d Schwemmlandebeni vom Euphrat und em Tigris. Siini natürlige Gränze si s Zagrosgebirg im Norde und im Süde die syrischi und arabischi Wüeschti. S Klima isch rägenarm, im Norde isch s zimli chalt im Winter, im Süde isch dr Winter wermer und dr Summer heiss.

D Gschicht vom alte Mesopotamie bis ins vierte Johrhundert vor dr Zitewändi cha me in Periode iideile nach de Schdedt, wo d Hegemonie über s Land gha hai. 

In dr schboote neuschdeiziitlige Periode redet mä vo Kulture, wo denn exischdiert hai, die vo Hassuna, vo Samarra und vo Halaf. In dr Chupferziit het d Ubaid Periode vo öbbe 5900 bis 4000 BCE duurt, und denn währed dr Uruk Periode (öbbe 4000 bis 3100) si die erschte Schdedt baut worde.

Die Früechi Bronzeziit foht mit dr Dschemdet Nasr Periode (3100-2900) a, nochhär chunnt d Zit vo de Früeche Dynaschdische Schdadtschdaate (2900-2350), wo s no keini Königriich vo Bedütig ge het.

Das het sich gänderet in dr Middi vom 24. Johrhundert, wo dr Sargon vo Akkad d Schdedt in dr Umgäbig eroberet und so s Akkadische Riich gründet het (öbbe 2350 bis öbbe 2200 ). Denn si d Gutäer us em persische Hochland iigwanderet, und hai s Akkadische Riich eroberet und Akkad für immer zerschdört. Under ihrer Herrschaft isch s Land verarmt. E baar Schdedt wie Uruk, Ur und Lagasch si sälbschdändig bliibe und hai sogar e Blüeteziit erläbt. Die dritti Dynaschdii vo Ur het die Neusumerischi Periode iigleitet (21. Johrhundert).

In dr Middlere Bronzeziit hai d Assyrer s altassyrische Riich gründet (20. bis 18. Johrhundert), wo vom Amoriterkönig Shamshi-Adad I zerschdört worden isch. Es si aber d Babylonier gsi, wo underem Amoriter Hammurapi d Hegemonii über Mesopotamie währed em 18. und 17. Johrhundert asichgrisse hai.

In dr Schboote Bronzeziit het dr Assur-uballit Assyrie uf Choschte vo Babylon zur Groossmacht gmacht, aber dr babylonisch König isch wiiterhii vo de andere Groosskönig as ein vo ihne anerkennt worde (16. bis 12. Johrhundert).

D Iiseziit het agfange, wo Mesopotamie in vili Chliischdaate zerschblitteret gsi isch. Im Weschde si das die neuhethitische Schdaate gsi, im Oschde het vom 10. bis zum 7. Johrhundert s neuassyrische Riich vorgherrscht, wo sich bis uf Egypte uusbreitet het. Es isch abglöst worde vom neubabylonische Riich (7. und 6. Johrhundert), und das isch denn vom Perserkönig Kyros em Groosse zerschdört worde. D Perser hai Mesopotamie in drei Satrapie iideilt: Babylonie, Arabie und Assyrie. Im Johr 330 vor dr Zitwändi het dr Alexander dr Grooss Persie zerschdört und Mesopatamie in siis Riich ufgnoh. Nach sim Dod het s Land zum Riich vo de Seleukide ghört. D Parther hai underem Mithridates I. (171-138) under anderem über ganz Mesopotamie gherrscht. D Römer underem Kaiser Trajan (98-117) hai in de Chrieg gege d Parther zwei Brovinze in Mesopotamie gschaffe: Assyrie und Mesopotamie. Die si schböter vo de persische Sassanide eroberet worde.

Scho in früejer Ziit het s in Mesopotamie ä Kultur ge, wo alli Schdedt gmeinsam gha hai, au wenn si enand währed Johrduusige bekämpft, underjocht und zerschdört hai. D Schbrooch und d Schrift si zwei wichdigi Beschdanddeil vo dere Kultur gsi. Die meischde Mesopotamier hai semitische Schbrooche gschwätzt, aber es isch s Sumerische, an isolierti Schbrooch wo as erschti ä regionali Bedütig übercho het. Au nochdäm s Sumerische as Umgangsschbrooch usgschdorben isch, isch s bis in die hellenischdischi Zit vo de Seleukide brucht worde as Schbroch vo dr Bildig, dr Wüsseschaft, dr Verwaltig und vom Kult. D Sumerer hai öbbe um 2900 vor dr Zitwändi d Schrift erfunde, wo nochhär vo alle mesopotamische Völker bruucht worden isch, d Keilschrift. Aber d Schbrooch, wo bis zur neubabylonische Periode (7. Johrhundert vor dr Zitwändi) vo de Mesopotamier gschwätzt worden isch, isch ä semitischi Schbrooch gsi, s Akkadische. In dr zweite Helfti vom 2. Johrduusig isch ä babylonische Dialäkt vom Akkadische d "Lingua franca" vom ganze Middleren Oschde worde. Im erschte Johrduusig vor dr Zitwändi isch s Akkadische vom Aramäische as Amtsschbrooch und au as Umgangsschbrooch verdrängt worde, wo bis ins 7. Johrhundert noch dr Ziträchnig bruucht und denn vom Arabische ersetzt worden isch.

Mesopotamie formt dr nordöschdlig Deil vom enä antike Kulturgebiet, wo dr Archäolog James Henry Breasted dr "fruchtbar Halbmond" gnennt het, und wo au dr hütig Libanon, die südöschtligi Türkei, Israel und Ägypte iischliesst. Aber jedi vo dene Regione het s Broblem vo dr Fruchtbarmachig andersch glöst.

Ohni d Mensche wär Mesopotamie ä zimlig düri Savannahlandschaft bliibe. Dr durchschnittlig Räge wo hützudag im Johr am mittlere Euphrat fallt, isch öbbe 115 bis 135 mm, mit groosse Fluktuatione vo Johr zu Johr. Das isch nid gnueg für ä Landwirtschaft ohni Bewässerig, wo mindeschtens 240 mm Räge im Johr bruucht. Scho d Sumerer hai es Bewässerigssyschdem agleit mit Dämm, Kanäl und Wasserreservoir und Wasser vo de Flüss umgleitet. Vor allem dr Euphrat, wo zwar weniger as d Hälfti vom Wasser mit sich drait as dr Tigris, aber siis Flussbett isch höcher as s Land, wo mä muess bewässere. Über d Johrduusig aber isch dr Bode im ä grosse Deil vo dr alluviale Ebeni vom Salz, wo zruggbliiben isch vom Flusswasser, wo verdunschdet isch uf de Fälder, unfruchtbar worde und isch verwüeschdet.

Näbe dr Landwirtschaft het s au immer scho nomadischi Pastoraliste gä, wo die dröchnigere Gebiet vo dr Umgäbig mit ihrne Dierhärde usgnützt hai.




</doc>
<doc id="16948" url="https://als.wikipedia.org/wiki?curid=16948" title="Fürstabtei St. Gallen">
Fürstabtei St. Gallen

D Förstaptai St. Galle isch e Benediktiinerabtai i de Stadt Sanggale gsii. De Ort het zerstmol ab 612 de St. Gallus as Aisidler biwont. Erst ane 719 het de St. Opmar am Platz vo de Aisidelai e Chlooster ggründet, wo denn schnell agwachsen isch und recht mächtig woren isch. Bis 1798 isch de Apt vo Sanggale en Riichsförst gsii, wo Sitz und Stimm im Riichstag vom Hailige Römische Riich Tütscher Nation gha het. Glichzitig isch s Chloster au Zuegwandte Ort i de alte Aiggnosseschaft gsii. D Stadt Sanggale rund ume isch aigeständig gsii, d Landschaft aber, s Förschteland, isch vom Chloster abhängig gsii und au d Städt Wil im Weste und Rooschi im Oste em Bodesee. Zum Chloosterstaat hend no d Herrschaft Noiraveschburg im Allgöi und d Herrschaft Ebringe im Briisgi ghöört. Ane 1805 isch s Chloster ufghobe worde und de Apt Pankraz Vorster het is Exil müese.

D Geget vo Sanggale isch bis is 7. Joorhundert no Urwald gsii. Ane 612 het denn de irischi Wandermönch Gallus, e Schüeler vom Columban, bim Flüssli Stainach sini Aisidelai iigrichtet. Noch sim Tood geg 650 isch er bi sinere Zele bigrabe wore und sis Grab isch zumene Pilgerort wore, wo au e paar Mönch inere loose Gmainschaft glebt hend. Vierzg Joor spööter het de Tribun Erchanoald da Grab gschändt und de Boso, Bischof vo Choschtetz (Konstanz) het de Gallus noi bistatte loo. Um 705 – s gnau Joor isch nöd bikannt – het de alemannisch Herzog Gotfrid (†709) uf Bitte vom Priester Magulf a de «Cherche vom St. Gallo» de Ort Biberburg am Negger vermacht, för d Finanzierig vom Liechterfest "(ad luminaria sancti Galluni ecclesiae)". Nochem Tood vom Gotfrid isch es zum Chrieg zwüschet em alemannische Herzog Willehari (710–712) und em Karolinger Pippin (679–714) choo und e fränggisches Heer het d Zele vo de Mönch am Gallusgrab verwüestet. De Vorsteher vo de chlii Gmainschaft dozmol isch de Diakon Stephanus gsii.

Im Joor 719 het denn de Opmar (ahd. Ôtmâr), en alemannische Priester, wo z Chur sini Uusbildig öberchoo het, di loosi Mönchsgmainschaft organisiert und s Chlooster St. Galle ggründet. Nochem Bluetgricht z Cannstatt ane 746 isch s Chlooster under de Drugg vo de Karolinger choo und het 747 müese d Regle vo de Benediktiner anee. Aber di baide fränggische Groofe Warin und Ruadhard, wo vo de Karolinger de Uuftrag ghaa hend, Alemannie noi z ornne, sind mitem Opmar und sine Mönche nöd zrang choo und au de Sidonius, de Bischof vo Chostetz, het wöle s Chloster, wo rasch gwachsen isch, sinere Herrschaft underornne. De Opmar isch denn 759 gfangegnoo wore und zum Tood dur Verhungere ide Pfalz z Bodme verurtailt wore. No im gliiche Joor isch er am 16. November denn uf de Rhiiinsle Werd bi Eschetz gstorbe. S Chloster isch denn under de Bischof vo Chostetz gstellt worde und de Noofolger, de Iohannes (759–780) isch au de Bischof vo Chostetz und ono de Apt vo de Riichenau gsii. D Liich vom Opmar isch zee Joor spöter uf Sanggale gfüert wore.

Doch s Chloster isch bim alemannische Adel und Volch biliebt gsii und drum schnell gwachse. Zu de grooszügigste Schenkige vom 8. Joorhundert ghöret die vo de Beata-Landolt-Sippe im Zörcher Oberland und die vo de Halaholf-Hitta-Sippe us de Umgebig vo Marchtal a de Donau i de Ostboor. Aber au anderi bigüeterti Alemane hend em Chloster Länderaie vermacht. Die sind zum Tail vergoobt oder as Lehe witterggee wore, wa schliessli zu komplizierte Bsitz- und Machtverhältnis gfüert het. Vomene gschlossne Herrschaftsgibiet cha i dere Zit aber nöd d Reed sii. Je noch Entfernig zum Chloster sind d Verpflichtige verschide gsii. Us de chlosternöche Güeter het s Chloster Arbetschreft bizoge, usem domoolige Tuurgau, Zörigau und Arbongau vor alem Chorn, Obst, Gmües und Bier und vom Bodesee Fisch. Güeter, wo enet em Rii und em Bodesee glege sind, hend entweder Chorn oder au nu Geld abgliferet, weered de Briisgau s Chloster mit em Wii versorgt het, wo jo i de christliche Kultusüebig e wichtigi Role spillt.

S Chloster het sich zumene kulturelle Zentrum entwigglet. No im 8. Joorhundert isch e Scriptorium (Schriibschuel) iigrichtet wore und zu de früeste Werch ghöret s "Sanggaler Paternoster" und de "Abrogans", e latinisch-althochtütsches Wörterbuech. Wo de Chaiser Ludwig de Fromm ane 818 s Chlooster bsuecht het, het er em Chlooster d Immunität verlihe und s somit zumene Riichschloster gmacht. Ane 833 het denn de Chaiser Ludwig de Tütsch em Chlooster di fraiji Aptwaal versproche und 854 het er s Chloster vo jegliche Ziiszalige an Bischof vo Chostetz bifrait. Ane 835 isch vom Apt Gozbert (816–837) d Gallusbasilika iigwiicht wore.

De Ludwig de Tütsch isch aber mit de Äpt, wo d Mönch gweelt hend, nöd iiferstande gsii und het as Apt de Grimald (841–872) iigsetzt. De isch i de Hoofschuel vom Karl em Grosse usbildet wore. Er isch en mächtige königstroije Adlige gsii und weltliche Apt vo merer Chlöster, wo nie s Gelübde abglait het. Zudem het er as Erzkaploo vom Chaiser Ludwig em Tütsche zu de engste Vertraute vo de Karolinger ghört. Selber hoch bildet, het er s kulturelli Schaffe vom Chloster gförderet und s Chloster politisch is Riich iibunde. Er het au as erste um 885 en Katalog vode Chlosterbibliothegg alegge loo und dere Büecher us sinere Privatbibliothegg vermacht.

Uf irer Wanderschaft sind zwee irischi Mönch, de Marcus und de Marcellus Moengal uf Sanggale cho und hend entschide im Chloster z bliibe. Zeme mitem Iso isch de Moengal Leerer vo de Mönch Notker Balbulus, Ratpert und Tuotilo wore, wo as di drai Sterne vom Goldige Zittalter bizaichnet weret und kulturelli hochwertigi Werch gschaffet hend: Hymne, Gedicht, Gschichtsbüecher, Mooleraie und Elfebaischnitzeraie.

Underem karolingertroije Apt Salomo (890–919), au Bischof vo Chostetz, het s Chloster sin Höchepunggt erlebt. Zwoor hend d Mönch schlimmst biförchtet, aber de Salomo het s Chloster gegenöber em Bischofssitz starch bivorzugt. Und wo de Bischof Adalbero vo Augschburg em Salomo en Arm vom Hailige Magnus vo Füesse, emene Schüeler vom Gallus, gschenggt het, isch z Sanggale för die wertvolli Reliquie d Cherche St. Mange baut wore. Im Chlooster hend dozmol guet hundert Mönch glebt.

Im iigente 10. Joorhundert hend starchi politischi Wirre zu de Uusbildig vom Herzogtum Schwoobe gfüert. Nochem Tod vom Salomo, emene starche Gegner vo de schwöbische Separatiste, isch Sanggale aber i d Händ vom Herzog Burchard II. choo und d Waal vomene noije Apt het sich drai Joor lang usezöögeret.

Abem Joor 925 sind d Ziite uusicher wore, well immer wider Ungare und Sarazene is Fränggische Riich gfale sind und am 1. Mai 926 hend d Ungare s Chloster verwüestet. Debi isch d Aisidleri St. Wiborada, wo bim Chloster i de Rekluse glebt het, umchoo, wäred sich d Mönch in Wald grettet hend. D Bibliothegg und anderi chostbari Sache sind vorsorglich scho vorene uf d Insle Riichenau broocht wore. Ane 929 het de englischi König Æthelstan s Chlooster bsuecht. Am 26. April 937 isch s Chloster gär abebrennt: en Schüeler het denggt, wen er d Schuel aazündi, hebet d Leerer ka Zitt, in z strooffe. De starchi Nordwind het aber s Füür uf die andere Hüser öbere springe loo und d Mönch hend grad no d Bibliothegg, d Glogge und s Cherchegräät chöne rette. Aber au d Mönch hend gfunde, ass de Apt Craloh (942–958) vill z streng sai und de Anno (953–954) as Gegeapt gweelt. Um s Chloster und d Lüüt, wo ide nöchere Umgebig gwonet hend, z schütze, hepmer um 953 aafange e ummuureti Stadt um s Chloster baue. Die Stadtmuur isch underem Apt Notker (971–975) fertig wore.

Aber au d Pest het em Chloster starch gschadet. Im Joor 1022 sind nöd nu de Mönch Notker de Tütsch sondern au de Apt Purchart II. (1001–1022) dra gstorbe. D Chaiseri Gisela, d Frau vom Konrad II., isch bim Bsuech vom Chloster vo de Schrifte vom Notker em Tütsche ase bigaisteret gsii, as si si för sich het abschribe loo.

Ane 1034 het de Chaiser Konrad II. (1027–1039) en noie Apt, de Nortpert (1034–1072), iigsetzt, um di Cluniazensischi Reform dörezsetze. Doch die isch bi de Mönch uf Widerstand gstoosse, bsundrigs au bim hochbildete Schuelmaister Ekkehard IV. (1034 – ca.1060), emene Schüeler vom Notker em Tütsche. Siin Noofolger Herimann het e e sanggalischi Hailigetrilogii gschribe: St. Gallus, St. Opmar und St. Wiborada, wo ane 1047 as ersti Frau vom Poopst hailiggsproche woren isch. Noch em Tood vom Herimann isch z Sanggale langi Zitt nüme vill gschribe wore.

De Investiturstriit het au uf Sanggale starchi Würkige ghaa. De Gegekönig Rudolf vo Rhyfelde het as Gegeapt de Lutold (1077–1083) iigsetzt. De vom reguläre König Heinrich IV. bestimmt Apt Uodalrich III. vo Eppestai (1077–1121) isch en österriichische Adlige gsii, wo sich as Patriarch vo Aquileia nöd gross um Sanggale gchümmeret het. Sanggale und d Riichenau, vorene eng bifründeti Chlööster, hend Striit öberchoo und sind im End sogär i chriegerischi Handlige verstriggt wore.

I dere Ziit isch s kulturelli Schaffe völlig in Hindergrund trete und uf de Schuelbetriib isch chuum no Wert glait wore, au isch nüme erwartet wore, as jede Mönch Latinisch lernt. D Äpt sind stolzi Adligi gsii, wo sich vill mee för d Machtinteressi vo irne Familie interessiert hend.

Im Joor 1180 sind sich de Apt und de Chaiser i d Hoore groote, well baidi Aasprüch a d Stadt ghaa hend. Die het scho e gwüssi Zitt s Maartrecht bsesse und het erfolgriich e Liineindustrii ufbaut. D Städter hend d Striiteraie gschiggt uusgnutzt und sich immer mee Recht und Privilegie gschaffe. Am Hoftag 1207 vom König Philipp isch de Apt Uodalrich vo Sax (1204–1220) zum Riichsförst erhobe wore und de Poopst Honorius III. het 1217 em erlobt, as er d Pontifikalie bruuche tar. Dodemit isch de Förstapt vo Sanggale zu de Mächtige im Riich uufgstige. Nochem toggeborger Brüedermord het de Groof Diethelm I. vo Toggeborg d Stammborg Alt-Toggeborg und d Stadt Wiil em Apt vermacht. Doch noch em Tood vom Diethelm I. hend sini Erbe en Striit aagfange, wo 1236 mit eme Vertrag gendet het; d Alt-Toggeborg und d Stadt Wiil sind bim Försatapt blibe.

De Rudolf IV. vo Habsburg (1273–1291), wo im Striit mit em Apt glegen isch, het noch sinere Waal zum tütsche König (as Rudolf I.), de Apt vertribe und en Gegenapt iigsetzt. Noch em Tod vom Rudolf het s Chloster under em Apt Willhelm vo Montfort (1281–1301) mit de Stadt Sanggale en erste Vertrag uusghandlet und zwanzg Joor spöter, ane 1311 isch d Stadt Sanggale formell fraiji Riichsstadt wore. En grosse Brand het em 23. Oktober 1314 em Chloster und a de Stadt grosse Schade zuegfüegt. 1378 hend d Städter en aignigs Gricht öbercho und 1415 hends no s Recht öbercho en Vogt z weele, wo öber Lebe und Tood entschaidet. S Umland zwüschet Wiil im Weste und Rorschach am Bodesee isch aber immer underem Förstapt gstande, und haisst drum au hüt no Försteland.

Au i dere Zit, wo weltlichi Minnesänger di tütsch Literatur prägt hend, isch s Chloster nöd schöpferisch gsii, anzig di baide Äpt Uodalrich IV. von Sax (1204–1220) und Ruodolf vo Güttinge (1220–1226) hend de Versuech undernoo, s gaistige Schaffe wider uf e höchers Nivo z bringe. Aber d Förstaptai Sanggale isch längst zumene wichtige politische Machtzentrum woore, wo s Gaistige nüme im Vordergrund gstanden isch. Ane 1282 hend grad no zee Mönch im Chlooster glebt. 1353 het de Chaiser Karl IV. Chostetz, d Riichenau und Sanggale bsuecht, nume grad um sini privati Reliquiesammlig z vergrössere. Debi het er grad d Reliquie vo de Huushailige St. Gallus und St. Opmar mitgnoo.

Nochdem d Stadt sich frai gmacht het, hend au d Appezeller (lat. Abbatis cella »Zele vom Apt«) afange sich gege d Machtasprüch vo de Förstaptai weere. S isch en heftige Chrieg uusproche, d Appizeller Chrieg, wo do dri gendet het, ass Appizell ane 1411 en unabhängige Staat woren isch, wo sich denn a de Aiggnosseschaft agschlosse het. Em 20. April 1418 het zum dritte Mool Füür i de Stadt und im Chlosterbezirk gwüetet. Am 26. Juli 1429 het de Förstapt im Fride vo Chostetz uf die maiste Recht öber Appizell verzichtet.

Aber au de Chlosterstaat het sich a de Aiggnosseschaft gnöcheret und 1437 het de Apt Eglolf Blarer (1426–1442) mit Schwyz s Landrecht gschlosse. Da isch ane 1451 erwitteret wore mitem Burg- und Landrecht mit Zöri, Luzern, Schwyz und Glarus, dur da sind die vier Ort Schirmherre vode Aptai wore und s Chloster Sanggale isch Zuegwandte Ort vo de Aiggnosseschaft wore. Drüü Joor spöter isch denn au d Stadt Sanggale e Zuegwandte Ort vo de Aiggnosseschaft wore. Si het sich zu aim vo de wichtigste Textilzentre vo Europa entwigglet. Mit ere Summe vo 7000 Gulde het sich d Stadt Sanggale im Joor 1457 denn endgültig vom Apt loosgchauft.

1463 isch de Ulrich (VIII.) Rösch de erst Apt wore, wo kann Adlige gsii isch. Aber au er isch mee en Politiker as en Gaistliche gsii. I de Gschichtsschriibig werd er as »Zwaite Gründer vo Sanggale« bizaichnet. Er het en gschlossne Territorialstaat agstrebt und de dur de Chauf vom Toggeborg im Joor 1468 vergrösseret. Im het nöd passt, as d Stadt s Chloster vo sim Land trennt und drum s Gricht uf Wil verlait, wo au nöch zum Toggeborg glegen isch. Zudem het er entschlosse, sini Residenz uf Rorschach z verschiebe. Er het de Hafe uusbaut und d Stadtmuure verstärcht und au wöle s Chlooster uf de Mariaberg verlege. Da het aber niemertem passt. Die fromme Lüt vo Sanggale hend nöd wöle, as d Reliquie vom Opmar und Gallus wegzüglet werdet, anderi Machthaber hend s gföörli gfunde, wenn de Apt direkt am Bodesee residiert und en östlichi Expansionspolitigg biförchtet. D Appizeller hend e Heer gsammlet und am 28. Juli 1489 Rorschach mitem Mariaberg abegmacht, wa as »Chlosterbruch« i d Gschicht iigangen isch. Druf abe hend sich au di sanggalische Undertane im Bund vo Waldcherch gege de Apt gstellt. 1490 het denn de Ulrich Rösch defintiif wider di alti Residenz bizoge und d Striiteraie sind biendet wore. Im Joor drufabe isch de Ulrich Rösch gstorbe. De Apt Gothard (1491–1504) het mitem Grosse Wiler Vertrag d Rechtsverhältnis vo de Stadt Wiil greglet und spöter d Grenze zwüschet de Landvogtai Thurgau und em Försteland kläärt.

1521 het de Vadian Iisitz in Sanggaler Root ghalte. Er het ainere vo de wichtigste sanggallische Liihändlerfamili aghört und het im Usland e höchi Uusbildig öberchoo. Er isch en gaistige Vordengger vo de Reformation gsii und het die z Sanggale döregsetzt. Do aber de Apt nöd erlobt het, as i de Laurenze-Cherche, di reformiert Mess glese werde taar, het de Vadian, sit 1526 Börgermaister vo Sanggale, ane 1527 s Chloster ufglööst und de Apt het müese is Exil und i de Städt Wil, Rorschach und Bregetz residiert. Zwai Joor spöter hend d Lütt s Chloster gstürmt und wertvolli Kulturgüeter kaputtgmacht und verschleppt. De hochbildeti Vadian het immerhin gnueg Macht und Interessi ghaa, s schlimmst z verhüete und hett au zäme mit anderne bildete Mane, drunter de Melchior Goldast und de Bartholomäus Schobinger, di alte früemittelalterliche Werch, wo mer dozmol entdeggt het, z veröffetliche.

D Reformation het aber au d Aiggnosseschaft gspalte und s isch zum Erste Chappelerchrieg choo. Nochem 2. Chappeler Fride 1532 isch d Uuflösig vom Chloster zruggmacht wore und de Apt wider igsetzt wore. Em Chloster isches glunge s Umland erfolgrich z rekatholisiere, s Toggeborg aber nu tailwiis und de Apt het a de Toggeborger müese d Religioosfraihait zugestoo. Us dem Grund isch s Toggeborg bis hüt no paritätisch.

Vo 1551 bis 1553 isch e noiji Bibliotheegg baut woore um die unzälige Büecher und Dokument sicher z laagere. Im Rorschacher Vertrag vo 1566 sind s Territorium vom Chloster und vo de Stadt Sanggale klar greglet wore und me het mitem Bau vo de Innere Stadtmuur aagfange, wo s Chloster und d Stadt trenet. För de Bau vo dere Muur hend baid Partaie müese uufchoo. De Apt Joachim Opser (1577–1594) het d Herrschaft Noiraveschburg im Allgoi verchauft, wo sind Noofolger Bernhard Müller (1594–1630) ane 1606 aber wider zruggchauft het. Ane 1621 het de dezue no d Herrschaft Ebringe im Briisgi zruckgchauft. Im Obertoggeborg isch s Chloster Noi Sant Ihann noi baut wore, wo 1629 fertig woren isch und dur s Rintaaler Kommunell 1676 het de Apt d Macht im Rintl festige chöne.

Wäred em Toggeborger Chrieg (1712–1718) het de Apt för churzi Zitt is Exil müese und het uf de Noiraveschburg residiert. D Berner und Zörcher hend s Försteland bsetzt und debi hend d Zörcher gad ono meriri wertvolli Büecher graubt. No hüt kämpft Sanggale mit juristische Mittel gege Zöri um die gstollne Büecher zruggöberchoo. I de 60er und 70er Joor vom 18. Joorhundert isch e richtigi Bauwuet uusproche: e noiji Chlostercherche, hüt d Kathedrale vom Bischof, e noiji Pfalz, wo hüt de Sanggaler Root taget und d Stiftsbibliothegg, wo ane 1768 dur de Chauf vo de Privatbibliothegg vom Humanist Aegidius Tschudi um meriri Chostbarkaite, wi e Niderschrift vom Nibelungelied, erwitteret woren isch. Die Baute us de Barockzitt stönd sit 1983 i de UNO-Liste vo de Weltkulturgüeter.

Wäred de Barocke Blüeti isch s kulturelli Schaffe vom Chloster wider ernstgnoo wore, zudem hend sich di Gaistliche um d Woolfaart und Schuelbildig vom Volch kümmeret. E chlosteraigni Buechdruggerai het ab 1633 d Verbraitig vo Schrifte erliechteret.

Noch de Französische Revolution ane 1789 hend d Undertaane mee Recht för sich iigfoorderet. De Apt Beda Angehrn (1767–1796) het de Chlosterstaat versuecht z rette und em 23. November 1795 z Goosse en »Güetliche Vertraag« uusghandlet. Aber d Laag het sich schnell verschlechteret und im Summer 1797 hend d Chlosterlüüt afange haimlich s Archiif und d Bibliothegg is Chloster Mehrerau bi Bregetz uuszlagere. Em 1. Februar 1798 hend sich d Toggeborger vom Apt loosgsait und em 14. drufabe hend denn d Förstelender d »Republik vo de Aalt Lantschaft« uusgruefe und chlosterfindlichi französischi Truppe sind z Sanggale iimarschiert. De Apt Pankraz Vorster (1796–1805) het müese flüche und d Mönch sind vo Soldaate öber de Rii gstellt wore. Die leergruumt Bibliothegg het bi de Bsatzer und noije helvetische Machthaber zimli vill Ärger uusglöst, und si hend die deför verantwortliche Mönch as Schurke tituliert. Underem Schutz vo Österriich het de Apt em 26. Mai 1799 chöne zruggchere, doch em 27. September het er definitif is Exiil müese und sis Undertaaneland isch Tail vo de Helvetische Republik wore. Mit em "Reichsdeputationshauptschluss" vom 25. Februar 1803 het d Förstaptai au d Herrschaft Noiraveschburg im Allgöi verloore und de Apt isch uf Ebringe ggange, wo no as sanggalische Bsitz erhalte bliben isch, wenn au d Macht a d Habsburger öbertrait woren isch.

Gliichzittig mit de Gründig vom moderne Schwizerische Bundesstaat 1803 isch au de Kantoo Sanggale ggründet wore. Em 8. Mai 1805 het de Grossi Root vom junge Kantoo mit 36 zu 33 Stime s End vo de Aptai Sanggale bischlosse und het de ganzi Bsitz vom Chloster öbernoo, wo dozmol 74 Mönch zellt het.

D Länderaie usserhalb vom noije Kantoo Sanggale sind verchauft worde: d Herrschafte Ebringe und Norschinge sind ane 1806 för 140'000 Gulde vom Marchgroof vo Bade uusglöst wore, d Herrschaft Staame het de Kantoo Zöri ane 1808 vo de Ziispflichte gegenöber Sanggale bifrait, und au d Thurgauer hend im End iigstume und em Kantoo Sanggale di thurgauische Bsitz geg Geld abchauft.

Am 2. Juli 1823 het de Poobst Pius VII. d Voruussetzige för s Doppelbistum Chur-Sanggale gschaffe, dodemit het er faktisch d Uuflösig vo de Förstaptai Sanggale anerchennt, wenn au stillschwiged. Am 20. Januar 1849 isch denn as letzte sanggaler Mönch, de Pater Viktor Spillmann gstorbe.

S Woppe vo de Förstabtai Sanggale zaigt uf Gold en schwarze Bäär, wo s Manndli macht und erinneret a d Gschicht vom Hailige Gallus, wo emene Bäär bifole het Füürholz fören z hole, waner au gmacht het. 
S Chlooster Sanggale het im Mittelalter nöd nu aigni Büecher gschribe und bebilderet, sondern au wertvolli Handschrifte vo andere Chlööster öberchoo, wie die althochtütsch Bibeldichtig vom Tatian. Die Bibliotheegg het im Lauf vo de Ziite dangg a de Umsicht vo de Mönch nume wenigi Verlüst erlitte, trotz de drai Bränd und de vier Öberfäll vo de Ungare, Reformatiönler, Zörcher und Franzoose. Hüt isch Sanggale ann vo de wichtigste Ort, vo mittelalterliche Manuskript. Öppe 450 Handschrifte stamet vom 7. bis zum 12. Joorhundert, i guet hundert vo dene sind Althochtütschi Tegscht z finde. Us em 13. bis zum 16. Joorhundert stamet rund 1550 Handschrifte. Im ganze zällt d Stiftsbibliothegg 2004 Manuskript. Dezue chömet no gut 200 Manuskript wo im Mittelalter z Sanggale gschribe wore sind, aber hüt weltwiit vertailt sind, zum Tail as Gschenk, zum Tail as Raubguet.

De irischi Iifluss macht sich i de Bebilderig vo de früemittelalterliche Manuskript bimerkbaar und i menge kunstvoll gmoolete Initiaale. D Bilder gend en guete Iidrugg vom Chloosterlebe, si zaiget Mönch bim Schriibe oder bim Sternebeobachte. Aber au d Elefbaischnitzeraie vom Mönch Tuotilo, wo as Schutzdeggel för wertvollli Büecher, wie em "Evangelium longum", gmacht wore sind, ghöret zu de bsundrige Schätz vo Sanggale. En Aimooligkait isch de Chlosterplaan vo Sanggale. De stellt zwor nöd Sanggale dar, sondern isch nu en "Idealplaan", wien e Riichschloster usgsie söll.

För d Musiggschicht isch Sanggale weltwiit vo Bidüttig, weg sinene früemittelalterlichi Lieder, wo mit Neume, enere Art Nooteschrift, d Melodii aagend. D Hymne vom Notker Balbulus sind bis i d Noiziit i de Cherchene vo ganz Europa gsunge wore.

Di sanggalischi Gschichtsschriibig hebt sich vo de zitgnössische ab dur vill iigstroiti menschlichi Anektote ab, wo e bsundrige lebige Charakter gend und au Iibligg is Lebe vo de Mönch gend. 

Die guet 800 früemittelalterliche Orginaluurchunde vom Chlooster gend guet Bschaid öber d Besidlig, s Wertschaft, d Gauiitailig und d Machtverhältnis im alemannische Ruum. D Näme vo vilne schwizerische und bade-württebergische Ortschafte werdet z erstmool i sanggalische Uurchunde gnennt.

Di Barocki Blüeti stecht weniger wegem gaistige Schaffe use, wo vo mee lokaaler Bidütig isch, umso mee aber dur sini Prachtbaute. Ane 1983 isch de Chlosterbezirk vo Sanggale i d UNO-Liste vo de Weltkulturgüeter ufgnoo wore.



Di vollständig Liste vo allne Äpt, Gegeäpt und Pfleger (astell vo schwerchranke Äpt), wo s Chloster glaitet hend, findsch i de Liste vode Sanggaller Äpt.




</doc>
<doc id="16962" url="https://als.wikipedia.org/wiki?curid=16962" title="Emma Watson">
Emma Watson

D Emma Watson (15. April 1990 z Paris) isch e englischi Schauspilerin. Ihre vollständig Name isch "Emma Charlotte Duerre Watson". Sie isch bekannt worde dur ihri Darstellig vo dr Hermione Granger (dt. Hermine Granger) i de Harry-Potter-Film.

Sie isch am 15. April 1990 z Paris uf d Wält cho. Det het sie au di erste 5 Jahr vo ihrem Läbe verbracht. Si het en französischi Grossmueter. 1995 isch si denn mit ihrere Muetter Jaqueline und ihrem 3 Johr jüngere Brüeder Alex nach Oxford zoge, will sich ihre Vater (Chris) und ihri Muetter, beidi Ahwält, scheide lo hend. Ihre Vater isch denn uf London zoge. Sie lebd bis hüt in Oxford.

Ide Dragon School het d Emma s erschte Mal ihres schauspielerische Könne zeigt. Bevor sie dur d Harry Potter Film id Kino cho isch het sie i mehrere Uffüerige im Schueltheater d Hauptrolle gspilt. Wo sie sibni gsi isch het sie ihre erschti Priis gwune, bimene Gedichtvortragswettbewerb.

Vor de Harry Potter Verfilmige het si no bi keim professionelle Film mitgspilt gha.

Wo si nüni gsi isch het ihre Theaterlehrer si zum Casting vo "Harry Potter und de Stei vo de Weise" agmeldet, will er ihres grosse Potential gseh het. Si hed sich denn au duregsetzt und d Rolle vo de Hermione Granger übercho.

Im Johr 2000 wo si zähni gsi isch het sie mit de Drüllarbeite zum erschte Harry Potter agfange. Nachdem de ersti Film is Kino cho isch und sehr grosse Erfolg gha het, sind die drüü Hauptdarschteller, d Emma Watson (Hermione Granger), de Daniel Radcliffe (Harry Potter) und de Rupert Grint (Ron Weasly) zu Weltstars worde.

Zwüsched 2001 und 2011 het sie au bi de Drüllarbeite vo de andere Bänd vo de Harry Potter Büecher d Rolle vo de Hermine Granger gspilt. Mit dene Film isch sie no bekannter worde. 
De erscht Teil vom Film iber de sibt und letscht Harry Potter-Band isch 2010 in d Kinos cho, de zweit Teil 2011.

Si het im Johr 2007 eini vo de Hauptrolle, d Pauline Fossil, ide Verfilmig vo "Ballet Shoes" gspilt. Ballet Shoes isch es Drama wo über d Wienachte uf BBC zeigt worde isch. Es isch de erschti Film wo si mitgspilt hed, wo nöd zur Harry Potter Serii ghöört het.

Im Dezember 2008 isch de Trickfilm "The Tale of Despereaux" usecho. Dete het si de Prinzässin Pea iri Stimm gä.

Vo 2009 bis 2010 het d Emma Watson au als Model für di britisch Modemarke Burberry gschafft. Mit ihre Mitwirkig an dr Früehjahrs- und Summerkollektion 2010 vom Öko-Label People Tree will si s Bewusstsii vo ihre Altersgnosse an fair ghandlete Mode schärfe

D Watson het d Schuel mit sehr guete Note abgschlosse. Vo 2009 bis 2011 het si Literatur a de Brown University i de USA studiert. 2011 het si ihre Studium Worcester College a de Universität vo Oxford furtgsetzt. Im Mai 2014 het si vo de Brown University ihre Bachelor-Abschluss in änglischer Literatur übercho.


Jaar Organisazion / Uszeichnig / Film

Jaar Organisation / Uszeichnig / Film



</doc>
<doc id="16964" url="https://als.wikipedia.org/wiki?curid=16964" title="Notker Balbulus">
Notker Balbulus

De Notker Balbulus, uf Tütsch Notker de Staggeli oder Notker I. (* um 840 z Jonschwil; † 6. April 912 im Chlooster Sanggale) isch en glehrte Mönch gsii, wo im Mittelalter im Chloster Sanggale gwörkt hett. Sis Lebe het de Ekkehard IV. uufgschribe. De Notker isch en Fründ vom Ratpert und vom Tuotilo gsii. 

De Notker isch en bignoodete Dichter und Lyriker gsii i de latiinische Sprooch und sini "Gesta Karoli Magni" usem Joor 883 zälet zu de schönste Erzälige vom tütsche Mittelalter. Er isch au de Autor vonere "Vita sancti Galli" (»s Lebe vom Hailige Gallus«) und de Dichter vom "Sermo sancti Galli" (»Galluslied«) gsi, denn het er au d Gschicht vom Erzmärtyrer Stefan mitem Name "De sancto Stephano" gschribe und no anderi Werch. Von im sind au vill chlinneri Gedicht. Er het um 884 s "Liber hymnorum" (»Hymnebuech«) dichtet, vierzg gaistlichi Lieder, won er gad ono vertont het, drum zellt er au zu de wichtigste Lyriker vo de mittellatiinische Literatur. Degege werd agnoo, ass s Werch "Media vita in morte sumus" nöd von im isch, sondern um 750 z Frankriich entstanden isch.

D Leerer vom Notker Balbulus sind de Iso und de Moengal gsii und zu sinene Schüeler ghööret de Apt Salomo (890-920), dem sin Brüeder Waldo und d Mönch Ekkehard I. und de Notker Pfefferchorn.




</doc>
<doc id="16965" url="https://als.wikipedia.org/wiki?curid=16965" title="Notker Piperisgranum">
Notker Piperisgranum

De Notker Piperisgranum oder uf Tütsch Notker Pfefferchorn und au Notker II. (* um 905; † 12. November 975 im Chlooster St. Galle) isch en Mönch und Arzt (physicus) im Chloster Sanggale gsi.

De Notker isch birüemt gsii weg sinene guete Kentniss i de Hailchund und isch drum au vom Chaiser Otto I. gförderet worde. Von im sind au Illustratione vo Büecher bikannt und au e paar latiinischi Versli. 

Über sin Name gits verschidnig Mainige, di ainte seget er hebi de Name weg sim "Medizinchästli", anderi wel er en scharfe Verstand gha hebi, dritti weg sim Temperament und vierti wel er furchtbar asketisch glebt ha söll.




</doc>
<doc id="16967" url="https://als.wikipedia.org/wiki?curid=16967" title="Mitanni">
Mitanni

Mitanni isch ä hurritische Schdaat gsi im 15. und 14. Johrhundert vor dr Ziitwändi. Er isch im Weschde vo Mesopotamie gläge. Siini Nochbere si s Hethitische Riich im Nordweschde, Kanaan, wo vo Ägypte bsetzt gsi isch, im Süde und Assyrie im Oschde gsi. Si Hauptschdadt, Waschukanni, isch nonig mit Sicherheit gfunde worde.

D Mitanni hai sich zerscht sälber Ma-i-ta-ni gnennt, schbööter Mittanni oder Mittannu. D Assyrer hai em Habingalbat, Hanilgabat, Hanigalbat odr Habilgalbat gsait, d Hethiter Chanikalbat, Mitanna, (L)Mi-ta-ni oder KUR Hurri, die alte Ägypter "mjTn" oder "nhrn" (Naharina=Zweischdromland).
S Volk vo Mitanni het sich us Hurriter (au Churriter), und Mesopotamier, Amoriter und Assyrer, zsämmegsetzt. Ethnisch weiss me nit, welere Völkergrubbe mä d Hurriter chönnt zuedeile. S Hurritische (au Churritisch) isch Amts- und Umgangsschbrooch gsi. Es ghört mit em Urartäische, der Schbrooch wo z Urartu gschwätzt worden isch, in än eigeni Schbroochgrubbe. Mit em Undergang vom Riich vo de Mitanni in dr Schboote Bronzeziit (gege s Ändi vom 2. Johrduusig vor dr Ziitwändi) isch au s Hurritische uusgschdorbe. D Könige vo Mitanni und meriri Persone träged altindischi Näme. Denebet findet sich altindischi Götternäme und au verainzelti altindischi Uusdrück im Hurritische. Vo wo as da indische Eliment uf Mesopotamie cho isch, bliibt umstritte.

S Pantheon vo de Mitanni isch e Mischreligion mit Eliment vo verschidnige vorderasiatische Völker.

De König Tuišratta nennt i sinene Briefe an ägyptiche Pharao regelmässig d Göttin Schauschaka (Šauška) und het eres Götterbild em chranke Pharao gschickt. Denn erwäänt er no de Wettergott Teschub (Tešub), de Sunegott Schimigi (Šimigi) und de Eyascharri (Eyašarri), wo vermuetli mitem akkadische Gott Ea glichgsetzt were cha.

Im Vertrag zwüschet em Šattiwazza und de de Hethiter werdet nebet hurritische und akkadische Gotthaite au d Götter mi-it-ra-aš, a-ru-na/ú-ru-ua-na, in-da-ra und na-ša-at-ti-ia-an-na gnennt, wo a de altvedische Götter Mitra, Varuna, Indra und Nasatyau entspreched. Öb die indische Götter e grossi Role im Kult gspilt hend, cha bizwiiflet were.

Mitanni isch wohrschiinlig erscht ä Schdaat worde nochdam s Altbabylonische Riich vom Hethiterkönig Mursili I. im 16. Johrhundert vor dr Ziitwändi zerschdört worden isch. Au Assyrie isch schwach gsi und in Hatti het s ä Bürgerchrieg gha. Das Machtvakuum im weschdlige Mesopotamie het dr Schdaat vo Mitanni gfüllt. 

Dr König Barattarna (1470 -1450) het s Riich nach Weschde erwiiteret won er Halab (Aleppo) eroberet het, Alalach under em Idrimi zum enä Vassalleschdaat gmacht und Kizzuwatna agliideret het. Im Oschde het er Alapha und Assyrie underworfe. Im Süde isch s einzige Groossriich vo dere Periode milidärisch aktiv gsi: dr Pharao Thutmosis III. (1504-1450) het über dr Euphrat ä Vorschdooss in s Mitanniriich gmacht und 1480 bi Megiddo än Armee vo kanaanitische, syrische und hurritische Brinze gschlage. Alli schböötere ägyptische Vorschdöss in Syrie und Mitanni si zwar erfolgriich gsi, hei aber de Ägypter kei neus Territorium iibrocht. 

Dr hurritisch König Schauschtatar (1440–1410) het Aleppo, Nuzi, Arrapha und Assur eroberet. Es isch möglig ass noch dr Blünderig vo ihrer Hauptschdadt d Assyrer de Mitanni Dribut zahlt hai. S Land het zu dere Ziit a Vormachtschdellig im Gebiet vom weschdlige Mesopotamie und Syrie gha. Dr Amenhotep II het in Syrie Chrieg gfüehrt, aber isch nüm bis zum Euphrat cho. 

Es het sich es Gliichgwicht under de Groossmächt uusebildet und d Groosskönig hai agfange diplomatischi Middel z bruuche für zum ihri Ziil z erreiche. Bündnis zwüschen ä si dur Hürote besiiglet worde. Dr König vo Mitanni Schuttarna II. isch z Ägypte uf Bsuech gsi und dr Thutmosis IV. het ä Dochder vom König Artatama I. (1410–1400) ghürotet. Au dr Pharao Amenhotep III. het hurritischi Brinzässine ghürotet, zerscht d Giluchipa, ä Dochder vom Schuttarna II. (1400–1385) und denn au d Dochder vom Tuschratta (1380–1350), d Taduchipa. 

Es schiint ass d Mitanni am ä Bündnis mit Ägypte interessiert gsi si, wil s Königdum wäge Rivalidete gschwecht gsi isch, Hatti sich in ihri Aaglägeheite het afo iimische und d Vassalleschdaate in Phönizie und Syrie hai agfange, ei Groosskönig gegen än andere uuszschbiile. Dr Hethiterkönig Suppiluliuma I. het Kizzuwatna zruggeroberet und denn Amurru und Nuhaschsche in Mitanni. Er isch gege d Hauptschdat vo Mitanni, Waschukanni, zoge, het se aber nit chönne erobere. Schbööter het er ä ganzi Reihe vo Schdedt im Weschde vo Mitanni eroberet. Dr Tuschratta isch vo siim Sohn ermordet worde und si Brueder, dr Schattiwaza, isch zu de Hethiter gflüchtet. D Assyrier hai sich freigmacht vo Mitanni under em Assur-uballit, und si uf Waschukanni zoge, für zum dr Mitannikönig Schuttarna z underschdütze gege d Hethiter wo dr Schattiwaza hai wele zum König vo Mitanni mache. D Assyrer hai sich zruggzoge, wohrschiinlig will d Hethiter schderker gsi si, und dr Schattiwaza isch König worde. D Hethiter hai wiiteri Gebiet im Weschde vo Mitanni anekdiert und d Assyrer im Oschde.

Dr König Schattuara I. (1320–1300) isch vom Assyrerkönig Adad-nirari I. (öbbe 1307-1275) gfange gnoh worde und het Assyrie müesse Dribut zahle vo denn a.

Wo dr Sohn vom Schattuara, dr Wasaschatta (1300–1280), sich gege die assyrischi Hegemonii ufglehnt het, het dr Adad-nirari I. fascht s ganze Gebiet vo Mitanni öschdlig vom Euphrat eroberet. Dr Schattuara II. (1280–1270) het mit hethitischer Underschdützig brobiert sich vo de Assyrer z befreie, aber dr Salmaneser I (öbbe 1270-1240) s Land verwüeschded und ä Deil vo dr Bevölkerig verschlebbt.



</doc>
<doc id="16968" url="https://als.wikipedia.org/wiki?curid=16968" title="Ur (Stadt)">
Ur (Stadt)

Ur isch ä Schdadt im Süde vom antike Mesopotamie gsi, nid wiit vo dr Mündig vom Euphrat und em Tigris im Persische Golf. Hützudag liige siini Ruine wiit inland wil sich s Meer zruggzoge het. Siini Ruine bilde dr Tell el Mukayyar in dr Nöchi vo dr Schdadt Nasirija südlig vo Bagdad.

Ur het eini vo de eltischte menschlige Zivilisatione gha, und isch berüehmt wäge siiner Zikkurat, wo zimli guet erhalten isch.
Ur isch von erä Schdadtmuure umgä gsi, wo au die beide Häfe am Euphrat gschützt het. Im Norde vo dr Schdadt isch s Quardier vom Mondgott Nanna gsi, wo dr Hauptgott vo dr Schdadt gsi isch. Dr König Ur-nammu het do öbbe um 2125 vor dr Ziitwändi ä riisigi Zikkurat baut. In dr Nöchi vo dr Zikkurat isch dr Echursanga Balascht, wo währed dr dritte Dynaschtii vo Ur baut worden isch und dr Königsbalascht vom Ur-Nammu und vom Schulgi gsi isch. Än andere Tämpel, s Egipar Heiligdum vom Gott Ningal, isch in dr gliiche Periode baut worde. 200 Meter südlig vo dr Zikkurat si d Königsgreber vo Ur uus em 26. Johrhundert im enä Friidhof mit meh as 2000 Greber. Näb em Friidhof si die monumentale Grabaalage vo de König vo dr dritte Dynaschtii. Im Süde vo dr Schdadt het mä Wohnhüüser gfunde, wo ehnder chlii gsi si und um Innehöf umebaut gsi si.

In dr Ziit vo de Kassite (14. Johrhundert vor dr Ziitwändi) und au under de Assyrer isch dr Tämpel vo dr Nanna renoviert worde. Währed dr Neubabylonische Ziit isch s Nanna Quartier vergrösseret worde und mä het ä riisige Muure drum ume baut. Im Norde vo dr Schdadt isch aä groosse Balascht für em König Nabonid si Dochder, dr Belschaltinanna, baut worde.

D König vo dr erschte Dynaschtii vo Ur, wo vom König Mesannepada, em Sohn vom Meskalamdug gründet worden isch, si d Herrscher über ganz Sumer worde. Ihri Hegemonie isch vom Sargon vo Akkad öbbe 2340 broche worde. Die dritti Dynaschtii vo Ur isch vom Ur-Nammu (öbbe 2112-2049) gründet worde. Er het ä Gsetzsammlig, dr Ur-nammu Kodex, wo drei Johrhundert elter as dä vom Hammurapi isch, iigfüehrt und die groossi Zikkurat baut. Er isch no zu Läbziite vergöttligt worde und ä Heldefigur in dr sumerische Literatur worde. Under em Ur-nammu siine Nochfolger, em Schulgi, Bursin, Schusin, Ibbisin, isch Ur die gröschti Schdadt vo dr ganze Wält worde und het öbbe 65.000 Iiwohner gha. Dr Schulgi macht d Schdadtkönig zu siine Brovinzschdatthalter. Dr Schusin baut Feschtige am middlere Euphrat gege weschtsemitischi Schdämm. Öbbe 1950 hai d Elamite d Schdadt eroberet und schbööter d Babylonier. Dr Nebukadrezzar II. het im 6. Johrhundert vor dr Ziitwändi in dr Schdadt neui Gebäud errichtet und dr Nabonid het d Zikkurat usbesseret. Aber d Schdadt isch langsame undergange vo 550 a und fufzig Johr schbööter scho nüme bewohnt gsi. Dr Grund drfür isch unbekannt; mä dänggt ass dr Hafe unbruuchbar worden isch wil dr Euphrat si Lauf gänderet haig oder wäge Versandig.



</doc>
<doc id="16973" url="https://als.wikipedia.org/wiki?curid=16973" title="Tuotilo">
Tuotilo

De Tuotilo (altirisch: Tuathal) isch en irische Mönch gsii, wo im Chlooster Sanggale vo öppe 895 bis 913 gwörkt het. Er isch en Fründ vom Ratpert und em Notker Balbulus gsii.

De Tuotilo isch z Irland uf d Welt cho und ufgwachse. As Wandermönch hets en uf Sanggale verschlage, won er Schüeler vo sim Landsmaa Marcellus Moengal woren isch. Vom Tuotilo sind e paar Hymne bikannt. Birüemt wore isch er aber, wel er en gschickte Elfebaischnitzer gsii isch. Dozmol isches Bruuch gsii, wertvolli Büecher mit gschnitzte Elfebaitafle iizfasse und s bikanntischt Werch vom Tuotilo isch woll d Iifassig vom Sanggaller "Evangelium Longum" (Cod. Sangg. 53), wo de Gallus mit em Bär und d Himmelfaart vo de Muettergottes darstellt.

S Lebe vom Tuotilo isch vom Ekkehard IV. uufgschribe wore. Sin Namestag isch em 28. März.



</doc>
<doc id="16974" url="https://als.wikipedia.org/wiki?curid=16974" title="Ratpert">
Ratpert

De Ratpert isch e Mönch gsii, wo im 9. Joorhundert im Chlooster Sanggale as Dichter und Historiker gwörkt het.

De Ratpert isch im igeente 9. Joorhundert z Zöri uf d Welt cho und denn im Chlooster Sanggale Mönch wore, won er en Schüeler vom Iso und vom Moengal gsii isch. Er isch en Fründ vom Notker Balbulus und em Tuotilo gsii. Sis bikanntist Werch isch d "Casus Sti Galli", e Gschichtsbuech vom Chlooster, wo bis is Joor 883 goot. Me ninnt drumm aa, as er glii noch dem Joor gstorben isch. Sin Namestaag isch em 25. Oktober.

De Ratpert het aber au e tütsches Loblied uf de Hailigi Gallus tichtet, wo aber nu i de latinische Fassig vom Ekkehard IV. öberliferet isch as "Cantilena S Galli". De Ekkehard het au d Biographii vom Ratpert gschribe und demm sis Gschichtsbuech wittergfüert.



</doc>
<doc id="16975" url="https://als.wikipedia.org/wiki?curid=16975" title="Notker">
Notker

Notker (altalemannisch: "Nôtkêr;" altsanggalisch "Nögger") isch de Name vo dene Mönch:


</doc>
<doc id="16977" url="https://als.wikipedia.org/wiki?curid=16977" title="Wald">
Wald

En Wald isch an Ort, wo so viele Beim wachset, dass sich onder denne ihra Krona a b'schdimmdes Klima oischdelld. Wenn des dr Fall isch, no secht mr au "Waldinnaklima". Weil en soram Wald ebba so bsondre Bedingunga vorzfända send, hot mr da mit em schbeziella Ökosischtem z'doa. Des isch au dr Grund, warum mr em Wald en Haufa Viecher ond Pflänzla fändet, die mr sonschd woanders gar ned hot.

Was genau mr für an Wald vor sich hot, des kommt druff oh, wo mr isch. Erschdns isch wiachtich, wia ofd ond wia heftich 's do an dem Ord soichd - ond des hängt vor ällem damit zsamma, wia hoch mr sich über'm Meer b'fändet, ond wia weid mr davoh weg isch. Zom zwoida isch relevand, uff was für am Boda dr Wald schdohd, aus was für welche Schdoiner der sich entwiggld hot, wiaviel Wassr der schboicherd, und wia woid s' Grondwassr weg isch. Dann isch au noh wiachtich, was dr Mensch für an oifluss nemmt, wia ofd mr d Beim ommhaud und was für welche mr pflanzt. In Doidschland hot mr dromm mehr wie gnuag Wäldr, die Ökosischdem darschdellad, dia voh Fichda ond Kiafra domminierd werrad (Nadlwäldr). Abr mr hat schoh au andre Tibbâ, wo Bucha ond Oicha wachsed, ond was sonschd no älles zur am gscheida Wald dozua g'herd (Laubwäldr). Doh, wo's Nadl- ond Laubbeim hot, serchd mr "Mischwald". Auwälder send solche, wo dermaßa nah an ram Fluss wachsed, dass se au amohl scho schier vrsaufed, wenn's Hochwassr geit.

Außerdem schwätzt mr auch voh Urwäldr, wenn an Wald scho zemmlich ald isch ond d' Leid au nix dran doh hend. Solche Wäldr hot's bei ons aber nemmeh, ond des kommt dodovoh, weil en Middleuroba recht viel Leid wohnet, wo aus am Wald scho seid ra halbâ Ewichkoid s Holz nausschlebbâd, ond ned nur des. Vor ällem aber warets au d'Baura, wo frihr ihre Schohf ond Kih in da Wald neig'schickt g'habt hend. Dazua kommt noh, dass mr zemmlich viel Land brauchd g'habt hot, damit mr Trollinger ond nadierlich au andre Woi hot ohbauâ känna. 

Dr Wald, der heid no doh isch, der isch dohdofihr doh, dass mr Geld damit vrdient. Des mached s'Land, d'Schädt ond Gmoind, abr au Baura ond andre Leid schaffed in dr Forschdwirdschafd. 

Fihr d'moischde Leid isch dr Wald heidz'tag vor ällem wichtich, weil drenna d'Luft saubr isch. D'Leid ganged gern donoh zom Rennâ odr zom Gassi gangâ mit em Hond. 

Aber dr Wald erfüllt au andre Funktionâ als wie dass er nur d'Lufd saubr machd. D'Beim kännad an Doil voh dem Krach uffnämmâ, wo durch Audos g'machd wird, wenn se uff Schdrohßâ fahrad. Dr Wald b'schitzt d Boda ond s Wassr. Äm Gebirg kommt noh äbbes dazua: Dr Schutz vor Lawinâ. Wenn so a Lawine dr Hang nonderkommt, no bloibd an odentlicher Doil dovoh zwischâ de Beim hangâ.

E Wald im Glychgwicht nimmt kai zuesätzlig CO2 uf un setzt au kai zusätzlige Suurstoff frei, wel bim Abböu vu dr produzierte Biomasse dur Dier un Pilz wird di nämlig Mängi CO2 wider freigesetzt un di nämlig Mängi Suurstoff wider verbrucht, wu d Pflanze bim Ufböu vu dr Biomasse fixiert bzw. produziert hän. Nume wänn d Flechi vum Wald zuenimmt, chaan er au as Chohlestoff-Sänki wirke, wel mee CO2 in dr Biomasse fixiert wird wie dur Abböu wider freigsetzt wird. D Abholzig vu Wälder, z. B. vu tropische Rägewälder, dergege setzt zuesätzligi Dryybhuusgaas frei.

Wald hot mr überall doh, wo dr Boda tiaf gnueg isch, ond wo's ausroichend Wassr übers Jahr hod. Drom wächsd dr Wald sogar au midda en Nordoschdsibiria (Oimjakon), wo's so saumäßich kald wird wia soschd nirgends uff dr Nordhalbkugl, noneddamohl am Nordpol.

S gebbt grohd em Moment a bissle meh wia 3,5 Milliarda Hektar Wald uff dr Weld, aber des wird scho seit viele Johr emmr wenichr (so om die 13 Milliona Hektar em Johr ganget scho vrlohra).

Mordsmäßich viel Wald hot's en Russland, Kanada ond Skandinavia. Do send des hauptsächlich Nadlbeim. Aber au uff der Südhalbkugl gibbts an Haufa Wäldr, ond die send au zemmlich wichtich, vor ällem weil da dodurch, dass mr die ommhaud odr abfaggld, ond Baura da donoch ihre Ägger ohleget, mir om die 2 Milliarda Tonna CO em Jahr in'd Luft jagad. Des isch oiner voh de wichtigschde Grend, worom s grod uff dr Welt ämmer wärmer wird. Ofd koh mr au uff denne Ägger gar net lang gscheid äbbes ohbaua, weil dr Boda dohdazua gar ned g'eignet isch. Am Schluss hät mr nix als Wüschde. 

Außerdem läbed in denne Wälder oft a Menge Viecher, wo zemmlich rar send und ausschderbed, sobald dr Wald nemme doh isch. Des gleiche koh mr nadierlich au voh Pflänzla saga.



</doc>
<doc id="16980" url="https://als.wikipedia.org/wiki?curid=16980" title="Gilgamesch">
Gilgamesch

Dr Gilgamesch (au Pabilgamesch-Utu-pada, (Pa)bilgamesch; sumerisch Bilgamesch, GIŠ.BIL.PAP.ga.mes; "Dr Vorfahr isch e Held gsi" bzw. "Dr Noofahr isch e Held", Biname "Herr vo Kulaba und Sohn vom Windhuuch") isch ä, mögligerwiis mythologische, König vo dr altmesopotamische Schdadt Uruk gsi.

In dr Antike het mä im Gilgamesch a hischdorischi Person gseh. Är chunnt vor uf dr sumerische Königslischte as Bilgamesch und au ass er gege s Ändi vo dr zweite Früehdynaschdii (öbbe 2800 bis 2500 vor dr Ziitwändi) währed 123 Johr gregiert haig. Das isch ein vo de Gründ, ass mänggi anähme, ass er nit ä hischdorischi Person gsi isch. Wil aber hischdorischi Inschrifte vom e Köng vo Kisch, em Enmebaragesi, gfunde worde si, wo us dr gliiche Ziit schdamme, isch mä nüm ganz so sicher. In dr mesopotamische Dradition isch er aber as ein vo de gröschte sumerische König agluegt und au vergöttligt worde. Ein vo siine Zuenäme isch "König vo dr Wält" gsi. Uruk sig dank ihm zun erä Wiegi vo dr Zivilisation worde, wo d Arbetsdeilig, s Handwärk, d Bürokratii, s Bier und d Keilschrift erfunde worde si.

Lang bevor die erschte Gilgamesch Gschichte im 22. Johrhundert vor dr Ziitwändi ufgschriibe worde si, und sogar no bevor dr Ziit wo die mesopotamisch Dradition ihm as Regierigsziit z Uruk git, het s Zylindersiigel gä wo ä Gilgameschfigur darschdelle, wo mit wilde Dier kämpft. Mögligerwiis isch die mythologisch Figur mit emä schböötere König Gilgamesch verschmolze.

Im "Epos vom Gilgamesch", won a Kopii drvo uf Akkadisch uf 12 Dondafele in dr Bibliothek vom assyrische König Assurbanipal gfunde worden isch, wird verzellt wie dr Gilgamesch as Sohn vo dr Göttin Ninsun und em Halbgott Lugalbanda uf d Wält cho isch, und will er nit ganz göttlig gsi isch, isch er au schtärblig gsi. As König vo Uruk het er d Schdadt unabhängig gmacht und um sä ume än 11,3 Kilometer langi Muure baut, wo nün Meter hoch gsi isch.


</doc>
<doc id="16982" url="https://als.wikipedia.org/wiki?curid=16982" title="Uruk">
Uruk

Uruk (Sumerisch: UNUG ; in dr Bible "Erech"; agr. Ορχόη, Orchóē; Ωρύγεια, Õrýgeia; arab. "Warkā’"), isch än antiki Schdadt z Sumer und schbööter z Babylonie gsi. Es isch öschdlig vom Flussbett vom hütige Euphrat gläge und weschdlig vom Tigris im enä Sumpfgebiet. Uruk in siiner gröschde Ziit isch die gröscht Schdadt uf dr ganze Wält gsi und het vilicht 50.000 bis 80.000 Iiwohner gha uf erä Flechi vo sächs Quadratkilometer, wo von erä Schdadtmuur umgä gsi si.

Mä dänggt ass dr Name vom moderne Irak vom Name vo dr Schdadt Uruk abschdammt.

Uruk isch am Euphrat sälber gründet worde und isch es Zentrum vom Handel gsi. Es het vo öbbe 3000 bis 2700 vor dr Ziitwändi d Hegemonie über s südlige Mesopotamie gha. Vili vo de wichdigschte kulturelle Errungeschafte kennt us Uruk, wie d Schbezialisierig und d Entwicklig vo dr Schrift. Siini König wie dr Gründer vo Uruk, dr Enmerkar, dr Lugalbanda, dr Dumuzi und dr Gilgamesch si in die mesopotamisch Mythologie ufgnoh worde. Under em König Lugalzagesi vo Umma, em Vorgänger vom Sargon vo Akkad, isch Uruk eroberet und no einisch Hauptschdadt worde. Au im Neubabylonische Riich, under de persische Achämenide, de hellenischdische Seleukide und de Parther isch Uruk ä wichdigi Schdadt gsi. Im 5. Johrhundert noch dr Ziitwändi het dr Euphrat si Lauf gänderet und Uruk isch verloh worde.
Dr Middelpunkt vo dr Schdadt isch dr Eanna Tämpel (s Huus vom An) vo dr Göttin Inanna gsi, wo um 2800 baut worden isch, wo zur Ziit vo de Selukide meh as zweiähalb Duusig Johr schböter immer no gschdanden isch, mit dr Zikkurat (odr Ziggurat) Egiparminbi. Um 1800 het dr Sinkashid si Palascht baut. S 'Feschthuus' wo 140 Meter uf 140 Meter grooss gsi isch, isch währed em Neubabylonische Riich baut worde.Im dritte Johrhundert vor dr Ziitwändi isch dr Reschtämpel für dr Himmelsgott Anu baut worde und au dr Irigaltämpel für d Ischtar und Nannai isch us dr seleukidische Ziit
Dr änglisch Naturwüsseschaftler William Loftus het 1849 d Ruine vo Uruk entdeckt und het 1854 afo Uusgrabige mache z Warka für dr Assyrian Excavation Fund. Die erschte bedütende Uusgrabige si aber erscht vom vom ä dütsche Team under em Julius Jordan vor em erschte Wältchrieg und denn didr vo 1928 bis 1939 gmacht worde. 1954 het dr H. Lenzen wiiter gmacht. D Uusgrabige si nonig fertig und mä weiss nonig vil über Uruk.


</doc>
<doc id="16983" url="https://als.wikipedia.org/wiki?curid=16983" title="Zikkurat">
Zikkurat

D Zikkurat, Ziqqurrat, Zikkurrat, Ziggurat oder Schiggorat, was uf Babylonisch öbbe „Götterberg“ odr so bedüted, isch ä Schtuefetämpel wien er für Mesopotamie typisch isch. Si beschtoht, ähnlig wie die ägyptisch Schtuefepyramide vom Pharao Dschoser, us mehrere quadratische oder rächteggige Blattforme, wo gege obe chliiner wärde, und so win ä chliine, heilige Bärg vo wiitem uf dr mesopotamische Schwemmebeni cha gseh wärde. Aber im Gegesatz zue dr ägyptische Pyramide isch uf dr oberschte Schtuefe von erä Zikkurat ä Tämpel gsi, wo nume d Brieschter hai dörfe ine go.

D Zikkurat vo Birs Nimrud isch bsundrig, wil dr Nebukadrezzar II. jedi Schtuefe em än andere Himmelskörper gweiht het: die underschti Schtuefe isch schwarz gsi und het em Blanet Saturn ghört, die zweiti orangi em Jupiter, die roti em Mars, die vierti isch goldig gsi und dr Sunne gweiht, d Schtuefe vo dr Venus isch grüen und die vom Merkur blau gsi. Die oberschti Schtuefe het em Mond ghört und isch silbrig gsi.

Dr Durm wo noch dr Bible z Babylon baut worden isch, isch son ä Zikkurat gsi.


</doc>
<doc id="16985" url="https://als.wikipedia.org/wiki?curid=16985" title="Frank A. Meyer">
Frank A. Meyer

Dr Frank A. Meyer (* 6. Januar 1944 z Bieu) esche Schwiizer Schurnalischt, Medieungernämer o Schefpublizischt vor Ferma Ringier.

Dr Meyer hed ä Leer aus Schreftsetzer gmachd. Am Aafang vo sire Kariere aus Schurnalischt ischer imnä Prässbüro e sire Heimetschdat Bieu beteiliget gse, o hed aus "auternatife 'Freie Börger' ir Lokaubolitik" metgmachd. Schbäter escher publizistische Berater vom Verläger Michael Ringier worde. Sit 1985 escher Mitglid vor Konzärnleitig vor Ringier AG o Lehrbeuftragte för Mediewirtschafd ar Universität St. Gallen. Dr Meyer esch zodäm Präsentator vor Sändig „Vis-à-vis“ im Schwiizer Färnse o schribt o mängisch i Zitige o Ziitschrefde, unger angerem förd Zürcher Woche, d'Basler Zitig o ds Magazin „Cicero“.

Dr Meyer göut aus Inschbirator vom linkspopulischdische Kors vom „Blick“ o gniessd aus Schefkolumnischd vode Ziitschrefde „Blick“, „Suntigsblick“ u vor „Schwiizer Illuschdrierte“ politische Ifluss. Regumässig duet dr Meyer sogenannti „Dîners républicains“ för linksliberali Frönde, wo sini politische Aasechde deile o ongerschdötze, veraaschdaute. O hinger de Kulisse agiert dr Meyer aus Gägeschbeler vo Politiker wie der Christoph Blocher. Es Biischbeu drför esch o sini "Blick-"Kampagne gäge der ex-schwiizer Botschafter in Berlin, der Thomas Borer. 

Dr Meyer kritisiert be sine Schurnalischde-Kollege e gwösse Mangu a Originalität. Die Kritik bedrifft aber o ihn säuber, wi dr Edgar Schuler amne Biischbeu naagwese hed. De elekdronische Medie schdaat dr Meyer zemlech dischdanziert gägenüber. So hautet är Wikipedia füre „Schrott“, beduuret die "Handy-Kultur" vor schdändige Erreichbarkeit o verurteilt ds Färnsee aus es "Medium vom passive Konsum.




</doc>
<doc id="16986" url="https://als.wikipedia.org/wiki?curid=16986" title="Hagnau am Bodensee">
Hagnau am Bodensee

Hange isch a Gmeinde uf de nördliche Siite vum Bodesee und liggt zwische Meerschburg und Friedrichshaffe im Bodeseekreis in Bade-Württeberg.

S erschte Mol, wo Hange inere Schrift gnannt worre isch, isch am 24. Januar 1152 innere Urkund vum Papscht Eugen III gsi. Es hot fir mehrere Johrhundert zu de Benediktiner-Abtei Wãẽgaade ghört. Im Johr 1803 isch es durch d Säkularisationus de Kirch weg gnomme worre.

Hange hot mit de Stadt Meerschburg und de Gemeinde Dosedorf, Stette und Uhldinge-Mühlhoffe en Gemeindeverwaltungsverband gründet.

De Birgermoschter vu Hagnau isch de Volker Frede.

Bi de Kommunalwahl vum 25. Mai 2014 isch selle Sitzverteilung ruskumme:

Ergebnis vo dr Landdagswahle seit 2006: 

Im Wappe kaa mer links en Stab vun em Bischoff uff goldenem Grund erkenne. Dees mont, dass Hagnau lang zur Kirch ghört hot. Uff de Wiibau z Hagnau macht rechts im Wappe a blaue Traub an em Rebzwiig uffmerksam. S Wappe stammt us em Johr 1963, wo es de Bade-Württembergische Inneminischter d Hagnauer zugsproche hot.

Hange hot zu a paar schwiizer Gmeinde uff de andre Siite vum See Partnerschafte.

Hange isch bekannt fir sinne Rebhäng bis zum See nunter. Dett z Hange isch die älteschte Winzergnosseschaft vu Bade und d gröscht am Bodesee mit de meischte Mitglieder (110 Winzer us 60 Winzerfamilie) und mit de gröschte Anbaufläch (145 Hektar). Ville vu denne Winzer hond sich druff bsonne, dass se mit em Fremdeverkehr dezu verdiene könnet. De Winzerverein isch im Johr 1881 vum Pfarrer vun Hange, dem Heinrich Hansjakob wegge de arge Notzeite fir d Winzer gründet worre. De Wiibau isch hit "kontrolliert und schonend fir d Umwelt". Nur fir de Mehltau werret no Fungizide bruucht. D Winzergnosseschaft schafft dra, Rebsorte z finde, wo pilzresistent sind (biispilswiis de "Regent"). De Großlaag fir de Wiibau hosst "Hagnauer Sonneufer" und d Einzellaag hosst "Hagnauer Burgstall". Es werret ville Rebsorte aabaut: Müller-Thurgau, Bacchus, Kerner, Wisser Burgunder, Ruländer, Grauburgunder und Spätburgunder.

Im übrige gitts z Hange au no zwei private Wiigüter.

In de höhere Laage wird Bodesee-Obscht (Äpfel und Zwetschge) aabaut.

Es gitt aan de Uferschtroß und im Ort a paar Stelle, wo mer direkt vum Fischer Felche frisch gfange usm See oder gräuchert kaufe kaa. D Gaschthiser hond uff ihre Spiiskarte ebbefalls frisch zubreitete Felche vum See. E Spezialität isch es Felchen uff Müllerin Art.

Bi de Kenner isch es bekannt, dass es Dorf no ursprünglich isch, dass es ganz am Seeufer liggt und dass mer schöne Spazierweg am See uf Immestaad und Meerschburg mache kaa. Es isch zum Uusruehe und Erhole a guets Fleckle.

S Dorf liggt aan de Bundesschtroß B 31 so um die 13 km im Weschte vu Friedrichshaffe.

Es wird mit em Bahnbus uff de Strecke Friedrichshaffe - Iberlinge verbunde. D Buslinie ghört zum Bodesee-Oberschwobe Verkehrsverbund ("bodo").

De nächscht Bahnhöf für lange Strecke sin z Fridrichshaffe und Konschdanz, de nächschte Flughaffe z Fridrichshaffe.

Uf Hange kaa mer au mehrmols am Tag mit em Schiff kumme (mit de Linie Konschdanz-Breagaz vu de Bodesee-Schiffsbtrieb).

De Wanderweg um de Bodesee und der Radweg um de Bodesee führet durch Hange durre.


Z Hange schwätzt mer vu all de alemannische Sprochwiise es Bodeseealemannisch. Dees isch e Unterart vum Niideralemannische. E klei bizzele gitts wege de friehere Zughörigkeit zu Weingarte no Sprochfetze vu dett.

Als Ibberblibsel us de Kloschterzit gitts no sechs friehere Kloschterhöf. 

Aa de Firtog odder uff Feschte traget d Hagnauerinne mit Traditionsgfüel ihrene Trachte mit dr fiin usgarbeitete Huub in er goldige Farb.

S "Hagnauer Museum" im Rothuus vu Hagnau hot Fund- und Erinnerungsstück vu de Pfahlbaute in Hagnau, vu de Seegfrörne im Johr 1830 und 1963, vum Heinrich Hansjakob, vum Wiibau, zu de Arbeitsgrät vu de Küfer, Winzer und Fischer und au Gmälde vum Hagnauer Maler Reinhard Sebastian Zimmermann und Tusche-Bilder vum Julius Bissier.

Im Aafang vum Mai wird s Frihlingsfescht und nach der Flurprozession s Brunnefescht gfiirt. Am End vum Mai gitts des Häfelefescht ganz am See. Im Juni, Juli und August kummet denn es Wimmler-, es Summer- und es Torkelfescht. Zum Schluss wird denn im Oktober s Erntedank- und es Pfarrfescht und au s Suserfescht begange.

Für d Tourischte gitts in de Saison regelmäßige wöchentliche Veranstaltunge (Weinprob, Spaziergäng, Lichtbildervorträg, astronomische Fihrunge und es Konzert am Sunntig).


Hagnau hot vill em Dichter und Uffklärer Heinrich Hansjakob (1837-1916) z verdanke, wo z Hagnau vu 1869 ab Gmeindepfarrer gsi isch und am 20. Oktober 1881 de Hagnauer Winzerverein gründet hott. D Hagnauer dankets ihm mit enem Denkmal vum Hansjakob so groß wie im richtige Lebbe. S stoht vor em Roothus zur Erinnerung an sellen große Maa.

De Künschtler Julius Bissier isch mit sinner Frau Lisbeth Bissier vu Friiburg im Briisgau im Johr 1939 uf Hange umzoge. Der hot dett spezielle Bilder und Forme geschaffe. Am Aafang vu de 1960er Johr isch er uf Ascona in d Schwiiz zoge und dett im Johr 1965 gstorbe.




</doc>
<doc id="16989" url="https://als.wikipedia.org/wiki?curid=16989" title="Tschechien">
Tschechien

Tschechie (amtlech "Česká republika", Tschechischi Republik, "Česko", Tschechie) isch es Land vo Mitteleuropa.

D Nochberländer sind Pole im Norde, Dütschland im Weschte, Öschtriich im Süde und d Slowakei im Oschte. 

Tschechie isch öppä zwei Mal so gross wiä d Schwiz und hät öppe um d Hälfti meh Iiwohner.

D Houptstadt isch Prag ("Praha") und hät öppe 1,5 Millione Iiwohner. Anderi wichtigi Schtädt sind Brünn, Ostrau, Pilse und Olmütz. 

Bis 1993 hät Tschechie politisch zämä mit dä Slowakei zur Tschechoslowakei ghört. Siit äm 1. Mai 2004 isch s Land Mitgliid vo dä EU.

D Landschaft vu Tschechie hät verschideni Regioone. Im westlige Deil, em historische Tschechie, isch s Tschechische Becki mit de Flüss Elbe un Moldau ("Vltava" uff Tschechisch). D Ebeni wird vum Erzgebirge, de Sudete un em Šumava-Gebirge umrandet. In de Sudete, a de Gränze zu Pole, isch au de höchst Punkt vum Land, d Schneekoppe ("Sněžka"), wu 1602 Meter über em Meer litt. Östlig vum Becki litt di Böhmisch-Mährischi Höchi, de Höchezug, wu's vum Mährische Becke drännt.

S Chliima vu Tschechie isch kontinental mit ozeanische Iiflüss. S Johresmittel vo de Tämperature litt bi acht Grad, im Februar sin d'Temperature im Durchschnitt bi 0,5, im Juuni bi 18,6 un im Juuli bi 20 Grad. Im Duchschnitt git’s z Prag 508 Milimeter Rääge.
Tschechie isch admninistratyv in 14 Regione glidert, wu uff Tschechisch "kraje" heiße (Eizahl: "kraj"). Eini devuu isch d Hauptstadt Prag, wu vu de mittelböhmische Region umschlosse wird. E Ebeni übber säller Iideilig, wu sit em 1. Jänner 2000 bstoht, stoht d Iideilig in di dräi hisdorische Regione Mähre, Böhme un Tschechisch-Schlesie.

Tschechie isch in de Steizit viil weniger bewohnt gsi die di wermere Gebiet südlig devuu, einewäg gitt's vor allem z Mähre Spure vu mänschliger Bsidlig, wu di eltiste devuu us de Altsteizit chömme. Im 2. Johrdausend v. Chr. isch Tschechie unter de Iifluss vu de Latène-Kultuur chuu. Im 2. Johrhundert vor unserer Ziträchnig hänn Kelte do gläbbt. Vum keltische Stamm mit em Namme Boier chunnt wohrschints au de Namme "Böhme". D Kelte sin im 1. Johrhundert v. Chr. wäge de Iifäll vu de Germane usgwandert, an ihri Stell sin westgermanischi Stämm drätte, wu um 80 v. Chr. im hüttige Tschechie aachuu sin.

S Römisch Riich isch bis zu de Donau gange, si hänn z Tschechie also kei bsundere Iifluss gha. In de Zit vu de Völcherwanderig hänn sich witeri germanischi Stämm (z. B. Vandale un Ostgote) aagsidelt. Slawischi Völcher hänn sich im 5. Johrhundert aafange aasidle, di gröschti Wälle isch abber erscht im 6. Johrhundert chuu. S erscht bekannt Riich isch unter em Samo entstande, noch sinem Dod im Johr 658 isch es abber zerfalle.

Gege Änd vum 8. Johrhundert isch s Gebiet unter fränkischi Herrschaft chuu. Dörtmols isch s "Chönigriich Großmähre" entstande, wu im Oste vum hüttige Tschechie gläge isch. Zur gliiche Zit hät sich s Christetum unter de Bevölcherig usbreitet.

Um 880 isch s Fürschtetum Tschechie entstande, wu e Vasall vum Fränkische Riich gsi isch. Großmähre isch mit de Aachumft vu de Magyare z Europa zerfalle.

929 isch de Wenzel I. us em Huus vu de Přemyslide Fürscht vu Tschechie wore. Unter ihm hät sich s Christetum no witer verbreitet. Im Johr 1030 hänn d'Tscheche Mähre annektiert, de Fürscht Vratislav II. hät im 1085 sogar de Tiitel als Chönig griegt. Sini Nochfolger hänn degege widder numme de Tiitel „Fürscht“ griegt. Im Johr 1198 hät de Ottokar I. de Chönigstiitel griegt un hät en au chönne vererbe. Sini Zit isch vu-n-ere schnälle Entwicklig prägt, unter sinem Suhn, em Ottokar II., isch au Östriich unter tschechische Iifluss chuu. De Ottokar II. hät au de Tiitel vum Chaiser vum Heilige Römische Riich vu dütscher Nation wölle erlange, isch abber 1278 vum Rudolf vu Habsburg in de Schlacht bi Dürnkrut un Jedenspeigen bsigt wore. Im 13. Johrhundert sin viili Dütschi uff Tschechie iigwandert, wu in de Entwicklig vu de Stedt e wichtigi Rolle gspilt hänn. Wu d'Přemyslide-Linie 1306 usgstorbe-n-isch, hät s Huus Luxeburg ihr Platz iignuu.

Als ihr wichtigste Herrscher sehn d'Tscheche de Karl I.; unter ihm hät s Land im 14. Johrhundert e große Uffschwung erläbbt. Er hät s Bisdum Prag gschaffe un mit de Karlsuniversitet z Prag di erschti Universitet vu Mitteleuropa gründet. Prag isch e kulturälls Zäntrum vu Europa wore.

Im 15. Johrhundert isch Tschechie e Deil vum Habsburgerriich wore. D'Nationalbewegige sin im 19. Johrhundert zwar uffchuu, gliichzitig isch Prag abber durch di dütsche Bewohner e wichtigs Zäntrum vu de dütsche Kultuur gsi.

Noch em Zerfall vu de östriichisch-ungarische Monarchii im Erschte Wältchrieg isch 1918 d'Republiik Tschechoslowakei entstande. Si hät sich us Böhme, Mähre, Schlesie, de Slowakei un Transkarpatie zämmegsetzt, wudurch s Land au vu viile Dütsche, Ungare, Pole un Russiine bewohnt gsi isch. Sälli hänn niene e Autonomii züegsproche griegt un hänn sällewäg Bsträbige gha, d'Tschechoslowakei usenandzdriibe. De Adolf Hitler hät die Umständ usgnutzt un mit de Unterstützig vum Konrad Heinlein vu de Sudetedütsche Partäi 1938 im Vertrag vu Münche s Sudeteland in sini Gwalt brocht. Pole hät die Regione an sii Gebiet aagschlosse, wu vu Pole bewohnt gsi sin, während Ungarn im Erschte Wiener Schidsspruch e Deil vu de Slowakei un Transkarpatie griegt hät.

Im März 1939 hät sich d'Slowakei vu Tschechie drännt un sich fräiwillig im Hitler aagschlosse. S tschechisch Gebiet isch vu Dütschland bsetzt un als "Protektorat Böhme un Mähre" e Deil vum Dritte Riich wore, wu sini Regierig denne vu de Nazi unterstellt gsi isch. Am 15. März 1939 hät sich Transkarpatie für uuabhängig erchlärt un isch no am gliiche Dag vu Ungarn bsetzt un am nechste Dag annektiert wore. Im Verlauf vum Zweite Wältchrieg sin insgsamt 390.000 Tschechoslowake ums Läbe chuu, devuu 83.000 Jude. Viili vu sälle Lüt sin in Konzentrations- odder Arbetslager odder ins Gfängnis chuu. Di bekanntesti Handlig vum tschechoslowakische Uffstand gege di Dütsche isch de Mord am Reinhard Heydrich, em Riichsprotektor vu Böhme un Mähre, wu am 27. Mai 1942 begange wore isch. Di dütschi Bsetzig hät abber erscht mit derre durch di sowjetische un amerikanische Alliierte e Änd gha.

Noch em Chrieg sin viili vu de dütsche Minderheite in Richtig Dütschland un Östriich umgsidelt un verdribe wore. Vu de fast dräi Millione Dütsche hänn numme öbbe 250.000 dürfe bliibe, viili devuu sin spöter usgwandert. Ähnlig isch es de Ungare uff em Gebiet gange; sälli Umsidlige wirke sich hütt no uff s Verhältnis zu Dütschland un Ungarn us.

Noch ere Abstimmig, wu d'Sowjetunion 1946 organisiert hät, isch Transkarpatie zu de Ukraiine chuu.

D'Tschechoslowakei hät Mieh gha, d'Kluft zwüsche de beide Völcher z übberwinde. Durch d'Verbundeheit gegenübber de Sowjetunion hät di kommunisdischi Partäi schnäll an Bliebtheit gwunne un isch 1946 mit ere Mehrheit vu 38 Prozänt gwehlt wore. Im Johr 1948 hänn d'Kommuniste im Februarumsturz abber d'Kontrolle z Prag elei übbernuu un hänn e rein kommunisdischi Regierig gründet (si sälber hänn des als Revolution, ihri Gegner abber als Machtübbernahm bezeichnet).

In de folgende vier Johrzehnt isch d'Tschechoslowakei e kommunisdischs Land blibe. D'Wareproduktion isch verstaatligt un d'Planwirtschaft iigfiehrt wore. D'Wirtschaft isch in de 50er- un 60er-Johr schnäll gwachse, e bitz weniger in de 70er-Johr, bis si in de 80er-Johr uff Problem gstoße isch. D'Bolitiik isch erscht in de 1960er-Johr widder tolerant wore; de Prager Friehlig unter de Fiehrig vum Alexander Dubček hätt fast e Regierig mit mehrere Partäie erreicht, d'Bewegig hät abber mit em Verdrag vu Warschau un em Iimarsch vu de Druppe e Änd gha. In de Folgezit isch d'Bolitiik widder vu Unterdruckig prägt gsi.

Infolg vu de Samtigi Revolution vum Novämber 1989 isch d'Tschechoslowakei widder zur Demokratii wore. Am 1. Januar 1993 hänn sich Tschechie un d'Slowakei fridlig drännt, wiil d'Interässe usenandgange sin. In beide Länder sin wirtschaftligi Reforme duuregfiehrt wore; Tschechie hät sich vor allem dank Investitione vu Dütschland entwickelt un Prag isch hütt eins vu de wichtigste Zäntre vum Finanzmarkt vu Mitteleuropa.

Sit 1991 isch Tschechie (zerscht als Deil vu de Tschechoslowakei) e Deil vu de Visegrád-Gruppe (Pole, Tschechie, Ungarn, Slowakei), sit 1995 vu de OECD. Es hät sich 1999 de NATO un 2004 de EU aagschlosse.

Di tschechischi Bevölcherig isch in zwei ethnischi Hauptgruppe unterdeilt, wu us em slawische Volch vüregange sin: Tscheche, wu de größer Deil usmache, un Mähre, wu e Aadeil vu öbbe 30 Prozänt hänn un in de gliichnammige Region läbe. Es gitt chleini Minderheite vu Slowake (2 Prozänt), Ungare un Dütsche. Bis zum Zweite Wältchrieg sin 3 vu 10 Millione Iiwohner Dütschi gsi, si sin abber noch em Chrieg fast alli verdribe wore.

Tschechie hät hütt wenig übber zeh Millione Iiwohner un d'Bevölcherigsdichti litt bi 132 Iiwoher pro Quadratkilometer. D'Bevölcherig isch uugliich verdeilt, sodass Böhme e urbaneri Region isch wie zum Bispil d'Bärgregione. Öbbe e Achtel vu de Iiwohner wohnt z Prag.
Wie s übrig Mittel- un Westeuropa erläbbt Tschechie sit em Fall vum Kommunismus e Ruckgang vu de Geburtezahl. Säll goht uff d'Veränderige in de Bolitiik uff de eine Site un uff de andere Site uff d'Uusicherheite zruck, wu mit em Übbergang vu-n-ere verstaatligte züe-n-ere privatisierte Wirtschaft verbunde sin. E Frau hät 2006 im Schnitt 1,21 Chinder gha.

Tschechie hät meh Iiwanderer wie Uswanderer; Immigration gitt's vor allem us de ehemolige Sowjetunion. D'Iiwanderer chönne allerdings de Ruckgang vu de Geburte nit usgliiche. Mit 94 Prozänt bstoht de Großdeil vu de Bevölcherig us Tscheche.

Tschechie isch eins vu de atheisdischste Länder vu Europa. De hisdorisch Grund isch d'Ablähnig vu de katholische Chirch, wiil ihri Religion als Staatsreligion vu Östriich-Ungarn wohrgnuu wore isch. Di jüdischi Bevölcherig isch, wenn nit usgrottet, zumindest assimiliert wore.

Noch ere Volchszellig vu 2001 bekänne sich 59 Prozänt vu de Tscheche zu keiner Religion, 26,8 Prozänt sin katholisch, 2,5 Prozänt proteschtantisch, 0,2 Prozänt sin orthodox (vum Räst hänn 8,8 Prozänt d'Frog nit beantwortet).

Z Tschechie gits Industrie, Landwirtschaft und Tourismus. D Škoda-Auto-Wärk ghöred zu de gröschte Betriib vom Land und bilded en wesentliche Teil vom tschechische Export. I de Landwirtschaft spilt under anderem d Hopfeprodukzion als Grundlag vo de tschechische Braukultur e wichtigi Rolle. Prag elai hät mehreri Brauereie, aber bekannter sind d Brauereie z Budweis und z Pilse. En Huufe Tourischte loked d Landschafte und Städt a; z. B. Prag, Brünn, Olmütz, Pilse, Budweis, Pardubitz und d Kurort Mariebad oder Karlsbad.



</doc>
<doc id="16990" url="https://als.wikipedia.org/wiki?curid=16990" title="Lettland">
Lettland

Lettland (amtlech: "Latvijas Republika") isch es Land im Baltikum in Nordeuropa. S'Land gränzt im Norde an Eschtland, im Oschte an Russland, im Südoschte Wiissrussland und im Süde an Litaue. Im Weschte isch d'Oschtsee. D'Republik Lettland dehnt sech in Oscht-Wescht-Richtig 450 km und in Nord-Süd-Richtig 210 km aus. 

D'Houptstadt isch Riga, witeri wichtigi Schtädt sind Daugavpils und Liepāja. Dä höchscht Bärg isch dä Gaizinkals mit 311 Meter.

Bis zum erschte Weltkrieg isch Lettland än Teil vo Russland gsi; noch em Krieg händ sech d'Lette für unabhängig erklärt. Im zweite Weltkrieg isch d'Sowjetunion allerdings wieder iimarschiert und häts Land aagschlosse - erscht am 21. Auguscht 1991 isch Lettland wider ganz selbstschtändig worde.




</doc>
<doc id="17000" url="https://als.wikipedia.org/wiki?curid=17000" title="Weißrussland">
Weißrussland

D Republik Wiissrussland (amtlich Belarus) isch es oschteuropäischs Land. Im Norde grenzt Wiissrussland an Lettland und Litaue, im Weschte an Pole, im Süde a d Ukraine und im Oschte an Russland. Zuägang zum Meer hät Wiissrussland kaine. 
D Houptstadt und gröschti Stadt isch Minsk mit chnapp 2 Millione Iiwohner. Anderi wichtige Städt sind Gomel, Mogilew und Wizebsk. Mit öppe zäh Millione Iiwohner hät s Land echli meh Iiwohner als d Schwiiz, wo sech über en öppe föif Mal so grossi Flächi verteilet.

Bis zum Erschte Weltchrieg isch Wiissrussland immer e Teil vomene mächtigere Land gsi, öppe vo der Adelsrepublik bzw. em Chönigriich Pole, vom Grossfürschtetum Litaue oder vom Russische Kaiserriich. Noch em Erschte Wältchrieg isch es as Unionsrepublik en autonome Teil vo de Sowjetunion worde, und noch em Zweite Weltchrieg häts e Vergrösserig uf Chöschte vo Zwüschechriegs-Pole überchoo.

1991 isch es vo de Sowjetunion unabhängig worde. Sit 1994 wird s Land vom Aljaksandr Lukaschenka (russisch: Alexander Lukaschenko) regiert. Chritiker säge, er sei de letscht Diktator vo Europa.

Wiissrussland isch in sächs Verwaltigsbezirk (Woblast) mit 118 Kreis (Rajon) glideret. D Hauptstadt Minsk het e Sonderstatus und ghört zue keim Woblaste aa.



</doc>
<doc id="17004" url="https://als.wikipedia.org/wiki?curid=17004" title="Sacha Baron Cohen">
Sacha Baron Cohen

Der Sacha Noam Baron Cohen (* 13. Oktober 1971 z Hammersmith, London, Ängland) esche änglische Komiker u Schouschbeler, wo bsungers bekannt esch för sini vo ehm verkörperete Charaktere Ali G, Borat u Brüno.

Der Humor fom Baron Cohen werd aus poschtmodärn bezeichnet, wüu d' Charaktere u Situazione hüüfig e viudütige Sinn gäbe. So het dr unklari etnischi Hingergrund vom Charakter Ali G zo mediale Kontroverse gführt.

Dr "Borat" isch, dank em Borat-Film 2006, zomindescht in Europa sini bekanntischti Figur worde. Dr Film isch e sogenannte Mockumentary-Film, das heisst, är nimmt Domkumentarfilm hops. Före Sacha Baron Cohen isches di zweiti Hauptrolle imne Kinofilm gsi, nachem Film "Ali G in da House". A beidne Film het der Sacha Baron Cohen am Dräibuech mitgschaffed, und het d'Hauptrolle vom "Borat Sagdiyev", emne kasachischä Färnsereporter, überno. Dr Film hed sini Prömiere am 8. Septämber 2006 bim Filmfeschtival z'Toronto gfiiret.

Am 15. Januar 2007 isch dr Sacha Baron Cohen für sii Rolle aus Borat ir Kategori „Beschd Houptdarschdeller − Komödie oder Musical“ mid em Golden Globe Award uszeichnet worde.







</doc>
<doc id="17007" url="https://als.wikipedia.org/wiki?curid=17007" title="Keilschrift">
Keilschrift

D Keilschrift isch die eltischti Schrift, wo s uf dr Wält je ge het. D Schryber vo de Sumer häi se öbbe 3000 vor Chrischtus agfange bruuche.

D Keilschrift isch öbbe 3000 vor dr Zitewändi z Mesopotamie bi de Sumerer ufchoo. Me het se us erä eltere Bildschrift entwicklet, wo im spoote vierte Johrduusig in dr Uruk IV-Zyt bruucht worden isch. Die sumerischi Keilschrift isch drno mit Abassige au übernoo worde für zum in andere Sprooche z schriibe. Es git Züügnis drvo für s Akkadisch, s Elamitisch, s Hethitisch, s Luwisch, s Hurritisch und s Urartisch. Die Schrifttradizioon het au Iifluss gha druf, wie me s Altpersische und s Ugaritische gschribe het. 

Um 1400 vor Chrischtus isch d Keilschrift die am witischte verbreiteti Schrift im Middlere Oschte gsi. Au d Ägypter häi se bruucht im Verchehr mit de Herrscher z Chliiasie und z Mesopotamie.

Die letschti bekannti Inschrift isch vom Johr 75 noch dr Zitewändi.

D Form vo de Schriftzeiche ergit sech als Funktion vom Schriibmaterial: uf Dondafele het mä mit emä Schriibgriffel d Schriftzeiche z erscht iigritzt, spööter aber iidruckt. S Ändi vom stumpfe Griffel isch diefer iinedruckt worde und so si die typische keilförmige Strich entschdande, wo dr Schrift ihre hütig Name gä.

Bild 1: s Bildschriftzeiche für 'Chopf' - 3000 vor dr Zitewändi
Bild 2: s gliich Zeiche, aber um 90 Grad dreiht - 2800
Bild 3: Abschdraktion vom Zeiche, wie me s in alte Monumentalinschrifte vo 2600 cha gseh.
Bild 4: S gliich Zeiche in Don iidruckt, 2600
Bild 5: Spoots dritts Johrduusig.
Bild 6: Die altassyrischi Schriibwiis wie si im Hethitische bruucht worden isch - früeis zweits Johrduusig.
Bild 7: Die vereifachti assyrischi Schriibwiis vom erschte Johrduusig vor dr Zitewändi.

S Interässi vo de Europäer an dr Keilschrift isch scho im 18. Johrhundert gweckt worde, wo dr Dän Carsten Niebuhr 1756 z Persepolis Inschrifte abgschriibe het, wo in zwei verschiidene Keilschrifte gschriibe und in drei Sprooche abgfasst gsi si. Die erschti Keilschrift, wo het chönne entzifferet wärde, isch die altpersischi gsi. Das isch em dütsche Sproochwüsseschaftler Georg Friedrich Grotefend (1775-1853) ane 1802 glunge.
Dr Ängländer Henry Rawlinson vo dr British East India Company het im Johr 1835 anderi dreisproochigi Inschrifte entdeggt. Eini drvo isch uf Babylonisch gschriibe gsi, emenä Dialäkt vom Akkadische.

1842 het dr Paul Émile Botta Niniveh usgrabt und im Assurbanipal si Bibliothek, also s ganze Archiv vo Tondafele, gfunde. Das het em Rawlinson und em Ägyptoloog Edward Hincks ghulfe bis ane 1852 öbbe 200 Schriftzeiche z läse.

Dr Julius Oppert het 1869 die sumerischi Schrift und Sprooch erforscht.




</doc>
<doc id="17009" url="https://als.wikipedia.org/wiki?curid=17009" title="Holocaust-Karikaturen-Wettbewerb">
Holocaust-Karikaturen-Wettbewerb

Dr Internazionali Holocaust-Karikature-Wettbewärb ("International Holocaust Cartoon Competition") esch 2006 vo dr regierungsnöche iranische Ziitig Hamshahri iniziiert wordä.

Aus Reakzion of di dänische Mohamed-Karikature aakündigt, sött dr Wettbewärb nach Aagabe vo de Iniziatore derzue diene, d'Meinigsfreiheit vo de weschdleche Gsöuschafde ofd Proob z'schdeue, u dr Holocaust aus Propaganda zugunschde fom Schdaat Israel darzschdeue. Internazionau esch dr Wettbewärb aus Ufruef zor Holocaustlügnig kritisiert worde, u o es baar iranischi Intellektuelli hei sech kritisch güsseret. 

Am 1. Novämber 2006 sed Sieger fom Wettbewärb bekanntgmacht worde. Dr 1. Priis miteme Priisgäut vo 12.000 US-$ esch a Marokkaner "Abdellah Derkaoui" gange. Dr zwot Priis miteme Priisgäut vo 8000 US-$ deile sech dr Brasilianer Carlos Latuff und, ungerem Psöidonüm "A. Chard" d'Französin Françoise Pichard, wo unger anderem för ds rächtsextreme Magazin "Rivarol" schaffet. Di öbrige Priise si houptsächlech a iranischi Schdaatsaghörigi gangä. 




</doc>
<doc id="17010" url="https://als.wikipedia.org/wiki?curid=17010" title="Das kleine rote schülerbuch">
Das kleine rote schülerbuch

Ds chliine rote schüelerbuech esch es Handbuech för Schüeler gse wo 1969 erschine isch un wo fo de Däne Bo Dan Andersen, Søren Hansen und Jesper Jensen underem Originautitu "Den lille røde bog for skoleelever" gschrebe worde esch. Das Buech reflektiert s Dänke vor 68er-Bewegig, isch i vili Schbrache übersezt worde und in mehrere Schdaate esches sogar verbote worde oder nor in verchörzter Form erschine.

E dütschi Übersetzig esch 1970 im Verlag Neue Kritik erschine. Si schdammt vom Peter Jacobi u vom Lutz Maier u isch a di dütsch Schbrach aapasst worde. Dr Titu esch im dütschschbraachige Ruum sehr erfougrich gseh u isch innerhaub fo drüüne Jahr 8 mau verlegt/drockt worde, met insgsamt 180.000 Äxemplaar. Ir Schwiz het dr Politiker Hans Martin Sutermeister e Kampagne gschdartet und hets gschaffet, dass d'Iifuhr vo däm Büechli teilwiis verbote worde esch. Ebefaus verbote worde isches z'Frankriich o in Italie; in Ängland esch ds "little red schoolbook" nor in gchörzder Form erhäutlech gseh, die obszöne Teil se gschdreche worde. D'Zensurmassnahme in Ängland si 1976 düre Europäisch Grichtshof för Mönscherächt beschdätigt worde, gliichzitig esch aber ou dr Umfang vor Meinigsfreiheit klarer aus vorhär definiert worde.

In Öschdriich wird ds Buäch in öberarbeiteter Form bis hüt vor Aktion kritischer SchülerInnen, wo der SPÖ nöch esch, vertribe. Im Vorwort zur Usgab vo 2003 heissts:

Össerlech o im Format het sechs Buäch ar sogenannte Mao-Bibel orientiert. Inhautlech hets d'Läser ermuetiget, soziali Normä i Fraag z'schdöue o z'brächä. Um das z'erreiche, hets o öber Drogen u Sexualität informiert, was ou Aaleitig zor Drogeiinahm u zor Säubschdbefridigung umfasst het.




</doc>
<doc id="17014" url="https://als.wikipedia.org/wiki?curid=17014" title="United Nations Multilingual Terminology Database">
United Nations Multilingual Terminology Database

Di United Nations Multilingual Terminology Database (uf alemannisch "Mehrsprachigi Datebank vo der offizielle UNO-Terminologie") ischen Online-Übersetzer wo die offizielli Terminologi vo de Vereinte Nazione automatisch i di 6 offizielle Sprache vor UNO (Arabisch, Chinesisch, Änglisch, Französisch, Russisch und Schpanisch) übersetzt. D'Datebank het meh als 70,000 Wörter und wird täglech aktualisiert. Si isch ins Internet gstellt worde, um de Lüt, wo e kei Zuegang zum Intranet vom UNO-Sekretariat hän, d'Arbet vo dr UNO eifacher verständlich mache z'kenne.

D'Datebank wird verwautet dure Instituzion wo "Terminology and Reference Section, Documentation Division, DGACM" heisst. Dr Hauptsitz vo dr DGACM isch z'New York. 



</doc>
<doc id="17028" url="https://als.wikipedia.org/wiki?curid=17028" title="Afro-asiatische Sprachen">
Afro-asiatische Sprachen

Die afro-asiatische Schbrooche si ä Schbroochfamilie, wo öbbe 375 Schbrooche derzue ghöre. Si wärde gschwätzt vo meh as 300 Millione Mensche in Nordafrika, Oschdafrika, Weschdafrika, Zentralsfrika und Südweschdasie. Früehner het män ä semitisch-hamitischi Schbrooche gsait.
Die afro-asiatische Schbrooche wärde in die Underfamilie iideilt:


</doc>
<doc id="17029" url="https://als.wikipedia.org/wiki?curid=17029" title="Karl Pümpin">
Karl Pümpin

Dr Karl Pümpin (* 2. April 1907 z Gälterchinde im Baselbiet; † 9. April 1975 ebefalls z Gälterchinde) isch e Schwyzer Buur gsi, wo no gmolt het. Dorum hei si ym au „Der malende Bauer“ gseit. 

Dr Karl Pümpin isch uf em Buurehof vom Vatter ufgwachse. Är isch in d Primarschuel z Gälterchinde, d Bezirksschuel z Böckte und die landwirtschaftlichi Schuel z Lieschtel gange. Drufabe isch är ins Wälsche greist, zum ene Schryner, um sis Französisch z vertiefe. S mit Holz schaffe het em so gfalle, dass är schpöter uf sym Buurehof e chlyni Schrynerwärchstatt, mit Maschine zum s Holz z bearbeite, yboue het; so het är chönne sälber Bilderräme härschtelle. 
Är het d Gawallery-Regrutteschuel im Schache z Aarau gmacht und isch im zweute Wältchrieg an dr Grenze im Bärner-Jura schtazioniert gsi.
1933 het är d Buuredochter Rosa Marti vom Himmelsgrund z Häfelfinge ghürotet. Vier Chinder hei si zäme gha: S Annerös, s Margrit, dr Karl und s Lotti. En Änkel vo ihm, dr Fredy Schär (Soon vom Annarös), tritt als Kabarettischt uff.

Dr Pümpi Kari het gärn de Moler us dr Umgäbig bim Mole zuegluegt und mit ene diskutiert. Är het verschideni Fachbüecher gchauft und schtudiert. Am beschte hei ym d Impressionischte gfalle. So het är sich s bildnerische Gschtalte autodidaktisch bybrocht. Scho in de junge Joore isch är ame mit sim Vetter Fritz Pümpin in die freyi Natur use gange um zäme z mole. Wärend s Mole bim Fritz zu sim Bruef worden isch het dr Karl müese dr Buurehof vom Vatter übernee und so isch s halt bi ym nume ä lonendi Näbebeschäftigung blibe.

Wenns ame gege d Wienecht gangen isch het är sini Bilder im Wageschopf zur Schau gschtellt. Vil Lüt si ame cho luege und hei au gchauft. An de Usschtellige vo dr Baselbieter Kunschtförderig het är ebefalls erfolgrich usgschtellt. Dört het dr Karl Pümpin dr Titel „Der malende Bauer“ übercho. 

Är het meischtens mit Ölfarb uf Lynwand gmolt, mit Pinsel und Spachtel. Es git au e paar Cholezeichnige vo ym. Für d Fasnecht het är öpe im Uftrag Helge und Kulisse mit Wasserfarb gmolt.

Sy Wunsch, dr Läbensobe mit Mole z verbringe isch ym wäge syner Chranket und sym früeje Tod mit 68i nid erfüllt worde.




</doc>
<doc id="17037" url="https://als.wikipedia.org/wiki?curid=17037" title="Israelischer antisemitischer Karikaturen-Wettbewerb">
Israelischer antisemitischer Karikaturen-Wettbewerb

Dr Israelisch antisemitischi Karikature-Wettbewärb (hebr. תחרות קריקטורות אנטישמיות ישראלית) isch vo zwei israelische Künschtler als Antwort ufe Holocaust-Karikature-Wettbewärb vo der iranische Zitig "Hamshahri" veraschtaltet worde, wo sinersits en Antwort uf dänischi Mohammed-Karikature gsi isch. 

Dr Karikaturischt Amitai Sandy hed dr Wettbewärb uf dr Website vo sim Grafikbüro z'Tel Aviv am 14. Februar 2006 aakündigt: „We'll show the world we can do the best, sharpest, most offensive Jew hating cartoons ever published! No Iranian will beat us on our home turf!“ („Mir wärde dr Wält zeige, dass "mir" di beschde, giftigschte, niderträchdigschde judefeindleche Karikature, wod Wäut je gseh het, zeichne chönne! Ke Iraner wird üs i däm Heimschbiu chönne schloo!“)

D'Zitig "Jerusalem Post" hed brichdet, dr Sandy hegi welle uf humorvolli Wiis Bigotterie usefordere. Noch dr Zitig "Haaretz" isch dr Sandy innert drü Täg nach Aakündigung vom Wettbewärb vo meh aus drissig Tageszitige, zwo Färnsekanäl und emne US-amerikanischä Radioprogramm, wo über 450 lokali Schdazione hed, interviut worde.

Am 6. Apriu isch dr Gwünner vom Wettbewärb uf dr Website vom Wettbewärb bekanntgmacht worde: "Fiddler on the Roof" vom Aron Katz us Los Angeles, Kalifornie. D'Karikatur hed di bekannti Figur vom "Fidler ufem Dach" vom Musical Anatevka dargschdeut, winer uf dr Brooklyn Bridge sizt während de Terroraaschläg fom 11. Septämber. 

I de zuegschickde Karikature si bekannti antisemitischi Stereotype wi Wäutherrschafd, dr Mythos, Jude hegä Hörner u Ritualmordlegände sowi dr Holocaust u Holocaustlügnig behandlet wordä.




</doc>
<doc id="17041" url="https://als.wikipedia.org/wiki?curid=17041" title="Das Gesicht Mohammeds">
Das Gesicht Mohammeds

Ds Gsicht vom Mohammed(of dänisch: "„Muhammeds ansigt“") esche Serii vo zwöuf Karikaturen, wo dr islamischi Profet o Religionsschdifder Mohammed zum Tema hei. Si si am 30. Septämber 2005 ir dänische Tageszitig Jyllands-Posten u em 17. Oktober ir ägyptische Zitig Al Fager veröffentlecht worde. D' Exischdänz fomne Biuderverbot vom Gsicht vom Mohammed esch em Islam umschdritte u werd ungerschidlech schdräng uusglegt. Trotzdäm schdöut d'Abbiudig fom Mohammed us dr Secht fo fiune Moslems e Herabwördigong vo erem Profet dar.

Of dä Zeichnine hed me dr Mohammed unger angerem medemne Turban in Form vore Bombe mit brönnendr Schnuur gseh. Unger de zwöuf Karikature hets auerdengs o einigi wo dr Mohammed ned explizit dargschdöut esch. E Karikaturischd hed e Schüeler namens Mohammed zeichnet, wo vorer Schueudafele schdaat, of däre of Persisch schdaat: "„Die Redaktion von Jyllands-Posten ist eine Bande reaktionärer Provokateure“" (of alemannisch: "D'Redakzioon vo Jyllands-Posten esche Bandi vo reakzionäre Provokatöre").

Aus Antwort of di Karikature hets em Iran e antiweschdlächä o gäg Israeu grechdete Karikature-Wettbewärb gäh.




</doc>
<doc id="17049" url="https://als.wikipedia.org/wiki?curid=17049" title="Altägyptische Religion">
Altägyptische Religion

Die altägyptischi Religion het zue de polytheischdische Religione ghört. Si isch die urschbrüngligi Religion vo de Ägypter, wo se währed de Johrduusig us dr Verehrig vo Dier und Bäum zun erä Burereligion mit kosmische Gottheite entwicklet und mit Opfergabe materiell underschdützt hai. Wie die meischde polytheischdische Religione isch si nid missionarisch gsi und het au mit Liichtikeit Götter vo andere Völker in ihr Pantheon ufgnoh. Mid dr Eroberig vo Ägypte dur dr Alexander dr Grooss het ä Brozäss agfange, wo ägyptischi Kült dr griechisch-römische Wält bekannt gmacht hai. Dr Isiskult zum Bischbil isch im römische Kaiserrich wiitverbreitet gsi. Aber wenn sich die altägyptischi Religion zerscht au uusbreitet het, isch si schliesslig doch undergange und vom Chrischdedum abglöst worde.

Die alte Ägypter hai in erä Wält gläbt wo vo Chreft beherrscht worden isch, wo si nid hai chönne kontrolliere. Si hai dene Chreft Näme, Charakterzüg und es Usgseh ge, für zum se besser z verschdoh und denn mit magischem Wüsse si au chönne beiiflusse. Dä Erschiinigsforme wo si de Götter ge hai, hai si "ba" gsait, und es si im allgemeine Dier oder Mensche gsi, under ihne
und vili anderi meh. De Götter wie dene vo dr Dunkelheit, dr Füechtikeit, em Verschdecktsii, dr Luft het mä Menscheform ehnder as Dierforme ge. Hüfig het mä sä dargschdellt mit emä Dierchopf und emä menschlige Körper. Es het au Wunderwäse ge wie d Ammit, wo d Härz vo de Sünder biim Dotegricht ufgfrässe het, und die het ä Chopf vom enä Krokodil, ä Vorderkörper vom enä Leu und ä Hinderdeil vom enä Flusspfärd gha. D Ägypter hai kai Underschiid gmacht zwüsche de Götter und sonige Demone. Die meischde hai nid ä wichdigi Rolle gschbilt und öfters hai si nit emol ä Name. Näme si sehr wichdig gsi. Mit ihne het mä die Dote vor em ewige Dod chönne bewahre, aber au übernatürligi Wäse chönne beiiflusse mit Zauberschbrüch, wo mä ase grichtet het. Im Dotebuech, wo mä sit em Neue Riich de Dote as en Art Baedeker mit ins Grab ge het, si d Näme vo de zweiävierzig Doterichter erwähnt, so dass dr Dot si chönnt zu siine Gunschde beiiflusse.

S Pantheon vo de Ägypter isch riisig gsi mit Hunderte vo Götter, Demone und Geischder, die meischde dervo unwichdig. A baar vo de übernatürlige Wäse si landeswiit verehrt worde und hai Tämpel ä chli überall gha, anderi si brivat gsi und nume von ä baar Mensche verehrt worde, wie d Vorfahre.

Die ägyptische Götter si nie uf dogmatischi Art definiert gsi, und so si hüfig zwei oder drei Götter mitenand identifiziert worde; däm sait mä Synkretismus. Im Neue Riich isch dr Amun mit de meischde wichtige Götter uf lokaler Basis vereinigt worde, aber national isch er dr Schdaatsgott Amun-Re gsi.

Dr Synkretismus het nüt z due mit de Dreiheite vo Götter, wo an gwüsse Örter as en Art heiligi Familie aagluegt worde si, so ghöre z Thebe dr Amun, d Mut und dr Chons zsämme, währed z Memphis dr Ptah, d Sachmet und dr Nefertem a Dreiheit bildet hai. Anderi Grubbierige si d Achtheit vo Heliopolis, wo die acht Gottheite wo mit dr Schöpfig z due hai, iischliesst: dr Nun und d Naunet–s Urwasser, dr Amun und d Amaunet–d Unsichtbarkeit, dr Kuk und d Kauket–d Dunkelheit und dr Hah und d Hauhet–d Unendlikeit. Mit dr Nünheit si im allgemeine alli Götter am enä beschdimmte Ort gmeint gsi, aber z Heliopolis si drmit die erschte nün Gottheite gmeint gsi: dr Atum wo d Wält und s Läbe erschaffe het, siini Chinder dr Luftgott Schu und d Göttin vo dr Füechtikeit Tefnut, dere ihri Chinder dr Geb (Ärde) und d Nut (Himmel), wo dr Osiris, d Isis, dr Seth und d Nephthys uf d Wält brocht hai.

Im Neue Riich het sich s Bild vom Göttlige veränderet. Wenn d Gottheit vorhär immanent gsi isch, het sich jezt ä Transzendänz entwicklet, wo von erä Universalität begleitet gsi isch. Dr Gott, wo vorher emenä Ort verhaftet gsi isch, isch dr Gott vo allne worde, und jede het d Möglichkeit gha, sich diräkt an ihn zwände. Das isch au zum Uusdruck cho in däm wie d Ägypter fremdi Völker gseh hai. Wenn die früehner dr Wält vom Chaos aghört hai, hai sich jetzt d Götter um si kümmeret wie um d Ägypter sälber.

Die alte Ägypter hai ihri Heerschare vo Götter bis zur Iifüehrig vom Chrischdedum z Ägypte nie für än einzigi Gottheit ufgeh. Nid emol dr Echnaton, wo vo de einte as dr Erfinder vom Monotheismus und vo andere mögligerwiis nume as Ahänger vo dr Aton Monolatrii agluegt wird, het vil meh gmacht as d Brieschder vom Amun und ihri Tämpel z ruiniere. Aber d Idee vom Heilige het s wohrschiinlig scho ge. In vile Teggscht chunnt s ägyptische Wort für Gott, "Netscher" (MdC dransliderierig "nTr"), in dr Eizahl vor, wo drmit vilicht dr lokali Gott gmeint gsi isch, oder aber än Abschdrakt, s Heilige.

Die riisige Tämpelkompläx mit ihre Heerschare vo Brieschder und Diener, wo mä vom Neue Riich a kennt, hai ä sehr bescheidene Urschbrung gha. D Bevölkerig vom än Ort het ä chliises Heiligdum für ihri lokali Gottheit vo unbrennte Donziegel baut, het Manne as Brieschder gwehlt und het im Gott Opfergabe broocht für si Schutz und sini Wohldate. Ä Deil vo dene Tämpel si erwiiteret worde, und Läsbrieschder, wo hai chönne schriibe und läse, hai im Gott in siim Allerheiligschde dient, wo nume si hai döfe iinego. Es het aber wiiterhi Laiebrieschder ge, wo alli drei Mönet währed emä Monet die mindere Arbete im Tämpel verrichtet hai.

D Rolle vo de Brieschder isch nit seelsorgerisch gsi und si hai nume wenig Kontakt zue de Gläubige gha. Si si Mitgliider vo dr Schriiberklass gsi und ihres Amt isch hüfig vererbbar gsi. Mit ihre Dienscht hai si sicher gschdellt, ass d Weltornig nit in Gfohr cho isch, ass d Sunne jede Dag ufgangen isch und dr Nil jedes Johr s Land überschwemmt und fruchtbar gmacht het. D Brieschder si verantwortlig gsi drfür, ass d Götter ihri Opfergobe übercho hai, ass ihri Statue iikleidet und ihri Heiligdümer suuber und gschmückt gsi sin und ass d Götter an de Festdäg in de Prozessione us em Tämpel drait worde si und wider sicher zruggcho si.

Die allgemein Bevölkerig het nur wenig mit em Tämpeldienscht z due gha. Si hai in die innere Rüüm gar nit döfe iinego, wil mä für das bsundrigi Reinigungsrituäl het müesse mache. So hai si im üssere Tämpelhof ihri Opfergabe abgleit. Ässe, Blueme, gweihti Schdela und, vor allem vo dr ptolemäische Zit a, meh und meh mumifizierti Dier si dä Götter gopferet worde. An Feschddäg hai aber alli Gläubige ihre Gott chönne adräffe, wenn d Götterschtatue, wo dr Gott sälber gsi isch, das heisst si Erschiinig und nit än Abbildig, vo de Brieschder uus em Tämpel drait worden isch. Zum ihne Froge schdelle, het mä Antworte uf Schdückli vo Papyrus oder uf Schärbe gschriibe und dr Gott het eini drvo uusegläse. Die Orakel si au bruucht worde für zum Grichtsfäll z entscheide. Brozessione si Glägeheite gsi für Feschtlikeite und Pilger si mänggisch vo wiit ewäg cho für zum fiire, vor allem dr Kult vom Serapis, em Apismuni wo mit em Osiris idäntifiziert woren isch, het Lüt vom ganze Middelmeerruum azoge, wo denn gweihti Schdele im Serapeum z Alexandrie hinderlo hai. S het au Feschder ge wie die z Abydos und z Busiris, wo än Art religioses Drama ufgfüehrt worden isch, wo d Gschicht vom Osisris und Seth widrverzellt het. Bi dene Uffüehrige het ä Deil vom Publikum aktiv deilgnoh, und z Papremis isch dr Kampf zwüsche Guet und Bös zu richtige Brügeleie uusgartet.

Im a Deil vo de Tämpel het s Schdatue oder chliini 'Ohre wo zueloose'-Schriin gä wo mä het chönne diräkt mit em Gott kommuniziere. Dr Amun isch villicht dr beliebtischt Gott gsi vom Neue Riich a; är isch dr 'Verdeidiger vo de Arme' gsi, dr 'Wesir vo de eifache Lüt'. Är isch grächt gsi, aber au barmhärzig und barat Sünde z vergä. Au dr 'Ptah, wo Gebät erhört' het son ä Schriin z Medinet Habu gha, und d Hathor, dr Re, dr Thoth und dr Horus hai so chönne agschbroche wärde. Wenn öbber nid diräkt mit erä Gottheit het wele rede, het er ä vergöttlichte Mensch wie dr Imhotep oder dr Amenhotep, Sohn vom Hapu, chönne um Hilf bitte.

Die altägyptisch Religion het keis Glaubensbekenntnis kennt und keis heiligs Buech gha wie die mosaische Religione. Ä Viilfalt vo religiöse Auschauige und Lehre, wo jedi drvo nume ä Deil vom religiöse Sii agschbroche het, si alli berächtiget gsi.

D Ägypter hai ihri Wält as bedroht gseh vom Chaos, us welem sie erschaffe worden isch und d Verdeidigung vo dr Wältornig, dr "Maat", isch im König si Pflicht gsi. Aber es het au chliineri Gfohre gha, Unglück wo vo Demone cho si und wo jedem Mensch hai chönne bassiere: Chrankete, Unfäll, Schlangebiss usw. und gege die het mä sich chönne schütze mit Gebät, Opfergabe oder Zauber. Es het Götter geh wie dr Amun, dr Ptah oder d Isis, wo mä eigetlig um alles het chönne bitte, aber wenn mä ä Hirt gsi isch und Angscht um siini Chüeh gha het, het mä sich am ehndschte an dr Hauron, dr göttlig Hirt, gwändet. Dr Ptah as Schöpfergott isch vor allem bi de Handwärker beliebt gsi, odr dr Thoth, wo d Schrift erfunde het, bi de Schriiber. Ä Deil vo de Götter hai nid nume chönne hälfe, sondern au schade. D Sechmet het eim chönne schütze vor de Demone wo chrank gmache, aber si isch au ä Göttin vo dr Zerschdörig, vo Peschtilenze und Chrieg gsi. Au ihre Sohn, dr Nefertem, het bösi Uswirkige chönne ha, und d Lüt hai hüfig Amulet drgege drait. Dr Seth isch dr Gott vom Chaos gsi und drmit vo dr Wüeschdi und vom Uusland, wo d Ägypter langi Zit aagluegt hai as Gebiet, wo vo dr "Maat", dr Wältornig, usgschlosse siige. In dr Früehziit het er aber au positivi Eigeschafte gha, zum Bischbil her er dr Sunnegott Re gschützt vor dr Apophisschlange und lang isch er e Schutzgott vo de Pharaone gsi. Schbööter aber isch er as Unglücksgott agluegt worde und es het Zeremonie ge, wo mä än, das heisst Abbildige von em, zerschdört het.

Mä weiss sehr vil über d Gottesdienscht in dä Tämpel, aber wie die eifache Lüt ihri Religion usgüebt hai, do drüber het s nid so vil Quelle.
Dr wichdigscht vo de Gottheite, wo de Mensche Riichdum brocht het, isch dr Hapi gsi, dr aschdiigendi Nil. Dr Hapi sälber isch ein vo de Götter gsi, wo kei Tämpel gha hai, er het aber es jöhrligs Fescht gha, wo d Lüt überall gfiirt und Lieder zu siine Ehre gsunge hai. D Renenutet isch d Herrin vo de Chornspiicher gsi und vo de fruchtbare Fälder und isch em Hapi nooch verbunde gsi. D Buure hai erä as 'Schlange wo z ässe git' chliini Heiligdümer in de Fälder und Räbbärge baut. D Grieche hai erä Thermouthis gsait und si erschiint noch em Undergang vo dr altägyptische Religion as chrischtlige Heilige.

Dr Zwärggott Bes und d Flusspfärdgöttin Taueret si die zwei beliebtischde Huusgötter gsi. Bilder von enä si uf d Zimmerwänd gmolt worde, chliini Schdatue het mä in Egge ufgschdellt und mä het Amulet von enä drait. Chopfschdütze und Bei vo Bett hai mänggisch ihri Forme gha, wil im Schloof dr Mensch sich nid cha sälber wehre gege d Demone. Vor allem dr Bes het Musig und Danze gärn gha. Er isch abbildet worde, wien er Musig macht, und s het au Dänz ge, wo sich d Dänzer in ihn verchleidet hai.

Wil d Mensche jung gschdorbe si im Alterdum, isch ä groossi Zahl vo Chinder wichdig gsi, und mindeschdens ei Bueb hät sötte derbii si, wo noch em Dod vo siine Eltere sich um s Doteopfer wurd kümmere. In dr Schbootziit isch dr Imhotep dr Gott gsi, wo eim zum enä Bueb het chönne verhälfe. D Himmelsgöttin Nut isch mänggisch as Sau mit vile chliine süügende Säuli uf Amulet abbildet worde und het Fraue ghulfe. D Manne hai Hilf gsuecht vom Muni Serapis oder em Min, wo mit erä Erektion abbildet worden isch, und hai Salat, wo im Min gweiht gsi isch als Aphrodisium gässe. D Geburt isch eini vo de gföhrligschde Zite gsi für s Buschi und für d Mueter, do hai d Hathor, d Nechbet, dr Chnum, dr Bes und d Meschenet chönne hälfe.

D Chrankheite si wägem schlächte Iifluss vo Geischder entschdande. Horusamulet hai eim beschützt und wenn mä doch chrank worden isch, het dr Gott dr Chrankheitsdemon chönne uusdriibe. Dr Paviangott Babi isch wäge siiner Wildheit in Zauberschbrüch gege Chrankheite hüfig vorcho, wie au dr Imhotep, a vergöttligte Archidekt us dr Zit vo dr dritte Dynaschdii oder d Mafdet, wo mä a Brotlaib in dr Form vom enä Penis mit em Name vom Chranketsdemon beschriibe und in fetts Fleisch igwicklet und erä Chatz zum frässe ge het. Bi Biss vo Giftschlange oder Schdich vo Skorpion het mä d Ursach kennt, aber nid vill chönne mache, dorum het mä brophilaktisch Babiamulet drait. D Behandlig isch magisch gsi: Zauberschbrüch hai d Skorpiongöttin Serket sötte derzue bringe, die Chranke z heile.
D Ägypter hai keini Apfokate gha, wo eim hätte chönne biischdoh, wenn mä in ä Grichtsfall verwigglet gsi isch, und eim hät chönne erkläre um was es goht. Bi de Orakel isch d Brozedur sehr vil eifacher und verschdändliger gsi und vom Neue Riich a si si immer beliebter worde. 
Wenn s ä Broblem ge het, het mä s im allgemeine eso formuliert, ass zwei Antworte möglig gsi si, und die het mä uf Papyrusfätze oder uf Oschdrakon gschriibe und si dr Gottheit, wenn si us ihrem Tämpel uuse drait worden isch, vorgleit. Dr Gott het denn eini uusegläse.
D Orakel hai au Rotschleg in persönlige Frooge ge.

Wenn mä vor Gricht cho isch het mä dr Gott, hüfig dr Amun, drum bittet, ass dr Rächtschbruch grächt sig, au wenn mä nid riich isch. und es git Schdele, wo zeige, ass d Göttin Meretseger, wo Verbrächer mit Blindheit und Insekteschdich gschrooft het, au het chönne vergee.

Mä weiss nit genau was im Alte Riich, wo d König Ritual entwicklet hai für zum sicher z si ass ihr eignigs Läbe noch em Dod für alli Ewikeit wurd duure, ihre Untertane vom ä Läbe noch em Dod erwartet hai. Sicher isch, ass dr Dod nit s Ändi gsi isch. Die Dote hai Opfergabe mit ins Grab übercho, Ässe, Gedränk, Mässer, Döpf, Wärkzüg und anderi Sache, wo dr Dot sicher im negschde Läbe chönnt bruuche. Die wenigschde hai sich groossartigi Greber wie d Maschdaba näbem Grab vom König, wo die wo de König bekannt gsi si übercho hai, chönne leischde, und ihri Greber si eifachi Gruebe, mänggisch uusbaut mit Ziegel, gsi, aber immerhin es Heim im „Weschde“, em Doteriich.

S Läbe noch em Dod isch wohrschiinlig urschbrünglig nume ä Schattenexischdänz in dr Nekropole gsi. Die Dote, ägyptisch männl. "mut" (Mdc Umschriibig "mwt"), wiibl. "mutet" (umschriibe "mwt.t") hai—sicher in schböötere Zite—ihr Grab chönne verlo und die Läbige heimsueche, und as Geischder hai si ihne au chönne schade. Die Verwandte hai vo Zit zu Zit em Dote Opfergabe brocht und mänggisch hai si erwartet, ass dr Dot ihne wurd hälfe.
Weniger düschter as d Exischdänz vom "mwt" isch s in erä Unterwält gsi wo em sunnige Ägypte gliicht het wie ei Wasserdropfe em än andere: Uf de Wänd vo de Greber vo der Oberklasse si Bilder vom Läbe gmoolt gsi, wie mä sich s het chönne wünsche—d Diener hai d Arbet gmacht, mä het dr Sex chönne gniesse, und mit siiner Familie sich go bim Fische oder Jage vergnüege, aber will doch jede sini jöhrligi Arbetspflicht het müesse erfülle, het mä chliini Armeä vo Uschebtis gha, Schdatuette vo eim sälber, wo as Antwort gsait hai: „Do bin i.“, wenn dr Ruef zur Arbet choo isch.

D König si noch ihrem Dod göttlig worde und ihr "ach", wo mä vilicht as än Art Seel chönnt beschriibe, isch ufgschdiige zum Himmel und a Schdärn worde. Noch em Änd vom Alte Riich hai au gwöhnligi Lüt, wenigschdens die riichere, an dere Art vom ewige Läbe welle deilha. In erä Lehrschrift, dr "Diskussion vom Ma, wo gnueg gha het vom Läbe, mit siiner Seel", goht dr Verfasser sowiit, ass dr Protagonischt s Läbe nume as ä Schdation uf em Wäg zum ewige Läbe beschriibt. Aber bevor dr Dot e Diener vom Osiris worden isch und so an däm siiner Göttlichkeit het chönne deilneh, isch er vor s Dotegricht cho, wo siis Härz gwooge worden isch, und wenn s schwerer gsi isch as ä Fädere, denn isch s vom Demon Ammit ufgfrässe worde, und dr Dot isch für immer verlore gsi. Gwöhnligi Ägypter si, usser mit wenige Uusnahme, nit Götter wie d König worde, wo verehrt worde si, aber hai am ewige Läbe deilgnoh.

Vom Neue Riich aa het jede Ägypter, wo sich s het chönne leischde—und das isch a Minderheit gsi—sich es Grab lo baue und ghofft, ass siini Erbe ihn wurde lo mummifiziere und denn ihm alli Opfergabe wurde ins Grab lege; denn het au är d Chance gha mit em Osiris z verschmelze und für immer z läbe. In dr Schbootziit, wo dr Herodot Ägypte bsuecht het, isch d Mumifizierig—ohni die het mä sich es göttligs Läbe in dr Underwält nit chönne vorschdelle—eifacher und eso billiger worde, und grösseri Deil vo dr Bevölkerig hai se chönne zahle.

In dr Ptolemäerziit hai sich in de besser situierte Volksschichde religiösi Gnosseschafte afo verbreite, wo ihri Dätikeit und Ziil mit Schtatute, wo jedes Johr erneueret worde si, definiert hai. Zu de exblizite Zwäck hai religiösi Opfer und Tämpelveraschdaltige, Hilf bi Begräbnis, än Art vo finanzielli Versicherig und d Schlichdig vo Konflikt zwüsche Mitgliider ghört. Imbliziert isch bin erä Mitgliidschaft gsi, as s Mitgliid ä zueverlässigi, wirtschaftlig gsichereti Person siig, wo mä sich cha druf verloo. D Gnosseschafte si finanziert worde mit Migliiderbiidräg und mit Buesse, wo dene uferleit worde si, wo sich antisozial benoh hai, wie Ehebruch mit dr Frau vom enä Mitgliid, Beleidigung oder Schloo odr d Weigerig ä Mitgliid in Not finanziell z underschdütze. D Mitgliidschaft isch düür cho. Noch em P. Cai. II 30605 het es neuis Mitgliid 100 Drachme im Moned müesse zahle, dr Presidänt meh as 300 und si Vize 260. Das si Gäldsumme gsi, wo sich ä gwöhnlige Buur nid het chönne leischde und au für die Wohlhabende, wo drbii gsi si, het das dr Schetzig noch bis zum ä Vierdel vom Iikomme uusgmacht.


</doc>
<doc id="17087" url="https://als.wikipedia.org/wiki?curid=17087" title="Herodot">
Herodot

Dr Herodot vo Halikarnassos () isch ä altgriechische Gschichtsschriiber, Geograf und Ethnolog gsi.

Dr Herodot isch öbbe um 490 vor dr Ziitwändi z Halikarnassos in Karie, wo in Chliiasie gsi isch, uf d Wält cho. Er het deilgnoh am än Ufschdand gege dr Tyrann Lygdamis, wo nid glungen isch und isch druf nach Samos gflüchtet. Won er het döfe heimgoh, het er mitghulfe dr Lygdamis z schdürze. Er het Reise dur s südweschdlige Asie und Nordafrika gmacht, het um 447 z Athen gläbt, won er mit em Perikles und em Sophokles Fründ gsi isch und isch im Jhr 444 nach Thurii in Italie gange won er öbbe um 425 begrabe worden isch.

In dr Antike scho het men em uf dr einte Siite dr Titel vom "Vatter vo dr Gschichtsschriibig" gä, und uf dr andere het menen bezichdiget Gschichte z verzelle und Liege z verbreite.

Hützudag git s Glehrti wo dänke, ass er mögligerwiis überhaupt keini Reise gmacht het und siine Büecher as Schdubeglehrte noch Bricht vo andere gschriibe het.

Alles was vo siine Büecher übrigbliiben isch, isch siis Wärk vo nün Bänd über d Gschicht, Kultur und Geografii vo dr bekannte antike Wält. Es beschriibt under anderem d Chrieg vo de Grieche gege d Perser im 6. und 5. Johrhundert und in dr "Euterpe" d Geografii und Kultur vom alte Ägypte.


 Band 8, S.277




</doc>
<doc id="17088" url="https://als.wikipedia.org/wiki?curid=17088" title="Strabon">
Strabon

Dr Strabon (), 64/63 v. Chr. - 24 nn. Chr., isch ä griechische Gschichtschriiber, Geograf und Philosoph gsi. 

Dr Strabon isch öbbe 64 v. Chr. z Amaseia in Pontus uf d Wält cho, und wo denn ä Deil vom römische Riich gsi isch. Er het z erscht z Nysa und den z Rom Geografie und Philosophi schdudiert. Öbbe im Johr 25 v. Chr. het er Reise noch Ägypte und Kusch (im hütige Sudan) gmacht. 

S meischde vo siiner "Gschicht" isch verlore gange, aber siini siebzäh Büecher vo dr "Geographika", won er d Geografie vo de antike Länder beschriibt, hai zum gröschde Deil überläbt.

, Band 18, S.7


</doc>
<doc id="17091" url="https://als.wikipedia.org/wiki?curid=17091" title="Kloster Kappel">
Kloster Kappel

S Chloschter Chappel oder d Abtei Chappel isch än ehemaligi Abtei vo dä Zisterzienser, wo im Jahr 1185 vo dä Freiherrä vo Eschebach z Chappel am Albis gründät wordän isch. D Mönch, wo sich im Chloschtär nidärglaa händ, sind hauptsächlich vom Chloschter Alteryf im Kanton Friburg choo.

D Chilä in ihrär hüttigä Form isch im Jahr 1300 nach Chrischti Geburt fertigbouä wordä. Dä Turm, wo hüt viäreggig ischt, ischt erscht im Jahr 1641 boue wordä, nachdem sin Vorgängär vom Blitz troffä und abäprännt isch. D Oscht-Wescht-Uusrichtig vo dä Chilä simbolisiärt d Widärkunft Chrischti. A Chrischtus erinnärät au dä chrüzförmig Grundriss. Di wertvollschtä Kunschtwerk vo däm früägootischä Bou sind sächs alti Fäischtär a dä nördlichä Siitäfassadä, s Chorgschtüäl und dä schtäinig Pontifexsitz. 

Ab ihrär Gründig im Jahr 1185 ischt d Abtei äs habsburgischäs Protektorat gsii. Si hät sich nach und nach diä Güätär aagäignät, wo s hüttig Säuliamt, wiä mer em Bezirk Affoltärä au säit, bildät und um si umä isch s Dorf Chappel am Albis entschtandä. Im Jahr 1415 hät sich d Abtei a dä Landhohäit und äm Schutz vo Züri undärschtellt. Aafangs vom 16. Jahrhundärt isch dä schpötär Nachfolgär vom Huldrych Zwingli, dä Heinrich Bullinger, als Leerär uf Chappel am Albis gholt wordä. Er hät d Mönch vo dä Abtei vo dä Reformazion übärzüügt. Am 29. März 1525 hät mä zum erschtä Mal s Aabigmaal nach äm reformiärtä Ritus gfyrät. Bim Erschtä Chappelerchriäg im Jahr 1529 hät dä Bullinger dä Brüädärchriäg zwüschät de reformiärt und katholischä Eidgenossä chönnä värhindärä, indem är di noitralä Kantön als Värmittler biizogä hät. Bi derä Glägähäit isch äs wäret di höchä Herrä verhandläd händ zur berüämtä Chappelär Michsuppä cho. Im Zwäitä Chappelerchriäg isch dä Zwingli i dä Schlacht vo Chappel gfallä und vo dä Innärschwiizär aagäbli i 47 Täil värschtückläd wordä. Dä Adam Näf hät undär Iisatz vo sim Läbä s Hauptbannär vo dä Zürchär grettät und zum Dank dadäfür spötär im Jahr 1550 dä Sännhof als Läche bis zum Tod übärchoo. 

Vo 1547 bis 1803 händ Zürchär Beamti i dä Wonig vom früänärä Abt residiärt und diä in äs Amt umpout. Diä Beamtä, wo uusschliässlich Zürchär gsii sind, händ d Iiwonär us dä Umgäbig irä Zänti müässä ablifärä. Glichziitig isch Chappel a dä Landvogtei Chonau underschtellt gsii. Im Rahmä vom Almosägsetz vo 1525 hät s ehemalig Chloschtär di Armägnössigä vo dä Vogtei Chnonau und äm rächtä Züriseeufär äimal i dä Wuchä mit Brot värsorget. Zu dem Zwäck isch d Pfischtäräi im Huus am See pout wordä. 

Am 5. Februar 1798 händ dä Gross Raat vo Züri und d Zünft än Erklärig akzeptiärt, wo glichi Rächt vo Stadt und Landschaft versprochä hät. Zwäi Tag schpötär händ d Puurä vo Chappel, Uerlike und Hauptike än Freihäitsbaum uufgstellt. Im April 1798 isch dänn dä Napoleon z Züri iimarschiärt. Im Jahr 1803 isch s Amt vo Chappel in ä Schaffnerei umgwandlät und dä 13 Chilägmäindä vom Chnonauer Amt gschänkt wordä. 1836 händ d Chilägmäindä i dä früänärigä Abtei än Aaschtalt iigrichtät. Na dä reformiärtä Chiläabstimmig vo 1979 isch i denä Rüüm vo der Evanglisch-refermiärte Landes-Chile vom Kanton Züri s evangelisch Begegnigszäntrum "Haus der Stille" iigrichtät wordä.



</doc>
<doc id="17103" url="https://als.wikipedia.org/wiki?curid=17103" title="Habsburg (Begriffsklärung)">
Habsburg (Begriffsklärung)

Habsburg isch de Name vo däne geografische Objekt i de Schwiz:
De Name chunnt au vor im Name:
Wichtigi Habsburger


</doc>
<doc id="17107" url="https://als.wikipedia.org/wiki?curid=17107" title="Mohammed">
Mohammed

Dr Mohammed (arabisch Muhammad محمد [muˈħamːad] ), öbbe 570-632 noch dr Ziitwändi, isch dr Stifter vom Islam gsi.

Dr Mohammed isch öbbe im Johr 570 z Mekka in Arabie uf d Wält cho–noch dr sunnitische Dradition am 25. April 571, noch dr schiitische fümf Dääg schböter. Er het zum Schdamm vo de Kuraisch ghört, wo groosses Aasehe gnosse het. Si Vadder isch no vor sinere Geburt gschdorbe und si Muetter, won er säggsi gsii isch. Er isch denn vo siner Groossfamilie ufzoge worde. Im Alter vo öbbe 25 het er d Witwe Chadidscha (öbbe 555-619) ghürotet, wo zum gliiche Schdamm ghört het und sehr vermögend gsi isch, und het as Kaufma z Mekka in guete Verhältnis gläbt. 

Uf siine Handelsreise isch er vil in Kontakt mit Jude, Chrischde und Ahänger vo andere Religione cho und het sich mit Broblem vo dr Sünd und em göttlige Gricht und andere Froge afo beschäftige. Im Johr 606 isch si jüngschti Dochder, d Fatima, uf d Wält cho. Vo öbbe 610 aa het er gwüsst, ass är ä Prophet siig und het de Lüt z Mekka siini Offebahrige afo verzelle. Die hai siini Lehre aber abglähnt. Wil er vo de polytheischdische Mekkaner wäge siine Lehre agriffe worden isch, isch er im Johr 622 uf Medina zoge. Das Ereignis, d Hedschra, gältet sit dr Regierig vom Kalif Omar as dr Afang vo dr islamische Ziiträchnig. Z Medina het dr Mohammed Ahänger gfunde und isch denn zrugg uf Mekka, und het d Iiwooner noch mehrere Aläuf im Johr 630 doch no zu siiner Lehr chönne bekehre. Bis zu sim Dod het er ä groosse Deil vo Arabie zum Islam bekehrt und mit de Jude dr Verdrag vo Mekka abgschlosse, wo d Jude as Deil vo dr "Umma," dr Gmeinschaft vo de Gläubige, anerkennt. Er isch am 8. Juni 632 gschdorbe.

Dtv-Lexikon, Band 12, S. 246; Band 6, S. 71; Band 8, S. 229.



</doc>
<doc id="17108" url="https://als.wikipedia.org/wiki?curid=17108" title="Moses">
Moses

Dr Mose(s) ( "Mošeh;" "Mūsā") isch die zentrali Figur in de fümf Büecher Moses. Er isch noch dr hebräische Dradition dr Stifter vo dr jüdische Religion gsi.

Noch dr Gschicht im 2. Buech Moses (Exodus) isch dr Moses z Ägypte uf d Wält cho. Er isch Israelit gsi und het zum Schdamm vo de de Levite ghört. As Buschi isch er vo siiner Mueter usgsetzt worde, wil si Angschd vor emä Gsetz vom Pharao gha het nochdam alli israelitische Buebe sötte umbrocht wärde. D Dochter vom Pharao het en gfunde und ufzoge wie än Ägypter. Won er aber ä Ägypter, won ä Israelit gschlage het, umbrocht het isch er ins Land Midian gflüchtet, won er d Zippora ghürotet und ä Bueb, dr Gerschom, übercho het. Er isch noch Ägypte zruggzoge und het vom Pharao verlangt, ass er d Israelite sött lo uusreise. Dä het d Uusreis aber erscht erlaubt nochdäm zäh Blooge über d Ägypter cho si. Denn, wo d Israelite scho underwägs gsi si, het er si doch no verfolgt; isch aber im Meer umcho. Währed vierzig Johr het d Moses d Israelite in dr Wüeschti Sinai umegfüehrt und het enä zäh Gsetz ge, won er vo Gott uf em Sinaibärg übercho het. Denn het er d Israelite in s Land öschdlig vom Jordan gfüehrt und s eroberet. Er isch uf em Bärg Nebo gschdorbe.

Bis in d Zit vo dr Ufkläärig het dr Mose as historischi Person und dr Verfasser vo de Büecher vom Pentateuch (1. bis 5. Buch Mose d Büecher Genesis, Exodus, Levitikus, Numeri und Deuteronomium) und vom Psalm 90 gulte. Die Uffassig isch sithäär in dr biblische Wüsseschaft witgehend ufgee worde.

"Die Bibel", 2. Buch Moses, Württembergische Bibelanstalt Stuttgart.

Zur Froog noch em historische Mose

Zur Wirkigsgschicht


</doc>
<doc id="17109" url="https://als.wikipedia.org/wiki?curid=17109" title="Bab">
Bab

Dr Bab, mit em bürgerlige Name Said Alí Mohammed (Persisch: سيد علی ‌محمد) , isch dr Schdifter vom Babismus, und noch dr Dradition vo de Ahänger vom Bahaiglaube ä Vorläufer vo ihrer Religion. 

Dr Said Ali Mohammed isch am 20. Oktober 1819 z Schiraz in Persie, uf d Wält cho. Si Vadder, wo Händler gsi isch, isch früeh gschdorbe und er isch vom enä Unggle ufzoge worde. Er isch sälber Händler worde und het z Buschehr in Persie gläbt. Won er 25 gsi isch, het er gsait, ass är dr Mahdi sig, wo bi de Schiite dr Erlöser isch, wo am Ändi vo dr Wält chunnt. Vo denn a her sich Bab gnennt, was uf Arabisch Door bedütet. In Brief und Büecher het het si Lehr dargschdellt, won ä neui Scharia, s religiöse Gsetz, sött si. Er het duusigi vo Ahänger gfunde, isch aber vo de persische Schiite bekämpft worde. Dr persisch Schdaat het siini Ahänger zu Duusige umbrocht. Dr Bab sälber isch am 9. Juli 1850 z Tabris dur Erschiesse hiigrichtet worde.

Ein vo siine Jünger, dr Baha-ulla, het gsait, ass är dr letscht Brophet siig wo vo Gott hätt sötte gschickt wärde. Er het d Religion vo de Bahai gschdiftet, wo ihr Zentrum z Haifa in Israel het. 




</doc>
<doc id="17112" url="https://als.wikipedia.org/wiki?curid=17112" title="Habsburg">
Habsburg

D Habsburg isch e Burg im Kanton Aargau. Si isch d Stammburg vom Gschlächt vo de Habsburger, und si lyt uf em Wülpelsbärg näb em Dorf Habsburg.

Dr Name vo dr Burg wird als "Habichts-Burg" erklärt.

D Ursprüng vo dr Burgalaag liget im 11. Johrhundert. D Burg isch denn immer wider usbout worde un het im 13. Johrhundert ihri gröschti Usdehnig gha. Vom öschtlichi Teil vo de Burg sin hüt numme no Ruine do, de weschtlich Teil isch so erhalte blibe, wi er im Johr 1866 usgseh het.

D Burg stoot, als Bauwerk mit nationaler Bedütig, unter eidgnössischem Schutz un ghört sit em Johr 2009 zum Museum Aargau.

D Habsburg ligt öppe 35 Meter höcher als s Dorf Habsbrg u öppe 3 Kilometer südweschtlich vom Bezirkshauptort Brugg. Di ursprünglichi Burg isch e chli meh wi 100 Meter lang gsi un isch uf em Gipfelgrat vom Wülpelsbärg bauet worde, wo zum Faltejura ghört. Uf de Nordweschtsite gohts Gländ steil bis zum Taal vo de Aare abbe.



</doc>
<doc id="17114" url="https://als.wikipedia.org/wiki?curid=17114" title="Isaac Newton">
Isaac Newton

Dr Isaac Newton (* 25. Dezember 1642/4. Januar 1643 z Woolsthorpe; † 20. März/31. März 1727 z Kensington) isch än änglische Mathematiker und Physiker gsi, wo mit siinere "Philosophiae naturalis principia mathematica" d Physik revolutioniert het und ihr ä Rahme ge het wo erscht dreihundert Johr schböter vom Albert Einstein am Afang vom 20. Johrhundert mit siinere Relativitätstheorie gschbrängt worden isch. Er het d Differentialrechnig entwicklet und drmit dr Physik s mathematische Wärkzüg gä wo s bruucht het für zum dynamischi physikalischi Vorgäng z beschriibe.

In erä Umfroog wo d Royal Society 2005 gmacht het, isch uusecho, ass dr Newton dr iiflussriichschti Naturwüsseschaftler siig, wo je gläbt het.

Dr Isaac Newton isch am 4. Januar 1643 (am 25. Dezember 1642 noch em Julianische Kaländer, wo denn no z Ängland bruucht worden isch) z Woolsthorpe bi Grantham in Lincolnshire uf d Wält cho. In 1661 het er am Trinity College z Cambridge afo schdudiere, wo mä immer no d Physik noch em Aristoteles underrichtet het, aber er het sich meh für d Ideä vom Descartes, Galileo Galilei, Nikolaus Kopernikus und Johannes Kepler interessiert. Vo 1669 bis bis 1701 isch er Brofässer für Mathematik z Cambridge gsi, au wenn er nit än anglikanische Geischtlige gsi isch, wien er s noch em Gsetz hätt sötte si. 1699 isch er zum königlige Münzmeischder ernennt worde, und isch siit 1703 Bresidänt vo dr Royal Society gsi. 1705 isch er zum Ritter gschlage worde für si Arbet as Münzmeischder. Er isch am 31. März 1727 (am 20. März 1727 noch em Julianische Kaländer) z Kensington gschdorbe und in dr Westminster Abbey begrabe worde.

Dr Newton het zwar gsait, ass er keini Hypothese wurd ufschdelle ("Hypotheses non fingo"), aber au in siim Wärk het s nit wenig Annahme, wo nid hai chönne bewiise wärde. So hai d Chemiker bis ins 19. Johrhundert siini Ideä über d Molekularchreft agwändet.

Dr Newton het sich au mit dr Religion und dr Alchemii abgä, das aber verschdeckt. D Betty T. Dobbs dänggt, ass im Newton si Aziehigschraft vo siim alchemistische Dänke abschdammi.

Er het es allgemeins binomischs Theorem mit Hilf vo unendlige Reihe ufgschdellt, und bewiese, ass es für alli reelle Zahle, au negativi und Brüch, gültig isch. Im Johr 1669 het er "De Analysi per Aequationes Numeri Terminorum Infinitas" veröffenligt, won er dr Grundschdei für d Infinitesimalrächnig gleit het.

Wil d Linse verschiidefarbigs Liecht nit gliich bräche und mä farbigi Ränder in Linsefärnrohr gseht, het er s Spiegelteleskop entwicklet, wo s Liecht an Parabolspiegel reflektiert aber nid broche wird und so s Bild nid verschlächteret wird. Bis hüt wärde alli groosse aschdronomische Fernrohr nach siim Vorbild baut. Er het die korpuskulari Liechttheorie ugschdellt won er aber erscht 1704 noch em Dod vom Hooke mit welem er verschdritte gsi isch, under em Titel "Optics or a Treatise of the Reflections, Refractions, Inflections and Colours of Light" veröffentligt het. Do het er alli siini optische Erkenntnis zsämmegfasst, under anderem, ass bi dr Brächig dr Schdrahlegang abhängig isch vo dr Liechtfarb, und ass Wiiss entschdoht, wenn mä Liecht vo alle Farbe vom Schbektrum mischt.

In siiner "Principia" het dr Newton s Wüsse vo siine Vorgänger zsämmegfasst in erä umfassende mechanischtische Theorie, wo sich uf die drei Axiom vom Newton schdützt:
Er het d Gsetz vom Kepler dur ä Schwerchrafthypothese erklärt, wo siich uf Färnwirkig gschdützt het, het au d Ebbe und Fluet erklärt, und sich mit dr Bewegig im ä Medium wo Widerschdand leischdet und mit dr Akuschtik abgä.

D Mechanischtik vom Newton siiner Physik mit ihrne verschdändlige Regle het s naturwüsseschaftlige Dänke bis ins schboote nunzähnte Johrhundert beherrscht. Dr änglisch Dichter Alexander Pope het beschriibe, was dr Newton für Lüt mit Bildig gsi isch:
Erscht wo mä agfange het Sache vo ganz groosser oder ganz chliiner Dimension z undersueche, het mä gseh, ass d Physik vom Newton nume ä Nöcherig isch und mä genaueri Methode bruucht. Dr Albert Einstein het d Gravitation, wo bim Newton as ä ehnder unbefriidigendi Färnchraft gwirkt het, neu erklärt und d Quantumtheorie het die atomari Wält besser beschriibe. Aber bis hüt bruucht mä im Newton siini Gsetz für zum alldägligi Broblem z löse.


Noch siim Tod sin die Wärch erschine:






, Band 13, S.110


</doc>
<doc id="17115" url="https://als.wikipedia.org/wiki?curid=17115" title="Nicolaus Copernicus">
Nicolaus Copernicus

Dr Nicolaus Copernicus (latinisiert vo Niklas Koppernigk, oft au "Nikolaus Kopernikus" gschrieba), 1473-1543, isch ä katholischer Domherr ond Glehrter gwä, wo nebaher als Aschdronom gforscht hot ond's moderne heliozentrische Sunnesyschdem begründet hot.

Dr Nikolas Koppernigk isch am 19. Februar 1473 z Thorn en Preissa uf d Wält cho. 1491 het er and dr Universidät vo Krakau mit humanischdischi, mathematischi und wahrscheints au aschdronomische Schdudie agfange. Vo 1496 het er z Bologna wältligs und geischdligs Rächt schdudiert. 1497 het er die niidere Brieschderweihe übercho und isch ins ermländische Domkapitel z Fraueburg ufgnoh worde dank em Iifluss vo siim Unggle, em Bischof Lukas Watzelrode. Er het denn z Bologna underem Aschdronomiibrofässer Dominico Maria Novarra Aschdronomii gschdudiert, isch für ä churzi Ziit z Rom gsi und 1501 nach Ermland hei gange. Denn her er z Padua und z Ferrara gschdudiert und dört zum Doker vom Chillerächt promoviert und denn Medizin schdudiert, zwecks daß er seine Kollega versorga ko. Vo 1506 het er in Ermland as Beroter vo siim Unggle, em Bischof vo Ermland, z Heilsberg gläbt und het siini Theori vom heliozentrische Sunnesyschdem afo entwickle. 1512 isch er uf Fraueburg zrugg, vo 1516 het er s Land vom Domschdift verwaltet und isch 1523 dr Generaladminischdrator vo dr Diözese worde. Er isch am 24. Mai 1543 z Fraueburg gschdorbe.

Im 16. Johrhundert isch d Notwendikeit von erä Kaländerreform allgemein anerkennt worde. Dr Kopernikus het die antike Theorie kennt und uf Grund vo de neue Beobachtige wo gmacht worde si, het er sich dra gmacht es Syschdem z entwickle, wo eifacher wär und so d Kaländerreform wurd ermöglige. Scho om 1514 herom het er in siim "Commentariolus" die wichdigschde Pünggt vo siiner These ufgschriibe ond an einige befreundete Glehrte vrteilt: D Sunne schtoht im Zäntrum und alli Blanete, au d Ärde, kreise um sä ume. D Ärde dreiht sich jede Dag eimol um ihri eigeni Achse und dr Mond bruucht für zum d Ärde umkreise öbbe ä Monet. D Bahne vo de Himmelskörper si kreisförmig.

Em Kopernikus siis Opus magnum isch s sächsbändige "De revolutionibus orbium coelestium libri VI" gsi. Er hat lang zögert sei Werk zom veröffentlicha, bis er weit iber 60 Johr alt gwe isch, aber einige deitsche Astronoma ond katholische Geistliche hend ihn iberredet, während Lutheraner die Theori abglehnt hend weil d'Bibel öbis anders saga dät. Dr jonge Rheticus hots dann 1543 en Nürnbärch drucka lassa, dr Kopernikus hats grad no gseha kurz bevor er gstorbe isch. Es isch im Babscht Paul III. gwidmet gsi und bis zum Erlass vo dr Indexkongregation 1616 vo dr katholische Chille nid verurdeilt worde. An Grond drfür isch au daß dr Reformator Osiander anonym ond eigamächtig a Vorwort dazugschrieba hot, wo er d' Lehr vom Kopernikus bloß als gschickte Rechenmethode ausgibt, wo koi Weltmodell sei soll. 

Erscht dr Johannes Kepler het s heliozentrische Syschdem vo siine gröbschde Ungenauikeite befreit, wo vom Kopernikus siine kreisförmige Blanetebahne hergschdammt hei. Im Kepler siini Bahne si elliptisch und dorum dr Wirklichkeit besser, wenn au nid vollkomme, abasst gsi. Außerdem hot dr Kepler rausgfonda, daß des widersprüchliche Vorwort vom Osiander stammt.

Iber 200 Johr lang isch er "Borussus mathematicus Torinesis" ghoißa worda, also "Preißischer Mathematiker aus Thorn". Em 19. Jahrhondert, wo's koin polische Staat geba hot, hend Pola an "Mikolaj Kopernik" als oin von de ihre ausgeba, weil sich an Teil von Preissa 1466 selbständig gmacht hot, ond sich em Kampf gegen dr Deitsche Ritterorda dem Kenich von Pola onderstellt hot. Gschwätzt ond au gschrieba hot er abr em Mittelniderdeitscha Dialekt von de Hansestädt, aber offizielle Schrifta nadirlich älle en Ladeinisch verfaßt. Altgriechisch hot er au kenna, ond sogar Gedichte von Simocatta übersetzt ond veröffentlicht. Deitsche Historiker hend denne Pola widersprocha, ond dr Kopernikus als Deitscha bezeichnet, au wenn sei Hoimat nia Teil vom Heiliga Römischa Reich gwä isch. Seit dem zweite Weltkrieg streitet dia Glehrte nemme om d' Nationalität, ond hoisset ihn oifach Europäer. En Pola wird "Kopernik" aber emmer no offiziell als "großer Pole" gfeiert ond uf Briefmarka oder Geldschei abbildet, bsonders zom 500. Geburtstag anno 1973. Seit iber 200 Johr isch er aber au en dr Walhalla, wia andere Geistesgrößa "teutscher Zunge" au.

, Band 10, S.260






</doc>
<doc id="17116" url="https://als.wikipedia.org/wiki?curid=17116" title="Pharao">
Pharao

Pharao isch dr Titel wo mä hützudag de altägyptische König git. Er schdammt vom altägyptische Per-aa (MdC Dransliterierig: "pr-aA"), wo grosses Huus, in däm Fall Balascht, bedütet. Dr Begriff isch über s Latinische und Griechische vom Hebräische "par'oh" (פרעה) in die moderne europäische Schbrooche cho. Er wird im Tanach as Bezeichnig vom ägyptische Herrscher bruucht. D Ägypter sälber hai dr Begriff erscht vom Neue Riich a, und denn nur sälte, bruucht as Titel für ä König. Im Koptische isch es s Wort für König gsi.

Zu de Pharaone zellt mä nume Herrscher wo, wenigschdens theoretisch, über ganz Ägypte gregiert hän. Wenn d Vereinigung vo Under und Ober Ägypte zu eim Land genau bassiert isch, isch ungwüss. Dr Dradition noch isch dr Menes (ägyptisch Min) dr König gsi, wo s Land vereinigt het. Wo Ägypte im erschte Johrduusig vor dr Ziitwändi immer widr vo Usländer eroberet worden isch, si d König vo dene Länder as Pharaone betrachtet worde. Au die römische Kaiser hai dr Titel drait.

Dr König vo Ägypte wird faschd immer dargschdellt won er dr Chopf bedeckt het. D Chrone, wo s vereinigte Land symbolisiert het, isch d Dobbelchrone, d "Sechemti" odr "Pschent", gsi, wo sich us dr underägyptische Rote Chrone (mä het erä mänggisch au die Grüeni Chrone gsait), dr "Deschret", und dr oberägyptische Wiisse Chrone, dr "Hedschet", zsämmegsetzt het, und wo mä Abbildige drvo us dr früehschde Ziit vom vereinigte Ägypte kennt. Dr Gott Horus, wo dr mythologisch Herrscher vo Ägypten isch, wird hüfig mit dr "Sechemti"-chrone abbildet. Vo keiner vo dene drei Chrone isch je es Exemplar gfunde worde. Mä weiss nit us was si gmacht gsi si, oder öb si meh gsi si as abschdrakti Symbol. Dr Ägyptolog Bob Brier dänggt, ass d Chrone wäge ihrem magische Wäse nid hai döfe mit em dote Pharao begrabe wärde, sondern si siim Nochfolger übergä worde.

Än anderi Chrone, wo hüfig–und felschligerwiis–as Chriegschrone bezeichnet wird, isch die Blaui Chrone, dr "Chepresch", gsi. D Chrone, wo hützudag wohrschiinlig am beschde bekannt isch, isch dr "Nemes", s gschdreiflede königliche Chopfduech wie d Maske vom Tutanchamun eis ahai. D Chappechrone isch än eifachi, ängaaliggendi Chappe gsi mit einer oder meh Uräusschlange vornedra. D "Chat"- oder "Afnet"-chrone isch eini vo den eltischte Chrone. Mä kennt Abbildige sit em Alte Riich und es git archäologische Bischbil vo dr "Chat". D König wärde mänggisch au abbildet mit em Amun sim "Schuti", dr Chrone mit de zwei Fädere, und im Osiris sim "Atef". Bekannt vo Abbildige us dr Amarnaziit aber vor allem us dr Ptolemäerziit isch d "Hemhem"-chrone, ä dreifachi "Atef"-chrone, wo uf zwei Schoofsbockhörner ufbaut isch.

D Pharaone wärde hüfig mit zwei Schdäb zeigt, em Chrumschdab, em "Heka", und dr Geissle, em "Nechech", de Szepter vom Osiris, wo in dr Mythologii dr erscht Herrscher vo dr Wält, das heisst Ägypte, gsi isch, bevor er ermordet worden und si Herrschaft uf dr Horus übergangen isch. Mä nimmt aa, ass dr Urschbrung vo dene Symbol landwirtschaftlig isch. Dr Chrummschdab isch as Zeiche vo Autoritet au vo höchere Beamte drait worde. In chriegerische Zsämmehäng si d Pharaone hüfig mit erä Chriegskeule abbildet worde; au wenn mä die primitivi Waffe scho sit Johrhunderte nüme bruucht het, isch si immer no es Symbol vo Macht bliibe.

D Ägypter si braktisch immer glattrasiert abbildet, währed gwüsse Periode hai d Manne mänggisch Schnäuz drait, aber in gschichtliger Ziit sälte Bärt. Dr lang Bart, wo mä am Chini befeschdigt het, isch es Zeiche vo de Götter und Pharaone gsi. Er isch äso schdark mit em Königsdum verbunde gsi, ass d Hatschepsut, eini vo de wenige wiiblige Pharaone, sich mit emä Bart het lo abbilde.

Scho im Alte Riich het sich s fümffache pharaonische Titular uusebildet, wo denn währed Johrduusige vo de König bruucht worden isch. 
Die fümf Näme si im allgemeine am Afang vo offizielle Dokument ganz uusgschriibe worde. D Dronbeschdiigigsinschrift vom Horemheb (18. Dynaschdii foht eso a:

(Horus: Dr mächtig Muni, mit Blän usgrüschdet,
Dr Bevozugti vo de Zwei Herrschere: Groossi Wunder z Karnak
Goldig Horus: Zfrii)de mit dr Wohret, Schöpfer vo de Zwei Länder
König vo Ober- und Underägypte, Herrscher vo Beide Länder: Dschesercheprure Setepnere
Sohn vom Re, Herr vo de Chrone: Dr Gliebti vom Amun, Horemheb.

D König si d Schdellverdräter vom Horus, em göttlige Herrscher vo ganz Ägypte gsi. Vo dr zweite Dynaschdii a hai si ihri Herrschergwalte vom Sunne- und Schöpfergott Re abgleitet. Im König si Rolle isch s gsi, die göttlig Ornig, Maat, ufrächt z erhalte: sis Volk z beschütze und sich um d Nilüberfluetig z kümmere. Er siig vom Re iigsetzt gsi, as dr „Schööfer vom Land“. Es isch aber nid dr Pharao as Mensch, wo mit em Horus identifiziert worden isch, sondern sis "ka", ein vo de unschdärblige Deil vom enä Mensch wo as em Körper siim Zwilling bi dr Geburt au uf d Wält cho isch. D Lüt hai im Pharao siim Name gschwore, wie si s mit de Götter do hai.

Bis in d Ziit vo de Ptolemäer si d Pharaone erschd noch ihrem Dod ächti Götter worde, wo si ä Dotekult übercho hai mit Tämpel und Opfer, aber ihri göttligi Rolle isch sehr beschränggt bliibe, und d Lüt hai sech im allgemeine nid an si gwändet, wenn si göttligi Hilf bruucht hai. Erschd dr Ptolemäus II. het sich no zu Läbziite zum Gotte erklärt, und noch ihm si alli König vergöttligt worde, wo si dr Dron beschdiige hai.

Dr Pharao isch König vo Gottes Gnade und d Personifikation vom ägyptische Riich gsi, in alle siine wältlige und geischdlige Aschbäkt. Er isch verantwortlig gsi für alles, wo si Verwaltig gmacht het; so het dr König in dr Schrift "D Lehr vom Merikare" ä göttligi Schdroof erwartet, wil si Armee Verbräche begange het, au wenn er nid drbii gsi isch odr d Befähl gee het. 

Dr König isch umgä gsi vo Diener und Beamte, wo ihm ihri Ehrerzüügig erwiise hai mit Bücke. Uusländischi Botschafter hai sich vor ihm uf ä Bode gworfe, wie s die kanaanitische Klientekönig in dr Schboote Bronzeziit so schön in ihre Brief usdruggt hai: „siibe Mol und siibe Mol—uf em Buuch und uf em Rugge.“ Dr König het verschiideni Insignie gha, won er nume mit de Götter deilt het: dr pharaonisch Bart (hüfig wohrschiinlig falsch, im Fall vo dr Königin Hatschepsut sicher so), ä Chrone, ä Szepter (ä Deil vo de Schdäb si allgemeini Zeiche vo dr Schdaatsmacht gsi und si au vo hoche Beamte bruucht worde). 

Die königlichi Person und siini Insignie hai nit odr nume under bsundrige Bedingige döfe berüehrt wärde. Wo dr Brieschder Rewer am Neferikare vo dr 5. Dynaschdi siim Szepter acho isch, het dr König ihn sofort beruhiget und freigschbroche vo jedem Vergehe. Es het au Ziite ge, wo rituelli Reinheit Bedingig gsi isch, für zum dr König nume scho z gseh. Dr kuschitisch Pharao Piye het vo alle underägyptische Brinze, wo gegen än kämpft gha hai, nume dr Namart in si Balascht lo cho, die andere hai müesse dusse bliibe, wil si Fisch wurden ässe und dorum unrein siige.

Die königliche Paläscht si grooss, aber interessanterwiis wie d Hüüser vo de gwöhnlige Ägypter us unbrennte Donziegel und nit us Schdei baut gsi, wie d Tämpel sit em Neue Riich. Wäge däm hai d Archeologe bis hüt nume wenig Überräscht vo Paläscht gfunde.

Nid alli Pharaone hai ihri Armeä sälber aagfüehrt. Im Alte Riich, wo d Verwaltig wenigschdens in de obere Ränk ä Familieaffäre gsi isch, isch s hüfig dr eltischt Sohn, dr Chronbrinz gsi, wo d Soldate agfüehrt het. Aber ä baar Pharaone si berüehmt worde as Generäl: dr Thutmoses III., wo im kanaanitische Megido ä Koalitionsarmee vo Syrier und Kanaaniter uusmanövriert und besigt het, odr dr Ramses II., wo bi dr kanaanitische Schdadt Kadesh um es Hoor ä Schlacht verlore het und in Gfohr gsi isch, sälber umzcho.

Dr Pharao isch allne Brieschder vorgschdande, er isch—wie s d Römer schbööter vo ihre Oberprieschder gsait hai—dr Pontifex Maximus, dr gröschd Bruggebauer zum Göttlige gsi. Mit siine Opfer het er d Nilüberschwemmige, wo kritisch für s Überläbe gsi si, gschdürd—ass si zur rächde Ziit chömme und nid z niidrig, odr, was faschd so schlimm gsi isch, z hooch usfalle. S däglige Opfere het er an d Brieschder delegiert, wo immer meh Unabhängikeit übercho hai. Sit em Neue Riich het d Brieschderschaft vom Amun ä dominierendi Position in dr ägyptische Gsellschaft erlangt dank de Schänkige won enä d Pharaone gmachd hai. Dr Amenophis III. het brobiert ihri Macht ä chlii iizschränke, und under sim Nochfolger, em Echnaton isch s denn zum groosse Zsämmeschdooss cho. Dr Pharao het alli Amuntämpel lo schliesse und dr Atenkult as Hauptreligion, es git Glehrti, wo säge as einzigi, underschdützt. Aber scho bald noch siim Dod isch d Brieschderschaft vom Amun widr iigsetzt worde und dr Amunkult isch schderker gsi as jeh. In dr Dritte Zwüschziit isch s denn sowiit cho, ass ä Dynaschdii vo Generäl d Oberbrieschderschaft vom Amun an sech grisse het und Oberägypte braktisch unabhängig vom Pharao, wo in Underägypte gresidiert het, regiert hai. Die Unabhängikeit het sich au schböter, vor allem under de fremde Pharaone, de Assyrer, Perser und Ptolemäer, immer widr zeigt, wenn d Brieschder Rebellione aazettlet hai.

D Pharaone hai zwar im allgemeine sehr vil Macht gha, und au wenn s eigentlig ihne gegenüber as Verdeidiger vo dr göttlige Ornig Maat kei Opposition hät sote gä, hai si sich doch immer widr mit politische Fraktione und Interässegrubbe müesse arrangiere. Zue ihre Middel politischi Underschdützig überzcho hai Hürote, Schänkige und Ernennige ghört. D Interässegrubbe, wo brofitiert hai si die regionale Adlige (vor allem im Alte Riich), d Armee (vom Mittlere Riich aa, aber vor allem im Neue Riich), d Brieschderschaft und d Elite vo de Schriftgelehrte gsi. Mä sot aber nie vergässe, ass die Gsellschaftsgrubbe inenander verflochde gsi si.

Wo dr Pharao Horemheb het welle sicher mache, ass si agressivi Politik de Hethiter gegenüber wiitergfüehrt wird, het er dr General Ramses zu siim Nochfolger ernennt. Ä Generation schbööter het dr Ramses II. noch em Debakel vo Kadesch si Ussepolitik welle ändere und het siini Generäl beschuldiget, ihri Pflicht nid erfüllt z ha. Sächzäh Johr schbööter het er mit de Hethiter Friide gschlosse, und das isch dr eltischdi Friidensverdrag, wo überliiferet worden isch.

De Brieschder isch s schiint s immer am beschde gange, wenn d Pharaone Broblem mit ihrer Legitimität gha hai, und die göttligi Zueschdimmig bruucht hai. Das isch vor allem im Neue Riich äso gsi, wo dr Amunkult villicht sovil wie ä Drittel vom Riichdum vom Land bsässe het. Dr Versuech vom Echnaton sich vo dr Amunbrieschderschaft z befreie isch nid glunge, sondern het sä schlussändlig nume schderker gmacht.

Au d Kontrolle über d Verwaltig nid z verliere, isch mänggisch schwiirig gsi, und d Schriiber hai sech zu Ziite vil erlaubt. D "Lehr vom Merikare" erinneret dr König dra, wie wichdig s siig, a dreuji Schriiberschaft z ha und se entschbrächend guet z behandle. Wenn si sech aber z sälbschdändig gmacht und d Korruption s Land faschd lahm gleit het, hai mögligerwiis nume no drakonischi Gsetz, wie se dr Horemheb in siim "Groosse Erlass" erloo het, än Iifluss gha.

Aber d Pharaone hai durchus gwüsst, ass mä Underschdützig nid immer cha chaufe odr, wenn se eim versproche worden isch, sich denn cha druf verloo. Im Middlere Riich isch d "Lehr vom Amenophis" gschriibe worde, wo drvor warnt, sich allzu sehr uf anderi z verloo: Dr Schbitz siig än eisame Blatz und nid emol Familieband wurde Dreui gwährleischde.

Die altägyptischi Gsellschaft isch dief konservativ gsi. Nochdäm s Land emol vereinigt gsi isch, isch d Idee vo dr Eiheit vom Land nie meh verschwunde, au wenn s Ziite geh het, wo s kei König gha het, wo sä hät chönne verkörpere. Dene Ziite vo sozialer und politischer Unsicherheit sait mä hüt Zwüscheperiode. D Ziitgenosse hai das nit unbedingt eso gseh. In dr Zweite Zwüscheziit isch Underägypte vo de Hyksos beherrscht worde und d Oberägypter si, wie s schiint, braktisch unabhängig gsi. Aber in de ägyptische Königslischde wärde die fremde Hyksoskönig as Pharaone ufgfüehrt. Mä het d Kontinuität so wiit wie möglig bewahrt. "D Lehr vom Merikare" beschriibts äso, ass ä Ma für si Vorgänger wurd schaffe in dr Hoffnig, ass siini Nochfolger siis eigene Wärk wurde verbessere.

In dr Braxis het dr Vater siim Sohn si Boschde welle vererbe, das isch bim Schuehmacher grad so gsi wie bim Pharao. Wil d Pharaone im allgemeine meh as ei Frau gha hai, isch dr Chronbrinz dr eltischd überläbend Sohn vo dr Hauptfrau gsi, im Fall vo dr Nochfolg vom Ramses II. isch das dr Merneptah gsi, wo elf elteri Brüeder het gseh schdärbe, bevor er uf ä Dron cho isch. Vom Middlere Riich aa hai d König mänggisch dr Chronbrinz zum Mitregänt gmacht, was ihm no z Läbziite vo siim Vater möglig gmachd het z lehre, wie mä d Schdaatsgwalt beherrscht.

Nid immer isch d Nochfolg nooch em Bruuch gange. In dr Erschde Zwüscheziit hai die verschiidene regionale Herrscher um d Chrone vo Ägypte kämpft und dr Pharao het si Dron mänggisch nume für ä sehr churzi Ziit chönne halte, bevor er gschdürzt worden isch. Au bi dr Dronbeschdiigig vo dr Hatschepsut isch nit alles mit rächde Ding zuegange. Si isch Regäntin gsi, wil noch em Dod vo ihrem Ma, em Thutmoses II., däm si Bueb, dr schböter Thutmoses III., no sehr jung gsi isch. Noch ä baar Johr het si dr Dron sälber beschdiige und ä Mythos vo ihrer göttlige Abschdammig erfunde, für zum ihri Usurpation rächtzfertige. Dr Thutmoses het das wohrschiinlig akzeptiert, hät er doch as General s Mittel in dr Hand gha, si Schdiefmueter abzsetze. Wiso denn, vili Johr nochdam er sälber uf ä Dron cho isch, dr Name vo dr Hatschepsut überall uusgmeisslet worden isch, für zum ihr Aadänke z zerschdöre, weiss me nit.


Riichi Ägypter und under ihne die königlich Familie hai natürlig Diener gha, wo sich um d Chinder kümmeret hai. Die chliine Prinzässe und Prinze si vo Amme und Erzieher us de obere Gsellschaftsschichde ufzoge worde. D Amme vom Amenophis II., d Senai, isch d Frau vom Bürgermeister vo Thebe gsi, d Sat-Re, wo d Hatschepsut ufzoge het isch im Daal vo de König begrabe worde. Die Amme hai hüfig ihr Läbe lang Iifluss uf ä König gha. Au Manne hai mänggisch noh de Chliine gluegt. Dr Senenmut, wo dr Hatschepsut ihri Dochder erzoge het, isch au dr Verdraut—es git sogar sonigi, wo dängge dr Liebhaber—vo dr Königin gsi und het vili wichdigi Böschde in dr Regierig gha. As Chnirpse hai d Prinze im Harem gläbt (s altägyptische Harem söt nit mit em türkische Harem verwäggslet wärde, wo braktisch ä luxuriöses Frauegfängnis gsi isch). Scho vo jung a hai d Chronbrinze gwüsst, was si erwartet—wenn si nit vor ihrem Vater schdärbe. Dr Thutmose III. het drüber gschriibe, wie si Vater, dr Gott, befohle haig, ass är dr Dron wurd beschdiige. Schböter het mänä Böschde und Verantwortig in dr Verwaltig ge für zum sä ans Regiere z gwöhne.

Wenn dr Chronbrinz bi dr Dronbeschdiigig nonig erwaggse gsi isch, het er ä Regänt übercho, wo s Land in siim Name gregiert het. Das si im allgemeine Verwandti gsi: d Mueter (z. B. d Neithhotep für ä Dscher, d Merenith für ä Den odr d Iput für ä Pepi I.), d Schdiefmueter (d Hatschepsut für ä Thutmose III.) odr än Unggle (biim Aie, wo Regänt für ä Tutanchamun gsi isch, isch mä nit sicher).

D Chinder, wo mit de Brinze ufgwaggse si, hai dr Ditel 'Pflägbrueder' (odr -'schwöschder') vom Herr vo de Beide Länder, drait, und hai in ihre Grabinschrifte beschriibe, was das für än Ehr gsi isch.

Wenn ihre Sohn dr Dron beschdiige het, het d Mueter dr Ditel vo Königsmueter übercho, wo si mit ihre andere Ditel drait het, wie Königsfrau, odr wenn si d Hauptfrau gsi isch: Groossi Königsfrau. Mänggisch hai die neue König ihrer Mueter dr Ditel von erä Groosse Königsfrau ge, au wenn si nit d Hauptfrau vom Vater gsi si. D Mueter vom Thutmose III., d Isis, isch vilicht nit emol ä Königsfrau gsi.

Mä weiss nit vil über die persönlige Beziehige zwüsche königliche Eltere und ihre Chinder. D Amarna Ziit isch in dere Beziehig än Usnahm, wem mä dä Inschrifte und Relief cha glaube. Dr Echnaton und si Frau Nofretete si as Eltere abbildet, wo mit ihre Chinder schbiile und sä umarme, odr dr König beschriibt si Freud an siine Maitli uf emä Gränzschdei. Die meischde Königinne und König hai wohrschiinlig ihri Chinder so behandlet. In dr Literatur mindeschdens, in Gschichde wie d "Gschicht vo dr Prinzässin Ahura", wärde d König as Väter beschriibe, wo alles für ihri Chinder wurde due. Wil das aber erfundeni Gschichte si, säge si wohrschiinlig meh über die us, wo sä gschriibe hai.

As Eltere hai d Königinne und König nadürlig au Erwartige gha. In de Pyramide Teggscht vom Pepi I. bezeichnet d Mueter ihre Sohn as "nefer", was „schön“ und „guet“ bedütet; dr Vater aber redet vom enä „Nochfolger“. Nochfolger si de Ägypter vo allne Gsellschaftsschichte wichdig gsi, vor allem die erschte Söhn, wo sich um d Doteopfer für ihri Eltere hai müesse kümmere. D Stärblikeit vo Chinder isch im Altertum horränd hoch gsi, und so verwunderet s nit, ass dr König Taharka zum Re bätet het, ass er siini Chinder wurd lo läbe. Au dass die königliche Chinder sicher weniger Hunger glitte hai as Chinder us em Volk und au besser beschützt worde si, het sä nit vor emä früeche Dot gschützt.

Dr Diodorus Siculus beschriibt s däglige Läbe vo de ptolemäische König. Noch ihm isch dr Dagesablauf vom enä König genau vorgschriibe gsi. Abr natürlig si d König nit immer mit Schdaatsgschäft beschäfdigt gsi. Nume au wenn si öbbis offesichtlig zum Vergnüege gmacht hai, hai si däm immer non ä zuesätzligi Dimension gä, wenigschdens dene Sache, wo si in Schdei verewigt hai. Dr Thutmoses IV. beschriibt, wien er Leue und wildi Geisse in dr Wüeschdi gjagd het, das heisst in Gegende, wo zur Wält vom Chaos ghöre, won är, as dr Verdeidiger vo dr Wältornig, dr "Maat", muess beschütze. Dr Thutmoses I. het Elefante gjagd in Syrie. Dass au dr Thutmoses III. uf Elifantejagd gangen isch weiss mä, wil dr Thutmoses sälber drüber het lo schriibe, aber au wil ein vo siine Offizier beschriibt, wien er siim König s Läbe grettet het, e Detail, wo dr Pharao sälber nit erwähnt. Dr Amenophis II. het dänggt, ass er ä bessere Schütz siig mit siim Pfiilboge as jeden andere.

Si hai aber au ruehigeri Ziitverdriib gha. Ass dr Echnaton gärn mit siiner Familie zsämme gsi isch, weiss mä vor allem us de Abbildige, wo zeige wie dr Sunnegott Aten die königlichi Familie gärn het und se mit siine Schdrahle schdriichlet. Au bim Schbiile si die königliche Familie abbildet worde, vor allem bim Senet, emä Schbiil, wo mä drvo dänggt, ass es mögligerwiis metaphysischi Aschbäkt gha haig. 

Gschichdezueloose isch scho immer ä beliebte Ziitverdriib gsi. Mä het zwar kei Dokumentation, ass au d König gärn Gschichde gloost haige (usser denn, wo zwei hethitischi Spion em Ramses II. vor Kadesch Märli verzelt und so ihn und si Armee in ä Falle glockt hai), abr in dr Litratur git s allerhand Gschichde, so wie die us em Westcar Papyrus: In dr Rahmegschichd verzelle d Söhn vom Chufu (Cheops) ihrem Vater Gschichdli über Sache, wo vili Manne drvo dräume—wi si uf emä Boot si mit schöne junge Fraue, wi si Zauberer bi ihrer Zauberei zueluege odr, und, das isch ehnder än Albdraum, wie Fraue undreu si.



</doc>
<doc id="17124" url="https://als.wikipedia.org/wiki?curid=17124" title="Wallace Monument">
Wallace Monument

S Wallace Monument isch en 67m höche Turm wo z Schottland zur Eerig vom William Wallace errichtet worde isch. Er isch för Bsuecher göffnet, nach 246 Stegetritt chan mer uf de Galerii vom Turm d Uussicht über d Ochil Berge und s Forth Tal gnüsse.

De Turm isch 1869 ide nöchi vo Stirling errichtet worde. Er befindet sich 1.5 km nordöstlich vo Stirling ufem Berg Abbey Craig. Uf dem Hügel söll de William Wallace angeblich di englisch Armee beobachtet ha, bevor er di schottische Truppe i d Schlacht gfüert het. Es isch im ganze 8 Jaar a dem Turm baut worde.

Im Innere vom Turm isch es Museum. S Thema vo der Uusstellig isch d Schlacht vo Stirling Bridge, de Wallace sälber und wiiteri schottischi Persönlichkeite. Under de Uustelligsstuck isch under anderem s Schwert vom Wallace. Es git au no diversi anderi Sache z bewundere, zum Bischpil e lebesgrossi Figur vom Wallace vorem Iigang.


</doc>
<doc id="17130" url="https://als.wikipedia.org/wiki?curid=17130" title="Fasnachts-Comité">
Fasnachts-Comité

S' Fasnachts-Comité (Oft numme "Comité", aber au "Offiziells Fasnachts-Comité") isch dr offizielli Organisator vo dr Basler Fasnacht. 

S' Fasnachts-Comité organisiert e jedes Joor dr Cortège am Fasnachts-Mäntig und -Mittwuch Noomidaag.
Usserdäm bemieht me sich fyr die ganzi Fasnacht vernympftigi Raahmebedingige schaffe z' kenne.
Yber d' Ussgoob vonnere "Fasnachtsblaggedde" und "Bättelaggzione" duet s Comité die aagschlossene Grubbe leischtigsbezooge subvenzioniere (Lies au: Problematigg)<BR>
Usserdäm wird jedes Joor, kurz vor dr Fasnacht, e Heftli namens "Rädäbäng" druggt, wo alli Grubbene mit ihrem Sujet und witterfierende Informatione uffglischtet sin.
Vor dr Fasnacht isch s' Comité verantwortligg fyr d' Organisation und Ussfiehrig vom Monstre-Drummelkonzert ("Drummeli") und hets Patronat bim offizielle Bryysdrummle und -pfyffe.
Noo dr Fasnacht findet denn "die erschti Lektion" statt, e Noochwuggsfeerderig, wo mit zahlriiche Mitmach-Aggzione fyrs Larve-kaschiere und -moole, fyrs Ladärnemoole und nadyyrligg fyrs Drummle und Pfyffe duet wärbe.

Fyr neu zuezoogeni Exil-Zyrcher und sunschtigs fasnachtsfremds Fuessfolgg bietet me Informationveraastaltige aa.

Nadyyrligg gheerts au zue de Uffgoobe vom Comité d' Beziehig zue de aggtive Fasnächtlerinne und Fasnächtler uss allne Grubbierige z' pfläge.

Witter isch me allewyl im Gspreech mit de Gremie vo de Inträsseverein (IG Gugge, FG Gugge, IG Wage, IG Tambouren- und Pfyffergrubbe, IG Chaise und au em "Schnitzelbank-Comité") und hegt frindschaftliggi Kontaggt mit Beheerden und andre Inschdituzione (Regierig, Polizey-Deppartemänt, BVB, Baudepartemänt, Basel Tourismus).

S' Comité fiehrt e aiges Fasnachtsarchiv und ybergit alte Grimpel em Staatsarchiv zur wittere Uffbewaarig (Änd-Deponii).

Nid alli Clique und Fasnachts-Grubbierige hänn sich unterem Fasnachts-Comité zämmegschlosse.
E wichtige Bestandteil vo dr Basler Fasnacht isches, dr Obrigkeit dr Spiegel vor d' Naase z' hebe und uff alles ufmerksaam z' mache was nid eso guet lauft in dr Wält. Drumm hänn ainigi Grubbe Mieh sich ere Organisation unterzstelle wo reguliert, bewärtet und kontrolliert. Anderi sinn mit em Fasnachts-Comité nid z'friede und hänn aigeni Comités grindet (z. B.: Comitée2000)<BR>
Die organisierti Fasnacht bringt e Huffe Struktur aber au Vorschrifte und Richtlinie mit sich wo do und deerte uf Wiederstand stoosse. So wärde zem Bischpiel Cortège Marschroute und -ziite pingeligg gnau vorgschriibe und yberwacht.
E wittere Punggt wo allewyl fyr viel Unmuet sorgt isch die leischtigsbezoogeni Subvenzionierig, wo noneme verworrene Syschtem dr Ufftritt vonnere Grubbe an dr jewilige Fasnacht bewärtet und dämentsprächend au subvenzioniert. Ifluss hän unter anderem d' Waahl vom Sujet und d' Umsetzigg drfoo.



</doc>
<doc id="17135" url="https://als.wikipedia.org/wiki?curid=17135" title="Sandhi">
Sandhi

Sandhi (Sanskrit: संधि IPA:[] "zämmesetze","verbinde") isch en Überbegriff für verschidni phonologischi Verschleipfige wo zwüsche oder innerhalb vo Wort- oder Morphemgränze ufdrätte. S sognannti "Binden-n" im alemannische oder d französischi Liaison sin Byspiil für Sandhi.

Sandhi sin i allene Sproche bi natürlicher Sprechwys verbreitet, werre aber i dr Orthographi meischtens nüt beruggsichtigt

Es wird zwüsche interne Sandhi un externe Sandhi unterschide. Interni Sandhi dräte innerhalb vumene Wort oder Morphem uf so zum Byspiil im Satz „en Baum“ wo de alveolare Nasal // mit dr glyche Zungeposition wie [], also [] usgsproche wird: [].

Externe Sandhi dräte do uf wo zwei Wörter oder Morphem ufenänderdräfe. Im Alemannische drätte externi Sandhi vorallem do uf wo zwee Vokal ufenänderdräfe, do wird meischtens en "Binden-n" ygschobe, z. B.: „Wuchenänd“ oder „wo i“ → „wonni“. I dr Dieth-Schreibung wird empfoole s Binden-n a s Änd vum erschte Wort aaz'hänge.

Externi Sandhi wie s „Binden-n“ sin i viilene Sproche verbreitet. Im Änglische zum Byspiil wird i denne Dialäkt wo s historische // (z. B. s Britische oder Australische Änglisch) usser vor Vokal abgfalle isch, en // zwüsche alli Vokal ygfüegt, au wenn historisch gsehe kei r vorhande gsi isch. So wird „"I saw a film"“ i sonigi Dialäkt als „"I saw ra film"“ (IPA: []) usgsproche. Des "linking-r" isch früener als nüt-standardsprochlich aagsehe worre, isch hüt aber au i de Standardussproch vum Britische Änglisch wyt verbreitet. D Margaret Thatcher het zum Byspiil ufgrund vo ihrem Binden-r im Satz „"law and order"“ ("lawr an’ order") de Spitzname „Laura Norder“ übercho.


</doc>
<doc id="17143" url="https://als.wikipedia.org/wiki?curid=17143" title="Würenlos">
Würenlos

Würelos (amtlich "Würenlos") isch en politischi Gmeind im Bezirk Bade im Kanton Aargau. D Gmeind met öppe 6300 Iiwohner lit nördlich vo de Limmat a de Kantonsgrenze zu Züri.

S Dorf lit uf ere Ebeni zwüsched em Gmeumeriwald (516 m) im Norde, em Bick (562 m) im Südoschte, de Limmat im Süüde und ere Gletscherendmoräne im Weschte. Durs Gmeindgebiet flüsst de Furtbach, wo vom Chatzesee härchont und in Würelos i d Limmat flüsst. S Limmatufer isch relativ steil. Di höchschti Stell isch de Gipf met 562 Meter über Meer, di tüüfschti isch met 385 Meter über Meer a de Limmat. S Gmeindsgebiet isch 904 Hektare gross, 377 Hektare sind Acker und Matte, 305 Hektare sind Wald, 203 Hektare überbaut.

Di aargauischi Exklave Chloschter Fahr, wo bis Ändi 2007 rechtlich selbschtschtändig gsi isch, ghört sit em 1. Jänner 2008 zu Würelos.

D Nachbargmeinde sind Wettige im Weschte und Norde, Otelfinge im Nordoschte, Hüttike im Oschte, Oetwil a de Limmat im Südoschte, Schpreitebach und Killwange im Süde, und Noiehof im Südweschte.

S Gebiet vo Würelos isch, wie d Nachbergmeind Wettige au, scho während de Jungschteiziit besidlet gsi. D Stross wod d Römer vo Vindonissa nach Vitodurum gha hend isch übers Gmeindsgebiet gange. Ebefalls i d Ziit vo de Römer ghöred Schürfige ime Steibruch womer au hött no im Gmeumeriwald findet. Am Aafang vom 5te Jahrhundert hend sich d Römer us em Ruum Bade zruggzoge und s Gebiet isch vo Alemanne besidlet worde.

Im Joor 870 wird, in ere Schenkigsurkund vom Grundbsitzer Landeloh, serscht mol en Gmeind namens "Wirchilleozha" erwähnt. Ebefalls im Mittelalter sind di chliine Gmeinde Kempfhof und Oetlike entschtande. D Landeshoheit über s Gebiet hed de Kyburger ghört, nocher, wo die 1264 uusgschtorbe sind, de Habsburger. Di nidrigi Grichtsbarkeit hend zerscht d Freiherre vo Steibrunn usm Elsass und ab 1344 s Chloschter Wettige gha. S Chloschter isch ab 1421 au de gröschti Grundbsitzer gsi.

Dur d Erboberig vom Aargau 1415 isch Würelos zum Amt Wettige i de Grafschaft Bade zueteilt worde, enere gmeine Herrschaft. 1528, i de Ziit vo de Reformation, hed sich d Mehrheit vo de Bevölkerig zum katholische Glaube bekennt, drufabe hend Katholike und Proteschtante 400 Johr lang di gliichi Chile bruucht.

Mit de Eroberig vo de Schwiiz dur d Franzose im März 1798 und de aaschlüssend gründete Helvetische Republik, isch Würelos en Gmeind im Kanton Bade worde, nocher isch si, 1803, zum Kanton Aargau cho.

Sit 1892 wird d aargauer Exklave Chloschter Fahr vo Würelos us verwaltet. 1900 sind, uf Druck vo de Kantonsregierig, di bede chliine Nachbergmeinde Kempfhof und Oetlike iigmeindet worde. Dur d BBC (jetzt ABB) isch Würelos dur s 20igschte Joorhundert immer mee vome Buuredorf zure Wohngmeind för Induschtriiarbeiter worde. Spöter, wos Limmattal langsam aber sicher zu eim grosse Balligs- und Induschtrieruum worde isch, hed mer das au in Würelos dur wiiter stiigendi Bevölkerigszahle gmerkt.

S Gmeindswappe hed d Blasonierig: "Teilt vo Wiiss und Rot mit lingskehrtem Schlüssel i gwächslete Tinkture."

Am 31. Dezember 2006 hend 5198 Mensche in Würelos glebt, de Usländerateil isch be 12,3 % gsi. Be de Volkszählig 2000 sind 44,6 % römisch-katholisch, 36,5 % reformiert und 2,0 % moslemisch gsi; 2,3 % hend en anderi Glaubensrechtig gha. 92,4 % hend Düütsch als Hauptschproch aageh, 1,5 % Italienisch, 1,2 % Französisch, je 0,8 % Albanisch und Englisch.





</doc>
<doc id="17145" url="https://als.wikipedia.org/wiki?curid=17145" title="Haggis">
Haggis

De Haggis isch eis vo de bekanntischte schottische Spezialitäte us de Chuchi. 

De Haggis bestaat useme Magge vom Schaf, er wird "paunch" gnännt. Er wird mit Herz, Lebere, Lunge, Nierefett vom Schaf, Zwible und Haffermääl gfüllt.

Haggis gillt zwar als schottischi Spezialität, aber d Römer hend ide Antike scho Tiermäge und Tierdärm mit Innereie gfüllt und gässe.

De Haggis het mer früener erfunde, dass mer schnell nachem Schlachte die Innereie vom Tier, wo schnell verderblich sin, het chöne haltbar mache.

Traditionell wird zum Haggis Steckrüebe und Härdöpfel gässe, aber als Fast-Food gits zum Haggis au Pommes Frites. Es git sogar für Vegetarier Haggis-Rezäpt mit Gmües und Getreide.


</doc>
<doc id="17156" url="https://als.wikipedia.org/wiki?curid=17156" title="Ammit">
Ammit


</doc>
<doc id="17157" url="https://als.wikipedia.org/wiki?curid=17157" title="Amun">
Amun

Dr Amun, au Amen, Amon, Ammon usw. isch ä Gott us dr altägyptische Mythologii gsi.
As Schöpfergott wird er as Gans, as dr „Grooss Schnatterer“, abbildet, as Fruchtbarkeitsgott as Schofsbock. Au as Schlange wird er zeigt und het denn dr Name Kematef, wo „dä, wo siini Ziit volländed het“ bedütet. Mit em Sunnegott Re verschmolze zue Amun-Re isch er ä Sunnegott gsi. As dr „Gott, wo in alle Sache isch“ isch er s "ba" (wo mänggisch-ungnau-as Seel übersetzt wird) vo allem wo erschiint.
Sit em Middlere Riich isch siis Kultzäntrum z Thebe in Oberägypte gsi. Dört si au d Hauptämpel vo dr Mut und em Chons gsi. Mit dene zwei Götter het dr Amun ä Götterdreiheit bildet, än Art Götterfamilie, wo dr Amun und d Mut Vater und Mueter und dr Chons dr Sohn isch.

Urschbrünglig isch dr Amun nid eini vo de wichdige ägyptische Gottheite gsi. Er wird zwar in de Pyramideteggscht erwähnt, wie dr König zum Himmel ufschdiigt und uf em Dron vom Amun wird sitze. Siit dr 11.Dynaschdii wird er z Thebe verehrt. Im Neue Riich isch er as Amun-Re dr Schdaatsgott worde nochdäm die 18. Dynaschdii wo vo Thebe cho isch, s ganze Land vo de Hyksos eroberet het. Im Name vom Amun hai d Pharaone Chrieg gfüehrt. Är het ihne ghulfe z gwünne und isch drfür beschanggt worde. Si Brieschterschaft het vo de Schänkige wo d König ihrem Gott gmacht hai, brofitiert. Mä dänggt, ass mögligerwiis öbbe ä Drittel vo dr ägyptische Wirtschaft de Amuntämpel ghört het. Dr Amenhotep III. het brobiert, dr Iifluss vo dr Amunbrieschderschaft z reduziere und noch ihm het si Sohn, dr Amenhotep IV.—besser bekannt as Echnaton—de Amuntämpel ihre Riichdum aweggnoh. Noch em Echnaton siim Dod, isch d Reschdoration vom Tutanchamun cho, wo de Tämpel ihri Ländereie zruggeh het. Nach em Undergang vom Neue Riich isch d Macht in Oberägypte uf d Amunbrieschder übergange. Dr Amunkult het sich schdark au in Nubie und Kusch verbreitet. Im achte Johrhundert vor dr Ziitwändi het dr kuschitisch König Piye Ägypte im Name vom Amun eroberet.



</doc>
<doc id="17162" url="https://als.wikipedia.org/wiki?curid=17162" title="Re">
Re

Dr Re, au Ra, isch ä Sunnegott us dr altägyptische Mythologii gsi.
Dr Re isch d Sunne sälber gsi, im Underschiid zum Aton, dr Sunneschiibe. Aber au är isch vil as Sunneschiibe, im allgemeine mit erä Uräusschlange, abbildet worde. In erä halbmenschlige Form as Re-Horachte isch er mit emenä menschlige Körper und em Horus siim Falkechopf zeichnet worde, uf em Chopf het er d Sunne drait und in einere Hand hüfig s "Anch", wo s Läbe bedütet het, und in dr andere s göttlige "Uas"szepter as Symbol für Glück und Wohlsii. 

Si Haupttämpel isch sit früehschde Ziite z On (griechisch: Heliopolis, d. h. Sunneschdadt) gschdande. Siis Merkzeiche isch dr Obelisk gsi, ä monolithischi Süüle mit quadratischem Querschnitt wo gege obe dunner worden isch und as Schbitz ä chlini Pyramide het.

Dr Re isch in drei Aschbäkt erschiine: as Re-Khepri am Morge, as Re-Horachte am Nomiddag und as Re-Atum z Obe. Er het dr Himmel im enä Schiff durfahre, dr "Manedschet" (MdC Umschriibig "manD.t"). Am Obe isch er denn im Weschde, wo s Doteriich gsi isch, acho und denn het er währed dr Nacht in siim zweite Schiff, dr "Meseket" (MdC Umschriibig "msk.t.t"), dur d Underwält, d "Duat" widr noch Oschde müesse fahre. Uf dere Reis isch er vom Seth beschützt worde, wo dr einzig gsi isch wo d Apophis-schlange het chönne bezwinge.
In dr heliopolitanische Kosmologie het sich dr Re sälber erschaffe, äntwäder us dr erschte Lotusblueme oder uf em erschte Land, wo us em Urozean vom Chaos erschiine isch. Denn het er dr Luftgott Schu und d Füechtikeitsgöttin Tefnut erschaffe, wo d Ärde, dr Gott Geb, und dr Himmel, d Göttin Nut uf d Wält brocht hai. Im Papyrus vom Nacht isch das andersch; dört isch er zwar sälbschtbefruchtet und -gebore, aber er schdammt au vom Wassergott und dr Himmelsgöttin ab. D Menschheit isch entschdande us siine Drähne, und zwei vo de eltischte Götter, dr Hu und d Sia, vo Bluet us siim Penis.

Dr Re isch langi Ziit dr ägyptisch Hauptgott gsi as dr Beschützer vo dr Schöpfig. Siit dr vierte Dynaschdii isch ein vo de Titel vom Pharao dr „Sohn vom Re“ gsi. Wo im Neue Riich dr Amun vo de König bevorzugt worden isch, het mä däm au s Brestisch vom Re gä und ihn as Amun-Re zum Sunnegott gmacht. Dr Re isch au Deil vo andere Gottheite worde, z. B. vom Month, emä Chiegsgott, wo denn au Month-Re gheisse het.

Wo dr Echnaton d Tämpel vom Amun gschlosse und dr Atonkult gförderet het, het, wäge dr Nöchi vo de beide Sunnegottheite, dr Re widr si hischdorischi Rolle übernoh as dr ägyptisch Hauptgott in dr Form vom synkretische Re-Horachte-Schu-Aton. Im Mnevis, wo im Re si heilige Muni gsi isch, isch im Atonkult vom Echnaton dr Aton sälber erschiine.



</doc>
<doc id="17164" url="https://als.wikipedia.org/wiki?curid=17164" title="Chons">
Chons

Dr Chons, au Chonsu, isch än altägyptische Mondgott gsi.

Wie anderi Himmelsgötter isch er dorum mänggisch as falkechöpfige Gott dargschdellt worde. Siis Kennzeiche uf de Bilder isch si Chopfbedeckig: ä Mondschiibe uf erä Mondsichle. Vom Königsgott Horus het er d Insignie vo dr Königsgwalt übernoh: Dr Hirteschdab und s Flagellum, en Art Ruete. Er isch ä Deil vo dr Thebanische Götterdreiheit und wird as Sohn vom Amun und dr Mut as Mumie vom enä junge Ma abbildet. As "Heseb ahau" isch dr Chons dr Gott gsi wo d Lengi vom Läbe gmässe het und as „Chons, s Chind“ het er eim vor wilde Dier chönne beschütze. Er isch in dere Rolle, wie au dr Horus, zeichnet worde wien er uf emä Chrokodil schdoht. Er het au dr Name „Chons, dr Berooter“ gha, d Grieche hai em Chespisichis gsait, und mä het in bi Chranketsfäll um Hilf bättet.

Im Chons si Haupttämpel isch z Thebe gsi, näbe de Tämpel vom Amun und vo dr Mut. Am Neujohrsfeschd isch dr Chons uf emä heilige Boot zum Amuntämpel drait worde, so dass s Fescht mit dr ganze göttlige Familie gfiirt worden isch.

Z Kom Ombo isch dr Chons dr Sohn vom Chrokodilgott Sobek und dr Göttin Hathor gsi, und im Tämpel z Edfu het män em im Osiris si „Sohn vom Bei“ gsait, wo dra erinneret, ass dr Osiris vo siim Brueder Seth dödet und in Schdück verschnitte worden isch.


</doc>
<doc id="17169" url="https://als.wikipedia.org/wiki?curid=17169" title="Sad (Arabischer Buchstabe)">
Sad (Arabischer Buchstabe)

Ṣād ( صاد ) isch de vierzeet Buechstabe im arabische Abece und het de Zaalwert 50. Entstanden isch er usem phönizische Sade und wege dem verwandt mitem hebräische Tzade und em altgriechische San, wo i de Antiki nu i wenige dorische Tielekt bruucht worden isch.

S Ṣād isch ann vode vier emphatische Luut im Arabische und het drum kai Entsprechig im Tütsche. S werd wie s arabische Sin artikuliert, aber mit mee Spanig und de Hindertail vode Zunge goot gege de Gaume (IPA: /sˁ/). I de DMG-Umschrift werd s Ṣād mit /ṣ/ widergee, aso emene /s/ miteme Pünktli unedra. Di nödwüsseschaftlichi Literatur verzichtet i de Regle uf da Püktli.

S Ṣād isch e Sunebuechstabe, da haisst de Artikel "al-" werd assimiliert: "aṣ-ṣaḥrā' "  "d Wüesti".


</doc>
<doc id="17170" url="https://als.wikipedia.org/wiki?curid=17170" title="Dad (Arabischer Buchstabe)">
Dad (Arabischer Buchstabe)

Ḍād ( ضاد ) isch de föfzeet Buechstabe im arabische Abece und het de Zaalwert 800. De Buechstabe isch entstande, indem öberem Sad e Punkt gschribe werd, um die baide Luut grafisch z underschaide.

S Ḍād isch ann vo de vier arabische emphatische Luut und het kai Entsprechig im Tütsche. Es werd gliich artikuliert wie s Dal, aber mit mee Spanig und di Zunge isch nöcher bim Gaume (IPA: /dˁ/). I de DMG-Umschrift werd s Ḍād mit /ḍ/ umschribe, aso emene /d/ miteme Punkt unedra. I de nödwüsseschaftliche Literatur werd de Punkt maist eweggloo.

S Ḍād isch e Sunebuechstabe, da haisst de Artikel "al-" werd assimiliert: "aḍ-ḍayfu" "de Gast".


</doc>
<doc id="17171" url="https://als.wikipedia.org/wiki?curid=17171" title="T.a (Arabischer Buchstabe)">
T.a (Arabischer Buchstabe)

Ṭāʾ ( طاء ) isch de sechzeet Buechstabe vom arabische Abece und het de Zaalwert 9. Er isch usem phönizische Thet entstande und drum mitem Hebräische Tet und em griechische Theta verwandt.

S Ṭāʾ isch ann vo de vier arabische emphatische Luut und het kai Entsprechig im Tütsche. Es werd gliich artikuliert wie s Ta, aber mit mee Spanig und d Zunge isch nöcher bim Gaume (IPA: /tˁ/). I de DMG-Umschrift werd s Ṭāʾ mit /ṭ/ gschribe, aso emene /t/ miteme Punkt unedra. I de nödwüsseschaftliche Literatur werd de Punkt maist eweggloo. I Domainnäme und Internetfore werd mengisch d Zaal 6 bruucht, um de Luut z widergee.

S Ṭāʾ isch e Sunebuechstabe, da haisst de Artikel "al-" werd assimiliert: "aṭ-ṭarīqu" "de Weg".


</doc>
<doc id="17172" url="https://als.wikipedia.org/wiki?curid=17172" title="Za (Arabischer Buchstabe)">
Za (Arabischer Buchstabe)

Ẓāʾ ( ظاء ) isch de sibezeet Buechstabe im arabische Abece und het de Zaalwert 900. Er isch nöd direkt usem phönizische Alphabet entstande, sondern dodur, as öber s arabische Ṭāʾ e Punkt gschribe werd.

S Ẓāʾ isch ann vo de vier arabische emphatische Luut und het kai Entsprechig im Tütsche. Es werd gliich artikuliert wie z Zāy, aber mit mee Spanig und d Zunge isch nöcher bim Gaume (IPA: /zˁ/). De Luut isch allerdings üsserst selte und vill Araber sprechet en gliich uus wie s Ḍād. I de DMG-Umschrift werd s Ẓāʾ mit /ẓ/ gschribe, aso emene /z/ miteme Punkt unedra. I de nödwüsseschaftliche Literatur werd de Punkt maist eweggloo.

S Ẓāʾ isch e Sunebuechstabe, da haisst de Artikel "al-" werd assimiliert: "aẓ-ẓuhru" "de Mittag".


</doc>
<doc id="17174" url="https://als.wikipedia.org/wiki?curid=17174" title="Ptah">
Ptah

Dr Ptah isch immer in Menscheform, mänggisch wien ä Mumie, abbildet worde und het immer ä pharaonische Bart drait. Er het öfters än ängaaliggendi Chappe aa und a "Uas"-szepter, ä Symbol vo Heil und Glück, än "Anch", Symbol für s Läbe, und ä Dsched, Symbol für Beschdändikeit. As Schöpfergott wird er as Döpfer wo an erä Döpferschiibe sitzt, abbildet, ähnlig wie dr Gott Chnum.

Dr Apis-muni isch es "ba", än Erschiinigsform, vom Ptah gsi.
Dr Ptah isch z Memphis deheim gsi. Er het dört die örtligi Dreiheit mit dr Leuegöttin Sachmet und em Gott vo dr Lotusblüete Nefertem bildet. 
Dr Imhotep, ä königliche Archtekt us dr dritte Dynaschtii, isch im Lauf vo de Johrhundert vergöttligt worde und mä het von em as dr Sohn vom Ptah gredet.

Dr Seker isch au ä Gott vo de Handwärker gsi und isch mit em Ptah zum Ptah-Seker verschmulze. Dr Ptah-Seker isch mit dr Sunne vo dr Nacht, wo jede Morge neu erschaffe wird, identifiziert worde. As Ärdgott isch er ä Gott vo dr Unterwält gsi und isch si em Middlere Riich au mit em Osiris verschmulze zum Ptah-Seker-Osiris.

Währed em Alte Riich, wo d Hauptschdadt vom Land z Memphis gsi ish, isch er zu eim vo de wichdigschte Götter vom Land worde mit erä groosse Zahl vo Tämpel überall. Er isch dr Patron vom Handwärk und dr Kunscht und si oberscht Brieschder het dr Titel vom „Oberschte Leiter vo de Handwärker“ drait.

Noch dr Inschrift uf em Schabaka Schdei, wo die Memphitischi Mythologii beschriibt, het dr Ptah si Wunsch usgschbrooche und eso d Wält erschaffe. Er wird as Tatenen mit em Urhügel, em erschte Land wo us em chaotische Urwasser uusecho isch, identifiziert.



</doc>
<doc id="17175" url="https://als.wikipedia.org/wiki?curid=17175" title="St. Otmar">
St. Otmar

De Hailigi Otmar oder Opmar (ahd. Ôtmâr; * um 689; † 16. November 759 uf de Rhiiinsle Werd bi Stai am Rhii) isch en alemannische Priester gsii, wo 719 s Chlooster Sanggalle am Grab vom Hailige Gallus ggründet het und denn bis 759 au de ersti Apt vo dem Chloster. Sin Noofolger isch de Iohannes gsii.

De Opmar isch im uusgeente 7. Joorhundert i de Bodeseegeget uf d Welt cho und het den z Chur am rätische Bischofshoof d Uusbildig zum Priester öbercho. 

Aageblich im Uuftrag vom alemannische Adlige Nebi het de Tribun Waltram de Churer Bischof um Hilf gfrööget, di loosi Mönchsgmainschaft am Grab vom Hailige Gallus z organisiere, wo i siim Piet, em Waltramshuntari, glegen isch. De Opmar isch denn a dere Uufgoob nochechoo und het e Chloster mit feste Regle ggründet. Nebete Mönchszele sind no e Cherche und usserhalb e Spitool för Leprachranki und e Aarmehuus baut wore. S Chloster isch rasch gwachse und het bald mee as 50 Mönche zellt, devo sind en groose Tail Rätoromane gsii. Im Lauf vo de Ziit het de Aatail vo Alemane aber zuegnoo.

S Chloster het sofort bim alemannische Volch und sim Adel vill Aahänger gfunde, won em Güeter vor alem im Thurgau und Zörigau gschenkt hend, aber au sus im alemannische Piet. Offesichtlich sind d Karolinger, wo nochem Bluetgricht z Cannstatt Alemannie völlig irer Macht underornne hend wöle, nöd guet em Chloster gsinnt gsii. Si hend de Opmar zwunge, d Benediktinerregle aznee. Zudem hend di baide fränksiche Groofe Warin und Ruadhard afange Chlostergüeter entaigne. Wo de Opmar Chlaag erhobe het, isch er vo de Groofe igspeert wore und vor s Gricht vom Bischof vo Chostetz (Konstanz) gstellt wore. En Mönch, wo bestoche woren isch, het bizügt, ass de Opmar Unzucht mit Fraue tribe heb und de Apt isch denn zum Tod dur Verhungere i de Pfalz Bodme verurtailt wore. De Groof Gozbert, wo em Chloster fründli gsinnt isch, het immerhii chöne erraiche, as d Stroof abgmilderet woren isch und de Opmar isch uf d Rhiiinsle Werd bi Stai am Rhii verbannt wore, woner am 16. November 759 gstorben isch.

D Liich vom Opmar isch zee Joor spöter uf Sanggale proocht wore, wobi si kai Spuure vo Verwesig zaigt haa söll, ussert am chliine Zeche. De Opmar isch rund hundert Joor noch sim Tood hailiggsproche wore.

Nebet de Chlostergründig gelt de Opmar as "Vater vo de Arme", wel er vill Geld wonem gspendet woren isch, a de Arme vertailt het. Zudem het er nebetem Chloster au e Armehuus baue loo und e Spitool för Leprachranki. Dargstellt werd de Opmar miteme Fässli. Noch de Legende, söll nämli sis Trinkfässli nie leer wore sii, egal wievil Lüüt druus trunke hend. De Opmar ghört mit em St. Gallus und de St. Wiborada zu de drai Huushailige vo Sanggale.




</doc>
<doc id="17183" url="https://als.wikipedia.org/wiki?curid=17183" title="Sachmet">
Sachmet

D Sachmet isch im allgemeine as Leuewiibli oder as Frau mit Leuechopf abbildet worde. Uf em Chopf het si hüfig ä Sunneschiibe und än Uräusschlange drait.

In dr Rolle vo dr Chriegsgöttin het si dr Pharao im Kampf begleitet und Schrecke verbreitet, und au überirdische Wäse wie d Schlang Apophis, wo dr Re in siiner Reis dur d Underwält bedroht het, oder d Ahänger vom Gott Seth, wo dr Wältornig, dr Maat, gföhrlig worde si, het si chönne abwehere. Si isch au eini vo de Göttinne gsi, wo dr Name die "Zauberriichi" gfüehrt hai. So het si gnueg Angscht chönne iiflöösse, für zum d Demone, wo Chrankheite verursacht hai, abzwehre oder z verschüüche, und so d Mensche gsund zmache. 

D Sachmet isch eini vo de Göttinne gsi, wo as "Aug vom Re" gulte hai und mit dr füürschbeuende Uräusschlang, wo dr König beschützt het, identifiziert worden si. Die heisse Wüeschtewind si dr Sachmet ihre Schnuuf gsi, und si het chönne ä Düri im ganze Land verursache.

Mit em Ptah und ihrem Sohn Nefertem, wo no schreckliger gsi isch as si Mueter, zsämme het si die Memphitischi Dreiheit bildet. Wo am Afang vom Neue Riich die thebanisch 18. Dynaschdii s Land gregiert het, si au die thebanische Gottheite bekannter worde. Dr Mut het mä vo denn aa au Wäsenszüg vo dr Sachmet nochgsait. Si isch au mit dr Hathor in ihre schlimmere Date, identifiziert.



</doc>
<doc id="17186" url="https://als.wikipedia.org/wiki?curid=17186" title="Horus">
Horus

In Ägypte wird jedi Gschicht in ä baar verschiidene Versione verzellt. So wird in einere Dradition dr Horus as dr Brueder vom Osiris und Seth agluegt und es wird ihm dr Name dr Älteri Horus (griechisch: Haroeris) gä; in erä andere isch er dr Sohn vom Osiris. D Grieche hai em denn Harsiese, Horus-Sohn vo dr Isis, gsait und er isch noch em Dod vom Osiris im Nildelta im enä Verschdeck vo siiner Mueter Isis ufzoge worde, bis er sich am Mörder vo siim Vater, em Seth, het chönne räche.
Siit de früehschte hischdorische Ziite isch dr Horus d Verkörperig vom ägyptische Königdum gsi. In dr Mythologii hai noch em Dod vom Osiris dr Seth und dr Horus d Herrschaft über s Land beaschbrucht. Im Kampf zwüsche beide het dr Horus es Aug verlore und s Land isch deilt worde. In Oberägypte het dr Seth gregiert und in Underägypte dr Horus. Noch andere Mythe isch dr Horus dr Herrscher über ganz Ägypte gsi und im Seth si d Wüeschdegebiet und s Uusland Untertan gsi. 

Dr Horus Semataui (griechisch Harsomtus) isch dr Sohn vo dr Göttin Hathor (ihre Name bedütet „Huus vom Horus“) gsi. Semataui bedütet „Vereiniger vo de zwei Länder“, was a Zuename vo de Pharaone worden isch. 



</doc>
<doc id="17187" url="https://als.wikipedia.org/wiki?curid=17187" title="Rapperswil-Jona">
Rapperswil-Jona

Rapperschwil-Jona isch sit em 1. Januar 2007 e politischi Gmeind im Kanton Sanggalle, wo dur e Fusion entstande isch. Rappi-Jona isch mit Iwohner () die zweitgröscht Stadt im Kanton – noch de Stadt San-Galle. D Gmeind bestoht us de ehemalige Gmeinde Rapperschwil und Jona, mit de Ortschafte Rapperschwil, Jona, Kemprate, Waage und Bollinge.

Rapperschwil-Jona isch di südweschtlichscht Gmeind im Kanton San-Galle und isch am rechte Züriseeufer gläge. Dank em Seeufer, de Altstadt und em Chinderzoo vom Zirkus Knii isch d Stadt en beliebte Usflugsort. Vo Rappi füehrt de Seedamm uf Pfäffike SZ wo de Zürisee in "Obersee" und de Hauptsee trennt. Nachberstädt sind Hombrächtike, Buebike, Rüti, Eschebach, Schmärke, und über em Zürisee Hurde (Gmeind Freiebach), Altedorf, Lache und Wange. Wie uf ere Halbinsle lit d Altstadt vo Rapperschwil mit em Schloss und de Chile. Nördlich devo, über de Bucht, isch Kemprate und de Lenggis. Öschtlich schlüsst sich Jona a und im Süde isch Busskirch, diräkt am Obersee. Im Oschte vo Jona isch s Erle-Quartier. Und no e chli witer im Oste a de Hauptstross Richtig Ricke isch Waage. A de Stross uf Schmärke lit Bollinge, es Dörfli am See.

Jona isch bis am 31. Dezember 2006 e Gmeind im Wahlkreis See-Gaster im Südwesten vom Kanton San-Galle mit öppe 17'700 Iwohner und dodemit die zweitgröscht Stadt vom Kanton gsi. S Dorf wird vom Fluss Jona durflosse wo im Stampf in Obersee flüsst. Im Nordoschte vom Gmeindsgebiet häts Wald. Am Obersee entlang isch de Strandwäg, wo vo Schmärke über Bollinge, Wurmsbach bis zum Seedamm z Rappi füert.

Rapperschwil und Jona sind scho länger fast zämegwachse. Us de Luft isch d Gränze fascht unsichtbar gsi. Nach zwei erfolglose Abstimmige, hät d Bevölkerig im Johr 2003 annere Abschtimmig de Fusion vo Rapperschwiil (2001: 7'400 Iwohner; Ja-Ateil 82 %) und Jona (2001: 17'100 Iwohner; Ja-Ateil 52 %) zuegstimmt. De Fusionsvertrag isch im Früelig 2005 vo de Bevölkerig vo beide Gmeinde aagno worde. Rapperschwil und Jona händ am 1. Januar 2007 fusioniert und dozmol zämme über 24'000 Iwohner gha. Rapperschwil-Jona isch dodemit nach de Stadt San-Galle iwohnermässig di zweitgröscht Gmeind im Kanton worde.

Uf em Wappe sind d Rapperschwiler Rose und de Fluss Jona abbildet. S neu Wappe isch a de Gmeindsversammlig am 1. Dezember 2005 aagno worde.

International bekannti Unternähme wo de Sitz z Rapperschwil-Jona hend, sind d Geberit wo WCs und suschtigi sanitäri Alage macht und de Zementproduzent Holcim.

D Wuchezitig Obersee Nachrichte und d Zürisee-Zitig Obersee (het früener "Linth-Zeitung" gheisse), beidi z Rappi aasässig, prichted über die aktuelle Theme vo de Stadt und de Region. S Stadtmagazin wird jede Monät usegä.

Sit 1994 hät s "Radio Zürisee" sis Studio z Rappi, grad i de Nöchi vom Bahnhof.

Z Rappi-Jona häts vil Sportverein wo mer verschideni Sportarte cha lerne und trainiere.

D Stadt het vili Sportalage. Zum Bispil de Stampf, s Grüenfeld, e paar Badi und Schwimmbäder und Turnhalle.

Im Grüenfeld häts es Tschutti-Stadion, e 400-Meter-Rundbahn zum renne, vili Tschutti-Plätz, e Volleyballalag und Fuuschtball- und Tennisfelder.

De Stampf isch 2008 vergrösseret worde und lit am Zürisee. Es hät en 5-Meter-Sprungturm, Volleyballfelder, e Wasserrutschi und es chlises Schwimmbecki für Baby. S het Lüt wo döt es Zelt hend wils au en Camping-Platz isch. Es het au es Restaurant döt. Badmeister überwached de Badebetriib.

De "Ironman 70.3 Switzerland" findet immer im Juni statt. Es isch en Triathlon mit 1,9 km schwimme, 90 km Velo fahre und 21,1 km laufe.

De Schlosslauf isch im Oktober i de Altstadt. Öppe 1000 Läufer i unterschidlichem Alter mached amel mit.

Im Herbscht findet amel d „Obersee Regatta“ statt. D Ruederregatta mit enere Distanz vo 1000 Meter.

Z Rappi sind d Lakers dihei. Si spiled i de Nationalliga A, sit em Ufstiig 1994 i de höchschte schwizer Hockeyliga.

Di erscht Mannschaft vom FC Rapperswil-Jona, spilt i de erschte Liga Promouschen und chönnted nöchscht Joor ufschtiige. Er isch 1928 gründet worde.

D Primarschuel (aktuell im 2012) isch i de Schuelhüser Hanfländer, Bollwiis, Schache, Herreberg, Wide, Lenggis und Dorf, d Oberstufe sit em August 2012 (d Sek und Real) i de Schuelhüser Bollwiis, Burgerau, Wide, Chrüzstross und Rai. Bis im Juli 2012 sind d Real und d Sek i trennte Gebäude gsi.

Z Rappi isch s Tech, s Technikum Rapperschwil (HSR), mit de Schwerpünkt Technik/Informatik und Bau/Planig.

Am "Bruefs- und Witerbildigszentrum Rapperschwil" (BWZ) chamer Grundusbildige und Witerbildige wie Sprachkürs mache.

De schwizer Nationalzirkus Knii het do sis Winterquartier und sin Sitz. Am Knii ghört au de bekannti Chinderzoo.

Z Rapperschwil-Jona findet s blues’n’jazz-Fest statt (3 Täg). Pro Johr chömed 35'000 bis 40'000 Bsuecher und es isch eini vo de gröschte Kulturverastaltige vo de Obersee-Region. 1999 häts s erschte Mol stattgfunde.

I de Altstadt und um de Hafe findet alli drü Johr s Seenachtsfest statt. 2009 sinds 80'000 Bsuecher gsi.

Sit 2002 findet jewils Mitti Dezember i de Altstadt vo Rappi en Wienachtsmärt statt, de sogenannt "Christkindlimärt". Mit über 20'000 Besuchern eine vo de gröschte schwizer Wienachtsmärt.

S Eis-zwei-Geissebei am Fasnachtszischtig z Rapperschwil bim Rathus isch eine vo de ältischte Brüch z Rapperschwil.

S Früeligsfescht z Jona isch für d Stadt Rapperschwil-Jona en wichtige Ahlass und wird sit 30 Johr im April duregfüehrt; s isch s gröscht Fescht i de Region. Im Johr 2011 wär fascht s Endi vom Früeligsfescht gsi, wenn s ke neus Organisationskomitee bildet het. S Komitee bestoht us je eim Vertreter vo de mitmachende Verein: Feldmusig, Mannechor, Skiclub, Jona-Uznach Flames, CVP und 91er Mens Club Rapperswil-Jona. De Alass isch jedes Johr vom Fritig bis Suntig am letschte April-Wuchenänd.

S Kunstzüghus het 2008 eröffnet und isch imene ehemalige Züghus. Es sind öppe 5000 Kunstwerk vo schwizer Gegewartskunst usgstellt.

I de Villa Grüenfels sind d Jugendmusigschuel und d Chällerbühni Grüenfels.

I de Chällerbühni vo de Villa Grüenfels werded Musig, Kabarett und Theater us de Chlikunst-Szene zeigt. D Villa isch grad nebedem Bahnhof Jona (S5/S15).

S "Zentrum für aktuelli Kultur" (ZAK) isch es Kulturlokal für junge Persone. Im ZAK werded verschideni kulturelli Verastaltige duregfüert. S chan au gmietet werde.




</doc>
<doc id="17188" url="https://als.wikipedia.org/wiki?curid=17188" title="Jona (Fluss)">
Jona (Fluss)

D Jona isch än Fluss i dä Kantön Züri und St. Gallä i dä Schwiiz, wo au di ehemolig Stadt Jona (wo sich am 1. Januar 2007 mit dä Nachbarstadt zu Rapperschwil-Jona zämägschlossä hät) irä Namä von ere här hät. 

D'Quällä vo dä Jona befindät sich unter äm Gipfäl vom Bachtel obärhalb vo Gibswil uf äm Gebiät vo dä Gmäind Fischenthal. Nach ämänä iidrucksvollä Wassärfall flüsst dä Fluss dur äs Tobäl oschtwerts nach Wald und ändärt dänn sini Richtig nach Südä dur ä tüüfi Schlucht, wo vo dä Tösstalbahn vo Rüti ZH übär Bauma nach Winterthur, (hüt S26), mit ämänä grossä Viadukit überquert wird. Dä Flusslauf dreht sich dänn nach Weschtä und bilidät jetzt d'Gränze vo Rüti und Dürntä. Nach Tann ändärät dä Fluss zmitzt in Rüti widär sini Richtig, flüsst quer dur d'Stadt und dänn dä Bahnliniä vo dä S12 entlang nach Jona. Dur Jona flüsst är in Meander, bildät au no än chlinä Täich und formt schliässlich im Zürisee s'Delta östlich vo "Buässkirch". Schliässlich mündät dä Fluss bi de Badi im Stampf uf 406 m über Meer in Zürisee. 

Uf iräm Lauf flüsst d'Jona im Kanton Züri dur folgändi Gmäindä: Fischetal, Wald, Dürnte, Rüti; und im Kanton St. Gallä dur d' Stadt Rapperschwil-Jona.

Scho im Mittälaltär hät mä mit Wassärmülänä d'Wassärenergii vom Fluss gnutzt. D'Energiiquällä hät im 19. Jahrhundert d'Induschtrialiärig vo dä Region und dä Wohlstand vo dä Gmäindä Wald und Rüti ermöglicht, wo dä Fluss d'Läbäsadärä für d Texschtilindustrii gsi isch. 



</doc>
<doc id="17189" url="https://als.wikipedia.org/wiki?curid=17189" title="Jona">
Jona

Jona chan folgendi Bedütig ha:
Iona haisst e chlini Insle im Norde vo Schottland


</doc>
<doc id="17192" url="https://als.wikipedia.org/wiki?curid=17192" title="St. Iddaburg">
St. Iddaburg

D Sankt Iddaburg isch e Wallfaartsort vo de Hailige Idda im Toggeburg. Er isch identisch mit de Laag vo de Burg Alt-Toggeburg, wo hüt ganz verschwunden isch.

D Burg lit i de Gmaind Cherchberg, öppe zwee Kilometer südlich vom Dorf Gähwil uf eme Sporn us Nagelflue i 977 Meter Höchi öber Meer. Er fallt uf drai Siite stail ab und cha nume vom Oste heer erraicht werde und büütet e wiiti Uusicht, vom Säntis bis zum Bodesee. D Burg lit strategisch guet, geg Norde flüsst d Murg is Tuurgi, geg Weste goot e Pass öber d Hulftegg is zörcherische Tösstal.

De Burghügel isch scho i de spoote Bronzezitt bewont gsii, öppe im 11. Jh. v.Chr. D Archäologe hend Keramik und Chnöche vo Hirsche und Huustier gfunde. S schiint as die Sidlig spöter ufgee woren isch und erst i de Isezitt im 6. Jh. v.Chr. noi bisildet woren isch, wie Scherbe zaiget. Denoo isch langi Zitt rue.

Im Mittelalter hend d Herre vo Toggeburg iri Stammburg, d "Alt-Toggeburg" errichtet, wo ane 1044 z erstmol erweent werd. Will dozmol d Toggeborger vill Bsitz im Tuurgi und im Zöripiet ghaa hend, isch d Stammburg recht zentral gsii. Ane 1085 isch d Burg vom Apt vo Sanggale zerstört wore, doch d Toggeborger hend si wider uufbaut.

Nochdem de Fridrich I. vo Toggeborg vo Dienstlüt vo sim Brüeder ermordet woren isch, het sin Vatter, de Groof Diethelm I., die Borg zäme mit de Stadt Wil ane 1226 em Apt vo Sanggale vermacht, zu sim Seelehail und dem vo sinere Frau Guta. Doch noch sim Tood het sin Soo Diethelm II., de Astifter zum "Brüedermord", d Burg und Wil för sich in Aaspruch gnoo und s isch zu chriegerische Handlige cho. 1234 sind den Wil und d Borg vertraglich endgültig zum Chloster Sanggale cho. D Groofe vo Toggeburg hend as Erstaz bi Liechtestaig d Burg "Noi-Toggeborg" baut.

Wo de Sanggaler Apt Wilhelm vo Montfort vom König Rudolf I. vo Habsburg vertribe woren isch, het er sich uf d Alt-Toggeborg zruggzoge. D Habsburger hend d Burg aber eroberet und a de Here vo Bichelsee verlihe. 1320 het de Apt d Borg noi gchauft. Spöter isch si verloo wore und zämeghait. D Stai vo de Burgruine sind denn 1749 för de Bau vo de Cherche z Gähwil bruucht wore. 

Ane 1861 het de Pfarer Josef Anton Wäspi vo Mühlrüti de Bau vom ene Hailigtum för di Hailigi Idda aagregt. Die isch noch de Legende e Grööfin vo Toggeborg im 12. Joorhundert gsii, und ere Maa het si vo de Borg Alt-Toggeborg abegschupft, well si im aageblich uutroi wore sai. Doch d Idda isch dune hail aachoo und het denn im nööche Chloster Fischinge as Inklusin glebt. In ere Sitekapelle vom Chloster Fischinge isch hüt s Grab vo de Hailige Idda.

1864 isch denn s Chappeli uf de Iddaburg fertig wore und 1888 isch no e Lourdesgrotte erstellt wore. 1933 isch e noiji Cherche mit eme Pfarhuus dezue cho. Vo de alte Borg sind numeno wenig Spure erchennbar.




</doc>
<doc id="17194" url="https://als.wikipedia.org/wiki?curid=17194" title="Idda von Toggenburg">
Idda von Toggenburg

D Grööfin Idda vo Toggeborg oder Sant Itta (IPA: /santˈittə/) oder Ida vo Fischinge († 3. November 1226 z Fischinge) isch e Hailigi usem Toggeborg wo bsundrigs im Bischtum Konschdanz vereert werd. Si isch under anderem d Schutzpatronin bi Stürz und vom entlaufne Vee. 

Noch de Saag isch d Idda d Frau vomene Groof Heinrich vo Toggeburg gsii. Wo si ire Schmuck uf s Fensterbrett vo de Burg Alt-Toggeburg glait het, isch en Rapp choo und het e goldige Fingering gstole und i sis Nest trait. E Vogelfänger het de Ring gfunde und wo de Groof de Ring am Finger vomene Diener gsie het, het er gmaint, de heb e Verhältnis mit sinere Frau und in zum Tod schlaiffe loo. D Idda aber het er vo de Burg abegschupft. Dur e göttlichs Wunder isch si dune hail aachoo und het sich ine Hööli zruggzoche, wo si e zittli glebt het. Wenn si i d Mess zum nööche Chloster Fischinge ggangen isch, isch ere en Hirsch voruusglaufe, wo i sim Gwai zwölf Cherze trait het. En Jäger het da gsie und s em Groof verzellt. De het denn us Roiji und au, wel si nüme zunem zrugg het wöle, för si e Zele bim Chloster Fischinge baue loo, wo si bis zum Tod em 3. November 1226 glebt het.

Do de Groof Heinrich vo de Legende historisch nöd nochwiisbaar isch, isch vermuetet wore, as d Idda nöd historisch sai. Di jüngeri Forschig identifiziert versuechswiis d Sant Idda mit de Grööfin Ita vo Homberg, wo ane 1180 bim Chloster Fischinge bierdigt woren isch. Si isch d Frau vom Diethelm IV. gsii, wo aber nonöd de Groofetitel ghaa het. D Itta vo Homberg isch somit d Muetter oder d Grossmuetter vom erste Groof Diethelm I. vo Toggeburg, wo um 1230 gstorben isch. Nochem Tod vo erem Maa het si de Gottfried vo Marstette ghüroote, aber au de isch glii gstorbe. Druf abe het si sich is Chloster Fischinge zruggzoge. Allerdings werd die Identifizierig nöd vo allne akzeptiert, scho au nume drum, well de Name Ita dozmol recht hüüfig gsii isch. D Legende söll, noch de Forschig, vom Historiker Albrecht vo Bonstette erfunde wore sii, uf jede Fall chennt mer sini Quele nöd und au kai älteri Öberliferig.

D Sant Itte werd ufgrund vo de Legende zeme miteme Rapp und emene Hirsch dargstellt. Si isch di Huushailigi vom Chloster Fischinge im Tuurgi, wo au e Sankt Iddakapelle an erem Graab stoot. Südlich devo isch de Wallfartsort Iddaburg, wo 1864 am Platz vo de Ruine Alt-Toggeborg baut woren isch. 

E prächtig uusgmolti Sant Idda-Cherche stoot z Baue am Urnersee. Si isch z erstmol ane 1561 as ""sant Itten Capel"" bizügt. E Gibet vorem Iischloofe isch:" "O hailigi Sant Itte, weck mi morn bi Zitte!"".




</doc>
<doc id="17199" url="https://als.wikipedia.org/wiki?curid=17199" title="Christina Lang">
Christina Lang

D Christina Lang (* 30. Juni 1973) isch en langjährigi Schwiizer Moderatori. 

D Lang isch z Baubu ufgwachse. Na dr Schuel het si z Züri studiert. Si isch ghirate un het zwäi Chinder.

Als Moderatorin moderiert het d Lang bis 2018 hauptsächlich d Morgesändig bim Radio SRF 3 moderiert, wo vo Mäntig bis Samschtig gsändet wird. Sither isch si bi Radio SRF 1 und moderiert da d Sändig «Treffpunkt».

Si isch aber nid nume Moderatorin, sondern nebebii au Layouterin. Uusserdäm produziert und kreiert si Vorschpänn, akkustischi Logos und Jingles. Zumene Engagement fürs Schwizer Färnseh isch s im 2007 cho, wo d Christina Lang zäme mit em Dani Beck, de Judith Wernli, de Nadia Holdener, em Patrick Hässig und em Sven Epiney Live Earth kommentiert het. 



</doc>
<doc id="17201" url="https://als.wikipedia.org/wiki?curid=17201" title="Konfessionelle Parität">
Konfessionelle Parität

Konfessionelli Parität isch de Uusdruck för e gliichberechtigti Machtuuftailig zwüschet verschidnige Konfessione oder Religione.

I de Schwiz und z Tütschland isch noch de Reformation i gwüssne Gegete, wo konfessionel starch gmischt gsii sind, wie zum Biischbiil s Toggeborg, d Macht zwüschet de Katholike und de Reformierte paritätisch uuftailt wore. Die Parität isch noch em Driissgjöörige Chrieg vertraglich verankeret wore. Zum Tail hend d Dörfer denn zwoo Cherche ghaa, oder d Dorfcherche isch paritätisch vo baidne Gruppe bruucht wore. Zum Biischbiil händ Herisau, Peterszäll, Ebnet-Chappel und Altstetta je zwoo Cherchene, die z Altstetta send nöd hondert Meter usenand. Hingege wörd d Cherche z Schwöllbronn und die z Taal immerno paritätisch bruucht.

Im Toggeborg und im Sanggaller Rhintl hets bis i d Sibezger Joor vom 20. Joorhundert Dörfli ggee, wo zwoo Schuele, zwee Beck, zwee Metzger etc. ghaa hend, wo denn jewils nu vo de Reformierte oder vo de Katholike bsuecht wore sind.

Im Libanon isch 1989/90 e paritätischi Machtvertailig im Parlament veriibaart wore, vorene isch e festglaiti Aazaal vo Vertreter vo de ainzelne muslimische und christliche Gruppe gsetzlich abgmacht gsii. Hüt gelt de Libanon as paritätische Staat.



</doc>
<doc id="17203" url="https://als.wikipedia.org/wiki?curid=17203" title="Osiris">
Osiris

Dr Osiris isch ein vo de wichdigschde und eltischte Götter us dr altägyptische Mythologii. Er het s Läbe, d Fruchtbarkeit, dr Dod und d Uferschdehig noch em Dod symbolisiert. Si Kult, wo siis Zäntrum z Abydos gha het, het bis zum Ändi vo dr altägyptische Kultur exischdiert, won er vo de chrischdlige Behörde underdrückt worden isch.

Dr Osiris wird in Menscheform abbildet, si Hutfarb isch wiiss wie d Mumiebinde, schwarz wie s in dr dunkle Underwält isch oder grüen as Zeiche vo dr Uuferschdehig gsi. As Herrscher isch er hüfig abbildet worden wien er uf siim Dron sitzt und d Symbol vo dr Macht, d Geissle und dr Chrummschdab in de Händ het.
Dr Osiris isch urschbrünglig än Ärdgott gsi, ä chthonische Fruchtbarkeitsgott. S Chorn wo bi dr Uussaat in dr Ärde vergrabe wird und denn foht afo wachse und grüen us em Bode usechunnt schbieglet sich in dr Mythologii vom Osiris: er wird begrabe, verbringt ä Ziit im Grund und uferschdoht. So isch er dr grooss Hoffnigsdräger gsi, ass s Läbe noch em Dod wiitergoht, z erscht vo de König im Alte Riich, wo dr neu König dr Horus gsi isch und dr vorig zum Osiris worden isch, aber denn au vom Volk, und alli Dote si mit em Osiris identifiziert worde: in de Dotebüecher wird dr Dot as „Osiris NN“ tituliert. Au Götter, wo sehr schdark mit ihrer wältlige Erschiinig identifiziert worde si wie dr Apis-muni, si mit em Osiris verschmulze noch ihrem Dod. Dr Osiris Apis isch sit dr Ziit vom Ptolemäus I. (305-282 vor dr Ziitwändi) as Serapis bekannt und si Kult isch vor allem under de Grieche und Römer sehr beliebt gsi.

Scho fruehziitig isch dr Osiris, won er no ä nid sehr wichdige Fruchtbarkeitsgott im Nildelta gsi isch, mit em Königsgott vo Busiris, em Anedschti, verschmulze und vo ihm het er dr Chrummschdab und d Geissle übernoh, und isch a gfürchdede Gott in Underägypte gsi. Schbööter isch er as ä güetige Gott agluegt worde, wo de Mensche landwirtschaftligi Technike biibrocht het und isch dr Hauptgott vo Abydos worde. 

In dr Mythologii wird beschriibe, wien er vo siim Vatter, em Ärdgott Geb d Herrschaft über die ganzi Ärde übercho het, wo noch siim Dod uf si Sohn Horus übergangen isch. Denn isch dr Osiris dr Herrscher vo dr Underwält worde, wo im Weschte glägen isch, am Ort, wo d Sunne dr Himmel verloot. So isch er d Verkörperig vo dr nächtlige Sunne worde. Au mit em Mond het män en identifiziert; und d Mondphase hai si Dod und si Uuferschdehe symbolisiert. Au dr Horus het Sunne- und Mondaschbäkt gha und so si die beide Verwandti, Vatter und Sohn, worde.

Dr Osiris, si Brueder Seth und siini Schwöschdere Isis und Nephthys si d Chinder vom Ärdgott Geb und däm siiner Schwöschder, dr Himmelsgöttin Nut, gsi. Dr Osiris und d Isis hai zsämme es Chind, dr Horus gha, und wo dr Osiris vom Seth ermordet worden isch, het d Isis ihm bim uferschdoh ghulfe. 
D Dödig vom Osiris dur Erdrinke im Nil symbolisiert dr ägyptisch landwirtschaftlig Zyklus: d Ärde muess undergo im Wasser vom überfliessende Nil, für dass si widr fruchtbar wird und än Ärnt möglig macht. Si erinneret au dra, ass in gwüsse Kulture dr Herrscher gopferet worden isch für s Wohl vo siim Volk.

S Chorn, wo in Ägypte aabaut worden isch, dr Weize und d Gärschte, hai den Ägypter d Exischdänz ermögligt. Brot und Bier si d Symbol für s Läbe sälber worde und in jedem Dotenopfer si si s Wichdigschde gsi. S Chorn isch us dr Ärde, us em Osiris sälber, uusegwachse, wie s in Bilder zeigt wird: dört lit dr Osiris uf em Rugge uf erä Underlag, wo vo "Anch" und "Uas" gschdützt wird, und s Chorn wachst uus siim Körber. Bi Begräbnis het mä chliini Osirisforme us Ärde gmach und Weizechörner dri gschdeckt. Die schbriessende Chornmumie het mä denn ins Grab gleit.
Dr Osiris isch dr Herrscher vo dr Underwält gsi, de „Oberscht vo dene vom Weschde“, wien em d Ägypter gsait hai. Alli Dote si noch em Begräbnis vo ihrem Körper vom Anubis vor s Dotegricht gfüehrt worde, und dört het mä ihr Härz gwoge. Wenn s liichter gsi isch as d Fädere vo dr Maat isch dr Dot „grächfertigt“ gsi und isch vom Osiris empfange worde.
Z Abydos het s jedes Johr am Ändi vo dr Nilüberschwemmig es Fescht ge, wo d Osiris Passion zum gröschde Deil öffentlig ufgfüehrt worden isch und wo, noch em ä Bricht vom Ichernofret, emä Brieschder wo im Middlere Riich gläbt het, s Publikum aktiv am Gscheh deilgnoh het. D Zeremonie hai fümf Däg duurt. Am erschde Dag het dr Upuaut, ä Schakalgott, s Fescht eröffnet mit emä Kampf zwüschem Osiris siine Ahänger und siine Find, wo in d Flucht gschlage worde si. Am zweite Dag isch dr Osiris vo siim Tämpel zu siim Grab überfüehrt worde im „Neschmet“-boot und muess widr vo siine Ahänger verdeidiget wärde. Am dritte Dag isch druurt worde um än Osiris und d Find vom Land si zerschdört worde. Am vierte Dag het mä Gebät gsait, d Begrabigsrite uusgfüehrt und a Nachtwach ghalte. Am letschte Dag isch dr Osiris am Morge früeh uferschdande und mit dr Chrone vo dr Maat krönt worde. Denn het män en zrugg in sii Tämpel drait.



</doc>
<doc id="17207" url="https://als.wikipedia.org/wiki?curid=17207" title="Xandria">
Xandria

Xandria isch e dütschi Rockband, wo 1994 in Bielefeld gründet worde isch und sich im Johr 2000 widervereinigt het.

Xandria isch 1994 vom Marco Heubaum und em Niki Weltz gründet worde. D Wurzle vo de Band sind im Gothic Metal us de 90er Jaar gläge. Vorbilder sind Bands wie Tiamat und Paradise Lost gsi. Wege musikalische Differänze het sich Xandria 1997 uufglöst.

Im 1999gi het de Marco Heubaum mit neue Persone d Band als Projekt noigründet. Im 2000 isch us dem Projekt wieder e Band entschtande. Sie hend ihri erschte 5 Lieder im Internet vorgschtellt. Nach einige Demoufnahme wo Efolg uf verschidnige MP3-Portal gha hend, hends 2003 ires Debüalbum "Kill the Sun" usebracht. Mit de Albää "Kill the Sun", "Ravenheart" und "India" sinds ide Dütsche Charts glandet. Bi irem 4te Studioalbum hends e paar Death Metal Grunts ibaue. Das Album isch vo Kritiker zwar globt worde, aber het nöd de glich Erfolg kah wie di beide früenerige Studioalbe.

Am 30igschte April isch uf de Bandhomepage bekanntgäh worde, dass d Lisa Middelhauve d Band us persönliche Gründ verloht, en noii Sängerin wird im Momänt gsuecht.

De Musikstil vo Xandria chan als moderne Rock igstuuft werde. Er wird vo villne verschidnige moderne Elemänt und gnauso vo Iiflüss vo Soundtrack- und Folkmusig ergänzt. Es sind au orientalischi und irischi Iiflüss erkennbar.







</doc>
<doc id="17209" url="https://als.wikipedia.org/wiki?curid=17209" title="Hammerfall">
Hammerfall

Hammerfall isch en schwedischi Power-Metal-Bänd. De Bändname chunt usem Lied „Lucifers Hammer“ us de Ziile „The hammer will fall on you” vo de Band Warlord. Es git si sit em Jaar 1993.

Ursprünglich isch Hammerfall als es Projekt im Jaar 1993 vom Oskar Dronjak und em In-Flames-Gitarrischt Jesper Strömblad gründet worde. Im Jaar 1996 hed Hammerfall amene schwedische Bandwettbewerb, em Rockslaged, teilgno und hed det ide landeswiite Uusscheidig s Halbfinal erreicht. Wärend em Wettbewerb isch de Sänger Mikael Stanne dur de Joacim Cans ersetzt worde.

No im gliche Jaar hends mitem holländische Label Vic Records ires Debüalbum "Glory to the Brave" uufgno und in Holland veröffentlicht. Afangs 1997 hends en Vertrag mitem dütsche Label Nuclear Blast abgschlosse und ires erste Album europawiit veröffentlicht. "Glory to the Brave" het z Europa en noie Heavy-Metal-Boom usglöst, nachdem ide 90ger-Jaar de Heavy Metal vo villne als "tot" erchlärt worde isch.

Hammerfall isch de Newcommer vom Jaar 1997 im Metalberich gsi. Sie hend sehr gueti Kritike übercho, iri CD isch hunderttusigfach verchauft worde und isch sogar i de dütsche Charts gsi. Im gliche Jaar isch Hammerfall no dur Europa tourt und isch am Wacken Open Air ufträte.

Im Jaar 1998 hends ires zweite Studioalbum "Legacy of Kings" usebracht. Sie sind mehrfach für de schwedisch Grammy Awards nominiert worde, aber si henden nie chönne gwüne. Mitem dritte Album "Renegade" usem Jaar 2000 hends widerum sehr grosse Erfolg gha, si hends sogar ide schwedische Albächarts bis ad Spitze gschafft. 

Ihres vierte Album "Crimson Thunder" hends im Jaar 2002 veröfentlicht. Für das Album isch Hammerfall amene Konzert sogar mit ere goldige Schallplatte uuszeichnet worde. Das Konzert isch ufgno worde und met "One Crimson Night" als Livealbum und DVD veröffentlicht 

Mitti 2003 het Hammerfall wegeme schwere Töffumfall vom Oscar Dronjak alli Aktivitäte bis Afang 2004 müesse unterbräche. I dere Zit het de Joacim Cans sis Soloalbum ufgno. Es isch am 19. April 2004 unter em Name "Beyond the Gates"erschine.

Afang 2005 isch s foifte Studioalbum unter em Name "Chapter V - Unbent, Unbowed, Unbroken" erschine. Für di Olympische Winterspiil in Turin hends mit de schwedische Dame-Curling-Mannschaft es Video zum Lied "Heats on Fire" ufgno.

Am 18. Oktober 2006 isch s Album "Threshold" erschine, welem d Single "Natural High" vorus gange isch.

De Bassischt Magnus Rosén hät am 6. März 2007 d Band verlah, will er sich stärker uf sini Näbeprojekt het wele konzentriere. Sin Nachfolger isch de Fredrik Larsson wo bereits 1994 bis 1997 bi Hammerfall Bassischt gsi isch. 

Am 12. Oktober 2007 isch s Best-of-Album "Steel Meets Steel - Ten Years of Glory" erschine. 

De Gitarrist Stefan Elmgren hed am 2. April 2008 d Band verloh zum in Zuekunft als Pilot z arbeite. Als Nachfolger isch de Pontus Norgren iigsetzt worde, de hed denn au mit sim Engagement be "The Poodles" uufghört.

De Stil vo Hammerfall isch vom Heavy Metal us de 80er Jaar beiflusst worde. Am meischte erkennbar isch de Iifluss vo Helloween. Es git au setigi wo Parallelene zu Judas Priest, Europe, und Accept gsend. Hammerfall het au einigi Stück vo Helloween, Dio und Twisted Sister für Tributealbää covered und uufgnoh. De hütigi Stil vo Hammerfall zeichnet sich vorallem dur iigehendi Melodie und klassischi Harmonie us. De höchi und klari Gsang vom Oscar Dronjak isch debi typisch für Power Metal.

D Text orientiered sich be de erschte foif Albää vor allem am True Metal.

D Band titt ide für Power Metal typische Bechleidig uf, weli vo schwarzem Läder und Metal dominiert isch.

D Produzente hed Hammerfall bisher mehrmals gwächslet, im Momänt sinds bem Charlie Bauerfeind.





</doc>
<doc id="17211" url="https://als.wikipedia.org/wiki?curid=17211" title="Dragonforce">
Dragonforce

Dragonforce isch en Power Metal-Band vo London. Sie isch 1999 gründet worde.

Dragonforce isch 1999 zerscht no unter em Name Dragonheart vo de beide Gitarrischte Herman Li und Sam Totman gründet worde. Si hend im Juni 2000 iri erst Demoufnahm uf MP3.com veröffentlicht. Das het zunere Iiladig as Gaschtmusiker bi Stratovarius und Halford und zumene Plattevertrag mit Noise Records gfüehrt. De Vertrag isch Afang 2002 unterschribe worde. Dragonheart hets sich denn zu Dragonforce umbenännt, will scho e Band und es Label namens Dragonheart exischtierd hed. Es het en Bsetztigswechsel geh will de Steve Scott und de Steve Williams d Band verlah hend zum Power Quest gründe. Für si sind denn de Vadim Pruzhanov und de Diccon Harper zu de Band gstosse. Afang 2003 isch ires erschte Studioalbum usecho unter em gliche Name wie d Demo "Valley of the Damned".

Im Verlauf vom Jaar 2003 isch de Bassischt Adrian Lambert und Schlagzüüger Dave Mackintosh zu Dragonforce gstosse. Mit dere Bsetztig het Dragonforce ires zweite Album, "Sonic Firestorm", ufgno, wo 2004 veröffentlicht worde isch.

2005 isch Dragonforce als Kandidat für di best UK-Gruppe bi de "Metal Hammer Golden Gods Awards" nominiert gsi. Sie hend die Uuszeichnig zwar nöd gwune aber de Herman Li hed de "Shredder Award" für sini Gitarrekünscht übercho.

Im Oktober 2005 het de Adrian Lambert sin Uustritt akündet. Er isch durch de Frédéric Leclercq als neue Bassischt ersetzt worde. Im gliche Monät isch s dritte Studioalbum "Inhuman Rampage" erschine.

Dragonforce spiilt härte aber immer melodische Power Metal, kombiniert mit de höche Gschwindigkeit vom Speedmetal. D Text hend meistens truemetallische Inhalt. Dragonforce het sehr vill und komplexi Gitarresoli. D Stimm vom ZP Theart isch sehr höch.

Noise Records vermarktet d Band unter de selbsterfundnige Genrebezeichnig "Extreme Power Metal".








</doc>
<doc id="17212" url="https://als.wikipedia.org/wiki?curid=17212" title="Freedom Call">
Freedom Call

Freedom Call isch e Power Metal-Band vo Dütschland, si isch 1998 gründet worde.

Freedom Call isch vom Sänger Chris Bay, em Gamma-Ray-Schlagzüüger Dan Zimmermann, em Bassischt Ilker Ersin und em Gitarrischt Sascha Gerstner im Joor 1998 gründet worde. 2001 isch de Gitarrischt Sascha Gerstner dur de Cede Dupont ersetzt worde. 2005 hend de Cede Dupond und de Ilker Ersin d Band verloh, als Nachfolger sind denn de Armin Donderer und de Lars Rettkowiz zu de Band gstosse.

Freedom Call spillt en keyboardlastige Power Metal mit iigängige, hymneartige Melodie. Di positiv Grundstimmig und di verglichswiis gring Härti vo de Musig het dezue gfüert, dass si, vor allem vo Ahänger vo "Extreme Metal" Stil, scherzhaft als "Happy Metal" oder "Flower Metal" bezeichent werded.

De Text vo de erste drü Albää dreit sich um e Fantasiiwelt. De Inhalt vo de Text usem Album "The Circle of Life" handlet vorallem vom "Mänsch und de Gsellschaft". Bim neuschte Album isch de textlichi Inhalt vo de verschiedene Lieder sehr unterschidlich.





</doc>
<doc id="17215" url="https://als.wikipedia.org/wiki?curid=17215" title="Isis">
Isis

D Isis, au Aset, Ese usw, isch eini vo de wichdigschde Göttinne im alten Ägypte gsi. Au usserhalb vo Ägypte het si im römische Kaiserriich vili Ahänger gha und d Schdatue vo dr Isis lactans, dr süügende Isis, wo ihrem Sohn Horus d Bruscht git, het dr chrischdlig Mariekult beiiflusst. Dr Isistämpel, wo as letschte im sächste Johrhundert noch dr Ziitwändi gschlosse worden isch vo de chrischtlige Behörde, isch dä z Philae ganz im Süde vom Land gsi (südlich vo Assuan, Oberägypte).

D Isis isch eini vo de Döchter vom Ärdgott Geb und dr Himmelsgöttin Nut. Mit ihrem Brueder Osiris het si es Chind, dr Horus, gha. Si het non ä Brueder, dr Seth und ä Schwöschder gha, d Nephthys. Dr Seth isch iifersüchtig uf dr Osiris gsi und het en umbrocht. D Isis het ihre Ma gsuecht, in schböötere Mythe het en dr Seth in Schdück verschnitte, het en mumifiziert und isch schwanger worde von em. Denn het si en begrabe und zsämme mit dr Nephthys am Grab wachgschdande und ihn betruurt. 

Die beide Schwöschdere wärde hüfig zsämme zeigt. As Truurendi si si as zwei Raubvögel abbildet worde. Uf dä Särg het s Bilder von enä in Menschegschdalt mit Flügel, wie si dr Dot mit de Flügel beschütze. Und im "Amduat" wärde si zsämme zeigt as zwei Schlange, wo vorne im Sunneschiff vom Re schdöhn.
Im Neue Riich isch d Isis mit dr Hathor identifiziert worde und mit dr Hathor ihre Chuehörner mit dr Sunneschiibe derzwüsche abbildet worde. Sie isch au eini vo de Göttinne gsi, wo as "Aug vom Re" zellt hai.

D Isis het dr Horus elei und im Verschdeckte müesse ufzieh und ihn vor de vili Gfohre, wie Schlange und Skorpion, wo s im Nildelta ge het, müesse beschütze. Meh as jedi anderi ägyptischi Göttin isch si dorum mit dr Mueterrolle identifiziert worde, und isch, vor allem im römische Usland, hüfig zsämme mit em Horus as Mueter und Chind abbildet worde.

Uf em Gebiet vo de hütige Schwiz häts au en Isis-Tämpel gee. Er isch z Aquae Helveticae (hüt Bade) oder z Wettige gstande, was de Fund vo de Isis-Inschrift i säbere Region belait.


</doc>
<doc id="17219" url="https://als.wikipedia.org/wiki?curid=17219" title="Lorze">
Lorze

D Lorze isch de gröschti Fluss, wo dur de Kanton Zug flüüsst.

Si isch zerscht de Verbindigsfluss zwüsch em Ägerisee und em Zugersee und dänn au de Usfluss us em Zugersee und si mündet zletscht als Näbefluss id Rüüss.

Am Ägerisee häts näbet em Hüribach, wo öppe zää Kilometer lang isch und bi Underägeri in See mündet, nume na ganz chlyni Bech, wo vo de Hügel zum See abeflüüsset; zhinderscht im Taal isch s de Trombach, wo vo de Wasserschäid bim Hageggli uf Morgarten abechunt und daa nach nu öppen anderthalb Kilometer in See mündet. Wämme s ganz Yzugsgebiet alueget, wär dèè Bach eigentlech der Oberlauf vo de Lorze (öppem eso wie im grössere Massstaab d Linth de ober Abschnitt vom Flusslauf isch, wo under em Zürisee dänn Limet ghäisst).

D Lorze faat z Underägeri am Ägerisee aa und flüüsst dänn gäge Norde dur s Lorzetobel, wo si de Rämselbach und de Höllbach ufnimmt, uf Baar abe. Da chunt si id Ebeni, wo si derdur gäge Südweschte lauft und weschtlich vo de Stadt Zug in Zugersee inemündet. Öppe zwäiehalb Kilometer witer äne verlaat si de See z Cham wider und flüüsst nördlich vo Maschwande (Kanton Züri), zwüschet de Gmaindsgebiet vo Hünebärg (Kanton Zug) und vo Obfälde (ZH), i d Rüüss.

I de 1970er Johr, wo de Autobahnzwyg A4a baut worden isch, hät mer s Flussbett vo de Lorze bi Baar müese verschiebe. I däm Zämehang isch au d Mündig in Zugersee nöcher a d Stadt Zug verläit worde. Di alt Mündig isch nu chli me as äin Kilometer vom Seeuusfluss ewägg gsi, was dezue gfüehrt hät, dass s Wasser vom Zugersee z wenig guet usttuschet und dorum zimli dräckig worden isch und d Alge drin z starch gwachse sind. De Lauf vo de "Alte Lorze" isch hüt na en chlyne Bach.

Im Lorzetobel chunt de Fluss uf ere rächt churze Strecki vo der Hööchi vo öppe sibehundert Meter uf vierhundertfüfzg Meter abe, und drum hät me syni Sole mit feschte Muure müesse sichere.

Bi de Ruyne vo de Wildeburg häts alti und nöji Bruggen über s Tobel, die alt Holzbrugg isch vo 1759, die alt Lorzetobelbrugg vo 1910 und die nöi Lorzetobelbrugg vo 1985. Grad undedra staat sid 1891 s Lorze-Chraftwärch, und zäme mit de vilen andere technischen Aalage und alte Fabriggen a de Lorze cha mer s uf em "Induschtrypfad Lorze" gogen aluege, wo s sid 1995 git.



</doc>
<doc id="17221" url="https://als.wikipedia.org/wiki?curid=17221" title="Geb">
Geb

Dr Geb, sältener Keb odr Seb, isch an altägyptische Ärdgott gsi. In dr Mythologii wird er as dr Brueder und Ma vo dr Himmelsgöttin Nut, as Vater vom Osiris und Grossvater vom Horus bezeichnet. Siini Eltere si dr Gott vo dr Luft Schu und d Füechtikeitsgöttin Tefnut gsi.

Dr Geb isch in Menscheform abbildet worde, mänggisch isch si Hutfarb grüen gsi. Er wird hüfig zeigt wien er under dr Himmelsgöttin Nut liit oder schdoht und zwüschen ihne isch dr Schu, wo as Luftgott dr Himmel vo dr Ärde drennt.


</doc>
<doc id="17224" url="https://als.wikipedia.org/wiki?curid=17224" title="Nut">
Nut

D Nut isch an altägyptische Himmelsgott gsi. In dr Mythologii wird si as d Schwöschder und Frau Vom Ärdgott Geb, as Mueter vom Osiris und Grossmueter vom Horus bezeichnet. Ihri Eltere si dr Gott vo dr Luft Schu und d Füechtikeitsgöttin Tefnut gsi.

Si wird as Frau zeichnet, mit vile Schdärne uf ihrem Körper. Si schdoht uf alle Viere über ihrem Ma, em Geb. Öfters isch au d Sunne abbildet, wie si vo dr Nut verschluggt wird, dur ihre Körper reist und und vo erä gebore wird.


</doc>
<doc id="17225" url="https://als.wikipedia.org/wiki?curid=17225" title="Schu">
Schu

Dr Schu isch an altägyptische Luftgott gsi. Noch dr Mythologii vo Heliopolis het er zsämme mit siim Schöpfer em Atum, mit siiner Schwöschder und Frau, dr Füechtikeitsgöttin Tefnut, die erschti kosmogonische Götterdreiheit bildet. Die drei Urgötter hai mit em Ärdgott Geb und dr Himmelsgöttin Nut und deren ihre Chinder Osiris, Isis, Seth und Nephthys zu dr Götternüünheit vo Heliopolis ghört.

Noch eim Mythos isch dr Schu dr Schnuuf vom Schöpfergott Atum gsi, noch emä andere het en dr Atum uusegschbeut und d Tefnut uuseghueschdet. Wil dr Atum mänggisch mit em Sunnegott Re verschmulzen isch, wird dr Schu au as „Sohn vom Re“ agluegt. Er wird mit dr Sunne, si Frau Tefnut mit em Mond identifiziert. 

Dr Schu isch noch em Atum dr zweit Herrscher vo dr Schöpfig gsi, wo s no kei Ärde und Himmel ge het. Noch ihm het si Sohn Geb gherrscht.
Usser dass är und si Frau, d Tefnut, d Ärde und dr Himmel uf d Wält brocht hai, het er dr Himmel, wo mänggisch d Gschdalt vo dr Himmelschueh gha het, au gschdützt. In dere Rolle wird er as Ma abbildet. Au em Re het er ghulfe gege däm siini Find und isch dorum, wie ander Chriegsgottheite au, mit emä Löiechopf abbildet worde.



</doc>
<doc id="17227" url="https://als.wikipedia.org/wiki?curid=17227" title="Atum">
Atum

Dr Atum, sältener Tum, Tem, Temu odr Atem, isch än altägyptische Schöpfergott gsi, ä Form vom Sunnegott Re, wo sich uusem Urchaos sälber erschaffe het. Er het sich sälber gschwängeret, won er onaniert und si Same gschluckt het. D Hand won er bim Onaniere bruucht het, isch as siini wiiblige Charakteristike betrachtet worde. Dr Atum und si Hand si uf uf Särg us dr Ziit vo Herakleopolis as es Götterbaar abbildet worde. Siini Chinder si dr Luftgott Schu und d Füechtigkeitsgöttin Tefnut gsi. Ei Mythos verzellt wien er dr Schu usgschpeut het und Tefnut isch uf d Wält cho won er ghueschtet odr sich erbroche het. Denn het dr Atum siini Chinder umarmt und so mit ihne si "ka", wo mä in däm Zsämmehang am Beschde as Läbenschraft cha übersetze, deilt.

Dr Atum wird meischdens in Menscheform dargschdellt. Aber in de „Pyramideteggscht“ wird er as dr "Benben", dr Urhügel wo uusem Urozean ufdaucht, beschriibe. Au dr Mischtchäfer, wo uusere Chugle vo Ärde uf d Wält chunnt, isch eini vo siine Forme, dorum isch dr grooss Mischtchäfer us Granit bim heilige See z Karnak ihm gweiht gsi. Aber au as Schlange hai en d Ägypter mänggisch gseh. Im 175. Kapitel vom „Dotebuech“ wird vorusgsait, ass dr Atum am Ändi vo dr Wält alles zerschdöre wurd, und sich widr in d Urschlange, won es chthonischs Dier isch, wurd zruggverwandle.



</doc>
<doc id="17229" url="https://als.wikipedia.org/wiki?curid=17229" title="Umweltschutz">
Umweltschutz

Umwältschutz isch e zämefassende Begriff für alles wo unterno wird zum Schutz und zum Erhalt vomene usglichene Ökosischtem.

Im Umwältschutz sis Zyl isch, s Klima z stabilisiere und die globali Erwermig z brämse, um euse Nookomme e läbenswärti, intakti Nowält z erhalte. Umwältschtörendi Yflüss und Beyträchtige, wie zum Byschpil Umwältverschmutzig, Lärm, Flecheversigelig und Flecheverbruch sölle gschtoppt und ydämmt, das heisst möglichscht vermyde wärde.

D Läbensqualitet und Gsundheit vom Mönsch und sim Umfäld (dr Wält um yn umme) söll möglichscht erhalte oder sogar verbessert wärde. Dorum muess au d Natur won eus umgit gschützt wärde. Dr Naturschutz und dr Umwältschutz hei dorum meischtens ganz änlechi Zyl, sälte gits Zylkonflikt.

Vo 1960 a het me gmerkt, dass die mönschliche und induschtrielle Dätigkeite e schlechti Uswirkig chönne ha uf d Natur und uf d Umwält. Bsunders eusi verdreckte Bäch und Flüss und natürlich s grosse Fischschtärbe im Ry nach em Brand in ere chemische Fabrik in dr Schwyzerhalle hei es Umdänke brocht. Au s Ozonloch oder d Chemykataschtrofene z Seveso in Italie oder im indische Bhopal hei nodänklig gmacht. Umwält kennt keini Gränze, uf all Fäll keini vom Mönsch zogene. Dorum het me agfange das Problem an internazionale Umwältkonferänzene z diskutiere. Im Kyoto-Protokoll hei sich d Induschtrynazione Mängebegränzige und zytlichi Frischte gsetzt um d Produkzion und dr Usschtoss vo Stoffe z verringere, wo d Umwält zerstöre.

Ville arme Schwelle- und Entwickligsländer feele d Mittel zu effektive Umwältschutzmassname. S billige, aber höchschtgiftige DDT wird dorum witerhy grossflechig zur Bekämpfig vo de Insekte ygsetzt. Globali Uflage wie si im Kyoto-Protokoll verlangt wärde, wärde vo dene Länder meist nit aagno, mit dr Begründig dass nit sy, sondern d Induschtrynazione zum gröschte Teil für d Umwältschäde verantwortlich syge. Bis zum Juli 2010 hai 191 Staate s Kyoto-Protokoll underschriibe und ratifiziert, d USA, wo pro Chopf dr gröscht CO-Usschdoss het, het erst underschriibe aber nit ratifiziert.

D Umwältproblem, uf die dr Umwältschutz reagiere muess leue sich in verschideni Kriterie yteile zum Byspil nach de betroffene Umwältberych
oder au rüümlich

Dr Hunger vom Mensch nach Energy isch s Hauptübel, wo d Umwält belaschtet und ihrer Zerschtörig Vorschueb leischtet. E vermerti Nutzig vo de verschidene erneuerbare Energye chönnti Abhilf schaffe. Es stekt no einiges in Wind, Wasserläuf, Ebbe und Fluet und im Energyliferant Nummer eis, d Sunne, wo dr Menschheit überall choschtelos es fascht unerschöpflichs Reserwuar vo erneuerbarer Chraft zur Verfüegig stellt. Au in sogenannte Abfäll schlummert seer vill Energy, wo me chönnti usehole.

Dr gröscht Usschtoss vo CO chunnt zur Zit vo de westliche Industrinazione im nordamerikanische Kontinänt und Europa. Mit ere schnäll wachsende Wirtschaft in vile Länder in Asie, wachst aber au dört d Umwältbelaschtig und s Bewusstsy für d Problematik isch no gringer as in de hochindustrialisierte Nazione, wo dr Energyverbruch (Strom, Heiz- und Trybschtoff) drotz aller Kritik immer no zuenimmt.




</doc>
<doc id="17237" url="https://als.wikipedia.org/wiki?curid=17237" title="Völuspa">
Völuspa

D Völuspá isch s Afangsgedicht vo dr Eltere Edda und ihre Hauptdeil. Dr Name Völuspá bedüted 'Vorussage vo dr Sehere'. Si isch in dr schbootgermanische Ziit, öbbe ums Johr Duusig entschdande und mündlig wiitergä worde. Dr Teggscht isch im 13. Johrhundert zimli feschtgleit gsi, won ä Deil vo de Draditione, wo sich s Wärk druf schdützt, scho nüme gläbt hai.
D Völuspá isch ä Rahmegschicht. D Sehere Völva verzellt d Gschicht vo dr Wält und de Götter und beschriibt au d Zuekumft und s Ändi vo dr hütige Wält, d Ragnarök.

D Gschicht foht a wie d Völva vo dä „Söhn vo Heimdallr“, dä Mensche, verlangt, ass si ruehig siige und dr Odin frogt, öb si söll die alti Gschicht verzelle und ass si sich an d Riise chönn erinnere wo sä ufzooge haige. Si foht aa mit dr Schöpfigsgschicht, wie am Afang vo dr Ziit alles leer gsi isch, bis d Söhn vom Burr, em Vater vom Odin, d Ärde uus em Wasser glüpft hai. Den hai d Ase Ornig im Kosmos gmacht, hai d Sunne, dr Mond und d Schdärne an ihri Blätz do und so si Dag und Nacht entschdande. Denn hai im erschte goldige Ziitalter d Ase Wärkzüg gmacht und Tämpel baut. Wo aber drei Riisefraue vo Jötunheimar cho si, isch s goldige Ziitalter am Ändi gsi. D Ase hai denn Zwärge gmacht, under dene si sie schderkschde dr Mótsognir und dr Durinn gsi. 

Noch dr Erschaffig vo de Zwärge si dr erscht Ma und die erschti Frau erschaffe worde. Denn beschriibt d Völva dr Wältbaum, dr Yggdrasill, und wiso s zum erschde Chrieg cho isch zwüsche de Ase und de Wane, än anderi Grubbe vo Götter, wo dr Njord, dr Vater vo de Vane, dr Freyr, und d Freyja drzueghört hai.

D Völva denn sait im Odin, ass si ä baar vo siine Gheimnis kenni, wien er siis Aug gä haig für zum Wüsse z übercho. Denn verzellt si d Gschicht vom Balder, wo dr schönscht und beliebtischt vo alle Götter gsi isch, und wien er umcho isch wäge dr Hinderlischt vom Loki. Noch däm het si dr Undergang vom Himmel und vo dr Ärde vorusgsait, wie Füür alles verbrennt und Wasser alles loot lo versuffe, wie d Götter ihre Schiggsäl, de Ragnarök, underligge, ass si müesse kämpfe und ass vili von enä wurde umcho, under ihne au dr Odin sälber, aber au wie schliesslig a neui Wält wird erschdoh, wo dr Balder wider wird läbe und alles z wachse mache.


</doc>
<doc id="17238" url="https://als.wikipedia.org/wiki?curid=17238" title="Ragnarök">
Ragnarök

D Ragnarök si d Schicksal vo de Götter in dr nordische Mythologii gsi. 

In dr isländische Völuspá verzellt d Wohrsagere Völva, wie d Wält vernichdet wurd im Kampf vo de Götter gege d Riise. Dr Odin chunnt um im Kampf mit em Fenriswolf, wird aber vom Vidar gräächt, wo d Ragnarök überlebt. Dr Thor dödet d Midgardschlang, schdirbt aber an ihrem giftige Schnuuf, dr Füürriis Surtr dödet dr Freyr und verbrennt denn dr Sitz vo de Götter.

Dr Richard Wagner het sich uf d Gschicht vo de Ragnarök gschdützt, wo er dr „Ring der Nibelungen“ komponiert het. Er redet dört vo dr Götterdämmerig.



</doc>
<doc id="17240" url="https://als.wikipedia.org/wiki?curid=17240" title="Yggdrasill">
Yggdrasill

Yggdrasil isch in da Nordischa Mythologie da Wältabom, an Abbild vom Kosmos

1. Himml


2. Erde


3. Unterwelt

D‘Asen hond da Ur-Riese Ymir umbrocht undgär alls us sinem Körpaerschaffa. D’Esche Yggdrasil isch da erschte Bom gsi, wo se pflanzt hond, da gröschte und schönschte Bom in da Geschichte. Sine Äschte gänd Schatta uf nü vaschiedene Wälta und gond uffe bis in Himmel. Uf da Schpitze dom hockt an Adla ohne Nama, und zwüschat eam sina Oga hockt n Habischt, wo Vedrfölnir hoaßt.

Yggdrasil hot drü Wurzla. D’erschte goht uf Jötunheim, s’Land vo da Riesa, wo da Mimir’s Brunna isch, dia zwote is näblige Niflheim bi da Quelle Hvergelmir, wo se vom Neid-Dracha Nidhöggr agnagat würd. Die dritt Wurzl goht uf Asgard. An Eichhörndle, Ratatöskr, kleattarat a dera Wurzl umma und vatreht böse Grüchte vom Adla ohne Nama bis abe zum Neid-Dracha. Näbs m’Neid-Dracha gits o no zwoa Schnlangana, Goin und Moin, wo a da Wurzla vo Yggdrasil umanagan. Aba ned bloss d’Wurzla, o d‘Knoschpena werend agfalla, und zwor vo da vier Hirscha Dain, Dwalin, Duneyr und Durathror. 
Unta da Zweige vo Yggdrasil halten d’Götta Gericht. Und am Fuße vo Yggdrasil isch die Quelle vo da Urd, wo die drü Nornen sitzen, die Schicksalsgöttina Urd, Werdandi und Skuld. Sie weben s’Schicksal vo Götter und Menschena – Urd d’Vergangenheit, Werandi d’Gegenwart und Skuld d’Zukunft.

Wenn Yggdrasil afangt zum Welken oder zum Beben, kummt s’Ende vo da Welt, Ragnarök.



</doc>
<doc id="17243" url="https://als.wikipedia.org/wiki?curid=17243" title="Schwabenkrieg">
Schwabenkrieg

Im Schwobechrieg, au Engadiner Chrieg odr Schwizer Chrieg, het 1499 d Schwizer Eidgenosseschaft dr Kaiser Maximilian I. (1493-1519) und dr Schwöbisch Bund besigt und so s chönne verhindere, ass si dr Gemein Pfennig müesse zahle und s Riichskammergricht müesse anerkenne. Im Friide vo Basel het sich d Eidgenosseschaft "de facto" vom Dütsche Riich glöst, ä Zueschdand wo 1648 im Weschdfälische Friide "de jure" beschdädigt worden isch.
Im Januar 1499 hai die erste Usenandersetzige wägem Münsterdal zwüsche de Tiroler und de Graubündner agfange. Bim liechtesteinische Triese isch s am 12. Februar zum erste Gfächt cho, e Wuche spöter isch am 20. Februar bi Hard die ersti Schlacht gschlage worde, bi welere Duusigi vo Kaiserlige umcho si. Am 22. Merz isch es chliis Gfächt am Bruederholz bi Riinech usgfochte worde, am 11. April bi Schwaderloh in dr Nöchi vo Konstanz, am 17. hai d Eidgenosse Düenge eroberet und am 20. hai si bi Frastanz im Vorarlbärgische im Kaiser Maximilian si Schwöbische Bund besiigt. Am 22. Mai hai die Drei Bünd mit dr Understützig vo dr Eidgenosseschaft bi dr Calve im Münsterdal die Kaiserlige gschlage und in dr letzte Schlacht am 22. Juni hai d Eidgenosse bi Dornach dr Chrieg für sich entschiide.

Am 22. September isch dr Friide z Basel abgschlosse worde.

Ä diräkti Konsequenz vom Resultat vom Schwobechrieg isch d Uufnahm 1501 vo de Riichsschdedt Basel und Schaffhuuse in d Schwizer Eidgenosseschaft gsi.




</doc>
<doc id="17244" url="https://als.wikipedia.org/wiki?curid=17244" title="Frieden zu Basel">
Frieden zu Basel

1499 isch dr Friide zu Basel zwüschem Kaiser Maximilian I. und dr Schwiizer Eidgenosseschaft abgschlosse worde.

Zum Abschluss vom Schwobechrieg, wo dr Kaiser Maximilian I. understützt vom Schwöbische Bund gege d Schwiizer Eidgenosseschaft gfüehrt het, für zum se zum zahle vom Gmeine Pfennig und zer Anerkennig vom Riichskammergricht z zwinge, hai d Eidgenosse am 22. September 1499 im Friide vo Basel ihre Schdandpunkt duuregsetzt und si so "de facto" uus em Dütsche Riich uusgschiide, au wenn si nid d Absicht gha hai, s Riich z verlo. "De jure" isch ihri Unabhängikeit im Weschdfälische Friide international anerekennt worde.

Die wichdigschte Verdragsbedingige si gsi:

Zwei Johr schböter hai sich d Riichsschdedt Basel und Schaffhuuse der Eidgenosseschaft aagschlosse.


</doc>
<doc id="17245" url="https://als.wikipedia.org/wiki?curid=17245" title="Gemeiner Pfennig">
Gemeiner Pfennig

Dr Gemein Pfennig isch än allgemeini und diräkti Riichsschdüür gsi wo im 15. und 16. Johrhundert im Dütsche Riich erhobe worden isch.
Dr Gemein Pfennig isch 1422 beschlosse worde und bis 1551 elfmol uusgschriibe und widr uufghobe worde. Am Riichsdag z Worms im Johr 1495 het dr Kaiser Maximilian I., wo Gäld bruucht het für siini Chrieg gege Frankriich und gege s Osmanische Riich, broklamiert, ass jedi Person, wo elter as 15 siig und es Vermöge vo meh as 500 Gulde haig, jedes Johr ä halbe Gulde Schdüür müess zahle und bi Vermoge vo meh as 1000 Gulde ä ganze Gulde. Wär weniger as 500 Gulde gha het, het müesse ä Vieräzwanzigschdel vom enä Gulde zahle.

Eini vo de Folge vom Wormser Beschluss isch dr Schwobechrieg vom Johr 1499 gsi, wo mit em Basler Friide z Änd cho isch.
, Band 7, S.170


</doc>
<doc id="17249" url="https://als.wikipedia.org/wiki?curid=17249" title="Altertum">
Altertum

Siit dr dütsch Schriftschdeller Johann Christoph Gottsched (1700–1766) dr Begriff Alterdum as erschte bruucht het, bezeichnet mä äso im europäische Kulturruum d Zit vo de Afäng vo de Hochkulture im Middelmeerruum und in Weschdasie bis zur germanische Völkerwanderig, em Undergang vom weschrömische Riich 476 odr em Afang vo dr Expansion vom Islam im Johr 632. As klassichs Alterdum odr Antike betrachtet me d Zit vo dr altgriechische Kultur und vom römische Kaiserriich, vom 5. Johrhundert vor bis zum 5. Johrhundert noch dr Zitewändi. D Antike isch dorum ä Deil vom Alterdum.

Mä deilt Europa, Nordafrika und Weschdasie in Kulturkreis ii, für zum se z schdudiere:



</doc>
<doc id="17251" url="https://als.wikipedia.org/wiki?curid=17251" title="Hammurapi">
Hammurapi

Dr Hammurapi, au Hammurabi, (je nach dr bruuchte Chronologii 1792–1750 odr 1728-1686 vor dr Ziitwändi) isch dr sächst König vo Babylon uus dr Amoriterdynaschdii gsi und het d Chrone vo siim Vater, em Sin-muballit, gerbt. 

Er het d Schdadtmuure vergrösseret, Bewässerigsalage agleit und Tämpel und anderi groossi Gebäud baut. Er het d Verwaltig vom Land besser organisiert und het em mit em so-genannte Codex Hammurapi ä eiheitligi Rächtsornig gä. 
D Gsetz si in dr Landesschbrooch Akkadisch uf Stele und Dondafele gschriibe und öffentlig ufgschdellt gsi, so dass jede sie hätt chönne läse. Siini 282 Gsetz si schbezifisch gsi, jedi Gsetzüberdrätig het ä beschdimmti Schdroof noch sich zoge, wo em Verbräche aagmässe gsi isch: „Es Aug für es Aug. Ä Zahn für ä Zahn“, die so genannti "lex talionis". Dr Aklagti isch für unschuldig ghalte worde, bis ass si Schuld bewiise gsi isch. Es schinnt, ass dr Achläger und dr Aklagti hai döfe Bewiismaterial vorfüehre. D Schdroof het nit chönne verchliineret wärde, au wenn s milderndi Umschdänd ge het.
S Uufschriibe und Veröffentlige vo de Gsetz het s schwiiriger gmacht, si willkürlig z verändere. D Schdele mit em Kodex zeigt au, wie dr Hammurapi d Gsetz vom Gott Schamasch überchunnt und im Teggscht isch gschriibe, ass d Götter dr Hammurapi gwehlt hai für dass er siim Volk d Gsetz gäb. Er het so die middelöschdlige Gsetzesdradition vo göttlige Gsetz widdergfüehrt, wo s eltischte Bischbil drvo die sumerische Gsetz vom Ur-Nammu und es schbööters Bischbil die Mosaische Zäh Gebot gsi si.
Siini Vorgänger hai d Nochberschdedt Borsippa, Kisch, and Sippar eroberet, und vo dere Machtbasis uus het dr Hammurapi, wo Elam 1766 in Mesopotamie iigfallen isch und s Riich vo Eschuna eroberet het, mit dr Underschdützig vo Larsa chönne besiige. Wil aber dr Hammurapi nid zfriide gsi sich mit dr Hilf vom König vo Larsa het er en agriffe und bis öbbe 1763 s ganze südlige Mesopotamie eroberet. Währed er im Süde beschäftigt gsi isch, hai siini Nochbere im Norde Unrueh gschdiftet. Dr Hammurapi het druf Eschuna agriffe und d Schdadt eroberet. Denn isch er im Euphrat noch gege Nordweschde zoge und het ganz Mesopotamie bis Mari under si Herrschaft brocht. In Syrie si Aleppo und Qatna unabhängig bliibe.

Dr Dioritblock mit siine Gsetz isch 1902 z Susa endeckt worde und schdoht jetzt im Louvre.



</doc>
<doc id="17255" url="https://als.wikipedia.org/wiki?curid=17255" title="Stephan Gutzwiller">
Stephan Gutzwiller

Dr Stephan Gutzwiller (* 21. November 1802 z Therwil; † 29. Auguscht 1875 z Interlake) isch ä Schwiizer Awalt und Politiker gsi. Er isch dr Hauptafüehrer vo de Baselbieter in dr Revolution vo 1833, wo zur Deilig vom Kanton Basel gfüehrt het.

Dr Stephan Gutzwiller isch am 21. November 1802 z Therwil as Sohn vom Huefschmiid Joseph Thomas Gutzwiller uf d Wält cho. Therwil het zu säller Ziit zum französische Departement vom Haut-Rhin ghört. Wäge däm het er immer ä groossi Sympathie für die französisch Kultur gha. Er isch am Lyzeum z Solodurn uf d Schuel gange und denn het er z Würzburg zwei Johr lang Theologii schdudiert. Z Heidelberg und z Basel het er denn Rächtswüsseschafte schdudiert und het 1827 z Basel d Awaltsbrüefig gmacht. Er het am Barfi z Basel siis Büro ufgmacht und isch as liberale Politiker 1827 in dr Grooss Root gwehlt worde.

Am 18. Oktober 1830 het er sich mit 39 Baselbieter z Bad Buebedorf droffe und si hai ä Bittschrift and d Basler Behörde verfasst, ass mä dr Bevölkerig vom Land meh Rächt sött ge. D Bittschrift isch vo de reaktionäre Schdadtbasler abgwiise worde, und im Baselbiet isch d Volksbewegig immer radikaler worde und dr Gutzwiller, wo kei Drennig vo Schdadt und Land het welle, het sä nüm chönne länke.

Scho am Afang vom Johr 1831 isch in Lieschdel ä brovisorischi Regierig gwehlt worde und dr Gutzwiller isch ihre Vorschdand gsi. Dr Gutzwiller isch vom Basler Kriminalgricht in Abwäseheit zu sächs Johr Zuchthuus verurdeilt worde und mä het em s Aktivbürgerrächt für zwölf Johr gnoh. Das het en zum enä Baselbieter Volksheld gmacht. Wo uusem bolitische Konflikt än offeni Revolte worden isch, het d Basler Regierig milidärischi Vorbereitige gmacht.

Am 17. Merz 1832 hai 46 Gmeinde dr sälbschdändig Kanton Basel-Landschaft gründet und dr Stephan Gutzeiller isch zum Bresidänt vom Verfassigsroot gwehlt worde. Schbööter isch er au Bresidänt vom Landroot und Bresidänt vom Regierigsroot worde.

3. August 1833 hai d Baselbieter ä Basler Armee vo 1.200 Ma mit 14 Kanone bi dr Hülfdäschanz zwüsche Braddele und Fränkedef zum Rückzug zwunge. Am 26. Auguscht 1833 het die Eidgenössischi Dagsatzig d Drennig vom Baselbiet und dr Schdadt beschdätigt, aber erscht mit dr neue Bundesverfassig si in dr Schwiiz d Grundbürgerrächt, wo dr Gutzwiller siis Läbe lang drfür kämpft het, garantiert worde.

Dr Stephan Gutzwiller het sich in de 1840er Johr uus dr Kantonspolitik zruggzoge und sich siim Bruefs- und Brivatläbe gwidmet. 1846 isch er noch Arlese zruggzoge. Er isch am 29. Auguscht 1875 z Interlake gschdorbe und isch uf si eigene Wunsch nid z Therwil sondern in dr Kantonshauptschdadt Lieschdel begrabe worde.




</doc>
<doc id="17387" url="https://als.wikipedia.org/wiki?curid=17387" title="Sozialdemokratische Partei der Schweiz">
Sozialdemokratische Partei der Schweiz

Die Sozialdemokratischi Partei va dr Schwiiz (SP; : Parti socialiste suisse PS), wa politisch links steiht, isch e grossi Partei va der Schwiz. Si isch eini va de Bundesratsparteie.

Si isch Mitgliid va der Sozialistischen Internationale und assoziierts Mitgliid va der Sozialdemokratische Partei va Europa. Ihre Präsident isch sit em Merz 2008 dr Christian Levrat.

S aktuelle Parteiprogramm vo der SP goht uf e Parteidag vom 30. und 31. Oktober 2010 z Lausanne zrugg. Es isch s sibete Parteiprogramm in der Gschicht vo der Sozialdemokratische Partei.

D SP isch in ihrer aktuelle Politik für klassischi sozialdemokratischi Positione. Dodrzue ghört ihr Iidräte für e starch Staat und dr Service public, gege wiitgehendi wirtschaftligi, aber für gsellschaftligi Liberalisierige, für meh Umwält- und Klimaschutz, für en ussepolitischi Öffnig vo der Schwiiz und e Sicherheitspolitik, wo uf dr Grundlaag vom Pazifismus stoot.

Allgemein isch aber do drzue z bsääge, ass d Kantonaal-Sektione über e grossi Autonomie verfüege und so hüffig vo de Positione vo der SP Schwiiz chönne abwiiche.

So lehnt d SP in der "Wirtschafts-, Finanz-, und Sozialpolitik" wirtschaftsliberali Aaliige wie öppe d Deregulierig, d Sänkig vo de Stüüre für Ryychi und d Chürzig vo de Staatsusgoobe uf Chöschte vo der Grundversorgig und bsundrigs vo der Sozialversicherig («Sozialabbau») in der Regel klar ab, und si kämpft gegen e allfälligi Erhöhig vom Pensionierigsalter.

Drfür duet d SP in gwüsse Beriich für en Usbau vo de staatlige Sozialleistige iidräte, z. B. in dr Form vom ene öffentlig finanzierte Mueter- und Vaterschaftsurlaub, ere staatlige Eiheitschrankekasse oder eme flexible Pensionierigsalter. In der Stüürpolitik wehrt sich d SP gege «Stüürgschänk an die Ryyche» und sträbt noch ere vergrösserete Umverdeilig vo obe uf unde mit ihrer Forderig noch ere schwiizwiite Harmonisierig vo de Stüürsetz. Si isch skeptisch bis ablehnend gegenüber der Privatisierig vo Betriib, wo öffentlig-rächtlig si oder vom Staat drait wärde, und si isch eender gäge d Abschaffig vo de staatlige Monopol, wo s no git (Swisscom, Post, SRG SSR, Strommärt etc.).

Im Beriich vo der Landwirtschaft und vo de Parallelimport isch d SP aber für meh Wettbewärb.

In "gesellschaftlige Frooge" befürwortet d SP meh Gliichstellig und Öffnig. So setzt si sich z. B. drfür ii, ass d Fraue Familie und Bruefsdätigkeit besser under ei Huet chönni bringe (z. B. mit dr Forderig noch meh extärne Bedreuigsaagebot für Chinder und noch meh Deilzitstelle), si wett e schnälli faktischi Verwirklichung vo der Lohngliichstellig vo Frau und Ma, befürwortet d Iifüehrig vo der iidraite Partnerschaft für Homosexuelli und vo der Fristereglig bi Abdriibige. In der Justiz und bi der Migration wehrt si sich gege Massnahme, wo allzu restriktiv si, und plädiert für e Politik vo der Humanität. So lehnte si d Verscherfig vo de Asyl- und Usländergsetz sit de 1980er-Johr immer ab. Drfür befürwortet si d Förderig vo der Integration vo de Migrante. In ihrem Positionspapier zur Migrationspolitik forderet d SP «Integration vo der erste Stund», wo Migrante sich sofort noch ihrer Iireis müesse verpflichte sich z integriere. D SP isch au für e liberali Drogepolitik und befürwortet die kontrollierti Heroinabgoob und d Entkriminalisierig vom Cannabis-Konsum. Drgege isch si für e Rauchverbot au in Restaurant und Bare.

In der "Ussen- und Sicherheitspolitik" setzt sich d SP für e versterkti Mitarbeit vo der Schwiiz in internationale Organisatione ii. Si befürwortet im Gegesatz zu de bürgerlige Parteie SVP, FDP und CVP, wo uf e reine Bilateralismus setze, grundsätzlig e Biidritt vo der Schwiiz zur EU. D SP isch für e weniger strikti, «aktivi» Neutralitet und für e versterkte internationale Iisatz für Friide und Menscherächt, aber au für s Bhalte vo der militärische Neutralitet und gegen e NATO-Biidritt. Ihri pazifistischi Haltig chunnt au in der Armeefroog zum Usdruck: Si forderet e Professionalisierig und e dütligi Verchliinerig vo der Schwiizer Milizarmee und d Abschaffig vo der Wehrpflicht. E wiiteri Forderig isch, ass me d Dradition vom Ufbewahre vo der persönlige Armeewaffe deheim wurd ufgee.

Zsämme mit der Grüene Partei deilt d SP schliesslig s "ökologische Gedankeguet", wo sich in Fordrige noch ökologische Stüürreforme und Länkigsabgoobe, im Iisatz für Energiisparmassnahme und erneuerbare Energie, für Umwält- und Landschaftsschutz, (gegen e Bau vo neue Stroosse, Verlagerig vom Güeterverchehr vo der Strooss uf d Schiine, d Iifüehrig von ere Alpetransitbörse) und für en Usbau vom öffentlige Verchehr und in der Ablehnig vo der Chärnenergii zeigt.

Di SP het 2 Bundesrööät:

Im Ständeroot sind bi dr Wahl vom Jahr 2015 grad 9 Sitz zu dr SP choo.

I der Wahl vom Jahr 2019 het d'SP 39 Sitz im Nazionalroot überchoo. Si isch di zwäitgröschti Partei im Nationalroot, nach der SVP, wo 53 Sitz het.




</doc>
<doc id="17397" url="https://als.wikipedia.org/wiki?curid=17397" title="Arnold Böcklin">
Arnold Böcklin

Dr Arnold Böcklin isch am 16. Oktober 1827 z Basel uf d Wält cho und gschdorbe isch er am 16. Januar 1901 z S. Domenico bi Fiesole i de Brovinz Florenz. Er isch ä Schwizer Moler, Zeichner, Graphiker und Bildhauer gsi und het zum Symbolismus ghört. Er wird für ein vo de bedütenschde europäische Künschdler vom 19. Johrhundert ghalte.

Vo 1845 bis 1847 het dr Arnold Böcklin an dr Kunscht-Akademii z Düsseldorf schdudiert. Denn het er Schdudiereise in d Schwiz, Belgie, Holland und Frankriich gmacht. Druf het er im Atelier vom Johann Gottfried Steffan gschafft. Vo 1848 bis 1850 het er z Basel gschafft und vo 1850 bis 1857 z Rom, won er die Alte Meischder schdudiert het. Er het dört siibe Johr gwohnt und isch vom Gaspard Dughet und vom Franz Dreher schdark beiiflusst worde. 1858 isch er vom Anselm Feuerbach empfohle worde und het so vom Karl Wedekind, em Konsul vo Hannover z Palermo, dr Uufdrag übercho in siner Villa z Hannover dr Ässsaal z bemole. Vo 1860 bis 1862 het er as Professor an dr Kunschtakademie z Weimar Underricht ge. Denn isch er zrugg nach Italie noch Neapel und Pompeii. Er isch in dr Toskana gschdorbe und am 18. Januar 1901 uf em proteschtantische Fridhof Camposanto degli Allori bi Florenz begrabe worde.

Zsämme mit em Ferdinand Hodler, em Max Klinger und em Lovis Corinth isch dr Böcklin ein vo de Hauptverdräter vom dütsche Symbolismus, wo nüt het welle z due ha mit dr akademische Molerei und em Naturalismus vo dr zweite Hälfti vom 19. Johrhundert.

Surrealischde wie dr Giorgio de Chirico, dr Salvador Dalí und dr Max Ernst hai in ihm ein vo ihre Vorläufer gse und hai dr Böcklin as ä „geniale und ironische Künschdler“ betrachtet.

Zu sine bedütendschde Wärken zellt s „Sälbschtportret mit em giigende Dod“ (1872) und die fümf Variatione vo dr „Doteninsle“ (1880–1886).

Si Name isch au bekannt worde wäge dr Schriftart im Jugendschdiil, won er entworfe het und wo si Name drait.

Im Kunschthuus z Züri het er en eigne Saal, wo sini Bilder uusgstellt sin.





</doc>
<doc id="17398" url="https://als.wikipedia.org/wiki?curid=17398" title="Johann Bernoulli">
Johann Bernoulli

Dr Johann Bernoulli (am 6. August (27. Juli a. St.) 1667 z Basel uf d Wält cho; gschdorbe am 1. Januar 1748 z Basel) isch ä Schwiizer Mathematiker gsi, dr jünger Brueder vom Jakob Bernoulli und dr Vater vom Daniel Bernoulli.

Er het z Gämf, z Baris, z Groningen und z Basel gschafft.

Siini Arbetsgebiet hai under anderem mathematischi Reihe, Differenzialgliichige, mathematischi Kurve umfasst. Er het s Brinzip vo dr Erhaltig vo de läbige Chreft ufgschdellt.

Under siine Schüeler si dr Berner Niklaus Blauner und dr Leonhard Euler gsi.



</doc>
<doc id="17399" url="https://als.wikipedia.org/wiki?curid=17399" title="Jakob Bernoulli">
Jakob Bernoulli

Dr Jakob Bernoulli (am 6. Januar 1655 z Basel uf d Wält cho; gschdorbe am 16. August 1705 z Basel) isch ä Schwiizer Mathematiker und Physiker gsi. S Geburtsdatum bezieht sich uf dr Gregorianisch Kalender, wo z Basel im Johr 1584 iigfüehrt worden isch und so zum Zitpunkt vo dr Geburt vom Bernoulli massgäbig gsi isch. Wil zu säller Zit in viele Gebiet vo Europa immer no nach em Julianische Kalender grächnet het, wird hüfig s Geburtsdatum noch em Julianische Kalender as dr 27. Dezember 1654 age.

Dr Jakob Bernoulli het wichdigi Biidräg zur zur Entwicklig vo dr Wohrschiinlikeitstheorii, zur Variationsrechnig und zur Untersuechig vo Potenzreihe gmacht. Zsämme mit siim Brueder Johann Bernoulli het er d Infinitesimalrechnig vom Leibniz bearbeitet und verbreitet.

Dr Jakob isch dr Sohn vom Chaufma Niklaus Bernoulli und siiner Frau Margarethe Schönauer gsi. Sii jünger Brueder isch dr Mathematiker Johann Bernoulli gsi. Noch dr Schuel het en si Vatter ä bitz underrichdet und denn het er wil s dr Vatter so het welle Philosophii und Theologii an dr Universität Basel gschdudiert. 1671 her er dr "Magister artium" übercho und 1676 s Lizenziat "lic. theol.". Aber er het au, gege dr Wille vo siim Vatter, und fascht autodidaktisch Mathematik und Astronomii gschdudiert.

Vo 1676 bis 1689 het dr Jakob Bernoulli verschiidnigi Boschde as Huuslehrer z Gämf gha. Zu säller Zit isch er au ä baar mol noch Frankriich gfahre. Vo 1681 bis 1682 her er än Art Grand Tour dur Holland, Ängland und Dütschland gmacht. Do het er nit nume die cartesischi Mathematik kenne glehrt, sondern au d Bekanntschaft vom Hudde, Boyle und Hooke gmacht.

Zrugg z Basel her er vo 1683 a brivati Vorläsige über d Experimentalphysik an dr Universität Basel ge. Zu dere Zit het er under anderem d "Géométrie" vom René Descartes gschdudiert und d Wärk vom John Wallis und vom Isaac Barrow, und het agfange sich für d Infinitesimalrechnig z intressiere. Im Johr 1684 het er d Judith Stupanus ghüotet, und si hai zwei Chinder übercho, wo keins vo beide sich schbööter für d Mathematik oder d Physik intressiert het.
Vo 1686 her dr Bernoulli die vollständigi Induktion bruucht, het wichtigi Potenzreihe mit Hilf vo de Bernoulli-Zahle untersuecht, und het d Wohrschiinlikeitstheorii mit dr Bernoulli-Verdeilig begründet. Im Johr 1687 isch er Professer für Mathematik an dr Universität Basel worde und het zsämme mit siim jüngere Brueder und Schüeler Johann Bernoulli agfange, d Infinitesimalrechnig vom Leibniz z bearbeite und azwände. Die beide Brüeder si die erschte gsi wo dr neu Calculus bruucht hai, ohni zum Umfäld vom Leibniz z ghöre.

Bis 1689 het dr Bernoulli wäsentligi Arbede über d Potenzreihe und zur Wohrschiinlikeitsrechnig veröffentligt, under anderem über s Gsetz vo dr groosse Zahl. In de früehie 1690er Johr het er vor allem im Gebiet der vo dr Variationsrechnig gschafft, won er wichtigi Kurven und Differentialgliichige undersuecht het. 1697 sich Jakob mit sim Brueder Johann verschdritte.

1699 isch dr Jakob Bernoulli Mitglied vo dr Akademie vo de Wüsseschafte vo Baris und zwei Johre schbööter vo dr Preussische Akademie vo de Wüsseschafte vo Berlin worde. In säller Zit het er mit em Gottfried Wilhelm Leibniz und emNicolas Fatio de Duillier korreschbondiert.

Im Alter vo 50 Johr isch dr Jakob Bernoulli am 16. August 1705 z Basel gschdorbe; si Brueder Johann het denn si Boschde as Brofässer un dr Universidet z Basel übernoh.

Vo 1689 bis 1704 het er fümf Abhandlige gschriibe über d Reihelehr, het d "Geometrica" vom René Descartes neu uusegee und und het mathematischi Biidräg für d "Acta Eruditorum" gschriibe. Eins vo siine wichtigschde Wärk, d "Ars Conjectandi", isch erscht 1713, aso acht Johr noch siim Tod, z Basel veröffentligt worde. S Buch het Arbede vo andere Mathematiker uf em Gebiet vo dr Wohrschiinlikeitsrechnig zsämmegfasst und si witer entwicklet. Näbe Schtrategie, wie mä bi verschiidnige Glücksschbiil cha gwünne, si au d Bernoulli-Zahle im Wärk enthalte.

Eins vom Bernoulli siine Liebligsspiilzüg isch die logarithmischi Spirale gsi, und er het sich vil mit ere beschäftigt. Mä sait ass dr Bernoulli sich gwünscht haig, ass män em son ä Schbirale uf si Grabschdei wurd due. Wiso dr Bildhauer, won en gmacht het, ihm ä Archimedischi Schbirale drufgmacht het, weiss mä nit. Mä cha dr Grabschdei hützudag im Chrüzzgang vom Münschter z Basel aluege.




</doc>
<doc id="17402" url="https://als.wikipedia.org/wiki?curid=17402" title="Daniel Bernoulli">
Daniel Bernoulli

Dr Daniel Bernoulli (1700-1782) isch ä Schwiizer Mathematiker und Physiker us der Glehrtefamilie Bernoulli gsi. Er het mit em Leonhard Euler an de Gliichige gschaft, wo hützudag ihri Näme dräge. Dr Bernoulli-Effekt, won er entdeckt het und wo si Name übercho het, isch vo grosser Bedütig in dr Aerodynamik.

Dr Daniel Bernoulli isch am 8. Februar 1700 z Groningen in Holland uf d Wält cho, as dr Sohn vom Mathematiker Johann Bernoulli und siiner Frau Dorothea Falkner. Dr Mathematiker Nikolaus II. Bernoulli isch si Brueder gsi, dr Mathematiker Jakob Bernoulli (1655–1705) si Unggle. Won er fümfi gsi isch, isch er mit siiner Familie noch Basel züglet.

Won er sächzähni worden isch, her er z Basel afo Medizin schdudiere und isch 1718 an d Universität Heidelberg. 1719 isch er Ziitlang z Schdroossburg gsi und denn isch er nach Basel zrugg. Dört het er im Johr druf zum Dr. med. bromoviert. Won er vo keinere Universidet än Iiladig übercho het, het dr Bernoulli 1723 ä Schdudiereis nach Venedig gmacht, für zum sich dört biim Schtadtarzt Pietro Antonio Michelotti wiiterzbilde. Währed siinerä Ziit dört as Assischtänt het dr Bernoulli s Charteschbiil Pharo kenneglehrt. Mit emä Büechli über das Schbiil het er si Karriere as Mathematiker agfange, aber mit siine Arbete über d Riccati-Gleichig isch er in ganz Europa bekannt worde. 

1725 hai dr Daniel Bernoulli und si Brueder Böschde an dr Akademii vo de Wüsseschafte z Sankt Petersburg übercho. Im Daniel hai wedr d Schdadt, no s Land, no dr Arbetsblatz gfalle, und so isch er 1733, won er chrank worden isch, heim noch Basel cho. Do het er an dr Universität Underricht ge bis zum Ändi vo siim Läbe. 1733 het er dr Lehrschduehl für Anatomii und Botanik bsetzt und und het en zäh Johr schbööter mit em Lehrschduehl für Anatomii und Physiologii usduuscht. Aber 1750 het sich si Draum erfüllt, wo män em dr Lehrschduehl für Physik ge het, wo dr Benedikt Staehelin bsetzt gha het.

Am 17. März 1782 isch dr Daniel Bernoulli im Alter vo 82 Johr z Basel gschdorbe.

Dr Daniel Bernoulli het zimli schlächti Beziehige zu siim Vatter, em Johann Bernoulli, gha. Wo beidi am enä wüsseschaftlige Wettbewärb vo dr Akademii vo de Wüsseschafte z Baris mitgmacht hai und beidi uf en erschden Blatz cho si, het dr Johann si Sohn verschdoosse wil er d Schand nid haig chönne uusschdoh, ass men en mit siim Sohn vergliche haig. Dr Daniel Bernoulli het dä Briis zähmol übercho. Dr Vatter haig au brobiert ihm Daniel siis Hauptwerk, d "Hydrodynamica", won er 1738 veröffentligt het, z schdähle und ihm dr Titel "Hydraulica" z ge. Dr Daniel het brobiert Friide mit siim Vatter z mache, aber dä isch em bös bliibe bis zu siim Dod.

Dr Daniel Bernoulli isch ä guete Fründ vom Leonhard Euler gsi. 

Siis erschde mathematische Wärk si d "Exercitationes" gsi, wo 1724 veröffentligt worden isch und won ä Lösig enthalte het vo dr Riccati Differentialgliichig, wo vom Jacopo Riccati vorgschlage worden isch. Zwei Johr schböter het er as erschde ä zsämmengsetzti Bewegig in Translations- und Rotations-Bewegige deilt. Dr Uufbau isch ähnlig wie im Joseph Louis Lagrange si "Méchanique Analytique", wo alli Resultat as Konsequenz vom eim Brinzips, d Energiierhaltig, erschiine. 

Denn het er ä Dänkschrift über d Theorii vo Ebbe und Fluet gschriibe, für die het er – zsämme mit em Euler und em Colin Maclaurin – ä Briis vo dr Französische Akademii übercho. Die Schrifte hai alles enthalte, was zu däm Thema zwüsche dr Veröffentligung vom Isaac Newton siiner "Principia" und de Forschige vom Pierre Simon Laplace entdeckt worden isch. 

Dr Bernoulli het vil Artikel über verschiidnigi mechanischi Froge gschriibe, bsunders über Broblem im Zsämmenhang mit schwingende Saite und d Lösige wo dr Brook Taylor und dr d’Alembert gfunde hai. Er isch dr erschd gsi, wo brobiert het ä kinetischi Theorii vo de Gas zu formuliere, und het sä bruucht, für zum s Boyle-Mariotte-Gsetz z erkläre, wo sait ass bi ideale Gas bi konschdanter Tämpratur s Brodukt vom Druck und em Volume konschdant bliibt und wo mit de Näme vom Robert Boyle und em Edme Mariotte verbunden isch.

Dr Bernoulli het 1738 au s Sankt-Petersburg-Paradoxon, wo mit de Gwünnchance in Lotterie z due het, in de "Commentarii Academiae Scientiarum Imperialis Petropolitanae" beschriibe und erklärt.



</doc>
<doc id="17404" url="https://als.wikipedia.org/wiki?curid=17404" title="Midgard">
Midgard

Midgard isch en Begriff us de germanische Kosmologi und Mythologi und bizaichnet d Welt wo d Mensche wonet.

De Name chunnt i allne germanische Sprooche vor (; got. "midjungards"; an. "miðgarðr"; ae. "middangeard"; as. "middilgard"; ahd. "mittingart", "mittigart", "mittilagart" ) und stoot i de Geografii und Kosmologi för di biwonti Welt, wo vom Weltmeer umgee werd. De Begriff stoot analog zum latinische "orbis terræ" und em algriechische "oikoumene". I de Mythologii cha Midgard as di mittleri Welt zwüschet de nidere Geisterwelt und de höchere Götterwelt bitrachtet werde, im christliche Kontext au d Welt zwüschet Himmel und Hell. De Uusdruck isch religiös noitraal gsii und isch drum au i biblische Tegscht bruucht woore, doch isch er im End us allne Sprooche dur s Word ""Welt"" ersetzt wore.

I de nordische Mythologi isch Midgard aini vo de nüü Welte und de Wonort vo de Mensche. Er werd vom Weltmeer umgee, wo d Midgardschlange drin lit. Bi de Erschaffig vo de Welt hend d Götter Odin, Vili und Vei us de Augebraue vom Urriis Ymir en Schutzwall um Midgard baut. D Regebogebrugg Bilröst isch d Verbindig zwüschet Midgard und de Götterwelt Asgard.


</doc>
<doc id="17405" url="https://als.wikipedia.org/wiki?curid=17405" title="Jacopo Riccati">
Jacopo Riccati

Dr Jacopo Francesco Riccati (* 28. Mai 1676 z Venedig; † 15. April 1754 z Treviso) isch än italiänische Mathematiker gsi.

Er isch vor allem für siini Untersuechige vo Differentialgliichige und d Methoden zur Verchliinerig vo dr Ornig vo Gliichige bekannt.

Dr Riccati het z Venedig gschafft und isch mit vile Wüsseschaftler in Verbindig gschdande. Er het mehreri allgemeini Klasse vo Differentialgliichige undersuecht und Lösigsmethode gfunde, wo vo vile, drunder em Daniel Bernoulli, übernoh worde si. Besundrigs uusfüehrlig het er Gliichige undersuecht, wo noch ihm Riccati-Gliichige heisse.

Ein vo siine Söhn isch dr Mathematiker Vicenzo Riccati (1707 - 1775) gsi. Dä isch Jesuit worde und isch ä Pionier im Gebiet vo de hyperbolische Funktione gsi. Ä zweite Sohn, dr Giordano Riccati isch dr erscht gsi, wo dr Elaschdizitetsmodul vo Metal gmässe het, 25 Johr vor em Thomas Young, wo däm Modul si Name ge het.

Dr Name Riccati wird mänggisch falsch "Ricatti" gschriibe, bsundrigs im Internet.



</doc>
<doc id="17406" url="https://als.wikipedia.org/wiki?curid=17406" title="Berner Zinktafel">
Berner Zinktafel

S Berner Zinktäfeli ( "Zinktafle vo Bern-Thormebodewald" ) isch e beschribnigs Zinkblech, wo 1984 bim helvetische Oppidum Bern-Engihalbinsle gfunde woren isch. S messt 11 x 14 Santimeter und werd is 1. oder 2. Jh.n.Chr. datiert.

D Inschrift isch i griechische Buechstabe gschribe wore und d Sprooch isch Gallisch. Si bistoot us vier Zile und jedi zaigt en Name:

De zwait Name bizaichnet de keltischi Schmiidgott "Gobanos", wo bi de Ire as "Goibniu" und bi Waliser z England as "Gofannon" guet bikannt isch. De Name bidütet schlichtweg »Schmiid«. De erst Name werd as Biiname vom Gott dütet, as »Weltwanderer«, zu gall. *dubnos »Welt« (air. domun) und gall.-lat. rēdā »Wage, Rais« (air. ríad), d Inschrift isch aso em »Weltwanderer Gobanos« gwidmet. De dritt Name Brenodor isch weleweg de Name vo de keltische Sidlig uf de Halbinsle Engi gsii. De erst Namestail "breno-" chönnt im Ortsname Brenngarte oder sogär im Name vo de Stadt Bern erhalte blibe sii. D Mainige vo de Forschig gönd do aber usenand. De viert Name isch e Zämesetzig vo gall. *nanto »Tal« und em Flussname Aare.

Wel uf dem Täfeli drai Näme stönd, wo nöd erwartet wore sind, het mer zerst ane Fälschig denkt, do e hüüfigs Motiiv vo Fälscher drin bistoot, mit Inschrifte "erwünschti" Näme as archäologisch z erwiise. Zudem isch Zink i de Antiki nöd bruucht wore. Doch metalurgischi Undersuechige hend ergee, as s Zink us de Antiki stammt und verschide vo modernem Zink isch. Es werd agnoo ases sich um Abfall vo Schmelzöfe handlet, wo denn en Schmiid gsammlet het und drus use die Tafle gmacht het und denn im Name vom Ort Brenodor im Aaretal em Schmiidgott gopferet het.

D Verwendig vo griechische statt latinische Buechstabe bi de Helvetier isch zwoor selte, aber nöd ussergwöönli.





</doc>
<doc id="17407" url="https://als.wikipedia.org/wiki?curid=17407" title="Liste der Äbte des Klosters St. Gallen">
Liste der Äbte des Klosters St. Gallen

Da isch e vollständigig Liste vode Äpt, Gegeäpt und Pfleger (astell vo schwerchranke Äpt), wo s Chloster Sanggale glaitet hend. I de erst Spalte werd Funktion aggee, wenn d Person nöd e reguläre Apt gsii isch. S Chloster isch ane 719 vom St. Opmar gründet wore, a Stell vo de Aisildelai vom St. Gallus, wo um 650 gstorben isch. För d Zwüschezitt sind för di losi Mönchsgmainschaft, wo bim Gallusgrab glebt het, en Priester "Magulf" (um 705) und en Diakon "Stephanus" (um 710) as Laiter vo de Gmainschaft bizügt.



</doc>
<doc id="17413" url="https://als.wikipedia.org/wiki?curid=17413" title="Bernoulli">
Bernoulli

Bernoulli isch dr Name von erä Familie, wo siit em 16. Johrhundert vili berüehmti Wüsseschaftler und Künstler drzue ghöre. 

As Schdammvater wird dr niiderländisch Proteschdant Leon Bernoulli betrachtet, wo as Arzt z Antwärpe gschafft het. Si Sohn, dr "Jacob Bernoulli", isch um 1570 us Glaubensgründ uf Frankfurt am Main zoge. 

Im Leon si Änkelsohn, dr Jacob, het sich um 1620 z Basel niiderglo und dört 1622 s Bürgerrächt übercho. Däm si Sohn, dr Gewürzhändler Niklaus Bernoulli, (1623–1708) het mit siiner Frau Margarethe Schönauer die berüehmti Basler Bernoullifamilie gründet, wo drunder groossi Mathematiker gsi si. Berüehmt worde si vor allem dr Jakob, dr Johann und dr Daniel Bernoulli. Si hai vil zum Verschdändnis vo mathematische und physikalische Broblem biidrait.

In dä Johrhundert druf het d Familie no vili Naturwüsseschaftler und im zwanzigschde Johrhundert au ä baar Künschdler gha. Dr Hans Bernoulli isch as Architekt villicht dr bekanntischt Bernoulli us em 20. Johrhundert. Är het ä baar Gebäud z Basel baut.


Zu Ehre vom Johann und Jakob het 1712 ä Mondkrater dr Name Bernoulli übercho.

D Fantasifigur Bernard Bernoulli isch d Hauptfigur im Adventure Schbiil "Day of the Tentacle". 


</doc>
<doc id="17414" url="https://als.wikipedia.org/wiki?curid=17414" title="Hans Bernoulli">
Hans Bernoulli

Dr Hans Bernoulli (1876-1959) isch ä Schwiizer Architekt, Schtädtebauer und Hochschuellehrer gsi; er het vo 1897 a z Dütschland gschafft, bis er 1912 an d ETH Züri grüeft worden isch.

Dr Hans Benno Bernoulli isch as Sohn vom Büroagschdellte Theodor Bernoulli am 17. Februar 1876 z Basel uf d Wält cho. Si Schwöschder isch d Elisabeth Bernoulli gsi, won ä Frauerächtlere gsi isch und sich gegen ä Alkoholismus engagiert het. Er het s Humanistische Gymnasium z Basel ohni d Matur verlo und denn ä kaufmännische Lehr agfange, won er au nid fertig gmacht het.

Mit 18 het er ä Lehr as Bauzeichner bi de Architekte Alfred Romang und Wilhelm Bernoulli agfange. Die het er abgschlosse und het vo 1897 bis 1898 an dr Technische Hochschuel München schdudiert. Dört isch er ä Schüeler vom Friedrich von Thiersch gsi. Im Johr druf isch er biim Thiersch as Mitarbeiter in siim brivate Architekturatelier agschdellt gsi.

Er isch vom Thiersch underschdützt worde, won er 1900 an die Technischi Hochschuel Karlsruhe gangen isch. Noch siim Schdudium het dr Bernoulli vo 1901 bis 1902 bi verschiednige Architekten z Darmstadt und z Berlin volontiert. 1902 het er sich as freischaffende Architekt z Berlin niiderglo und isch zäh Johr dört bliibe. Er isch au Dozent an der Technische Hochschuel (Berlin-) Charlottenburg und an dr Unterrichtsanstalt des Kunstgewerbemuseums Berlin gsi. In dere Ziit het er ä baar Schdudiereise noch Österreich, Italien und Dänemark gmacht. 1904 het er z Berlin d Anna Ziegler, ä Dochter vom Pfarrer Heinrich Ziegler ghürotet.

1912 isch er dr Chefarchitekt vo dr "Basler Baugesellschaft"worde. Im Johr druf het er Schdädtebau an dr Eidgenössische Technische Hochschuel z Züri (ETHZ) underrichdet; sechs Jahre schbööter isch er Brofässer worde. 1938 isch ä Skandal uusbrooche, wo dr Bernoulli siini politische satirische Gedicht veröffentligt het. Als Freiwirtschaftler und Ahänger vom Silvio Gesell het er sich sehr kritisch über die staatligi Finanzpolitik güsseret. Er isch frischtlos entlo worde, und het si Brofässertitel verlore, wil er mit "soonige Asichte" für d ETHZ "undragbar" siig.

An siim 71. Geburtstag het er vo dr Universität Basel dr Ehrentitel "Dr. h.c." übercho. 1947–1951 het er dr Landesring der Unabhängigen (LdU) im Nationalrat für Basel-Stadt verdrätte.

Noch em Zweite Wältchrieg het er ghulfe die zerschdörten Schdädt wiider ufzbaue. Zsämme mit em Silvio Gesell het dr Bernoulli dr schwiizerisch Freiwirtschaftsbund gründet. As Politiker het er sozial-liberali Asichte verdrätte und sich sehr für ä soziale Wohnigsbau engagiert. Mit Garteschtadtsiedlige (z. B. d "Bernoullihüüser" an der Hardturmstrooss z Züri) oder der Iinfüehrig vo vorfabrizierte Bauelemente in de schboote Vierzigerjohr.

Er het siis ganze Läbe lang d Schbekulation bekämpft und het sich für d Kommunalisierig vom Boden iigsetzt (Zitat: "„Grund und Boden der Stadt, Hausbesitz den Privaten“").

Z Warschau het er sich aktiv bi Schdadtbauexperiment und em Wiiderufbau bedeiligt. Au z Ungarn und in Österreich isch er as Beroter tätig gsi. D Hüüser z Züri hätte zum Selbschtchoschtebriis sötte verchauft wärde, für dass au d „Büezer“ si hätte chönne chaufe. Mä cha im Bernoulli mit siine schtädtebaulige Asichte durchuus ä Nochfolger vom Friedrich Ostendorf gseh. Dr Bernoulli het au d "Zeitschrift für eine natürliche Wirtschaftsordnung" gründet.

Er isch 83 Johr alt gsi won er am 12. September 1959 z Basel gschdorben isch.

Siedlige

Zweckbaute

Architektur

Wirtschaftspolitik

Lyrik




</doc>
<doc id="17418" url="https://als.wikipedia.org/wiki?curid=17418" title="Alexander Zschokke">
Alexander Zschokke

Dr Alexander Zschokke (* 25. November 1894 z Basel; † 17. Augschte 1981 z Basel) isch ä Schwiizer Bildhauer gsi. Si Urgroossvater isch dr Schriftschdeller Heinrich Zschokke gsi.

Dr Alexander Zschokke isch anne 1894 z Basel uf d Wält cho. Er isch as Architekt, Bildhauer und Moler z Münche, Basel, Züri, Gämf und Berlin uusbildet worde. Uf siine Reise isch er uf Italie, Griecheland und Baris cho. Vo 1931 bis 1937 het er ä Bildhauerklass an der Kunschtakademii z Düsseldorf gleitet, denn het er sich z Basel niiderglo, won er bis zu siim Dod im Johr 1981 gläbt het.

Dr Alexander Zschokke isch bekannt worde für siini Bildnisplaschdike, wo antiki Modi variiert hai. Drzue ghört ä Reihe vo Bortretchöpf us de Drissiger Johr vo expressionischtische Moler, u. a. vom Paul Klee, Erich Heckel und Christian Rohlfs. Ä ganze Zyklus vo Chopfstudie isch em Dichter Stefan George gwidmet, wo dr Zschokke verehrt het. Er het 1965 s Dänkmol für ä Albert Schweitzer z Schaffhuuse gmacht.

Er het au architektonischi Chliiforme und Plaschtike verschmulze bim Entwärfe vo Mausoleum und Brünne (Wettschdeibrunne (1955), Drei Lääbesalter-Brunne (1941) z Basel).



</doc>
<doc id="17420" url="https://als.wikipedia.org/wiki?curid=17420" title="Walter Bodmer">
Walter Bodmer

Dr Walter Bodmer (1903-1973) isch ä Schwiizer Moler, Bildhauer und Musiker gsi. Är isch ä Pionier vo dr abschdrakte Kunscht in dr Schwiiz gsi.

Dr Walter Bodmer isch am 12. August 1903 z Basel uf d Wält cho und het vo 1919 bis 1923 an der Allgemeine Gwärbschuel z Basel än Uusbildig zum Kunschdmoler gmacht. 1927/8 isch er zsämme mit siine Fründ Otto Abt und Walter Kurt Wiemken z Baris und Collioure gsi. Z Collioure hai si sich mit andere Künschdler droffe, wie dr Serge Brignoni oder Jean Matisse.
Im Johr 1932 isch dr Bodmer vom Hein Heckroth (1901–1970), ämä dütsche Künschdler, in d Technik vo der Monotypii iigfüehrt worde. Vo do a wird si Kunscht, wo impressionischdisch gsi isch abschdrakter.

Im Februar 1932 het dr Walter Bodmer si erschdi Einzelusschdellig in der Kunschthalle Basel gha.

1933 hai dr Bodmer, siini Fründ dr Walter Kurt Wiemken und dr Otto Abt und anderi die antifaschischtischi Grubbe 33 gründet us Brotescht gege die konservativi Basler Sektion vo der "Gesellschaft schweizerischer Maler, Bildhauer und Architekten – GSMBA").

Dr Walter Bodmer het zu dere Ziit agfange sich künstlerisch mit em Kubismus usenanderzsetze. Er het si eignigi Bildschbroch entwicklet, wie mä s in Zeichnige, Relief, Drohtbilder und Skulpture cha gseh. Um 1936 het er sich intensiv mit Metalldroht beschäfftigt. Mit siine Drohtrelief und Drohtskulpture isch er zum enä Pionier vo der abschdrakte Kunscht worde. Im gliiche Johr het er an der avantgardistische Uschdellig "„Zeitprobleme in der Schweizer Malerei und Plastik“" im Zürcher Kunschthuus mitgmacht. 

Dr Bodmer isch au ä Musiker gsi. Währed de 30er Johr vom 20. Johrhundert het er siis Läbe as Saxophonist und Schlagzüüger in der "„Fred Many´s Band“" verdient, wo eini vo de erschte erfolgriiche Schwiizer Jazzbands gsi isch. 1939 isch er Lehrer an der Gwärbeschuel Basel für Aktzeichne, Chopfzeichne und anatomischs Zeichne worde.

Am 30. Dezember 1940 isch si Fründ dr Walter Kurt Wiemken gschdorbe.

1944 het dr Bodmer an der Uschdellig "„Konkrete Kunst“" in der Kunschthalle Basel mitgmacht. Näbe siini si Wärk vom Hans Arp, Max Bill, Wassily Kandinsky, Paul Klee, Leo Leuppi, Richard Paul Lohse, Piet Mondrian, Sophie Taeuber-Arp und Georges Vantongerloo usgschdellt worde. 1947 hat er än Uschdellig in der Berner Kunschthalle gha zsämme mit em Leo Leuppi, Alexander Calder und em Fernand Léger.

In de 50er Johr het em Walter Bodmer si Kunscht au internationali Anerkennig übercho: 1956 isch er mit em nationale Kunschtpriis für d Schwiiz vo der Solomon R. Guggenheim Foundation uuszeichnet worde. 1959 het dr Bodmer deilgnoh an der documenta II z Kassel. Im Johr 1968 het er dr Kunschdpriis vo der Schdadt Basel übercho.

Dr Walter Bodmer isch am 3. Juni 1973 mit nünäsächzig z Basel gschdorbe. 




</doc>
<doc id="17425" url="https://als.wikipedia.org/wiki?curid=17425" title="Froben">
Froben

Froben, oder Frobenius, wie män ä mit em latinisierte Name gsait het, isch dr Name von erä Familie vo Buechdrucker und Beamte gsi, wo urschbrünglig vo Franke gsi isch. Dr Schwiizer Familiezwiig isch vom Johann Froben gründet worde, won er sich 1490 z Basel iibürgeret het. Währed drei Generatione hai s Frobens Büecher druckt für bedütendi Humanischde und Wüsseschaftler, wie dr Erasmus vo Rotterdam. Es isch under anderem dank de Frobens, ass Basel im 16. Johrhundert eini vo de wichdigschde Schdedt im dütschschbroochige Buechhandel worden isch.





</doc>
<doc id="17428" url="https://als.wikipedia.org/wiki?curid=17428" title="Johann Froben">
Johann Froben

Dr Johann Froben, au latinisiert Johannes Frobenius (* um 1460; † 27. Oktober 1527), isch ä bedütende Buechdrucker und Verleger z Basel gsi. Si Druckerei isch drei Generatione lang vo dr Familie Froben gfüehrt worde und het us Basel eini vo de wichdigschde Schdedt für ä Buechhandel im dütschschbrochige Ruum gmacht. 

Dr Johann Froben isch öbbe 1460 z Hammelburg in Franke uf d Wält cho. Er isch noch Basel zoge und het im Johr 1490 Basler Bürgerschaft übercho. 1491 het er si eigene Druckerei gründet und het d Bible uusegä under em Ditel „Biblia integra: summata: distincta: sup[er]eme[n]data vtriusq[ue] testame[n]ti [con]corda[n]tijs illustrata“. Er het d Antiquaschriftform ersetzt mit erä eligantere Kursivschrift, wo dere vom Aldo Pio Manutio vo Bassiano entwicklete Aldinische Schrift nochempfunde gsi isch. 

Er het vili Wärk vo Humanischde verleit, under anderem 1516 s griechische Neue Teschtament, wo dr Erasmus vo Rotterdam uf latinisch übersetzt und kommentiert het as „Novum Instrumentum omne, diligenter ab Erasmo Rot. Recognitum et Emendatum“. Im Lauf vo dr Renaissance hai d Humanischde antiki Teggscht in de urschbrünglige Schbrooche welle schdudiere. Dr Froben het Büecher druckt, wo uf Latinisch, Griechisch odr Hebräisch gschriibe gsi sin.

Dr Froben het d Druckerei zsämme mit em Johann Amerbach und em Johannes Petri bedriibe. Siini Usgobe si vom Urs Graf und vom Hans Holbein em Jüngere illuschtriert worde, wo denn no unbekannt gsi isch.

Dr Erasmus isch nid nume ä Gschäftsfründ vom Froben gsi, sondern au ä guete persönlige Fründ. Er isch dr Götti vom Froben siim jüngschde Bueb gsi, wo Johannes Erasmius dauft worden isch. Dr ander Götti isch dr Humanischd Beatus Rhenanus gsi.

Dr Paracelsus isch in de Johr 1527 und 28 Schdadtarzt z Basel gsi. Er het au dr Froben pflägt und het siis Bei vor enerä Amputation grettet. Dr Froben isch am 27. Oktober 1527 blötzlig z Basel amn ä Schlegli gschdorbe, nodäm er uf Frankfurt gritten isch, au wenn dr Paracelsus ihm drvor abgrote het, und vom Ross gheit isch. Er isch vor dr Peterschille begrabe worde.

Währed siim Läbe het dr Johann Froben meh as fümfhundert Büecher uusege, zu siine beschde Ziite um 1520 si s öbbe fufzig neui Titel im Johr gsi.

Über em Froben sini erschdi Frau, dr Mueter vom Hieronymus (1501-1563) weiss me nüt, aber alles isch wohrschiinlig nit zum Beschde gschdande. Es het Grücht ge über d Vaterschaft vom Hieronymus und dr Johann sälber het än ussereheligs Maitli, d Margret, gha. Im November 1510 het er sich mit dr Gertrud Lachner verhürotet, wo guet situiert gsi isch.
Dr Hieronymus und siini Änkelchinder, dr Ambrosius (1537–1602) und dr Aurelius (1539–1587), hai d Druckerei wiitergfüert. Si isch im Dodesjohr vom Aurelius, 1587, zuegmacht worde. 

Im Johann si Dochter, d Justina, het au ä Drucker, dr Nicolaus Episcopius, ghürotet.

1507 het dr Froben s „Zum Sässel“ kauft, ä Grundschdück unde am Dootegässli, wo s zum Noodlebärg uufe goot, mit ä baar Hüüser um ä Hof ume. 1522 het er au no s Huus „Zum alten Treu“ uf em Noodlebärg drzue kauft und 1526 ä Garte näbe dr Schdadtmuure noch drbii.

Em Froben si Name het me ere Schuel gee, em Frobenius-Gymnasium z Hammelburg.



</doc>
<doc id="17429" url="https://als.wikipedia.org/wiki?curid=17429" title="Camilla Belle">
Camilla Belle

D Camilla Belle Routh (* 2. Oktober 1986 z Los Angeles, USA) isch en Amerikanischi Schauspiileri.

D Camilla Belle isch am 2. Oktober 1986 z'Los Angeles, i Kalifornie als Dochter vo de Deborah und em Jack Routh uf d Wält cho. Si het d elite Meitlischuel Marlborough School z Los Angeles bsuecht. Iri Mueter chunt vo Brasilie, ire Vater isch Amerikaner.

Iri Karriere hät mit verschidnige Uuftritt i Werbespots agfange. Mit siibe Jaar bereits het si i irem erste Film "Rettet uns - Hilfeschreie unter Trümmern" mitgspiilt. Mit em Film "Die Traumprinzessin" het si scho im Alter vo nüün Jaar ires Kinodebüt gfiiret.

De ersti grossi Film wo si mitgspiilt het isch de Film vum Steven Spielberg "" usem Jaar 1997 gsi. 1998 het si im Film "Der Patriot – Kampf ums Überleben" näbem Steven Seagal gspiilt. Im gliiche Jaar het si nebe de Kinogrössene Nicole Kidman und Sandra Bullock im Film "Zauberhafte Schwestern" mitspiilet. 

Im Jaar 2005 het si bi de Film "The Ballad of Jack and Rose" und "The Quiet" s erscht mal Filmrollene als erwachsnigi Schauspiileri gha. Für die Leistige i dene beide Film het si vill positivi Kritike übercho.

Im Jaar 2006 het si endgültig de Durchbruch gschafft und het d Hauptrolle im Horror-Thriller "Unbekannter Anrufer" übernoh. 2008 het si im Film 10'000 BC vom Roland Emmerich d Rolle vo de Evolet übernoh.



</doc>
<doc id="17430" url="https://als.wikipedia.org/wiki?curid=17430" title="Urs Graf">
Urs Graf

Mit Urs Graf cha gmaint si:


</doc>
<doc id="17432" url="https://als.wikipedia.org/wiki?curid=17432" title="Johannes Petri">
Johannes Petri

Dr Johannes Petri (1441-1511) isch ä Buechdrucker z Basel gsi, wo mit em Johann Froben und em Johann Amerbach zsämme gschafft het.

Dr Johannes Petri isch 1441 z Langedorf bi Hammelburg in Franke uf d Wält cho. Dr Johannes Gutenberg het immer no gläbt, won er er noch Mainz gange isch für zum Buechdruck und Schriftguss z lehre. Noch der Gründig vo der Basler Universität im Johr 1460 het er sich z Basel niiderglo. Am 5. Novämber 1488 het er s Basler Bürgerrecht becho und isch churz druf in d Safranzunft ufgno worde. Er het si Druckerei, die "Petrinische Offizin" gründet, wo vo siine Erbe wiitergfüehrt worden isch, zerscht vom Johannes siim Neveu, em Adam Petri, und wo denn under däm siim Sohn, em Heinrich (1508-1579), ä Blüeteziit gha het und hützudag as Schwabe AG immer no exischdiert und s eltischde Druck- und Verlagshuus vo der Wält isch.

Er het Schrifte vo Humaniste und Reformatore druckt, zum Deil zsämme mit em Johann Amerbach und em Johann Froben, wo em Petri uf däm sim Grabschdei »Patronus« gsait het. As si Dodesjohr wird im allgemeine 1511 agee, au wenn uf sim letschde Druckwärk s Johr 1514 stoot.

Er isch mit dr Barbara Mellinger, wo 1512 gschdorben isch, verhürotet gsi und si hai drei Buebe gha, wo aber alli jung gschdorbe si. Er isch in dr Bredigerchille z Basel begrabe, zsämme mit siine Chinder und siiner Frau.




</doc>
<doc id="17435" url="https://als.wikipedia.org/wiki?curid=17435" title="Johann Amerbach">
Johann Amerbach

Dr Johannes Amerbach, au Amorbach odr von Amerbach (* öbbe 1440 z Reutlinge; † 25. Dezämber 1514 z Basel), isch ä bedütende Drucker und Verleger in dr Schdadt Basel gsi.

Dr Johannes Amerbach isch um 1440 z Reutlinge in Schwabe oder z Amorbach in Franke uf d Wält cho. Si Vater isch mögligerwiis dr Amorbacher Bürgermeischder Peter Welker gsi. Er het z Baris an dr Sorbonne gschdudiert biim Johann Heynlin vom Stein (latinisiert Johannes Lapidanus), wo dr Buechdruck z Baris iigfüehrt het, und s Schdudium mit em Titel "Magister artium" abgschlosse. Er isch denn noch Dütschland zrugg und het z Nürnberg in dr Ufficin vom Anton Koburger as Korrekter gschafft. Won er noch Basel cho isch het er zwüsche 1475 und 1480 ä Druckerei ufgmacht underem Name Hans Venediger. 1481 isch er Mitglied vo der Safranzumft worde, 1483 het er s Basler Bürgerrecht übercho, noch em Rotsbrotokol as „Hans von Emmerpach der Drucker“, aber erscht im Johr druf isch s im "Rothe Buch" iidrait worde.

Im gliiche Johr het er d Witwe Barbara Ortenberg, d Dochter vom Basler Rotsherr Leonhard Ortenberg ghürotet. Mä weiss ass si drei Buebe gha hai, dr Bruno (1485-1519), Basilius (1488-1535) und dr Bonifacius und zwei Maitli. Ihre Lehrer isch dr Johann Conon vo Nürmbärg gsi. D Familie het im Glaibasel an dr Rhiigass gwohnt. Si hai no es zweits Huus, s „Huus zum Sässel“ im Dotegässli gha, wo schböter d Wärkschdatt vom Nicolaus Episcopius worden isch.
Dr Johannes Amerbach isch am 25. Dezämber 1514 gschdorbe und isch bi de Basler Kartüüser in ere Grabkapälle begrabe worde, won er mit ene zu Läbzite as Druckheer ängi wirtschaftligi Beziejige gha het. Au die andere Mitgliider vo dr Familie si dört mit em begraabe, sogar die wo noch dr Reformazioon gstorbe sin.

Vo sim eltiste Soon Bruno häi sich d Lüt verzellt, ass er ä Wiiberfind sig und si sin denn überrascht gsi, won er 1518 ghürotet het. Aber scho churz noch dr Hürot isch zerscht si Frau, und ä baar Möned druf au dr Bruno gschdorbe.

Dr Basilius isch chränklig gsi und isch ledig bliibe und het die mäisti Zit in dr Familie vom Bonifacius gläbt.

Dr Bonifacius isch ä Rächtsglehrte und Alterdumskenner worde. Er isch Brofässer für Rächtswüsseschafte an dr Basler Uni gsi. Er het d Martha Fuchsle ghürotet und si Sohn Basilius isch au Jurist und Brofässer worde. As guete Fründ vom Erasmus vo Rotterdam isch dr Bonifacius as däm si Haupterb iigsetzt worde und het s Erb im Name vom Erasmus Schdiftige gschänggt. E Däil vom Erasmus sine Sache het er ufbewaart und die sin denn ins sogenannte Amerbachkabinett choo.

Dr Johann Amerbach isch, wie die andere groosse Basler Drucker zu siiner Ziit, de Humanischde nochgschdande. Er het mit em Sebastian Brant, em Johannes Heynlin, em Johannes Reuchlin und em Beatus Rhenanus zsämmegschafft. D Druckergmeinschaft mit em Johann Froben und em Johannes Petri isch noch 1500 entschdande. Er isch dr erscht Basler Drucker gsi wo usser dr gothische au die latinischi Schrift bruucht het. Er het es halbs Dotzed Antiquaschrifte gha und het so ä groosse Iifluss uf d Verbreitig vo dere Schriftart im dütsche Schbroochruum gha.

Er het latinischi Bible, Wörterbuecher, antiki Klassiker und kommentierti Usgabe vo Chilleväter druckt, aber au Wärk vo de Humanischde vo siiner Ziit, vom Petrarca, Ennea Silvio, Marsilius Ficinus, Baptista Mantuanus, Franciscus Philelphus und andere. Er het nume wenigi dütschi Wärk uusege.




</doc>
<doc id="17438" url="https://als.wikipedia.org/wiki?curid=17438" title="FC Mulhouse">
FC Mulhouse

Dr FCM (Football Club de Mulhouse) ìsch s Füeßbàllverein vu Milhüüsa, ìm Elsàss. Grìnda ànna 1893, 's ìsch dr zweit eltschta Füeßbàllclub ìm Frànkrìch.

S Verein ìsch ànna 1893 vu zwei anglischa Studanta vu dr Milhüüser Chemieschüel grìnda worra. Ìn dàra Zitt ìsch s Elsàss ditsch gsìì; s Verein hàt àlso „Fußball Club von Mülhausen“ (FCM) gheißa. Si erschta Präsidant ìsch dr Émile Rais gsìì.

Ànna 1901 sìn Füeßbàller vum Club „Young Boys Mülhausen“ derzue kumma. D Mànnschàft hàt d Erlàuibnis bikumma, fàscht ummasunscht ìm „Stade Vélodrome“ vu Milhüsa z spìela. Vu 1910 bis 1938 ìsch dr Joachim Bloch dr Präsidant vum Verein gsìì.

D Gschìcht vum Verein ìsch nàtiirlig mìt dr Gschìcht vum Elsàss verbunda. Ànna 1918, àm And vum erschta Waltkriag, ìsch dr FCM a frànzeescha Mànnschàft worra. Gliichzittig hàt dr FCM ìn dr Stade vu Bourtzwiller gwàndelt.

Ìm Johr 1932–33 hàt dr FCM àm erschta „Championnat de France D1“ Teil gnumma. Do hàt'r dr 10. Plàtz erriicht.

Wahrend em zweita Waltkriag, wo dr FCM wìder a ditscher Nàmma, „FC Mülhausen 1893“, ghàà hàt, hàt'r ìn dr ditscha „Gauliga Elsass“ mìtgspìelt. Ar ìsch drèi Mol Meischter worra: ànna 1940–41, 1942–43 un 1943–44. Ìm Johr 1944–45 hàt'r ìn dr „Gauliga Elsass“ nìt mìtgmàcht, waga da Befrèiungskampfa.

Zitter 1979 spìelt dr FCM ìm Stade de l'Ill. Vu da Johra 1970. bis àm And vu da Johra 1990. hàt dr FCM a zìmlig güeta Kàrriar gmàcht, d meischta Zitt ìn dr 2. Division.

Àm 20. Mai 1999 hàt àwer dr FCM, üs ekonomischa Grìnda, si Profistàtüs verlora. Zitterhar ìsch'r ìn CFA (Championnat de France Amateur) blìewa.

D Ehratribune vum „Stade de l'Ill“ trajt dr Nàmma vum Pierre Hornus. Vor ebb'r Präsidant gsìì ìsch, ìsch'r aui a Spìeler ìm FC Mulhouse gsìì.

Dr Frédéric Johansen ìsch a begàbter junger Füeßballer gsìì. Ar ìsch àm 19. Dezamber 1992 ìn'ma Auto-Unfàll gstorwa. D Süd-Tribune vum „Stade de l'Ill“ trajt jetz si Nàmma.

Zitter da Johra 1980 hàt’s a pààr Fan Club gaa. Dàto gitt’s zwei Fan Club: „Brigade Ultra 1988“ un „Sud Alsace Fans“.

Ànna 1982, wo der FCM ìn d 1. Division gstìega ìsch, hàt dr „Rino Rivers Group“ a Schlàger gsunga, wo der Hymn vum FCM worra ìsch: „Allez Mulhouse“; d Wärter sìn teilwiis uf Frànzeesch, teilwiis uf Elsassisch.



</doc>
<doc id="17439" url="https://als.wikipedia.org/wiki?curid=17439" title="Friedrich Arnold Brockhaus">
Friedrich Arnold Brockhaus

Dr Friedrich Arnold Brockhaus (* 4. Mai 1772 z Dortmund; † 20. August 1823 z Leipzig) isch ä dütsche Verleger, dr Gründer vom Verlag „F. A. Brockhaus“ und Herusgäber vom "Conversations-Lexicon", wo no zu siine Läbziite ä baar Uflage und Neudruck erläbt het und wo schböter d "Brockhaus Enzyklopädie" worden isch.

Näbe siim enzyklopädische Schaffe isch er vor allem as Verleger vo politisch-ziitkritische, und au vo literaturkritische Journal bekannt gsi und het meh as eimol Broblem mit der Zensur gha. As Reporter het er au sälber Artikel verfasst – öbbe über d Völkerschlacht bi Leipzig im Oktober 1813 – odr kritischi Kommentar über die politischi Situation.

Dr Brockhaus het Monografie über Ziitgschicht, Bolitik, Biografie und Gschicht im allgemeine usege. Vo 1818 het er au d Wärk vom Philosoph Arthur Schopenhauer, wo denn no fascht ganz unbekannt gsi isch, und vo 1821 a die kontroversale Memoire vom venezianische Abentürer Casanova.

Noch siim Dod hai siini beide Söhn, dr Friedrich und dr Heinrich der Verlag witergefüehrt.





</doc>
<doc id="17442" url="https://als.wikipedia.org/wiki?curid=17442" title="Département">
Département

Frankreich isch in 101 Départements [] (dütschi Schriibwiis: "Departement") iideilt, wo in 26 Regione gruppiert si. 96 vo de Départements si z Europa, die reschtlige 5 si Überseedepartements (Martinique, Guadeloupe, Réunion, Französisch-Guayana und Mayotte). Jedes vo dene vier isch au si eigeni Region.

Die meischde Départements hai ä Flächi vo zwüsche 4.000 und 8.000 km² und ä Bevölkerig vo zwüsche 250.000 und ei Million Iinwohner. Dr Flächi noch isch Französisch-Guayana am gröschte mit 83.534 km², s gröscht in Europa isch d Gironde mit 10.000 km², s chliinscht isch Baris (105 km² – ohni Vorort, wo zu andere Départements ghöre); die meischte Iiwohner het dr Nord (2.555.020 Einwohner), und am wenigschte d Lozère (74.000).

Alli Départements si - zum gröschde Deil in alphabetischer Reihefolg - durenummeriert, die Nummere wird au bruucht as die letschte beide Schtelle vo de Autinummere und die erschte zwei Schtelle vo der Poschtleitzahl.

Der oberscht Verwaltigsbeamti vo emenä Département isch dr "Präfekt" (frz. "Préfet"), wo vo dr Regierig ernennt wird und wo d Präfektur (frz. "préfecture") leitet.

S oberschte gewehlte Gremium vom enä Département isch dr "Generalrot" (frz. "conseil général"). Si Schtellig gegenüber em Präfekt isch dur d Dezentralisierigsgesetz vo 1982 gestärkt worde.

D Départements si adminischtrativ in Arrondissements (zsämme 342) und in Kantön (frz. "canton") (2004: 4039) iideilt. Dr Zwäck vo de Arrondissments isch d Dezentralisierig vo der Départementverwaltig. In de Hauptört vo Arrondissements, wo nid au Hauptort vom Département si, het s ä Unterpräfektur (frz. "sous-préfecture"), wo vom enä Unterpräfekt (frz. "sous-préfet") gleitet wird. D Kantön si in erschter Linie Wahlbezirk für d Wahl vo de Mitgliider vom Generalrot (die so genannte "Kantonalwahlen"). Selbschtverwaltigseiheite wie d Regionen, d Départements und d Gemeinde si d Arrondissements und d Kantön nit.

Im Johr 2007 het s in Frankriich 36.782 Gemeinden ("communes") gha. D Gmeind isch die unterschti Ebeni vo der Selbschtverwaltig. Mit Uusnahm vo 100 Gmeinde in den Überseegebiete, wo nit voll integriert si, ghört jedi Gmeind zu eim vo de 100 Départements.

Eine bsundrigi Stellig het d Schdadt Baris, wo es Département und au ä Gmeind isch. Do het der Schdadtrot au d Funktion vom Generalrot.

"Hiwiis: Wenn dä uf in de Dabellenüberschrifte klicksch, wird d Lischte noch däm Kriterium sortiert."



</doc>
<doc id="17445" url="https://als.wikipedia.org/wiki?curid=17445" title="Augustus">
Augustus

Dr Gaius Octavianus (63 v. Chr. bis 14 n. Chr.) isch under em Name Augustus as dr erscht römisch Kaiser bekannt.

Dr Gaius Octavianus isch am 23. September 63 vor Chrischtus uf d Wält cho. Er isch ä Groossneveu vom Julius Cäsar gsi, wo ihn as Sohn adoptiert het. Nach em Mord vom Cäsar im Johr 44 vor dr Ziitwändi het er sich im Johr druf mit em Marcus Antonius und em Marcus Aemilius Lepidus zum Zweite Triumvirat zsämmegschloosse. Mit em Antonius zsämme het dr Octavian dr Afüehrer vo de Mörder vom Cäsar, dr Brutus, und dr Cassius bi Philippi in Makedonie besiigt. Im Abkomme vo Brundisium (s hütige Brindisi) im Johr 40 hai die drei Triumvire s Römische Riich zwüsche sich ufdeilt: dr Octavian het dr Weschde, dr Antonius dr Oschde und dr Lepidus Afrika übercho. Aber scho vier Johr schbööter het dr Octavian dr Lepidus entmachdet.

Dr Antonius isch mit dr ägyptische Königin Kleopatra VII. liirt gsi und si si vo Ägypte us mit erä Flotte gege Norde gseglet. Bi Actium het dr Octavian im Johr 31 die Flotte vernichdet, dr Antonius und d Kleopatra si noch Ägypte gflüchtet wo si beidi umcho si, und dr Octavian isch Herrscher über s ganze Römische Riich gsi. Im Johr 27 het er dr Ehrename Augustus agno.

Zwüsche de Johr 25 und 16 vor Chrischtus het dr Augustus groossi Druppedeil in d Alperegion gschickt, vor allem in d Ostschwiiz. Befestigti Plätz vo de Helvetier an strategisch wichtige Örter wie Windisch (Vindonissa) oder Basel (Basilea) si Standört vo römische Garnisone worde, und s keltische Stedtli, wo uf em "Bois de Chatel", emä Hügel näbe Avenches glägen isch, isch in d Ebeni verleit worde und isch as "Aventicum" zum ä regionale Zäntrum gwachse. D Vergrösserig vo dr römische Bevölkerig im Gebiet vo de Helvetier und Rauriker het d Kultur vo de Iiheimische stark beiflusst. Wo dr Augustus gstorbe isch, isch d Romanisierig vo der helvetische Bevölkerig uf em beschte Wäg gsi.

Dr Augustus isch am 19. Auguscht anne 14 noch dr Ziitwändi im süditalienische Nola gschdorbe.

As Kaiser het dr Augustus de Römer noch Johre vo Bürgerchrieg Friide verschafft, er het d Gränze vom Riich befeschdigt und d Wüsseschafte und d Künscht gförderet. Die bekanntischte römische Dichter vo dere Ziit si noch Rom cho läbe, under andere dr Virgil, dr Horaz und dr Ovid.

, Band 1, S.262



</doc>
<doc id="17446" url="https://als.wikipedia.org/wiki?curid=17446" title="Benno Schwabe">
Benno Schwabe

Dr Benno Schwabe (* 21. Juli 1841 z Rostock; † 21. Oktober 1907 z Arlise) isch ä Buechverleger in dr Schdadt Basel gsi.

Dr Benno Schwabe isch am 21. Juli 1841 z Rostock uf d Wält cho. Im Johr 1868 het er die "Schweighauserische Druckerei und Verlagsbuchhandlung", dr eltischt Buechverlag wo d "Offizin" vom Basler Drucker Johannes Petri (1441-1511) wiitergfüehrt het, kauft. Si Name isch in "Benno Schwabe u. Co." umduscht worde, hützudag d "Schwabe AG". Dr Verlag schbezialisiert sich uf Medizin, Psychologii, Kultur- und Kunschtgschicht.

, Band 16. S.235


</doc>
<doc id="17450" url="https://als.wikipedia.org/wiki?curid=17450" title="Martin Luther">
Martin Luther

Dr Martin Luther (10. November 1483 z Eisleben, Grofschaft Mansfeld; † 18. Februar 1546 ebd.) isch ä chrischdlige Reformator gsi. Siini Aschdrängige die kathollischi Chille z reformiere hai zur Schbaltig vo dr Chille und zur Gründig vo dr lutherische proteschdantische Chille z Dütschland gfüehrt. Er het au groosse Iifluss uf anderi Reformatore gha wie dr Zwingli z Züri odr dr Calvin z Gämf. Er isch au ä bedütende Übersetzer und Schriftschdeller gsi, wo mit siiner Bibelübersetzig d Entwicklig vom Hochdütsch schdark beiiflusst het. Si ablähnendi Haltig de Buure und de Jude gegenüber het die dütschi Kultur für Johrhunderti brägt.

Dr Martin Luther isch am 10. November 1483 z Eisleben uf d Wält cho as dr Sohn vom Hans Luther vo Möhra, wo im Gebiet vo Mansfeld im Chupferbergbau gschafft het. Er isch vo Buure abgschdammt und schdolz druf gsi. Er isch vo 1488 bis 1497 z Mansfeld, 1497-98 z Magdeburg und vo 1498 bis 1501 z Eisenach uf d Schuel gange. 1501, won er siibzähni gsi isch, het er an dr Universität Erfurt afo schdudiere und isch 1502 "bacalaureus" und 1505 "magister" worde. Wil si Vater s so het welle, het er Rächtswüsseschafte afo schdudiere. Am 17. Juli 1505 het er s Schdudium abbroche und isch ins Auguschdiner Chloschder z Erfurt idräte und isch 1507 zum Brieschder gweiht worde. Vo 1508 bis 1510 het er z Witteberg und z Erfurt Vorläsige in Philosophii und Theologii abghalte. 1510/11 het er ä Reis noch Rom gmacht und isch schockiert worde vo dr Wältlikeit vo de Brieschder z Rom. 

Im Johr 1512 het er dr Doktertitel übercho und het vo siim Fründ Johann vo Staupitz d Brofessur für Bibelerklärig an dr Universität Witteberg übernoh. As Vorbereitig für siini Vorläsige het er d Bible gschdudiert und isch zur Überzügig cho, ass ä Chrischt nit dur siini eigene Aschdrängige sondern nur dur d Gnad vo Gott chön grettet wärde, ä Rächtfertigung uus em Glaube. S Datum vo dere Entscheidig isch umschdritte, aber in de Johr 1513 bis 1518 het er siini groosse Vorläsige über d Psalme und über d Brief an d Römer, d Galater und d Hebräer abghalte, won er si Rächtfertigungslehr usbaut het.

D Kontrovärse isch öffentlig worde, won er–dr Überliiferig noch–am 31. Oktober 1517 siini 95 These an dr Schlosschille z Witteberg agschlage het. Dass es eso bassiert isch, chunnt in keinere vom Luther siine Schrifte vor und wird dorum vo gwüsse Glehrte bezwiiflet. Drin het er, uf Latinisch, än offentligi Disputation verlangt über än Ablass, ä Handel, wo d Chille Brief verchauft het wo Sünde verge hai, für zum dr Bau vo dr Peterschille z Rom finanziere. Die These hai es groosses Furore gmacht und si sofort uf Dütsch übersetzt und in ganz Dütschland verbreitet worde.

Im Ablassschdriit mit em Johan Tetzel und em Johann Eck wo druf cho isch, si au anderi Theme diskutiert worde, wo nöcher am Härz vo de Chilledogme gläge si. An dr Leipziger Disputation 1519 het dr Luther behauptet, ass s Babschtdum ä menschligi Iirichtig und nit vo Gott iigsetzt worde siig, und ass die allgemeine Konzil nid unfehlbar wäre. Im Johr druf het dr Luther drei vo siine wichdigschde Schrifte veröffentligt: "An den christlichen Adel deutscher Nation", "Von der Freiheit eines Christenmenschen", wonoch dr Chrischt frei isch au in däm Läbe–d Buure hai das so verschdande ass das au d Freiheit im wältlige Sinn meini und so ihri Forderig noch dr Abschaffig vo dr Liibeigeschaft wurd underschdütze–und "De captivitate Babylonica".

Am 10. Dezember 1520 het dr Luther mit dr römische Chille broche, won er die bäbschtligi Bulle wo im mit em Bann bedroht het, öffentlig verbrennt het. Am 3. Januar 1521 isch dr Bann Rächt worde und won er sich im April vor em Riichsdag het müesse verdeidige, isch er no mit dr Riichsacht beleit worde, will er nit het welle widrrüefe. Dr Kurfürscht Heinrich dr Wiis het en uf dr Wartburg verschdeggt, und dört het er s Neue Teschtamänt übersetzt, wo den 1522 veröffentligt worden isch.

Im Merz 1522 isch dr Luther nach Witteberg zrugg gange, trotz em Bann und dr Ächtig. Er het Schrifte gschriibe gege die, wo vo siiner Doktrin abgwiche si: "Wider die himmlischen Propheten" gege d Wiiderdäufer, wo d Chinderdaufi und organisierti Schdaatschille abglähnt hai, und "Wider die Mordischen und Reubischen Rotten der Bawren" gege d Buure, wo im Buurechrieg (1524-1526) brobiert hai ihri soziali Position z verbessere. 1525 het er sich mit erä ehemolige Nonne, dr Katharina vo Bora, verhürotet. Vo 1526 bis 1530 het er an dr Organisation von erä reformierte Landeschille in Kursachse gschafft. Mit em Zwingli, wo im Oobemohlschdritt d Meinig verdrätte het, ass s Brot und dr Wii nur Symbol für dr Liib und s Bluet vom Jesus siige währed für ä Luther Liib und Bluet bim Obemohl drbii gsi si, her er sich 1529 z Marburg droffe, aber si hai sich nit uf ä gmeinsami Doktrin chönne einige.

Dr Martin Luther isch 1546 z Eisleben gschdorbe.








</doc>
<doc id="17456" url="https://als.wikipedia.org/wiki?curid=17456" title="Wiedertäufer">
Wiedertäufer

Wiiderdäufer, mänggisch Anabaptiste, isch dr Name, wo mä verschidnige evangelische chrischdlige Sekte z Europa ge het, wo nur d Daufi vo Erwachsene agno hai. Sie si vor allem in Dütschland, dr Schwiiz und Holland verbreitet gsi. Reformatore wie dr Martin Luther z Dütschland odr dr Zwingli z Züri hai so öfters Proteschdante gschimpft, wo mit ihrer Doktrin nit iiverschdande gsi si, wie z. B. d Zwickauer Brophete, au wenn ihre Afüehrer, dr Thomas Müntzer, gege d Erwachsenedaufi und Gwaltlosikeit gsi isch.
D Doktrin vo de Wiiderdäufer isch dene vo andere Proteschdante ähnlig gsi. Rituali Handlige, wo in dr kathollische Chille ä wichdige Blatz iinähme, drätte bi Proteschdante hinder dr persönlig Glaube in Gott und d Erlösig as Gnad zrugg. Au nimmt die diräkti Beziehig vom Gläubige zur heilige Schrift ä wichdige Blatz ii, und d Rolle vo dr Chille in dr Erlösig isch sekundär.

Wo sich d Wiiderdäufer vo andere Proteschdante underschiide hai isch in ihrer Ablähnig vo Schdaatschille, än Idee wo fascht fümfhundert Johr schböter in de meische europäische Schdaate in d Braxis umgsetzt wird. Ihri Kongregatione si freiwillig und egalitär gsi, ihri Mitgliider hai as Erwachseni sich müesse entscheide biizdrätte, was denn dur die Erwachsenedaufi besiiglet worden isch. Au isch under de Wiiderdäufer d Ablähnig vo Gwaltawändig wiit verbreitet gsi. Verschdockti Sünder si usgschdoosse worde und eso isch d Chilledisziplin ufrächterhalte worde.

Im dütsche Schbroochruum hai sich näbem Zwingli und em Luther vili anderi aagschdrängt dr Glaube z reformiere. Die erschte Bemüehige si no im Rahme vo dr kathollische Chille gmacht worde, aber je weniger d Chille barat gsi isch Misschdänd z behebe, umso meh hai sich d Reformatore radikalisiert und schliesslig ganz mit dr Chille vo Rom broche. 
Währed die meischde sich mit dr Schdaatsmacht arrangiert hai, het s anderi gä, wo revolutionärer dänggt hai, wie dr Zürcher Konrad Grebel (1498-1526), dr Bayer Hans Denck (öbbe 1495-1527) odr dr Augsburger Balthasar Hubmaier (1485-1528), und wo vili drvo wie dr Thomas Münzer odr Müntzer (öbbe 1489-1525) im Buurechrieg verwicklet gsi si.
Dr Wiiderdäuferbewegig in dr Schwiiz wird mänggisch d "Schwiizer Brüeder" gsait. Si isch öbbe 1523 vom Konrad Grebel gründet worde, won er sich vom Zwingli drennt het, wil dä vo dr Schdadt Züri erwartet het, ass si d Reformation wurd iifüehre. Dr Jörg Blaurock isch as Erschte 1525 dauft worde. Agfange mit dr Hiirichtig vom Konrad Grebel 1526 si si bis ins 18. Johrhundert mänggisch vo dr Obrikeit verfolgt worde und vili von enä si uusgwanderet. Z Holland het dr Menno Simons ä Grubbe mit ähnliger Ideologii agfüehrt. Hützudag heisse ihri Nochfolger Mennonite odr Altdäufer, die konservativschde underne si die Amische.

In Süddütschland het dr Tiroler Jakob Hutter ä Wiiderdäufergmeind gründet, wo au d Güetergmeinschaft pflägt het wie d Urchrischte. Si si verfolgt worde und si ins öschdlige Middeleuropa gflüchtet, wo si zerscht z Böhme und Mähre, denn z Ungarn und schböter z Russland ihri Gmeinde ufbaut hai aber immer widr hai müesse verlo, wil si verfogt worde si. Schliesslig si si noch Amerika uusgwanderet.
Dr Jan Beukelzoon (au Johann vo Leiden) het 1534 z Münschter in Weschtfale ä Kommune gründet, wo uf Güetergmeinschaft ufbaut gsi isch und Mehrwiiberei erlaubt het und mit Gwalt ufrächt erhalte worden isch. Si wärde zu de Melchiorite zellt, noch em Melchior Hoffmann (1500-1543), won es Neus Jerusalem het well ufbaue. D Schdadt Münschter isch vo ihrem Bischof siiner Armee sächzäh Möned lang belageret worde und dr Beukelzoon isch 1536 hiigrichtet worde.

Was z Münschter bassiert isch, isch än Uusnahm in dr Wiiderdäuferbewegig, wo im allgemeine gege Gwaltawändig gsi isch und au keini Schdaatsgwalte agschdräbt het.


</doc>
<doc id="17458" url="https://als.wikipedia.org/wiki?curid=17458" title="August Corrodi">
August Corrodi

Dr August Corrodi (* 27. Febber 1826 z Züri; † 15. Aügüscht 1885 z Züri) isch e Schwizer Dichter, e Moler un e Zeichnelehrer gsii. Am meischte bekannt isch er dur sini Ibersetzige vu Liäder vum Robert Burns wore.

Dr August Corrodi isch am 27. Febber 1826 z Züri uf d Wält kumme. Si Vatter isch dr Theolog Wilhelm Corrodi gsii, wu as Seelsorger in dr Pfarrfilial Üütike am Üetlibärg gwirkt het. Si Mueter, d Henriette geborini Rahn, e Pfarrersdochter vu Windisch, isch e Verehreri vum Johann Peter Hebel gsii un het e alemannischi Verzellig in Hexameter hinterloo: "«E Bruutgschau im Pfarrhuus Windisch»" Friili isch si scho gstorbe, wu dr Auguscht afange ei Johr alt gsii isch. Aber wart numme, s stellt sich speter rüs, dr Bue drittet emol in diä gliche Dappete wiä sii Mueter. Bal noch ihrem Doot sin s Corrodis uf Töss bi Winterthur zoge un derte het dr 29-jährig Wittmann Wilhelm anne 1828 d Marianne Schulthess ghirate, d Dochter vum e bekannte Zürcher Chorherr. D Marianne het dr Auguscht in däm Dorf bi Winterthur ufzoge. Si hän im e ehmolige Nonnekloschter gwohnt, wu, wiä dr Literaturwisseschaftler Rudolf Hunziker schribt, scho mit sinere Architektür un Üsstattig in däm Bue si Phantasii agregt het. Z Winterthur isch er in d Primarschuel un uf s Gymnasium gange, wu aber numme viär Johrgäng gha het. Wäge däm het er anne 1842 miäße uf Züri uf d Kantonschuel ziägle.

Z Züri het er dr Friedrich Staub un dr Ludwig Tobler, wu speter s Schwizerisch Idiotikon grindet hän, as Glassekamrad gha. Friili isch dr Auguscht ke guete Schiäler gsii, dr het anne 45 s Abitür grad eso gschafft. Dr Hunziger sait aber, ass im Corrodi si Dagebuech druf schliäße losst, ass dä unglicklig Schiäler e ungwehlig rich Inneläbe un e grossi Rifi in psychische Froge gha het. Dr het ab em vierzäte Läbensjohr aü scho dichtet un zeichnet.

Si Studium het dr Auguscht z Züri un z Basel agfange, dr het – in dr Familiädradition – wotte oder sotte Theolog wäre, het sich drno aber meh im Kunschtstudium zuezoge gfiählt. Schliäßlig het er d Theologii ganz gheie lo un het an dr Münchner Akademii viär Johr (bis 1851) Kunscht gstüdiärt. Drno het er vu Töss üs un zwische duri z Sanggalle versuecht, berueflig Fueß z fasse. Dr isch jetze as Moler viiri drätte un het an kantonale un Schwizerische Üsstellige mitgmacht. Sini Skizze un Elbilder hän scho Beachtig gfunde. Aber e Sicherheit het er erscht bikumme, wun er 1862 z Winterthur zum Zeichnelehrer an hechere Schuele gwehlt wore isch. Des het zue nem basst; dr isch gärn mit dr Jugend umgange; des zeigt si Dichtig, aber aü si Wärk «Landschaftliche Vorlagen für Sekundar- und höhere Bürgerschulen».

Am meischte het im Corrodi si Härz aber fir s Dichte gschlage. Vorbilder sin dr Jean Paul un dr Joseph von Eichendorff gsii, zwe Romantiker, un si erscht Gedichtbiächli, wun er anne 1853 rüsbrocht het, isch im Eichedorff gwidmet gsii:

Mit däm Gedichtsbiächli het er aü Aerkännig in dr Kinschtlergsellschaft vu Winterthur gfunde, wu Müssikante, Komponischte un anderi verdrätte gsii sin. Zitewiis isch er Vorstandsmitgliid un Ehremitgliid vu vum «Kunstverein Winterthur» gsii un het viil fir-e gleischtet, zum Biispiil d kinschtlerisch Üsgstaltig vu Verastaltige. Dr het aü Beziähige zum Müssikläbe z Sanggalle gha; bim Kunschtvereim Sangalle isch er Konservator wore.

In dr 50er Johr vum 19. Johrhundert het dä Dichter un dr Moler viilmol dr Wald vu dr Heimet zum Thema gha, si beschts Wärk üs däre Zit heißt «Waldleben». Mit Verzellige un Märli het er sich bsunders aü an Kinder gwändet un mehreri Kinderbiächer (mit eigene Zeichnige) rüsbrocht. Dr Bärner Literatürhischtoriker Otto von Greyerz het gschriibe:

E andere Schwärpunkt vum Corrodi sin sini Reisebricht gsii, do het er unter anderem fir s Journal «Alpina» gschriibe. So het er anne 1856 e langi Reis ins Tessin gmacht, het derte aber no Wuche un Monet Heimweh bikumme un gschriibe (uf hochditsch):

Ass dr Corrodi Auguscht alemannisch (im Zürcher Landdialäkt) schribt, nimmt ein nit wunder, wä mer e hert sage:

Im Corrodi si Liäbi zu sinere Muetersproch wird ditlig in ere Red, wun er eini vu sinene Figüre in sinene Dialäkt-Idylle halte losst. E junge Dokter, wu üs dr Främdi heimkunnt, sait:

Ass do eweng standartsprochlige Iifluss drin isch (z. B. «dem Zürcher» anstatt «em Zürcher»), minderet dr Wärt vu däm Bekänntnis üs em 19. Johrhundert küüm.

Mit dr Dialäktidylle "«De Herr Profässer», «De Herr Vikari»" un "«De Herr Dokter»," wu zwische 1856 un 1860 entstande sin, heb sich dr Corrodi si eigene poetische Stil gschaffe, so schribt dr Rudolf Hunziger. Dr wiist druf ani, ass im Corrodi si «mitunter in urchigen Wendungen und halb vergessenen Ausdrücken schwelgende Sprache erquickende Frische atmet».

Im Corrodi Auguscht sini Idylle hän vu iberal här Lob bikumme; dr groß Jakob Grimm het dr "«Profässer»" gläse un im Corrodi drno gschriibe: «Wissen Sie, was ich glaube und Ihnen gerade unter die Augen sagen will? Die Schweiz hat keinen besseren Dichter als Sie.» Dr Hunziger wändet do ii, ass des iberdriibe isch, wel sällemols des Lob im Gottfried Keller ghert het, aber dr git zue, ass im Corrodi sini Dialäktidylle zu dr Kleiod vu dr Schwizer vaterländische Literatür ghere.

E glichi dichterischi Hechi her dr Corrodi nommol erreicht, wun er im schottische Dichter Robert Burns sini Liäder ins Züüritütsch ibersetzt het. Des Biächli mit 103 Sitte isch 1870 z Winterthur erschiine. Titel: "Robert Burns: Lieder. Ins Schweizerdeutsche übertragen von August Corrodi."

D notwändige Sprochänntnis im Änglische het er in sinere Studiäzit z Minche erworbe un aü speter no üsboije.

Des Biächli hets zu sinere Zit zun ere große Beliäbtheit brocht, numme im Gottfried Keller het ebis dra nit gschmeckt, dr het iber dr Corrodi gsait, dr diäg behaüpte, ass dr schottisch Dichter numme im Zürcher Landdialäkt gniäßbar seig.

D Burnsliäder vum Corrodi sin aü in dr moderne Zit no ufglegt wore, so z Züri 1971 un 98 – beidi Üsgabe sin vergriffe. S het aü Vertonige gä, so vum Friedrich Niggli. Anne 1940 sin z Basel Vertonige vum Hans Steingruber erschiine; des Biächli im Verlag Bücherfreunde mit eme Vorwort vum Albert Rösler het gheiße: "«Vor alter Ziit – Lieder Robert Burns»".

Dr Robert Burns het bim Corrodi scho lang e Stei im Brätt gha. 

Dr Hermann Burte het im Corrodi sini Burnsliäder üsfiährlig bsproche. Fir e bsunders glungini Ibersetzig haltet er "«Wer böpperlet a der Chammer a?»"

No dr Burns-Liäder – si Bschäftigig mit em Burns isch iber drei Johrzehnt gange, vu ca. 1845 bis mindschtens 1875 – het dr Corrodi aü no «She Stoops to Conquer» vum Goldsmith «i’s Schwizertütsch übereglupft und zwäg gattiget».

Ab 1869 het dr Corrodi Auguscht mit em «Dramatischen Verein Zürich» Beziähige gha un ab 1871 bis 1891 sin z Züri alli Johr Dialäktluschtspiil vun em ufgfiährt wore. Si "«Herr »," wun er zun ere Kummedi umgschriibe het, isch ellei anne 1871 fimpf Mol gspiilt wore. (E Luschtspiil vun em, "«Wie d’Waaret würkt»," isch erscht anne 1978 vum Fritz Klopfstein in s Bärndütsch iberdrait wore.) Sini Dialäktsticker üs däre Zit han ke diäfe Ghalt gha, meint dr Hunziger, mueß aber e «Virtuosität in der Handhabung des Idioms, eine gewisse Frische des Dialogs, die oft treffsichere Situationskomik» zuegä. Bim wennig gritische Publikum hebe diä Dialäktsticker aber bis ins 20. Johrhundert nii änewäg e große Erfolg gha. As doch wider guet glunge nimmt dr Hunziger üs:

Wäge sinere unsichere Beruefsstellig het er lang ke Familiä kenne grinde; si Verlobig mit der Caroline Wolff, e badischi Offiziärsdochter vu Karlsrueh, wun er heiß gliäbt het, isch anne 57 no elf Johr wider ufglest wore. Anne 1863 het er d Maria Haggenmacher üs em Lindegarte ghirate un zwee Buebe mit ere bikumme, si isch aber anne 77 scho gstorbe. Si zweiti Fraü isch d Zürcheri Louise Gysi gsii, diä het em e Dochter uf d Wält brocht. Mit sinem Iidritt ins «Philisterium» – so druckt sich dr Hunziger üs un meint wohl Sicherheit un Familiäläbe – isch sinere Poesii viil vu ihrenem Bode un vu sinere Berächtigik verlore gange; noch sinene Dialäktidylle (1856) un Burnsliäder (1870) het er ke verglichbari Hechi meh erreicht. Dr Hunziger meint aü, ass si Romantik nimmi in d Zit basst het: Töss isch induschrialisiärt wore, dr Corrodi mueß zuegä: «Die Welt ist ein Bahnhof geworden und unser Leben ein Hasten nach dem Bahnhof.» Uf dr andere Sitte het aü d demokratisch Bewegig in dr Mittli vu dr 1860er Johr «mit brutaler Gewalt» iigsetzt un «die Wogen der politischen Leidenschaften» sin hoch un wild dur s Land brüüst – im Corrodi si Stil isch do eweng üs dr Modi kumme; abasse het er sich nit kenne oder welle.

Im Friähjohr 1881 het dr Corrodi Güscht üs Gsundheitsgrind dr Schueldiänscht miäße ufgä un isch uf Züri zoge. Am 15. Aügüscht 1885 isch er z Züri gstorbe. Dr Rudolf Hunziger, wu nit mit Gritik spart, drittet mit Entschiideheit drfir ii, ass mer im Corrodi si Adänke bewahrt. (Lueg unte Orginalzitat).

Dr Rudolf Hunziger schribt iber dr Auguscht Corrodi «Edelste Heimatkunst hat er uns geschenkt; ist es da nicht Pflicht, auch unsererseits dafür zu sorgen, dass diese taufrischen Denkmäler einer reinen Künstlerseele, dies Klein aber Mein eines beschaulichen Poeten- und Malergemütes nicht vom sengenden Hauche eines Geschlechtes hinweggefegt wird, das alles besser wissen will, und dem rückwärts zu schauen so oft eine Sünde am heiligen Geiste des Fortschrittes bedeutet? Denn jedem von uns, der seiner Väter gern gedenkt, der sich dagegen wehrt, völlig von der Gegenwart verschlungen zu werden, kommt wieder und wieder die Sehnsucht zu Gast, aus dem wirren Alltag in das still gehütete, unschuldvolle Land der Jugend zu entfliehen, der Phantasie jene Gefilde zu erschliessen, die von allem Erdenjammer unberührt sind. August Corrodi besitzt einen Zauberschlüssel, der diese Pforte öffnet, er gehört zu den Auserwählten, die uns auf köstliche Augenblicke eine Stätte des Ausruhens und der beglückenden Sammlung zu bereiten vermögen.»






</doc>
<doc id="17459" url="https://als.wikipedia.org/wiki?curid=17459" title="Pümpin">
Pümpin

Pümpin isch e Familiename wo us em Nordweschtegge vo dr Schwyz, Grossruum Basel chunnt. 

S erschti Mol daucht de Name im Joor 1557 uf. Me list im Rotsmanual z Wolfwil, Kanton Soloturn. (Zitat) „Dass Hanss Bümpj, dieweil er den Nachburen gefällig, zu einem Burger angenommen, sol den Eid gäben, dass er hie drey Pfund ussgerichtet“. In dr Vogtey Falkeschtei heig sich dr „Hanss Bümpj“ für drey Pfund ins Bürgerrächt ykauft. Woher är cho isch weiss me nit. S chönnti sy, dass de Name us Frankrych schtammt.

Im Schtaatsarchiv z Basel isch s Wappe Pümpin ufbewahrt. Das Wappe isch e wertikal in drey Deil trennte Schild, änlich wie die französischi Trikolore, aber in de Farbe rot-silber-schwarz.

Dr Familiename Pümpin isch in der Schwyz nit seer verbreitet. Die meischte si vo Gälterchinde, hei s Gälterchinder Bürgerrächt und läbe zu öppe 80 % in dr Nordweschtschwyz.

E grosse Stamm Pümpin läbt in Tschyle in dr Gegend um Valparaiso. Das si Nochkomme vom Gärtner Benjamin Pümpin wo 1881 usgwanderet isch. 





</doc>
<doc id="17461" url="https://als.wikipedia.org/wiki?curid=17461" title="Bauernkrieg">
Bauernkrieg

Dr Dütsch Buurechrieg, im Allgemeine churz nume Buurechrieg, isch ä Revolte vo Buure und Arbeiter in Middel- und Süddutschland gsi, wo vo 1524 bis 1526 duurt het.

Die underschte soziale Schichte si im Lauf vom 15. Johrhundert wirtschaftlig immer schdärker under Druck cho. Wo d Autoritete z Dütschland denn mit dr religiöse Revolution vo dr Reformation vil vo ihrer Macht iibüesst hai, hai d Buure in ihre "Zwölf Artikel" ihri Gwohnedsrächt zruggverlangt, under anderem s Rächt ihri eigene Pfärrer sälber uszläse, d Abschaffig vom Liibeigedum, s Fisch- und Jagdrächt, d Abschaffig vo ville Abgabe und Schdüüre an ihri Feudalherre und grächti Behandlig in de Feudalgricht.

Die erschte Kämpf si z Stüèlingè un dè ganzè Landgrõfschaft Stüèlingè 1524 uusbrooche. Vo dört het sich dr Ufschdand rasch im süddütsche Ruum, in Schwabe, Franke, Thüringe, im Elsass und z Öschdriich aber nid z Bayre, uusbreitet. Die wichdigschde Buurefüehrer si dr Hans Müller vo Bulgèbach, dr Balthasar Hubmaier, dr Wendel Hipler, im Tirol dr Michael Gaismaier und z Thüringe dr Thomas Münzer gsi. Au Ritter hai sich dr Revolte aagschlosse, die bekanntischde si dr Götz vo Berlichinge und dr Florian Geyer gsi.

In Thüringe het dr Thomas Müntzer (au Münzer) vo Mülhuuse us afängligs die feudali Ornig chönne zerschdöre und het ä Gsellschaft mit Güetergmeinschaft errichdet, aber scho im Johr 1525 isch er z Frankehuuse am 15.Mai vo de Ritter vom Schwäbische Bund under em Georg vo Waldburg (em Buurejörg) besiigt und denn hiigrichtet worde. Dr Chrieg isch mit groosser Brutalität vo beide Siite gfüehrt worde. Villi Chlöschder und Burge si zerschdört und Duusigi vo Mensche ermordet worde. Dr Martin Luther, wo am Afang no Sympathii für d Forderige vo de Buure gha het und brobiert het z vermiddle, het sich in siiner Schrift "Wider die räuberischen und mörderischen Rotten der Bauern" gege se gschdellt.

Z Öschdriich hai sich Kämpf bis ins Johr 1526 uusezooge.

Dä Buure z Dütschland het mä nid nume keini Konzessione gmacht, si hai, wenn si nid hiigrichdet worde si, Buessgälder müesse zahle oder si verschdümmlet worde. Au hai si mänggisch no meh vo ihre alte Rächt verlore. Z Öschdriich aber si ä Deil vo de Übel, wo dr Chrieg verursacht hai, abgschafft worde. 

In der Äidgenosseschaft isch d Lag nit eskaliert wie z Dütschland und der Dialog zwüsche de Obrikeite und de Untertane isch nie ganz abgrisse. So hai d Landschäftler im Kanton Basel vo der Stadt 1525 e Freiheitsbrief übercho und d Liibeigeschaft isch abgschafft worde, aber d Reforme si nume vo churzer Duur gsi. Scho 1532 het d Stadt ihre Untertane die Errungeschafte wider wäggnoh. Au s reformatorische Dängge, wo hinder em Ufstand gsteggt het und wo die bestehende Herrschaftsverheltnis im Sinn vom Evangelium, wie si s usgleit hai, het welle ändere und d Gmeinde im Religiöse het welle autonom mache, het sich nit duuregsetzt und d Reformation isch vom Staat us duuregfüehrt worde. In Graubünde und im Tirol isch es de Landschäftler hingege glunge d Herrschaft vom Bischof vo Chur z bräche und d Gmeinde hai s Rächt übercho, z reformiere wie s nä guet gschunne het.




</doc>
<doc id="17463" url="https://als.wikipedia.org/wiki?curid=17463" title="Hieronymus Frobenius">
Hieronymus Frobenius

Dr Hieronymus Froben, au Hieronymus Frobenius odr Jeronimus Frobenius (* 6. Auguscht 1501 z Basel; † 13. Merz 1563 ebd.), isch ä wichdige Basler Buechdrucker und Verleger gsi.

Churz bevor er am 6. Auguscht 1501 z Basel uf d Wält cho isch, isch d Schdadt dr Schwiizer Eidgenosseschaft as Schdadtort biidrätte. Dorum brichtet d Basler Chronik uf dr Siite 136, er siig "der erste Eidgenoss gewesen, so zu Basel geboren" und siig mit "Trommen und Pfeiffen zum Tauff getragen worden". Er het sich 1515 an dr Universidet iigschriibe. Won er z Louvain uf Bsuech gsi isch, isch er em Erasmus vo Rotterdam si Schüeler und Diener gsi. Er isch früeh ins Gschäft vo siim Vater, em Johann Froben, iidrätte - scho 1520 si die erschde zwei Wärk under siim Name druckt worde, eins drvo im Erasmus si "Paraphrases in Epistolas ad Corinthios et Galatas". Öbbe zu dere Ziit isch er mit siim Fründ Niklaus Bischoff noch Chur gange und beidi hai vom bäbschtlige Legat Antonio Pucci dr Magister Artium Titel übercho. 1526 isch er z Italie gsi uf dr Suechi noch Manuskript. Noch em Dod vo siim Vaters an dr Pescht im Johr 1527 het er die berüehmti Offizin Froben gleitet, vo 1528 bis 1531 zsämme mit siim Schtiefvater, em Johann Herwagen , wo zum Bischbil dr "Canon von Avicenna" druckt het, und vo 1529 bis 1563 mit siim Schwoger, em Niklaus Bischoff. 1531 het er s Huus "Zum Luft" kauft. Wie si Vater het au dr Hieronymus än ängi fründschaftligi Beziehung mit em Erasmus vo Rotterdam gha, wo bi ihm z Gascht gsi isch und am 12. Juli 1536 in siim Huus gschdorben isch.

1530 het dr Hieronymus Frobenius im Georgius Agricola si "Bermannus, sive de re metallica dialogus" druckt und die naturwüssenschaftligi Enzyklopädii vom Plinius em Ältere in zwei Bänd, so wie si Vater fümf Johr vorhär vil Erfolg gha het mit der Plinius-Uusgob vom Erasmus vo Rotterdam. Dr Hans Holbein dr Jünger het au für ihn siini Büecher illuschdriert. Dr Frobenius het 1535 non ä Plinius-Uusgob vom Prager Philologen Sigismund Gelenius verleit. Er het die latiinischi Vulgata (1538) uusege, d Wärk vom Erasmus und zahlriichi antiki latiinischei und griechischi Wärke vo Chilleväter und au vo wältlige Autore. Im Johr 1556 het er poschtum im Agricola si "De Re Metallica" uf Latiinisch uusege und s Johr druf uf Dütsch under em Titel "Vom Bergkwerck", wo für meh as es Johrhundert s Schdandartwärk für Mineralogii und Bärgbau gsi isch.

As Drucker isch dr Hieronymus Frobenius Mitgliid vo der Basler Safre-Zumft gsi. Er isch am 13. Merz 1563 z Basel gschdorbe.

Dr Hieronymus Froben isch ä Sohn vom Buechdrucker Johann Froben, em Begründer vo der schwiizerische Verleger- und Beamtefamilie Froben. Er het sich am 7. Januar 1524 mit dr Anna Lachner, dr Schwöschder vo siiner Schdiefmueter, verhürotet und 1544 mit dr Anna Brand (1520-1591), erä Schwöschter vom bekannte Rächts-Brofesser und Gsandte Bernhardus Brandus z Basel und Dochter vom Bürgermeischter Joder Brand (1488-1558). Siini Söhn dr Ambrosius (1537–1602) und dr Aurelius (1539–1587) si au in siini Offizin iidrätte und si siini Nochfolger worde.





</doc>
<doc id="17465" url="https://als.wikipedia.org/wiki?curid=17465" title="Nicolaus Episcopius">
Nicolaus Episcopius

Dr Nicolaus Episcopius, mit dütschem Name dr Niklaus Bischoff (1501-1564), isch ä Buechdrucker in dr Schdadt Basel gsi.

Dr Niklaus Bischoff isch 1501 z Rittershofe im Elsass uf d Wält cho. Er isch z Mondidier en Bresse uf d Schuel und het dört ä Buechdruckerlehr gmacht. Im Früehligssemeschder vom Johr 1518 het er sich an dr Universidet z Basel iigschriibe und isch ä Fründ vom Hieronymus Froben worde. 1520 isch er Basler Bürger worde. Er isch zu dere Ziit mit em Hieronymus Froben nach Chur greist und beidi hai dr Magister Titel vom bäbschtlige Legat Antonio Pucci übercho. 1526 isch er noch Baris greist. Er het as Korräkter gschafft bim Johan Froben, wo 1527 gschdorben isch. Im Johr 1529 het er em Hieronymus Froben si siibzähjöhrigi Schwöschder, d Justina (1512–1564) ghürotet, isch ins Huus „Zum Sässel“ zooge, wo im Johann Froben ghört gha het, isch am 16. April in dr Safre Zumft ufgnoh worde und het agfange mit sim Schwoger zsämme Büecher uusege. Er isch vor allem für s Gschäftlige verantwortlig gsi, isch an d Schdroossburger Mäss gfahre und het sich überhaupt vil mit de Chunde im Elsass abgä. Z Friburg isch er au ä baar mol gsi, noch Dole isch er 1528 und and Mäss vo Lyon 1534 gfahre. Am 27. November 1537 isch siis Familiewappe vom Kaiser beschdädigt worde. 1542 het er em neue Ehegricht aghört und 1555 isch er in dr Leitig vo dr Safrezumft gsi.

Dr Niklaus Bischoff isch 1564 z Basel an dr Schwindsucht gschdorbe.

Im Niklaus Bischoff siis Schdudium isch zwar nume churz gsi, aber offesichdlig vo hocher Qualidät, denn er het mit bedütende Humanischde über glehrti Sujet korreschbondiert, wie mit em Erasmus vo Rotterdam, em Beatus Rhenanus, em Viglius Zuichemus, em Vadianus odr em Joachim Camerarius. Er isch ä bsundrigs guete Fründ vom Erasmus gsi und het en no churz vor däm siim Dod chönne go bsueche, wo nume no wenig Lüt das hai döfe. Er isch zsämme mit em Hieronymus Froben im Erasmus si Teschtamäntvollschdrecker gsi und het au ä chliini Erbschaft gmacht.



</doc>
<doc id="17467" url="https://als.wikipedia.org/wiki?curid=17467" title="Ambrosius Frobenius">
Ambrosius Frobenius

Dr Ambrosius Froben (1537-1595), au latinisiert Frobenius, isch ä Buechdrucker und Verleger us dr berüehmte Basler Druckerfamilie Froben gsi.

Dr Ambrosius Froben isch 1537 as Sohn vom Basler Buechdrucker und Verleger Hieronymus Froben und dr Anna Froben, geb. Lachner, z Basel uf d Wält cho. 

Er het zsämme mit siim jüngere Brueder Aurelius d Froben Offizin wiitergfüehrt. im Johr 1557 isch er in d Safrezumft ufgnoh worde, zwei Johr vor em Aurelius. Berüehmt isch er worde mit em Druck vom hebräische Talmud. 1578 het er mit em Simon Jud zu Gembs ä Verdrag abgschlosse, ass er innerhalb vo drei Johr 1100 Kopie vom Talmud wurd mache, wien en 1547 dr Marco Antonio Giustiniani z Venedig druckt het, usser dä Schdelle, wo noch emä Beschluss vom Konzil vo Trient mit dr chrischdlige Religion unveriibar siige. Dr Kaiser Rudolf II. het s z erscht aber doch underem Druck vom Kardinal Santoro verbote, und denn zäh Johr spöter einewäg erlaubt. Dr Froben het au anderi jüdischi Wärk veröffentligt, z. B. latinischi Übersetzige vo Teggscht vom Nachmanides und vom Maimonides oder d "Concordantiae Bibliorum Hebraeorum" in 1581.

1586 het dr Ambrosius d Offizin siim Bueb, em Hieronymus, und siim Schwiigerson, em Jonathan Meyer (1557-1588), überlo und sich us em Gschäft zruggzooge. Im Johr 1587, wo em Ambrosius si Brueder und Partner, dr Aurelius, gschdorben isch, isch der Name Froben zum letschde Mol im Frankfurter Mässkatalog gschdande.

Dr Ambrosius Froben isch 1595 z Basel gschdorbe.

Er isch mit dr Salome Rudin (1539-1610) verhürotet gsi und si hai zwölf Chinder gha, drunder dr Bernhard (1560-1588) wo mit dr Maria Magdalena Jakob verhürotet gsi isch aber chinderlos gschdorben isch, dr Hieronymus (1563-1611), wo für dr Herzog vo Würtemberg gschafft het und ledig bliiben isch, d Hanna (1565-1588) mit em Jonathan Meyer (1557-1588) verhürotet, d Margarethe (1565-1601) mit em Johannes Bauhoff, dr Johann Jakob (1571-1610) wo Wullewäber worden isch und d Verena Eichmann ghürotet het und dr Friedrich, ä Posamenter.


</doc>
<doc id="17468" url="https://als.wikipedia.org/wiki?curid=17468" title="Maimonides">
Maimonides

Dr Maimonides isch dr latinisiert Name für dr Rabbi Mosche ben Maimon, hüfig abkürzt Rambam, dr berüehmtischd jüdisch Religionsphilosoph und Theolog, wo im Hoochmiddelalter gläbt het. Si bekanntists Wärk isch dr filosofisch "More Nevuchim."

Dr Mosche ben Maimon isch am 30. Merz 1138 z Cordoba im maurische Schbanie uf d Wält cho. Er het die jüdische Schrifte gschdudiert aber au wältligi Schdudie in Aschdronomi, Medizin, Philosophi und Mathematik gmacht. 1148 het d Familie Schbanie verlo wäge de Judeverfolgige vo de Almohade. Über Marokko und Jerusalem isch d Familie schliesslig noch Ägypte cho und het sich 1165 z Alexandrie niiderglo. Dr Maimonides isch Oberrabbiner vo Kairo und dr persönlig Dokter vom Saladin (1138-1193) worde, wo ä baar Johr schbööter d Chrüzritter gschlage und Paleschtina und Syrie eroberet het.

Er isch am 13. Dezember 1204 z Fustat, hüte Kairo, gschdorbe.


</doc>
<doc id="17471" url="https://als.wikipedia.org/wiki?curid=17471" title="Nachmanides">
Nachmanides

Nachmanides (* 1194 z Girona, † 1270 in Palästina) isch dr latinisiert Name vom Rabbi Mosche ben Nachman, won ä jüdische Glehrte, Rabbi, Arzt, Philosoph und Dichter us Katalonie gsi isch. Mänggisch het er au dr Biname Gerundi noch siiner Heimatschdadt. Dr Name Rabbi Moses ben Nachman wird hüfig abkürzt as Ramban. Uf Katalanisch het er Bonastruc ça Porta gheisse. 

Dr Nachmanides schdammt von erä jüdische Glehrtefamilie. Er het die jüdische Schrifte schdudiert, aber au Medizin und Philosophii und isch eini vo de iinflussriichschte geistlige und politische Persönlichkeite under de Jude z Katalonie worde

Er isch wäge siiner Glehrsamkeit sehr agseh gsi bi de chrischdlige Herrscher, aber dr Jakob I. vo Aragón het em einewäag 1263 befohle am ne öffentlige Schtriitgschbröch gege dr Judechrischt Pablo Christiani mitzmache, dr "Disputation vo Barcelona". Dr Nachmanides het d Dispuation zwar gwunne und het vom König riichi Gschänk übercho, aber d Dominikaner, wo drbii gsi si hai en beschuldigt, ass er dr chrischtlig Glaube beleidigt haig. Wo dr Babscht Clemens IV. sich iigmischd het, het dr Nachmanides Katalonie müesse verlo.

1267 het sich dr Nachmanides im Heilige Land niiderglo und brobiert, die jüdische Gmeinde nach de Zerschdörige wo d Chrüzzüg und d Tataren-Invasione agrichtet hai widr neu ufzbaue. Synagoge si baut worde und vili jüdischi Siidler hai sich z Akko, Jerusalem und Haifa niiderglo. 

Dr Nachmanides isch im Johr 1270 gschdorbe. Es isch möglig, ass siis Grab uf em Bärg Karmel z Haifa liit.



</doc>
<doc id="17472" url="https://als.wikipedia.org/wiki?curid=17472" title="Synagoge">
Synagoge

Ä Synagoge isch ä Huus, wo sich d Jude zum gmeinsame Gebät dräffe. S Wort chunnt vom griechische Word für »Versammlig«. Uf Hebräisch heisst s "Beit Knesset" ( בית כנסת »Versammligshuus«) odr "Beit Tfila" (»Bäthuus«), uf Jiddisch "Schul", und "Tempel" wird em au gsait.

Noch dr Zerschdörig vom Tämpel z Jerusalem dur d Römer im Johr 70, wo s Ändi vo de Opfer und vo dr jüdische Brieschderschaft bedütet het, si d Synagoge d Zentrum vom Judedum worde und ä riichi Lithurgii het sich entwigglet. Aber d Synagoge si nit nume Gotteshüüser, sondern au Ört, wo sich d Jude chönne gsellschaftlig dräffe.

Synagoge si meischdens rächtwinkligi Gebäud, wo im Oschde ä schmali Nische hai für dr "Aron ha Kodesh", ä Lade wo mit emä Debbig oder Vorhang verdeckt isch und wo d Torarolle drin ufbewahrt wärde. Vor em Bibelschrank isch ä Kanzle und in neuere Synagoge en Almemor (arabisch "Pult") mit dr Ewige Lampe, wo ä baar Schduefe höcher si as s Schiff. Dört wird us de Torahrolle vorgläse. In eltere Synagoge isch dr Almemor in dr Middi vom Ruum. Archidekdonisch basse sich d Synagoge dr nitjüdische Umgäbig aa.

In orthodoxe Gmeinde sitze d Fraue drennt vo de Manne in dr "Esrat Naschim", bi de reformierte Jude bäte Manne und Fraue zsämme.



</doc>
<doc id="17475" url="https://als.wikipedia.org/wiki?curid=17475" title="Milchmann (Beruf)">
Milchmann (Beruf)

Milchmaa isch en Pruef wos immer weniger gid. Früener isch d Milch is Huus gliferet worde. D Lüüt händ es Milchchesseli in Milchhchaschte ine gschtellt, im Milchbüechli gschribe, wievil Milch si bruuchet und s Gäld dezue gläit. I aller Früeni isch de Milchmaa cho, mit Ross und Wage, spääter mit eme Elektromobil und häd d Milch is Chesseli ine gfüllt.
Zum Teil sind d Milchmanne Puure gsi oder en Aagschtellte vome ne Puur. I de Stedt sind Milchmanne hüüfig Milchhändler gsi, won d Frau en chline Lade, e Molki gfüert häd. Säb Milchmanne händ au Anke und Jogurt pracht.

Au wäns gäbig isch, wän eim d Poschtiwaar diräkt is Huus pracht wird, gits hüt e fascht e käi Milchmane me. I de letschte Jaar sind Huusliferdienscht vo grosse Läbesmittel-Gschäft ufcho. Vilicht sind d Milchmane äifach z früe verschwunde? Gründ won dezue gfüert händ: De Milchmaa häd nume e chlises Aagebot gha. D Lüüt i de Stedt händ lieber Paschtmilch kauft, wils tänkt händ, si segi besser. Anderi händ plötzli Angscht übercho, offni Milch segi nöd hygienisch. Au isch ab und zue s Milchgäld us em Milchchaschte gschtole worde. Hüt gits Milchmanne vor alem no z Ängland. Det bringt de Milchmaa d Milch aber scho sit Jaare paschterisiert i Glasfläsche won guet en halbe Liter Milch drin isch und stellt si vor d Hindertüür.


</doc>
<doc id="17477" url="https://als.wikipedia.org/wiki?curid=17477" title="Eigentlich möchte Frau Blum den Milchmann kennenlernen">
Eigentlich möchte Frau Blum den Milchmann kennenlernen

I "Eigentlich möchte Frau Blum den Milchmann kennenlernen" verzellt de Schwiizer Autor Peter Bichsel 21 Churzgschichte über Mänsche won einsam sind und s nöd schaffed, mitenand z rede. Es git en grosse Grabe zwüsched dem, won d Figure wettid und dem, wos tüend. Au de Läser erfart nöd vil über d Persone. Vo de Frau Bluem weis mer nöd me, wie de Milchmaa, und dä häd si no nie gse. Mit sine Milchmaagschichte häd de Bichsel im 1964i grosse Ärfolg gha. Sit dänn gilted er als eine vo de grosse Verträter vo de tüütsche Churzprosa.



</doc>
<doc id="17483" url="https://als.wikipedia.org/wiki?curid=17483" title="Aton">
Aton

Bi de alten Ägypter isch dr Aton, au Aten, Iten etc., urschbrünglig d Sunne as Schdärn gsi. In dr Gschicht vom Sinuhe us dr Zit vom Middlere Riich wird beschriibe wie dr König noch sim Dod zum Himmel schdiigt und sich mit em Aton vereinigt. Dr Aton as Sunneschiibe isch denn d Erschiinigsform vom Sunnegott Re worde. Under em Thuthmosis IV. isch d Sunneschiibe personifiziert worde, und dr Aton isch dr Sunnegott sälber gsi.
Under em Pharao Echnaton isch dr synkretisch Gott Re-Horachte-Schu-Aton dr Schöpfergott vo allem Läbige gsi, in de erschde Regierigsjohr no dargschdellt as falkechöpfige Mensch, wie s dr heliopolitanisch Re-Horachte scho immer gsi isch, isch er schbööter nume no as Sunneschiibe mit Schdrahle, wo d Mensche berüehre und ihne Läbe ge, abbildet worde. Es git Glehrti wo im Echnaton si Atonreligion as monotheischdisch bezeichne, anderi gsehn si ehnder as monolatrisch. Uf jede Fall schiints, ass dr Echnaton wenigschdens dr Kult vom Schdaatsgott Amun brobiert het z underdrucke: Er het de Amuntämpel ihri Iinahme wäggnoh und die si zerfalle. Dr Atonkult isch scho churz noch em Dod vom Echnaton widr verschwunde.


</doc>
<doc id="17492" url="https://als.wikipedia.org/wiki?curid=17492" title="Aten">
Aten

S Wort Aten cha si


</doc>
<doc id="17493" url="https://als.wikipedia.org/wiki?curid=17493" title="Amen (Begriffsklärung)">
Amen (Begriffsklärung)

S Wort Amen cha si


</doc>
<doc id="17494" url="https://als.wikipedia.org/wiki?curid=17494" title="Amon">
Amon

S Wort Amon cha si


</doc>
<doc id="17496" url="https://als.wikipedia.org/wiki?curid=17496" title="Atem (Begriffsklärung)">
Atem (Begriffsklärung)

S Wort Atem cha si


</doc>
<doc id="17497" url="https://als.wikipedia.org/wiki?curid=17497" title="Ra">
Ra

Ra schtoht für:
Ra isch der Familiename vo dene Persone:
RA schtoht für:

R.A. steht für

ra steht für:


</doc>
<doc id="17499" url="https://als.wikipedia.org/wiki?curid=17499" title="Radium">
Radium

S Radium, abkürzt Ra, isch es chemischs Elemänt mit dr Ornigszahl 88. Si Name chunnt vom latiinische "radius" für Schdrahl wäge siiner Radioaktivität. Es ghört zue de Erdalkalimetall, dr zweite Hauptgrubbe vom Periodesyschdem, zsämme mit em Beryllium (Be), Magnesium (Mg), Calcium (Ca), Strontium (Sr) und em Barium (Ba). Es reagiert schdark mit Wasser und oxidiert rasch, meh no as s Barium. Es isch ä Feschdschdoff bi Zimmertämprature, weich, glänzt silbrig, glüeit bläulig im Dunkle und sott, wäge siiner Radioaktivität, mit gröschter Vorsicht behandlet wärde. Es het Isotop mit Masse vo 213 bis 230, wo Halbwärtsziite vo 182 Nanosekunde für s Isotop 216 bis zu 1602 Johr für s Isotop 226 hai. Wenn s zerfallt, isch eins vo de Brodukt s Gas Radon.

In dr Natur chunnt s Radium nur sehr sälte und immer mit em Uran zsämme in de gliiche Erz vor, bliibt aber bi dr Verarbeitig vom Uran im Abfall zrugg. Es het wirtschaftlig braktisch kei Bedütig. Früehner isch s bruucht worde in Kapsleform wenn öbbis het müesse radioaktiv beschdrahlt wärde. Hützudag zieht mä radioaktivi Kobalt- und Caesiumisotop vor, wo me eifacher cha zuebereite und wo sicherer si bim Bruuche.

S Radium isch vo dr Marie Curie und ihrem Ma, Pierre Curie, 1898 us Pächbländi isoliert worde. Nochdäm d Curies s Uranium uusegnoh hai, isch dr Räscht immer no radioaktiv gsi und si hai ä radioaktivi Mischig, wo gröschdedeils us Barium mit ä chli Radium beschdande het, isoliert. Erscht 1902 isch Radium in purer Form dur Elektrolyse isoliert worde.

No lang het mä nit gwüsst, ass d Radioaktivität dr Gsundheit schadet, und bis in d Middi vom Zwanzigschde Johrhundert het mä Lüchtzahle us radiumhaltiger Farb uf d Uhre ufgmolt.


</doc>
<doc id="17500" url="https://als.wikipedia.org/wiki?curid=17500" title="MdC">
MdC

Dr Manuel de Codage, abkürzt MdC, isch ä Beschriibig wie mä die altägyptische Hieroglyphe cha mit latiinische Buechschdabe dransliteriere, so dass mä keini bsundrige Zeiche bruucht und d Umschriibig dr Originalteggscht dreu wiidergit und ass es in erä komputerisierte Umgäbig braktisch siig. Die elteri Hieroglypheumschrift, wo vo dütsche Ägyptologe entwigglet worden isch, bruucht Diakritika und ä baar bsundrigi Buechschdabe, wo im latiinische Alphabet nit exischdiere. Noch em MdC wärde Grooss- und Chliibuechschdabe bruucht, wo verschiidnigi Wärt hai; mä cha dorum Setz und Näme nit eifach mit emä Groossbuechschdabe afo, wil das in gwüsse Fäll enerä andere Hieroglyphe wurd entschbräche. 
D Reihefolg vo de Hieroglyphe und ihrer Dransliterierig isch vo modärne Ägyptologe feschtgleit worde. Die eikonsonantische Zeiche hai se in Buechschdabefamilie iideilt:

Für ä Liste von ä baar zwei- und dreikonsonantische Hieroglyphe und ihrer MdC Umschrift lueg do.

D Darschdellig vo umschriibene Teggscht duet algebraische Formle ähnele. Ä baar vo de Schriibregle si:
Im MdC het s Schbezifikatione, wie dr Teggscht cha umschriibe wärde, so dass d Information über d Schriftrichtig, d Blatzierig vo de einzelne Zeiche, odr ihri Farb nid verlore goht. Komputerprogram wie WinGlyph, MacScribe, InScribe, Glyphotext, WikiHiero und so bruuche die Teggschtformatierig und chönne Hieroglypheteggscht in MdC Umschriibig em Original ähnlig uusdrucke.



</doc>
<doc id="17512" url="https://als.wikipedia.org/wiki?curid=17512" title="Brunnigletscher">
Brunnigletscher

Dä Brunnigletscher, uf äinigä Landchartä au Brunnifirn, ischt än Gletscher im Oberalpmassiv, wo vollständig uf äm Gebiät vom Kanton Uri a dä Gränzä vom Kanton Graubündä liit. Sini mittlärä Koordinate sind . Dä Gletscher hät ä Längi vo 3,05 km, sini mittläri Breiti ischt 1,2 km. Sini Flächi betreit öppä 2,94 km.

Dä Gletscher hät sin Uursprung üf ärä Höchi vo südöschtlich vom Gipfel vom Oberalpstock (3160 m ü.M.) und untär dä Stremhörner. Südlich wird dä Gletscher vom Piz Auolt (3027 m ü. M.) und vom Brunnigrat flankiärt. A dä Südflankä vom Oberalpstock ischt dä Uursprung vom Staldegletscher (au Staldefirn), wo nördlich und südlich vom Oberalpstock mit äm Brunnigletscher värbundän isch. Dä Oberalpstock isch also än Nunatak genau wiä au dä Piz Tgietschen, wo än halbä Kilometer öschtlich vom Oberalpstock vo dä bäidä Ärm vom Brunnigletscher umflossä wird. Hüt (2008) ändät dä Gletscher obä am Brunnitaal oberhalb vo dä Steilwand am Taaländ und öppä 500 m weschtlich vo dä Cavardirashüttä. Aber no im Jahr 1972, wo s Foti gmacht wordän isch, isch di schroffi Gletscherzungä bis is Brunnitaal abägangä und än andäri Zungä hät über dä Cavardiraspass is Bündnärland übärägreicht, so dass mä damals no hät müssä übär dä Brunnigletscher stiigä, um vom Maderanertaal übärs Brunnitaal id Cavardirashüttä z glangä. Dä Abfluss vom Gletscher ischt dä Brunnibach, wo bi Hinterpalm im Maderanertaal in Chärstelebach flüsst. De flüsst dänn sinärsiits bi Amsteg id Rüss.



</doc>
<doc id="17513" url="https://als.wikipedia.org/wiki?curid=17513" title="Zarathustra">
Zarathustra

Dr Zarathuschtra (avest.: " Zaraθuštrō"; persisch: زرتشت, "Zartošt"; parsisch: "Zaradušt" agr. "Ζωροάστρης, Zoroástrēs") isch dr Schdifter vo dr altiranische Religion Parsismus.

Bis ins zwanzigscht Johrhundert het mä dänggt, ass dr Zarathuschtra öbbe 630 vor dr Ziitwändi im oschtiranische Baktrie (hützudag d Gegend vo Balch z Afghanistan) uf d Wält cho isch. Wenn die Datierig richtig wär, wer er öbbe 553 gschdorbe, churz noch dr Eroberig vo Chwaresmie dur dr Kyros dr Grooss (öbbe 555). Die antike Grieche hai dänggt, ass dr Zarathuschtra öbbe sächsduusig Johr vor em persische König Xerxes gläbt het. Die modärne Iranischde gönge nid so wiit. Hützudag wird im Zarathuschtra si Läbensziit vo vile im 11. odr 10. Johrhundert vor dr Ziitwändi aagsetzt.

Was mä über em Zaratuschtra siis Läbe weiss, chunt vo dr "Avesta", s heilige Buech vo de Zoroaschtrianer. Er het, wie anderi Brophete au, diräkt mit Gott gredet, und as junge Ma vo öbbe drissig isch er as Brophet bekannt worde, zäh Johr schbööter isch er verbannt worde, wil er d Mithras-Ruuschorgie, wo z Nacht schdattgfunde hai und wo mä drbii Muni gopferet het, verurdeilt het. Er het sich im Gebiet vo Chorassan niiderglo und dört afo Lüt zu siiner Lehr z bekehre, under ihne dr chwaresmisch Fürscht Wischtaspa und si ganz Hof im Johr 588 vor dr Ziitwändi. Siis Dodesalter wird mit 77 Johr agä. Dr Ort, won er begrabe worden isch, isch unbekannt.

Im Weste isch de Zarathustra bikannt wore dör s Buech: ""Also sprach Zarathustra"", wo vom Friedrich Nietzsche gschribe woren isch und de "Soroastro" vo de Opere ""Die Zauberflöte"" vom Mozart, het sis Vorbild bim Zarathustra.


</doc>
<doc id="17521" url="https://als.wikipedia.org/wiki?curid=17521" title="Pantheon">
Pantheon

S Pantheon (vom Griechische Πάνθειον - pantheion, "pan"-alli, "theios"-vo de Götter) isch urschbrünglig a Tämpel vo alle Götter gsi. Hützudags wird dr Begriff bruucht für Gebäud zur Erinnerig an wichdige Lüt, aber au für d Gsamtheit vo de Gottheite von erä Religion. So redet mä vom ägyptische, em germanische, em griechische odr em römische Pantheon. Mänggisch bruucht mes au im Bezug uf dr Hinduismus und dr Buddhismus wo Tämpel für alli Gottheite zsämme nid kenne.

S berüehmtischd Pantheon isch das z Rom, wo zur Ziit vom Kaiser Hadrian zwüsche de Johr 120 und 125 baut worden isch. Es isch ä zylindrischs Gebäud uus Bachschdei mit emä Durchmässer vo 43,4m und erä halbchugelförmige Kupple, wo in dr Middi es runs Loch het zur Belüüchdig. Es isch au 43,4m hoch. Vornedra het s ä Giibelvorhalle mit acht Süüle. Im Johr 609/10 isch s dr Jungfrau Maria und alle chrischdlige Märtyrer as Chille gweiht worde.

S Pantheon z Baris isch noch Blän vom Soufflot vo 1764 bis 1790 baut worde. Es isch dr heilige Genoveva gweiht gsi. In dr Französische Revolution isch s 1791 ä Tämpel zu Ehre vo de groosse Franzose worde.

S Londoner Pantheon isch im 18. und 19. Joorhundert e Geböid mit Festrüüm gsi.

S «Pantheon Basel» isch e runds Museum für Oldtaimer, wo im Augschte 2008 z Muttez (BL) eröffnet worde isch.


</doc>
<doc id="17522" url="https://als.wikipedia.org/wiki?curid=17522" title="Hades">
Hades

Dr Hades () isch in dr griechische Mythologii dr Ort vo de Dote, „d Underwält“, gsi. D Römer hai em "Orcus" gsait. Au dr Herrscher vo däm Doteriich het Hades gheisse.

Dr Hades isch vo dr Wält vo de Läbige dur dr Fluss Styx drennt gsi. Dört het dr Fährima Charon uf die Dote gwartet und si gege Bezahlig über ä Fluss gfahre. Uf de andere Siite hai anderi Gwässer wie dr Kokytos, dr Pyriphlegethon, d Lethe und dr Acherusisch See, wo dr Acheron drii fliesst, d Gränze bildet. Dr Hades isch in zwei Gebiet iideilt gsi: dr Erebos, wo die gwöhnlige Dote anechömme, und dr Tartaros, wo d Titane, d Vorgänger vo de olympische Götter, iigschberrt gsi si. Schbööter isch dr Name „Tartaros“ fascht es Synonym für „Hades“ worde. D Underwält isch vom Kerberos, eme dreichöpfige Hund mit emä Dracheschwanz bewacht worde. Dr Balascht vom Gott vo dr Underwält, em Hades, isch ä Gebäud mit vile Düüre gsi, dunkel und voll vo Gescht. Es isch in dr Middi vo düschdere Fälder gschdande, wo Gschpängschder umegange si.

Dr Hades isch ä dunkle Ort gsi, wo die Dote nume es Schattedosii gha hai, und es het nur wenig glückligi Schdärbligi ge, wo nid dört ane hai müesse. Das si d Halbgötter gsi, wo wie dr Herakles mit de Götter uf em Olymp gläbt hend. Es het kai bsundrigi Höll ge für gwöhnligi bösi Mensche, nume ä baar bsundrigs Schlächti wie dr Sisyphos, dr Tantalos odr d Danaide, hai schbezielle ewigi Schdroofe übercho. Aber d Erinnye hai gwöhnlige Sünder s Läbe zur Höll gmacht. Erscht in schböötere Legände isch dr Hades än Ort worde, wo die Guete belohnt worde si und die Böse ä Schdrof übercho hai.

In dr griechische Übersetzig vom Alte Teschtament isch s Wort „Hades“ bruucht worde für zum s hebräische "sheol" (שאול) wiidrzgä.



</doc>
<doc id="17524" url="https://als.wikipedia.org/wiki?curid=17524" title="Hades (Gott)">
Hades (Gott)

Dr Hades ( „dr Unsichtbari“) odr Pluton (altgr. Πλούτων, Ploútōn „dr Riichi“; lat. Plutō) isch in dr griechische Mythologii dr Herrscher vo dr Underwält, wo men em au Hades gsait het, gsi. D Römer hai em entschbrächende römische Gott Dis pater gsait.

Dr Hades isch dr Sohn vom Titan Kronos und siiner Schwöschder Rhea gsi, er isch dr Brueder vo de olympische Götter Zeus, Hera, Poseidon, Demeter und Hestia. Nochdäm dr Zeus dr Kronos gschdürzt het und im Tartaros, emä Abgrund in dr Underwält iigschberrt het, hai die drei Brüeder d Wält under sich ufdeilt: dr Zeus het dr Himmel, dr Poseidon s Wasser und dr Hades d Underwält übercho. Dört het er mit siiner Königin, dr Persephone, über s „Huus vom Hades“, im allgemeine au nume Hades, gregiert.
Dr Hades isch ä schdränge Gott gsi, und Gebät und Opfer hai kei Iifluss gha uf siini Entscheidige. Er het zwar die Dote nit sälber grichdet und gschdrooft, das het er de Erinnye, de Rachegöttinne überlo, aber d Underwält isch wie är sälber gsi, freudlos und ohni Mitleid. Aber bös isch er nid gsi: as Pluto isch er dr Verdeiler vo Riichdum gsi, wil d Fäldfrücht, wo d Mensche ernährt hai, us siiner Underwält uusegwachse si und d Metall im Grund gfunde worde si.
Dr Hades het d Persephone, d Dochter vom Zeus und dr Demeter entfüehrt und zu siiner Frau gmacht. Dr Zeus het im Hades befohle d Persephone frei z lo, aber wil si en einzige Some vom enä Granatöpfel in dr Underwält gässe het, isch si nie meh ganz frei vom Hades worde und het jedes Johr vier Möned in dr Underwält si.

Wil d Lüt Angscht gha hai vor em, hai si ihm euphemischdischi Näme ge wie Klymenos (dr Erhabnigi) odr Eubulos (dä wo gueti Rotschleg git). Au Zeus het män em gsait mit em Titel Chthonios, »de Irdischi«.



</doc>
<doc id="17525" url="https://als.wikipedia.org/wiki?curid=17525" title="Poseidon (Begriffsklärung)">
Poseidon (Begriffsklärung)

Mit Poseidon (altgriechisch: Ποσειδῶν) cha gmeint si


</doc>
<doc id="17526" url="https://als.wikipedia.org/wiki?curid=17526" title="Poseidon">
Poseidon

Dr Poseidon () isch ä Gott us dr griechische Mythologii. Er isch dr Gott vom Wasser im allgemeine und vom Meer im bsundrige gsi, muess aber vom Gott Pontos underschiide wärde, wo s Meer personifiziert het. Si Frau isch d Amphitrite gsi, ä Dochder vom Meergott Nereus. D Römer hai em Poseidon in siiner Rolle as Meergott Neptunus gsait.

Dr Poseidon isch ä Sohn vom Titan Kronos, em Herrscher vo dr Wält, und däm siiner Schwöschder Rhea gsi. Siini Brüeder si dr Zeus und dr Hades. Nochdäm dr Zeus dr Kronos enthront het, hai die drei Brüeder d Wält under sich ufdeilt. Dr Poseidon isch Herrscher über s Wasser worde. Si Waffe isch dr Dreischbitz, villicht urschbrünglig ä Harpune für zum fische.

Im Poseidon isch s Ross heilig gsi. Vili Glehrti dängge, ass er vo de erschte Hellene noch Griecheland brocht worden isch und die au d Ross dört iigfüehrt hai. Mit em gflüglete Monschder Medusa, einer vo de Gorgone het er dr Pegasos, s Ross mit Flügel, zügt. Er isch au dr Vater vom Pelias und Neleus gsi und isch dur da dr Schdammvater vo de königliche Familie vo Thessalie und Messenie betrachtet worde. Die meischde vo siine Nochkomme si aber Riise gsi, wie dr Orion, dr Antaios und dr Zyklop Polyphem, wo wild gsi si wie ihre Vater. Dr Poseidon isch au nochdrägend gsi. So het er es Meerunghür gege Troja gschickt und d Grieche in ihrem Kampf gege die Schdadt underschdützt, wil dr trojanisch König Laomedon, ihm und em Apollo nit zahlt het für d Schdadtmuure, wo s em baut hai.

As Meergott isch dr Poseidon vor allem in Schdedt an dr Küschte verehrt worde, aber au Inland het er Tämpel gha, wil er au dr Gott vo de Ärdbebe gsi und mit Quelle verbunde worden isch. Er isch bsundrigs uf Attika verehrt worde, z Kolonnus as "Hippios", wo „Dä vo de Ross“ bedütet. D Athener aber hai d Athene ihm as Schdadtgottheit vorzoge.
Siis wichdigschde Feschd si d Isthmia gsi, wo athletischi Wettbewerb duuregfüehrt worde si ihm zu Ehre. Es isch alli zwei Johr in dr Nöchi vom Isthmus vo Korinth gfiirt worde.



</doc>
<doc id="17527" url="https://als.wikipedia.org/wiki?curid=17527" title="Titan (Mythologie)">
Titan (Mythologie)

D Titane in dr griechische Mythologi si die „Ältere Götter“ gsi, das heisst die, wo vor de olympische Götter d Wält beherrscht hai.

Dr Uranos und d Gaia - Himmel und Ärde - hai zwölf Chinder gha. Under ihne isch dr Kronos as Herrscher über s Universum dr wichdigscht gsi, si Frau isch d Rhea gsi. 

Dr Okeanos isch dr Schdrom gsi, wo um d Ärde umegflossen isch; si Frau isch d Tethys gsi. 

D Mnemosyne isch d Göttin vo dr Erinnerig und d Mueter vo de nüün Muse gsi, d Themis, die zweiti Frau vom Zeus, het di göttlige Grechtikeit symbolisiert. 

Dr Hyperion isch zäme mit sinere Schwöschder Themis dr Vater vom Helios, em Sunnegott, dr Eos, dr Morgeröti, und dr Selene, dr Mondgöttin gsi.

Dr Iapetos isch dr Vater gsi vom Prometheus, wo d Mensche erschaffe und ihne s Füür ge het. 

Dr Kreios het mit siiner Frau Eurybia dr Astraios, d Pallas und dr Perses uf d Wält brocht. Si si d Groosseltere vo dr Göttin Hekate.

Dr Koios und d Phoibe hai zsämme d Leto, d Muetter vom Apollon und vo de Artemis, und d Asteria uf d Wält brocht.
Dr Uranos het siini Chinder im Tartaros iigschberrt. D Gaia het se aber gegen ihre Ma ufghetzt und si hai en abgsetzt. Ihre Jüngscht, dr Kronos, isch druf dr Herrscher worde. Mit dr Rhea het er d Hestia, d Demeter, d Hera, dr Hades, and dr Poseidon uf d Wält brocht, si aber alli verschluggt, wil siini Eltere ihn gwarnt hai, ass er vo eim vo siine Chinder einisch gschdürzt wurd. Wo dr Zeus uf d Wält cho isch, het en d Rhea uf Kreta verschdeckt und de Kronos iinegleit und ihm ä Schdei schdatt em Baby zum verschlucke ge. Wo dr Zeus erwachse worden isch, het er dr Kronos zwunge, siini Gschwüschderte uuszschbeue. Denn hai si dr Kronos und die andere Titane, usser em Prometheus und em Okeanos, bekämpft und gschdürzt und si im Tartaros iigschberrt. 



</doc>
<doc id="17529" url="https://als.wikipedia.org/wiki?curid=17529" title="Lissabon (Begriffsklärung)">
Lissabon (Begriffsklärung)

S Wort Lissabon stoht für:

Bortugal:
Angola:
Dr Name Lissabon chunnt vor im


</doc>
<doc id="17530" url="https://als.wikipedia.org/wiki?curid=17530" title="Lissabon">
Lissabon

Lissabon, port. "Lisboa", isch d Hauptschtadt vo Bortugal und au vom Regierigsbezirkii mit em gliiche Name und ligt an ere Bucht vo der Flussmündig vom Tejo im üsserschte Südweschte vo Europa an der Atlantikküste vo der Iberische Halbinsle.

As die gröschti Schtadt vo Bortugal mit em wichtigschte Hafe, em Regierigssitz, de oberschte Schtaats- und Regierungsbehörde, sächs Universitäte und dr Akademie vo de Wüsseschafte isch Lissabon s politische, wirtschaftlige und kulturelle Zentrum vom Land.

Lissabon isch dr Sitz von e baar Agenture vo der Europäische Union, drunder die Europäisch Beobachtigsschdell für Droge und Drogesucht und die Europäisch Seesicherheitsagentur.
Au d Gmeinschaft vo de portugiesischsproochig Länder (CPLP) het ihre Hauptsitz z Lissabon.

S Schtadtgebiet vo Lissabon entspricht au em Kreis und het ä Flächi vo 83,84 km² mit 517.802 Iiwohner (Schtand 1. Januar 2005). Im Iizugsgebiet vo der Schtadt (die so genannti "Área Metropolitana de Lisboa") mit de Ortschafte "Oeiras, Cascais, Almada, Amadora" und andere läbe mit öbbe 2.683.000 (Schtand 2001) Iiwohnern meh as 25 % vo der portugiisische Bevölkerig.

D "Baixa" (dt. Underschtadt) lit direkt am Flussufer vom Tejo und wird vom Burgberg mit em Castelo de São Jorge, dr Alfama (der Lissabonner Altschtadt) und em Hügel vom Bairros Alto (dt. Oberschtadt) iigrahmt. Si isch s Geschäfts- und Bankequardier vo Lissabon.

Noch dr Klimaklassifikation vo "Lauer und Frankenberg (1987)" isch s Klima vo Portugal maritim und semihumid und ghört zu der subtropische Klimazone.
Wil d Schdadt direkt am Atlantik lit, wird ihr Klima vom Temperaturverhalte vom Meer prägt: Nit sehr heissi Summer und verhältnismässig mildi Winter. D Temperaturen falle nur sälte under 0 °C. Schneefäll si no sältener. D Möned mit de högschte Niiderschlagswärt si vom November bis zum März (> 100 mm). Dr chüeli Kanareschtrom, wo in südliger Richtig der Küste noch fliesst, verursacht in der warme Johresziit hüfig Näbel. Im Winter isch Lissabon im Iiflussgebiet vo atlantische Tiefusläufer, wo viel Räge an dr Küschte bringe. Dr jöhrlig Rägedurchschnitt isch 629 mm.

Lissabon isch in 53 Stadtgmeinde (freguesias) iideilt, wo us administrativen Gründ vier Bezirk "(bairros)" aghöre:
D Bevölkerig vo der Stadt sälber zellt knapp 550.000, und d Iiwohnerzahl für s Metropolitangebiet vo Lissabon isch rund 2.800.000 noch em Instituto Nacional de Estatística (Nationals Inschtitut für Schtatistik). Zum Metropolitangebiet zelle: Grande Lisboa, uf em nördlige Ufer vom Tejos, und Península de Setúbal im Süde. D Bevölkerigsdichti vo der Schtadt sälber isch 6.460 Iiwohner pro km². Lissabon isch eins vo de Metropolitangebiete in Europa, wo am schnellschte wachst. Noch erä Schätzig vo de Vereinte Natione wird d Bevölkerig no vor 2050 4,5 Millionen zelle.

Wärend d Bevölkerig im Metropolitangebiet wachst, isch i fascht 30 Johr (vo 1981 bis 2007) d Bevölkerig i de Chärnstadt dramatisch zrugg gange. D Zuezügler sind vorallem Familie, wo dank ehrere finanzielle Mittel för di höche Wohnchoschte ufcho chöned – vor allem jungi Lüt und Verträter vom Mittelstand sind aber ewägg zoge. Däre Tendänz versuecht d Stadt entgege zwürke, indäm si i de Innestadt e Förderig vo Wohnruum betribt.

Lissabon isch näbe Coimbra die wichtigschti Universitätsschtadt z Portugal und het ä baar Universitäte:
D "Universität Lissabon" (gründet 1290) ghört zu de ältischte Universitäte in Europa, isch aber noch erä Pause vo meh as 400 Johr 1911 neu gründet worde, wo die medizinische und pharmazeutische Inschdidut, ä polytechnischi Hochschuel und literaturwissenschaftliche Institut neu organisiert worde si.
Die "Technische Universität Lissabon" (gründet 1931) isch eini vo de gröschde Universitäte vo Portugal mit meh as 20.000 Studente und sibe Fakultäte.
Die "Neui Universität Lissabon", wo 1973 als dritti staatligi Universität gründet worden isch, isch sitdäm uf über 14.000 Studente agwachse und bietet es klassischs Lehrspektrum a.
1968 isch die "Katholischi Universität Portugal" gründet worde as Privat-Universität vo der katholische Chille mit vier Schtandort in Portugal, drvo ischt Lissabon der jüngscht.
D "Universität Lusíada Lissabon" vo 1986 und die "Internationali Universität Lissabon" vo 1984 si Privat-Universitäte.




</doc>
<doc id="17531" url="https://als.wikipedia.org/wiki?curid=17531" title="Prometheus (Mythologie)">
Prometheus (Mythologie)

Dr Prometheus (agr. "Προμηθεύς, Promētheús", wo mä sproochlich as »Vor-dänker« interpretiert het, wo aber wohrschiinlig vom Indoeuropäische für »Dieb« chunnt) isch ä Titan in dr griechische Mythologii gsi, ä Sohn vom Iapetos mit dr Themis odr dr Seenymphe Klymene. Er isch hinderlischdig gsi und het immer widr neui Ideä gha, won er denn in d Dat umgsetzt het. Er het, je noch däm wo d Gschicht verzellt het, em Zeus und dä andere olympische Götter ghulfe dr Kronos z schdürze, d Mensche us Don erschaffe (Ovid und anderi), s Füür gschdohle und de Mensche gä (Hesiod) und ihne d Wüsseschafte biibrocht (Aischylos).
Dr griechisch Dichter Hesiod verzellt zwei Gschichte über ä Prometheus. In dr erschde het er dr Zeus überlischdet und ihn drzue brocht as Opfergab d Chnoche und s Fett vo de Dier z wehle anschdatt s Fleisch, so dass d Mensche s Fleisch hai chönne bhalte. Dr Zeus het denn s Füür vor de Mensche verschdeckt, aber dr Prometheus het s vo dr Sunne gschdohle und dr Menschheit ge. Zur Schdroof het dr Zeus d Frau Pandora erschaffe und se zum Epimetheus, em Brueder vom Prometheus, gschickt, wo se ghürotet het. D Pandora het vom Zeus ä Büchse übercho wo alli Gabe, guet und bös, dinn gsi si. Wo si die Büchse ufgmacht het, si si uusegfloge und nume d Hoffnig isch dinn bliibe wo si se widr zuegmacht het. Sit denn liide d Mensche an Chrankete und andere Übel.

In dr andere Gschicht beschriibt dr Hesiod d Rach, wo dr Zeus am Prometheus nimmt: Er het en mit Chette an ä Bärg lo fessle und än Adler gschickt, wo jede Dag zum Prometheus fliegt und ihm d Läbere frisst, wo denn z Nacht widr nochwachst. 

Dr Aischylos het Theaterschdück über d Prometheusgschicht gschriibe, wohrschiinlig ä Trilogii, zwei Deil drvo, "Dr befreiti Prometheus", und en andere, "Prometheus dr Füürbringer", si verlore gange, nume "Dr gfessleti Prometheus" het überläbt. D Tragödie hai beschriibe, wie dr Zeus em Hephaistos, em Kratos, dr Name bedütet „Macht“, und em Bias („Gwalt“) befohle het, dr Prometheus am Felse azschmiide. Wo dä im Zeus nid het welle verrote, wien er, dr Zeus, emol gschdürzt wurd, het en dr Olympier in Tartaros gschleuderet. Schböter het em dr Prometheus doch verzellt, dass d Thetis ä Sohn wurd ha, wo schderker wurd si as si Vater. Dr Zeus het denn uf d Thetis verzichtet und si em Peleus gä. Dr Herakles het schliesslig dr Adler dödet, wo jede Dag im gfesslete Prometheus si Läbere isch cho frässe und het ihn befreit.



</doc>
<doc id="17535" url="https://als.wikipedia.org/wiki?curid=17535" title="Peloponnesischer Bund">
Peloponnesischer Bund

Dr Peloponnesisch Bund isch ä militärischi Koalition vo griechische Schdaate im 6. Johrhundert vor dr Ziitwändi gsi. Er isch vo Sparta gründet und agfüehrt worde. Dr Bund het über siini Politik an Versammlige vo de Bündnispartner, wo vo de Spartaner iiberuefe worde si, entschiide. Jede Bündnisschdaat het ei Schdimm gha. Im Bund si faschd alli Schdaate uf em Peloponnes verdräte gsi, usser Argos im Oschde und Achaia im Norde. Die wichdigschde si Sparta, Korinth und Elis gsi und im Peloponnesische Chrieg het au Thebe mitgmacht.

Dr Peloponnesisch Bund het ä groossi Iifluss gha uf die griechisch Innebolitik, aber au uf d Verdeidigungsbolitik vo ganz Griecheland, wenn s Land von erä Invasion vo Uusländer bedroht gsi isch. In de Johr 480 und 479, wo d Perser in Griecheland iigfalle si, si s vor allem Sparta und siini Verbündete gsi, wo d Landagriff abgwehrt hai. Innebolitisch het dr Peloponnesisch Bund noch emä lange Chrieg (431-202) Athen und dr Attischi Seebund besigt. Aber schon ä baar Johrzähnt schbööter, im Johr 371 vor dr Ziitewändi, het Sparta bi Leuktra ä Schlacht gege d Thebaner verlore und mit dr Niiderlaag ä groosse Deil vo siim Iifluss. Dr Bund isch 366-65 vor dr Ziitewändi ufglöst worde.



</doc>
<doc id="17536" url="https://als.wikipedia.org/wiki?curid=17536" title="Korinth (Begriffsklärung)">
Korinth (Begriffsklärung)

Korinth cha si:

Noch dere griechische Stadt sind binennt: 

Corinth cha si


</doc>
<doc id="17537" url="https://als.wikipedia.org/wiki?curid=17537" title="Korinthischer Bund">
Korinthischer Bund

Dr Korinthisch Bund isch ä Bündnis vo alle griechische Schdaate usser Schbarta gsi, wo 337 vor dr Zitewändi z Korinth abgschlosse worden isch. 

Dr Bund isch de Grieche vom König Philip II. vo Makedonie ufzwunge worde, nochdäm d Athener und Thebaner d Schlacht vo Chaironeia im August 338 gege d Makedonier verlore hai. Dr Füehrer vom Bund isch dr makedonisch König gsi. Alli allgemeine Aglägeheite, au die ussebolitische, si im „Root vo de Grieche“ z Korinth behandlet worde. Dä Root het us Delegierte vo alle Bündnispartner beschdande, und jede Schdaat het Delegierti broportional zu siiner militärische Schderki gha. D Autonomii vo alle Schdaate isch garantiert worde.

An dr erschde Versammlig im Johr 337 het dr Bund beschlosse, Chrieg gege Persie z mache, und het dr Philipp II. zum Afüehrer "(Hegemon)" vo dr Armee gwehlt. Won er aber 376 ermordet worden isch, isch si Sohn, dr Alexander III. (dr Grooss) Füehrer vom Bund worde. D Begeischderig vo de Grieche für d Blän vo de Makedonier het sich in Gränze ghalte, und ihri Biidräg zu de Kampanie vom Alexander si entschbrächend chlii bliibe.

In Griecheland sälber het dr Bund d Thebaner noch ihre Ufschdänd 336 und 335 versklavt und ihri Gebiet an die andere Schdaate verdeilt.

Dr Korinthisch Bund isch noch em Dod vom Alexander em Groosse 323 vor dr Ziitwändi ufglöst worde. Drei Johrzähnt schböter isch er vom Demetrius II. im Johr 302 für churzi Ziit widr hergschdellt worde.



</doc>
<doc id="17539" url="https://als.wikipedia.org/wiki?curid=17539" title="Helene Bossert">
Helene Bossert

D Helene Bossert (* 8. April 1907 z Zunzge; † 21. Februar 1999 z Dürne) isch e Schwyzer Mundartdichtere us em Baselbiet gsi. 

D Helene Bossert isch d Dochter vom Walter Bossert, eme Wägmacher, Chlibuur un Posamenter, und vo der Elise geb. Schneider, ere Posamäntere, gsi. No de Primarschuel z Zunzge het si e sprochpädagogischi Uusbildig gmacht un het als Huushältere un in Fabrike gschafft. Anne 1944 het si de Ulrich Fausch ghirote, e Schlosser vo Buchs SG. 

D Helen Bossert isch in eifache Verhältnis uufgwachse und hät sich müese durs Läbe kämpfe. Sogar politischi Problem het si gha. Für s Radiostudio Basel het si Hörspiil gschribe.

Will si 1953 uf e Studiereis in d Sowjetunion gfahre isch und wel ihre Maa e Kommunischt oder wenigschtens e kommunistische Sympatisant siig, isch si vom Radio Studio Basel nüm iiglade worde. Si het au Churzgschichtli gschribe und e bizli gschauspileret. 

1988 het si dr Baselbieter Literaturbriis übercho. E baar vo ihre Gedicht ("Was wäiss e Möntsch vom andere?", "Frooge") si vom Peter Escher (1915–2008) in de 1990er Johr verdont worde.

Ihri Gedicht decke ä ziemli wiiti Palette ab.

Quellä: A druckts Falltblatt zu Ihrem Abläbä. Copyright Vermerk: Dä Sohn, Alleinerb, Urheberrechtsbsizer, Johann Ulrich Fausch (wohnhaft in CH-1283 La Plaine bi Gämf), isch iiverschtandä dass das Gedicht ins chunnt.




</doc>
<doc id="17540" url="https://als.wikipedia.org/wiki?curid=17540" title="Korinth">
Korinth

Korinth () isch ä griechischi Schtadt mit öbbe 36000 Iiwohner (2001). Si lit uf em Isthmus vo Korinth, dr Landängi wo d Halbinsle Peloponnes mit em griechische Feschtland verbindet.

Die antiki Schdadt isch am Fuess vomene 575 m hoche Dafelbärg baut worde, won ä Feschdig, d Akrokorinth, druf baut isch, wo dr Zuegang zum Peloponnes vo Norde beherrscht.

Hützudag het d Schdadt im Handel, wo se in dr Antike riich gmacht het, nur wenig Bedütig. Dr Kanal vo Korinth us em 19. Johrhundert het kei Wichdigkeit meh usser as Turischdeattraktion. Im Landvercher isch Korinth aber ä Chnotepunkt bliibe, in de letschde zwanzig Johr isch d Autibahn in Peloponnes usbaut und au d Iisebahn isch entwicklet worde und faschd zwangsläufig müesse si dur Korinth duure.

S Gebiet vo Korinth isch vor em Johr 3000 vor dr Ziitwändi besiidlet worde, und d Schdadt isch öbbe um 1000 vo de Dorer gründet worde, aber mä weiss nit vil drüber bis zum achte Johrhundert, wo sich dr Schdadtschdaat vo Korinth zum enä wirtschaftlige Zentrum het afo entwiggle. D Schdadt het d Umgäbig bis zum Ändi vom 8. Johrhundert ganz beherrscht und drmit Kontrolle über ä Isthmus gha. D Korinther hai zu dere Ziit au Kolonie z Syrakus uf Sizilie und z Kerkyra (d Schdadt Korfu) uf dr Insle Korfu gründet.

Korinth isch vo dr zweite Hälfti vom 7. Johrhundert a vom Tyrann Kypselos und denn vo siim Sohn Periander beherrscht worde. Si hai neui Kolonie in dr Adria und Makedoniegründet und dr Periander het ä pflaschdereti Schdrooss vom Korinthische zum Saronische Golf baut, für zum dr lang Wäg ume Peloponnes ume zschbare und so dr Überlanddransbort vo Ware vom Ägäische zum Ionische Meer zfördere.

Noch dr Herrschaft vo de Tyranne het vo öbbe 550 a än Oligarchii gherrscht, wo Korinth entwicklet het, aber Athen het scho denn e besseri Flotte und ä besser entwigglete Handel gha as Korinth. D Rivalität zwüsche dene beide Schdedt het vili Krisene z Griecheland usglöst in de neggschde zwei Johrhundert. Noch de Chrieg gege d Perser (vo 546 bis 448) het Korinth as Mitgliid vom Peloponnesische Bund im Peloponnesische Chrieg (vo 431 bis 404) mitghulfe, Athen und dr Attisch Seebund z besiige und het noch dr Kapitulation d Zerschdörig vo Athen verlangt. D Spartaner si aber mit erä Entmachdig vo ihrem Find zfriide gsi. Schon ä baar Johr schböter hai sich d Korinther mit Argos, Athen und Thebe erfolglos zsämme do, für zum Sparta im Korinthische Chrieg (395 bis 387) z bekämpfe.

Im Johr 338 vor dr Ziitwändi het dr Philip II. d Akrokorinth bsetzt und de Grieche dr Korinthisch Bund mit em Sitz z Korinth ufzwunge. Nochdäm dä Bund usenandergfallen isch, hai makedonischi Adligi d Schdadt regiert, wo zur gröschde griechische Schdadt worden isch und isch kulturell und wirtschaftlig füehrend gsi. 243 het dr Achäisch Bund Korinth überfalle und d Schdadt het sich em Bund agschlosse. 224 si widr Makedonier Herrscher worde. Noch dr Schlacht vo Kynoskephalai im Johr 197 v. d. Z. hai d Römer die makedonisch Garnison zwunge, sich zruggzzieh, und Korinth het as Mitgliid vom Achäische Bund antirömischi Bolitik betriibe. 146 hai d Römer under em Lucius Mummius d Schdadt belageret und zerschdört.



</doc>
<doc id="17543" url="https://als.wikipedia.org/wiki?curid=17543" title="Theben">
Theben

Theben cha schdoh für





</doc>
<doc id="17544" url="https://als.wikipedia.org/wiki?curid=17544" title="Kanal von Korinth">
Kanal von Korinth

Dr Kanal vo Korinth (gr. Διώρυγα της Κορίνθου) isch ä künschdlige Wasserwäg dur ä Isthmus vo Korinth, wo dr Saronisch Golf im Oschde mit em Golf vo Korinth im Weschde verbindet. Er isch 1893 baut worde und isch 6.300 m lang, ä Wiiti vo ä chlii meh as 20 m und het ä Diefi vo 8 Meter. Er isch zu siiner Ziit für d Häfe vo Isthmia am Saronische und Posidonia am Korinthische Golf vo groosser Bedütig gsi und für dr griechisch Handel vo Vordeil, wil er dr lang Umweg um d Halbinsle Peloponnes gschbart het. Hützudag isch er vor allem für Turischte intressant.

Scho im Altertum hai sich d Schiffer d Reis um dr Peloponnes umme welle schbare und ihri Schiff vo dr Ägäis überland zum Golf vo Korinth, wo mit em Ionische Meer verbunde sich, gschleppt. Es het denn au scho Blän ge für ä Kanal, aber nume dr römisch Kaiser Nero het wirklig agfange en z baue. Er isch aber scho churz noch em Grabigsafang gstürzt worre und dr Blan isch vu siim Noochfolger falle glo worde.




</doc>
<doc id="17548" url="https://als.wikipedia.org/wiki?curid=17548" title="Wartenberg (Muttenz)">
Wartenberg (Muttenz)

Dr Wartebärg isch es markants Wohrzeiche vo dr Baselbieter Gmeind Muttez. 
Uf em Bärg befinde sich d Ruine vo drei mittelalterlige Burge, wo au Wartebärg heisse.

Dr Wartebärg isch än Hügel südöschtlig vo dr Gmeind, ä Deil vom Dafeljura und än Usläufer vom Gämpeplateau. Si högscht Punkt lit uf erä Höchi vo 479 Meter und isch guet 200 Meter höcher as s Dorf.

D Höchi und Form vom Wartebärg eignet sich vorzüglich für militärischi Zwäck und an der högschte Schtell het mä ä Aalage us dr Bronzeziit gfunde, wo as Refugium benutzt worden isch. Mä het Pfiilschpitze, ä Lanze, Mässer und Sichle, Duusigi vo Schleuderschdei für d Verdeidigung und verschiednigi Grät us Schdei. Vo dr Aalag sälber het mä keini Überräscht gfunden wäge de Burge, wo schböter baut worde si.

Im Middelalter isch en Aalag mit drei Burge uf em Groot vom Wartebärg baut worde, wo im Grosse Ärdbebe vo Basel 1356 grösstedeils zerstört worde und churz druf ufgee worde si.

Dr Wartebärg isch um d Burgruine ume e Naturschutzgebiet, wo mit Wanderwäg guet erschlosse isch. Es waggst dört e Mischwald vo Bueche, Linde, Eiche, Föhrene und andere Baumarte. In de früehnere Steibrüch uf dr Süd- und Ostsite vom Bärg findet mä Pflanze, wo Wermi gärn hai, und Reptilie.


</doc>
<doc id="17551" url="https://als.wikipedia.org/wiki?curid=17551" title="Jaun">
Jaun

Jou (, au Jùu gschrybe; amtlich "Jaun", frz. "Bellegarde", Greyerzer Patois ) isch a Gmei im Grüesch Bezirk im Kanton Frybùrg i der Schwiz. As isch di enzigi tütschspraachigi Gmei im Grüerschbìzìrk. D Mùndart va Jùu isch s Jùutütsch.

Jaun lait im obere Jauntal (französisch "Vallée de la Jogne"), am nördliche Talhang vùm Jaunbach, wo de Gmeind de Name gee het ùn vo Oschte nooch Weschte dùrefliesst, 17 km öschtlich vùm Bezirkshauptort Boll (Lùftlinie). Es lait ùff de weschtliche, Frybùrger Syte vùm Jaunpass, wo s Greyerzerland mitem Simmetal im Kanton Bärn verbindet. Im Weschte ùn Nordweschte gränzt Jaun aa d Gmeind Val-de-Charmey (vor em Joor 2014 Galmiz) im Greyerzbezirk, im Norde aa Plaffeie im Seiseland, im Oschte aa Boltige ùn im Süde aa Saane, beidi im Kanton Bärn.

D Gmeind bestoot uss de beide Dörfer "Im Fang" (, französisch "La Villette", ) aa de Mǜndig vùm Chlyne Montbach in de Jaunbach, ùn em Dorf Jaun sälber (). Usserdäm uss de Wyyler "Boschena" (Bossona), "Zur Eich" () westlich vùm Dorf Jaun, "Kappelboden" (), "Oberbach" () ùn "Weibelsried" () östlich vùm Dorf ùn viile wytre Einzelhöf ùn Alphǜtte. Im Dorf Jaun entspricht e Karstquelle, wo s Wasser über en Wasserfall in de Jaunbach mǜndet. S Gmeindsbiet het e Gsamtflächi vo 55,2 km². Devo sin 0,95 km² (1,7 %) Siidligsflächi, 23,47 km² (42,5 %) sin landwirtschaftlichi Flächene (zùm gröschte Deil Alpweide), 21,46 km² (38,9 %) sin Waldfächi, 0,45 km² (0,8 %) sin Wasserflächene ùn 8,91 km² (16,1 %) isch unprodùktivs Land (Stand 2009). Jaun isch nooch Val-de-Charmey, Plaffeie ùn Haut-Intyamon di viertgröscht Gmeind vùm Kanton Frybùrg, ùn die höchstglägenschti Gmeind vùm Kanton. Mit 12 Yywooner pro Quadratkilometer (Stand: Dezämber 2015), isch es mit Abstand no nooch Val-de-Charmey mit 21,5 Lüt pro Quadratkilometer die Frybùrger Gmei mit de niidrigscht Bevölcherigsdichti.

Im Weschte verläuft d Gränz zue Galmis vùm Hochmatt () zue de "Les Planeys" abe ùn em Holderbach ("Riau du Gros Mont") lang bis zùm Hof "Pra Jean", wo mit de diefst Pùnkt vo de Gmeind isch. Nördlich vùm Jauntal goot s Gmeindsbiet über de "Vanil des Raveires", d "Maischüpfespitz" (französisch "Vanil d'Arpille" oder au "Petit Brun", ), "Schopfespitz" (französisch "Gros Brun", ), "Chörblispitz" () ùn de "Schafberg", wo mit de höchst Punkt vo de Gmeind lait. Zwǜsche de Chörblispitz un em Schafberg befindet sich de Euschelspass mit . En chlyne Deil vo de Gmeinsflächi lait nördli vo däm Pass im Yyzugsbiet vum Schwarzsee. Au de östlichi Deil vùm Schwarzsee, e paar Hüüser vo Gypsera, d Riggisalp ùn de Gipfel vo de Kaiseregg () öschtlich devo, ghöre zue Jaun. Im Oschte gränzt Jaun aa d Gmein Boltige im Simmetal. D Gränz verlauft dörte über de Westhang vum "Bäderhorn", also nit bis ùff d Wasserscheide vum Jaunpass, wo scho zue Boltige ghört. Vo dört goot d Gränz de Bühlgrabe ùffe, ùn vo dört zur Bergchette vo de Gastlose. Südlich vùm Jaunbach ghöre d Däler vùm "Sattelbach", em "Chlyne Montbach" ùn di östlichi Talflanke vum "Ruisseau du Gros Mont" mit em Berg Hochmatt () zue Jaun. Dört gränzt Jaun aa d Talschaft Abländsche, ùn verläuft über de Gastlose (), de "Sattelspitze" (), d "Wandfluh" () ùn vo dört wiider dur de Chlyne Mung ("Petit Mont") ùff de Hochmatt.
Geologisch isch s Jauntal e Deil vo de Voralpe, wo vor öbe 135 Millione Joor ab em Übergang vùm Jura zur Chryyde-Zit bis zum Tertiär vor 35 Millione Joor ùffgfaltet worde sin. D Frybùrger Voralpe bestönn uss Sedimentgstei, wo ùff Meeresablagerige zrùggoot. Im Jauntal sin des vorallem Mergel- un Chalchsediment. D Gastlose un d Maischüpfechetti bis zur Chörbliflue bestönn uss massivem Malmchalch. Am Schafberg findet sich de rot-gfärbti Mergelschiefer. In de Gastlose chùnt usserdäm Flysch-Gstei vor.

Im Jauntal finde sich viili Gsteinsformatione, wo dur d Erosion vum Chalchstei entstande sin. So zum Byspil d Charschtlandschaft "In den Löchern" öschtlich vum Hochmatt. Im "Heidenloch", enere Charsthöhle in de Gastlose, findet sich e Tropfsteihöhle. Usserdäm finde sich viili Höhlesystem, wo s Wasser unterirrdisch duet fliesse, ùn wo nooch Schätzige e Reservoir vo 4 Millione Kubikmeter halte. Am ùffälligste devo isch de Wasserfall vo Jaun, wo s Wasser uss Höhle, wo vùm Vanil-Noir fliesse, nooch öbe nüün Dääg wiider aa d Oberflächi chùnt. Des isch zùm erschte Mool im Joor 1928 bi Wasserfärbige festgstellt worde, ùn bsùnders bi Untersuechige in de 1980er Joor.

S Klima in de Frybùrger Voralpe, wo Jaun lait, isch e füüchts atlantischs Klima mit relativ chlyne Temperaturschwankige. Näbel git's z Jaun numme sälte, wyl s Jauntal meischt ob de Näbelgränz lait. Im Durchschnitt het Jaun 151,5 Dääg mit Niiderschläg (Räge oder Schnee) im Joor. Öbe 30% falle als Schnee Am drochenschte isch de Oktober mit 9.0 Dääg ùn 113mm Niiderschlag, ùn am füüchteschte de Mai mit 15,5 Dääg bzw. de Juni mit 184mm. D Wätterstation vo Jaun lait ùff .

"lueg au: Pflanzename vo Jaun"

D Pflanze- ùn Dierwält vùm Jauntal ergit sich uss de verschidne Läbensrüüm, wo sich dur d Höcheùnterschid ergee. Im Jauntal sin drüü Höchestufe verträte: d Montan- oder Bergstufe (800 bis 1200m), d Subalpin- oder Gebirgsstufe (1200 bis 1700m) ùn d Alpin- oder Hochgebirgsstufe (ab 1700m).

In de montane Zone finde sich hǜt vorallem Bergmatte. Di ursprünglig Vegetation sin Wysdanne, Buecha ùn Rotdanne. Ùff de Matte blüehe im Friejoor Schnieegglöggli, Narzisse, Huet-Reiffli, Schlǜssùblueme ùn Sublueme. Spööter chömme Storcheblueme, Roti Liechtneggeli, Wald-Storcheschnabel, Butterblueme, Schlange-Knöterich, Überech, Schärleg, Chimi ùn d Gräser füre. Ùff de Waldlichte finde sich au no Rotes Waldvögeli, Wysses Waldvögeli,Chnabechrütter ùn Sumpfwurz.

In de subalpine Zone finde sich di meiste Alpmatte. Im Friejoor findet mer als erschts d Alpeglöckli ùn de Frühlingskrokus. Spööter folge verschidni Enzian-Arte wie de Frühlingsenzian, de Clusius-Enzian ùn de Gääle Enzian. Usserdäm no de Germela. Ùff de Matte ùn Hochstaudeflure chömme no d Poppla, de Blaue Yysehuet, de Gääle Yysehuet, d Akelei ùn de Hohe Rittersporn. Aa Fälswänd wäggst usserdäm de Türkenbund ùn ùff steinerne Böde de Grossblüetige Fingerhuet.

In de Alpine Zone de Waldgränz lang findet sich mangmool d Arbe. Ùnterhalb vo de Waldgränz waggse no d Bärgruose mit zwei Arte: de Rostrote ùn de Behaarte. Usserdäm waggse dörte no Heiteni, Rauschbeere ùn sältener d Krähenbeere. Aa sùnnige Häng finde sich usserdäm de Wacholder ùn d Bärentraube. Dernäbe waggst ùff de Häng au no d Alpe-Anemone. Ùff de Matte waggse d Paradieslilie ùn s Männertreu, ùn ùff Chalchböde Kopfiges Kreuzkraut, s Edelwyss, Alpenaster ùn d Steinnelke. In de Felssplate findet mer no s Aurikel oder de Gegeblättrige Steinbrech. Ùff de Steinschutthalde schliessli waggse s Alpen-Leinkraut ùn sälte Wyyser Alpe-Mohn.

Im Jauntal chömme mehreri Wild-Tier vor. Dezue ghöre bsùnders d Gämse. Staiböck chömme im Vanil-Noir syt 1953 vor, wo mer e paar Exemplar ussgsetzt ùn sich etabliert hen. Ab 1900 werde z Jaun au Reh beobachtet, wo eigetli änder in de Ebeni heimisch sin, sich aber vo dört in d Bergwälder zrùggzoge hen. Ob de Waldgränz huuse im Jauntal d Murmeli un d Schneehase; im Tal abe au Fäldhase. Usserdäm chömme Fǜggs vor, wo friener viil gjagt worde sin. Zue de andre Raubtier ghöre de Lùggs, de Steinmarder ùn sältener de Baummarder, de Iltis ùn s Wiisel.

Ùnter de Gryfvögel finde sich s Wanderli, de Muusevogel, de Totevogel, de Waldkauz ùn de Steinadler. Im Tal finde sich usserdäm Spatze, Maise, Buchfinke, Ggagger, un sältener s Birkhuen ùn s Auerhuen In de höchere Lage finde sich d Alpendohle, ob de Waldgränz s Schneehuen in de Wälder de Herevogel, de Tannenhäher ùn de Specht, ùn aa de Felswänd de Fluesspächt. Zue de Zugvögel, wo im Summer im Dorf nischte, ghöre de Spyri ùn d Schwalbe. Im Jaunbach chömme Forelle vor. Schlange wie d Kreuzotter git es fascht keini mee.
I s ober Jauntal sin d Alemanne im 12. Joorhùndert vùm Simmetal uus yygwanderet. Im Mittelalter het Jaun zum Herrschaftsgebiet vù Korbersch ghört, isch aber 1249 Sitz vùnere Nääbelinie vù de Herre vù Corbières worde, wo s d Herrschaft unter drei Brüedere ufteilt hän. D Bùrg Bellavuarda isch wege dem uusbout worde. Im Joor 1285 isch d Herrschaft Corbières-Jaun unter d Oberhoheit vù de Graafe vù Savoye choo. Dur e Iifall vù Trùppe us em Saaneland ùnd em Simmetal isch d Burg 1407 gschlisse worde.

Jaun het 1475 e Bùrgrächtsvertrag mit Frybùrg gschlosse. D Herrschaft, wo um die Zyt unter em Schutz vù dr Groofschaft Greyerz gstande isch, isch 1504 an Frybùrg übergange. Am Aafang vùm 16. Joorhùndert isch d Nääbelinie vù dr Herre vù Corbières-Jaun usgstoorbe, und Jaun isch vù 1504 bis 1798 e frybùrgischi Landvogtei gsii. S Gebiet ùm d Sidlig Ablendsche isch anne 1555 aber Bärn zuegschlaa worde. Bi re Brùnscht im Joor 1711 sin e Huffe Hüüser abbrännt.

Noch em Zämebrùch vùm Ancien Régime 1798 isch s Dorf zerscht provisorisch, ab 1848 definitiv zùm Bezirk Greyerz choo. No bis 1870, wo di nöi Stroos i dr Jaunbachschlucht oberhalb vu Broc ùfgmacht worde isch, isch Jaun wirtschaftlich mee zùm Simmetal wie zùm Greyerzerland aane orientiert gsii.

De Name vo "Jaun" goot, wie scho dr Johann Ulrich Hubschmied vermuetet het, wahrschynts ùff s gallischi Wort *"Jagonia" zrùgg, wo öbe ‚chaltes Wasser‘ bedütet ùn de Jaunbach, s Landwasser oder de Wasserfall meint. De Name isch deno ùff di ganz Siidlig übertrage worde ùn isch 1397 zùm erschte Mool inere Urkùnd als "Youn" belait; 1475 als "Yon". Im Französische meint mer mit "La Jogne" hǜt no de Jaunbach, d Gmeind sälber aber wird als "Bellegarde" oder im Greyerzer Patois als bezeichnet. De Name laitet sich ursprǜngli vùnere Bùrg ab, wo hǜt nùmme no Muurrescht erhalte sin, ùn scho 1228 als "Ballavuarda" zùm erschte Mool urkùndlig erwäänt wird. 1395 wird d Bùrg als "Ballewalda", 1423 als "Ballagarda" ùn 1475 als "Bellagarda" erwäänt. De Name bedütet ‚schöni Wacht‘. De Name Jaun isch also älter, au wenner ersch spööter in de Urkùnde ùfftaucht.

De Name vùm Dorf Im Fang leitet sich vo de Forme "Bifang" ùn "Infang" ab, wo e yygränzts Stùgg Land, Matte oder Acker meint. Ùff Französisch sait mer däm Dorf "La Villette", wo e Diminutiv vo "villa" isch ùn also öbe ‚Landhüüsli‘ bedütet.

S Wappe vo Jaun zeigt e silbrigs Andreaschrüüz uffeme schwarze Grund. Es isch syt em 16. Joorhundert als Wappe vo de Vogtei überliiferet.

Mit 686 Iinwohner (Endi 2010) ghört Jou zu de chlinere Gmeinde vam Kanton Frybùrg. D Gschlechterverdeilig isch 51,7 % Manne ùn 48.3% Fraue (Stand 2008). D Bevölcherig het sich im Joor 2000 ùff 254 Huushalt verdeilt, wo im Dùrchschnitt 2,7 Persone dinne gwohnt hen. 247 Wohnige bzw. 70,4 % sin ganzjäärig gewohnt gsi, 87 bzw. 24,8 % sin nùmme en Deil vùm Joor bewohnt gsi, ùn 17 (4.8%) sin läär gsi. Chinder ùn Jugedlichi bis 19 Joor hen 2000 30,1 % vo de Yywohner ussgmacht, Erwaggseni (20-64 Joor) hen öbe 50,6 % ussgmacht ùn Seniore über 64 Joor 19,3 %. Im Joor 2000 sin 524 bzw. 75,5 % vo de Yywohner vo Jaun au dörte ùff d Wält cho, 75 bzw. 10,8 % sin usseme andre Deil vùm Kanton Frybùrg cho, 53 bzw. 7,6 % usseme andre Deil vo de Schwyz ùn 26 bzw. 3,7 % vo usserhalb vo de Schwyz. 2008 sin 96,5 % Schwyzer gsi ùn 3,5 % hen e ussländischi Staatsaaghörigkeit gha.

Jaun isch zum gröschte Deil katholisch. In de Volchszäälig vo 2000 sin 626 bzw. 90,2 % römisch-katholisch gsi ùn 32 bzw. 4,6 % sin reformiert gsi. De Rescht het chrischtlich-orthodox, muslimisch, agnostisch oder atheistisch aagee bzw. het kei Aagabe gmacht.

In de Volchszäälig vo 2000 hen 89,5 % aagee, dass Dütsch die Sprooch isch, wo si am beschte schwätze ùn 9,8 % Wäutsch. Als Sprooch, wo si jede Daag schwätze, hen 44,7 % nùmme Schwyzerdütsch aagee, 7,8 % Schwyzerdütsch ùn Hochdütsch, 37,1 % Dütsch ùn Französisch, 5,6 % nùmme Französisch, ùn 2 % Dütsch, Französisch ùn Änglisch. Jou isch aso s einziga dütschsprachchiga Duorf vom Bezirk Gruyersch. D Schprachgrenza zum französische- ùn teilwys no frankoprovenzalische (Patois) Sproochbiet, durchquert s Jouländle weschtlich vam Wiler Im Fang. Di meischte Yywohner vo Jaun sin zweisproochig un chönne au Französisch. Friener, ùn zum Deil no hǜt, hen d Jauner au de Greyerzer Patois als Zweitsprooch gschwätzt.

D Mundart vo Jaun, s Jounertütsch, ghört zue de höchstalemannische Dialäkt. Jaun nimmt innerhalb vo de Dütschfrybùrger Dialäkt e Sùnderstellig yy, ùn het mee Gmeinsamkeite mit de Dialäkt vùm Bärner Oberland, wie mit em Seislertütsch im Kanton Frybùrg. De Grund isch e gwǜssi sproochlichi Isolation vo Jaun: Im Weschte verlauft d Sproochgränz zum Französische bzw. friener zùm Patois, de Wäg in de dütschsproochige Seisebezirk isch durch d Berg versperrt, ùn d Beziehige zum Simmetal im Kanton Bärn sin änder beschränkt gsi, syt dörte d Reformation yygfiert worde isch.

1880 het Jou 877 Iinwohner kho, 1900 825. Im Lauf vom 20. Jahrhundert isch d Iinwohnerzahl longi Zit zwǜsche 750 und 850 Persone gschwonkt, het aber in de 1960er Jahr dütlich abgnuo. Sitdem isch d Bevölkerigszau zimlich schdabiu blibe.
Näbe landschaftliche Sehenswürdigkeite wie zum Byspil em Wasserfall vo Jaun, finde sich ùffem Biet vo de Gmeind Jaun au viili religiösi Sehenswürdigkeite ùn architektonischi Denkmäler wie Chilche, Chappelle, Grotte ùn Chrüüz.

Im Dorf Jou sälber git's zwei Chilche. Di alti Chilch isch zum erschte Mool im Joor 1228 erwäänt worde, baut worde isch si aber wahrschynts scho im 12. oder 11. Joorhundert. Vo de erschte Bauetapp sin aber nùmme Deil vo de Grùndmuure im Chor erhalte bliibe. In de letschte Bauetappe bestoot d Chilch usse eme längsrächteckige Schiff, wo ùff en Neubau vo 1808/11 zrùggoot, emene schmälere Chor, wo im 13. oder 14. Joorhundert baut worde isch, ùn eme Durm, wo uss de dritti Bauetapp vo 1555/1566 stammt. S Schiff ùn de Chor hen e knickts Satteldach, wo wie au de Durm mit Schindle deggt isch. Ab 1908 isch d Chilch deno nùmme no für profani Zweck bruucht worde ùn in schlächtem Zuestand gsi. De Grossdeil vo de Inneyyrichtig ùn d Glocke sin in di neui Chilch yybaut worde. Es sin aber Rescht vo Wandmoolereie ussem 16. Joorhundert erhalte gsi; d Deckemoolereie ussem frie 19. Joorhundert sin bi de Renovation aber zerstört worde. Di alti Chilch isch in de 1970er bis 1990er Joor renoviert worde ùn hüt isch dörte s Gsangshuus ‚Cantorama‘ unterbrocht.

Di neui Chilch isch zwüsche 1908 ùn 1910 baut worde, wyl di alti Chilch viilene Jauner z chly gsi isch ùn usserdäm in schlächtem Zuestand gsi isch. D Chilch isch im Stil vùm frie 20. Joorhundert inere Mischig uss Neugotik ùn Heimetstil ghalte. D Südsyte vo de neue Chilch isch zum Tal ussgrichtet ùn als e Schaufassad bildet. Im öschtliche Deil devo befindet sich nooch Süde ussgrichtet de Glockedurm ùn nördlich devo s Archiv. En Grossdeil vo de Usstattig isch uss de alte Chilch überno worde, so d Näbealterbilder ussem 17. Joorhundert, d Messchelch ussem 16. ùn 17. Joorhundert ùn de Holzalter, wo am Aafang vùm 16. Joorhundert vùm Künschtler Hans Roditzer hergstellt worde isch.

D Josephschilch im Fang isch zwüsche 1868 ùn 1871 baut worde ùn im Joor 2000 renoviert worde. S Schiff vo de Chilch het e Satteldach ùn zwei Spitzbogefenschter ùff jederer Syte, wo ine Chor mit eim Spitzbogefenschter ùff jedere Syte überegoot. Im Weschte isch en quadratische Glockedùrm miteme oktogonale Dùrmhelm.

Näbe de Chilche git's z Jaun mehreri Chapelle. Im Wyyler Chappelbode lait d Antoniuschapelle. Wänn si gnau baut worde isch, weiss mer nit, 1735 wird aber imene Bericht erwäänt, si wäri vor churzem vùm Pfarrer Fleischmann baut worde. Im Wyyler Wyybelsried isch deno d Mariechapelle, wo 1691 baut worde isch, 1837 renoviert ùn 1894 vergrösseret worde. In de 1950er Joor isch si no emool renoviert worde.

Im Fang stoot ebefalls no e Chapelle, d Huuschapelle Cottier, wo 1673 baut worde isch. Wo im Fang im 19. Joorhundert e Chilch baut worde isch, het d Chapelle als Schopf dient, isch deno aber in de 1950er renoviert worde ùn als Huuschapelle bruucht worde. Schliessli stoot im Chlyne Mung ùff 1450m no e Holzchapelle, wo 1975 baut worde isch.

Ùffem Gottsacker vo Jaun finde sich handgschnitzti Holzchrüüz, wo zum gröschte Deil vùm Jauner Holzschnitzer Walter Cottier gmacht worde sin. Si stelle in de Regel öbis ussem Läbe vo de Verstorbene dar, zum Byspil de Bruef oder s Hobby oder au d Person sälber. Dezue isch aa jedem Chrüz e Chrischtusfigur aabrocht.

Dernäbe git's ùffem Biet vo de Gmeind viili Berg- ùn Alpchrüz, in de Regel eifachi Holzchrüz mit ere Chrischtusfigur. Dezue ghöre e Chrüz ùffem Chörblispitz, wo zum erschte Mool 1937 eis ùffgrichtet worde isch, s Chrüz ùff de Hochmatt, e Chrüz ùffem Grat vo de Gaschtlose, s Chrüz ùff de Schüdweid ùff 1736 m, s Chrüz in de Bossona, wo in de 1950er ùffgstellt worde isch ùn friener s Zyyl vunere Prozession gsi isch, s Chrüz in de Chrüzmatte Im Fang, wo scho syt immer e Chrüz stoot, s Chrüzli aa de alte Chly-Mung Stroos, wo schynts au scho syt immer e Chrüz uss Yyse im Chalkfelse isch, s Chrüz ùff de Tengelymatte, wo nooch de Lawinekatastroph vo 1954 ùffgstellt worde isch, s Chrüz in de Dara, wo aa d Jauneri Appolonia Schuwey errinret, wo 1644 als Hex hyygrichtet worde isch, ùn wyteri.

Es git z Jaun drüü Grotte. Eini isch d Lourdesgroote ob de Dara ùffeme Bergfelse, wo am Aafang vùm 20. Joorhundert yygrichtet worde isch, ùn in de 1940er ùn 70er Joor erneuret worde isch. E zweit Lourdesgrotte isch im Grabeweidli, wo 1955 gwyycht worde isch. E dritti isch Im Fang, wo um 1930 entstande isch ùn in de 1960er Joor ussbaut worde isch. Usserdäm git's z Jaun öbe sechs Bethüüsli, Statue oder Bildstöck.

Z Jaun findet sich e Bùrgruine, d „Ballavuarda“ ùff 1100 bis 1180 m zwüschem Euscheltal ùn em Oberbach ùffem rächte Ufer vùm Jaunbach, wo de Gmeind ihre französische Name gee het. D Bùrg isch im Hochmittelalter spöötestens im 13. Joorhundert baut worde. Vo dörte uss hen d Herre vo Korbers-Jaun, wo ùnter de Oberhoheit vo de Savoyer ùn de Greyerzer gstande sin, s Daal bherrscht. Um 1407 isch d Bùrg imene Stryyt zwüschem Groof Anton vo Greyerz ùn de Lüt vo Saane ùn Châteaux d'Œx zerstört worde. Luut em Chronischt Justinger isch si vo de Thuner, Simmetaler ùn de Frutiger erobret ùn zerstört worde. D Bùrg isch deno schynts nümm ùffbaut worde ùn isch verfalle. 1880 hen schynts no grössri Rescht gstande, aber wo d Bùrg 1948 zum erschte Mool archäologisch ùntersuecht worde isch, isch nùmme no ei Umfassigsmuur gstande, usserdäm no Rescht vùm Bergfried, wo no bis zue 11,5 Meter hoch gsi sin. De Grabigsleiter het deno in sym Bericht dezue ùffgruefe de Durm z erhalte zume „"Jaun vor der Schande zu schützen seinen Turm zerfallen zu sehen, dem es seinen zweiten Namen ‹Bellegarde› verdankt."“. Es isch deno aber nüüt mee gmacht worde ùn im April 1979 isch d letscht Muur vùm Durm au no yygstürzt. D Überrescht vo de Bùrg sin spööter bfeschtigt worde ùn sin hüt en Ussichtspunkt.

Friener hen Prozessione z Jaun e wichtigi Roll im religiöse Läbe gspiilt. Dezue hen de ‚St.-Johannes-Chrüzgang‘, de ‚St.-Anna-Chrüzgang‘ oder de ‚"Kreuzgang nach Hinter der Fluh"‘ ghört. De bekanntescht isch aber de ‚Galmis-Chrüzgang‘ gsi, wo 1641 vùnere Marie Mooser gstiftet worde isch ùn in de Bittwùch ùff Galmis gfiert het. Im Joor 1868 sin die Chrüzgang aber mir ere Verodnig vùm Bischof abgschafft worde. Nooch em Zweite Vatikanische Konzil het d Zaal vo de Prozessione wyter abgno. Hüt finde no d Fronleichnamsprozession, verschidni ‚Chrüzi‘-Bittprozessione ùn usserdäm e Prozession am Pfingstsùnntig statt.

D Chilbi findet z Jaun jeds Joor am Sùnntig vorem letschte Julimontag statt. Am Samschtig vor de Chilbi ùn am Sùnntig sälber finde Tänz statt. Zue de Bruuch, wo hüt no läbig sin, ghört de ‚Schafscheid‘, wo jeds Joor am Mentig noochem Eidgnössische Bettag stattfindet. Aa däm Daag dien d Hirte ihri Schoof ins Daal abe tryybe, wo si deno verchauft werde. Näbe de Schoof wird au no sùnschtigs Chlyvie ghandlet, ùn hüt git's au Ständ mit viile sùnschtige Produkt.

Zue de ehemoolige Brüüch, wo nümme stattfinde, het zum Byspil s ‚Sumau‘ ghört, wo am Sùnntig nooch em Schlachte vùnere Suu stattgfùnde het. Bi däm Fescht sin Verwandti, Noochbare ùn de Metzg cho ùn hen Gericht ussem Fleisch vo de Suu gässe. E wyters Fescht isch d ‚Meijestelleta‘ gsi, wo meischt am erschte Samschtig vùm Mai stattgfùnde het, wänn in de Wirtschaft en neue Wirt aagfange gha het. Bi däm Fescht isch meischt en lange Holzstamm ùffem Hofblatz ùffgstellt worde, wo Chletterer deno versuecht hen e Tännli ùn e Flasch Wyy abezhole. Ùff de Alpe het als d ‚Nidelsuuffeta‘ stattgfùnde, wo d Senne ab ùn zue Lüt zumene Fescht yyglade hen wo Raam (Nidel) gässe worde isch. E wyters Fescht isch d ‚Wǜrzihacketa‘ gsi, wo mer zämme Enzianwurzle ghackt het ùn deno zämme s Oobe gässe het.

Z Jaun sin zaalrychi Sage ùn Gschichte verbreitet, wo viilmool mit de bsùndre geographische Bschaffeheite zämmehänge. Die Sage sin zum Deil ùffgschriibe ùn in Zitige oder Volchskalender veröffentlicht worde. De Moritz Boschung het möglichscht alli Sage ùn Gschichte für s Buech „Jaun im Greyerzerland“ zämmetrait. E Deil Gschichte sin ursprüngli ùff Französisch erschiene, e Deil au in Jauner Mundart.

Hüüfig handle d Sage vo Hexe oder sùnschtige Zauberwese, wie zum Byspil „Die Hexe von der Alpligenfluh“, wo vùm Carl J. Luther ùffgschriibe worde isch oder „D Häx vom Loweli“, wo vùm Leonhard Thürler 1943 in Jauner Mundart ùffgschriibe worde isch. De Name vo de Häx wird viilmool als ‚d'Apela‘ gnännt, wo wohl ùff d Jauneri Apollonia Schuwey zrùggoot, wo 1644 als Häx hygrichtet worde isch. E hüüfigs Thema isch au vo Zwergli, wo vo de Senne ùff de Alp e Schüsseli Raam oder öbis äänligs überchömed, ùn im Gägezug defür s Vie vor Unwätter ùn Unfäll bschütze. In denne Gschichte wird de meischt vùmene Senn verzäält, wo nit aa d Bergzwergli glaubt ùn statt em Schüsseli Raam e Schüsseli Schyysdrägg anestellt ùn sälleweg Unheil über d Alp bringt. Eso Gschichte sin zum Byspil „Das Zwerglein im Homattli“ vùm Leonhard Thürler, wo 1918 veröffentlicht worde isch.

Andri Sage wiider handle vo de Pescht, wo fascht alli Yywohner vo Jaun um s Läbe bringt, bis Zwergli de letschte Überläbende roote, Diktam un Bibenell z ässe, was d Pescht vertryybt. Gschichte wie „Der Jäger auf der Roten Fluh“ (ùffgschriibe vùm Alfons Aeby ùn spööter 1965 vùm German Kolly) oder „Der Jäger und die Andacht“ (ùffgschriibe vùm Carl. J. Luther) handle vùmene Jäger, wo entweder au am Sùnntig go jage goot, d Andacht nit verrichtet oder sùnscht e Gotteslästerig begoot ùn defür am Berg erstarrt oder sùnscht es Unglück het. Dernäbe git's no mee Gschichte, wo meischt au vo Geischter, Düüfel oder Ungheuer handle.

D Jauner Bürgerfamilie verdeile sich vorallem ùff d Familie Buchs, Mooser, Cottier, Rauber, Schuwey, Boschung, Jaggi ùn Thürler.

D Boschung stamme ursprüngli wohl vo Riaz ùn hen de welsche Name "Bosson" gha. Z Jaun sin si syt 1500 belait. En zweite Zwyyg isch spööter ins Simmetal ussgwandret, deno ùff Charmey ùn vo dört gäge 1800 wiider zrùgg ùff Jaun.

D Buchs stamme warschynts vo Buchs im Kanton Züri ùn sin syt 1385 z Jaun noochgwyyse.

D Cottier stamme ursprüngli uss Rougemont im Kanton Waadt, ùn sin gäge 1600 ùff Jaun cho.

D Jaggi stamme vo Gadme im Kanton Bärn, ùn sin syt 1856 z Jaun aasässig.

D Julmy isch syt 1443 z Jaun belait, vo wo d Familie gnau stammt weiss mer aber nit.

D Mooser sin wohl scho immer z Jaun aasässig. De Familiename isch in de Schwyz sehr hüüfig, drùm cha's au sy, dass d Familie ussem Senseland oder ussem Kanton Bärn stammt.

D Rauber sin au scho immer z Jaun belait. De Name chunt warschynts vùm französische "Robier" ‚Schneider‘.

D Rutscho stamme ursprüngli wohl uss Savoye, wo syt öbe 1600 z Jaun als "Ruffio" belait isch. De Name het sich z Jaun deno zue "Rutscho" wyterentwigglet, derwylscht er im Französiche zue "Ruffieux" worde isch.

D Schuwey stamme ursprüngli als "Souvey" vo Corbières un sin syt de Mitti vùm 17. Joorhundert z Jaun belait.

D Thürler sin ursprüngli vo La Roche, wo si syt 1308 belait sin ùn hüt "Théraulaz" heisse. Z Jaun sin si syt 1440 belait.

Wäge de relativ wenige Familienäme sin in de Alltagssprooch z Jaun meischt Übernäme bruucht worde, wo meischt höggstens e paar Generatione lang glych blybe sin. Die Übernäme chönne entweder nooch em Vorname vùm Vater oder vo de Muetter sy (z. B. „dr Käte Nont“, wie de Ferdinand Boschung (1815-1892) nooch synrer Muetter Katharina gnännt worde isch), vùm Grossvater (z. B. „Benzes Tobi“ - Tobias Buchs (1871-1930) nooch sym Grossvater Benjamin), nooch em Familiename vo de Muetter (z. B. „dr Marrùs Pieter“, wie en Peter Buchs (1874-1959) nooch em Familiename "Marro" vo synrer Muetter gheisse het), nooch em Wohnsitz (z. B. „Flüeti Pieter“; Peter Boschung (1882-1966, wo im Flüeti gwohnt het), nooch em Bruef (z. B. „dr Chuerbere Alfons“; Alfons Cottier (1889-1971) wyl syni Grossmuetter Chörb hergstellt het), eme Amt (z. B. „Statthalter Josi“, wie de Josef Buchs (1778-1839) ùn syni Noochfaare heisse, wyl syn Vater de letscht Statthalter vo Jaun gsi isch) oder nooch sùnschtige Bsùnderheite (z. B. „dr Ruote Zorschi“ für de Josef Buchs (1854-1910) wyl syni Muetter rothoorig gsi isch, oder „Puppes Eduaar“, wie en Eduard Buchs (1858-1946) gheisse het, wyl syni Muetter z Charmey "poupée" gnännt worde isch).

Zue bekannte Lüt, wo z Jaun ùffgwaggse sin, ghöre:

I de Färnsehreihe «SRF bi de Lüt – Unser Dorf» het SRF im Merz 2017 verschideni Jauner Dorfbewohner porträtiert, so de pensionierti Muurer Felix Thürler, wo nach eme Ärdbebe z Nepal bim Wiederufbau vom ene Spital ghulfe het, d Kathrin Mooser als langjährigi Verchäuferi im Dorflädeli oder di 12-jährigi Anina Buchs, wo Langläuferi und Schlagersängeri wärde wott.




</doc>
<doc id="17552" url="https://als.wikipedia.org/wiki?curid=17552" title="Wehrkirche St. Arbogast">
Wehrkirche St. Arbogast

D Wehrchille St. Arbogast, im allgemeine d Arbogast Chille, in dr Gmeind Muttez im Kanton Baselland isch die einzig Chille in dr Schwiiz, wo von erä Ringmuure ganz iigschlossen isch. Dere Art vo Chille sait mä Wehrchille odr Chilleburg.

D Chille isch in dr Middi vom alte Dorf Muttez. Vo dört gönge Schdroosse schdärnförmig in d Richdig vo Basel (d Baselgass), zum Bahnhof (d Hauptschdrooss), zum Oberdorf und em Wartebärg und zur Rütihard.

An däm Ort isch scho früeh ä Chille gschdande. Im 5. Johrhundert hai d Alemanne ä Holzchille uf de Grundmuure vom enä alte römische Gebäud baut. Än erschts Schdeigebäud isch im achte odr nüünte Johrhundert baut worde und öbbe im Johr 1000 dur e nöis ersetzt worde. Wo churz druf Muttez as Dinghof an s Bischdum Schdroosburg gfallen isch, het mä d Chille em St. Arbogast gweiht und er isch ihre Schutzpatron worde. In dr Middi vom 12. Johrhundert het a Lehensma d Chille im romanische Schdil neu baut, aber dr Bau isch nie ganz fertig worde. 

1356 het s Groosse Ärdbebe vo Basel ä groosse Deil vo dr Schdadt zerschdört und au in dr Umgäbig vil Schade agrichtet. Z Muttez si d Burge uf em Wartebärg beschädigt worde und bi dr Chille si d Nordwand und s Gwölb iigschdürzt und dr Durm het au glitte.

Vo 1359 het dr Lehensma, dr Konrad Münch-Leuebärg mit em Flicke vo dr Chille agfange. Dorum findet mä überall si Wappe, won ä Leu und ä Mönch druf het. Um 1420 het dr Hans Thüring Münch-Eptige dr Chilledurm höcher gmacht und d Chille het ä Ringmuure übercho zum Schutz vo de Iiwohner vom Dorf Muttez, wil si d Wartebärg Burge nüm hai chönne bruuche. 1435 het si Mueter dr Chille ä Glogge gschdiftet. 1444 het er ä Marienaltar lo baue und sächs Johr schböter het er d Chille lo uusmole. Wil d Münch verarmt si, isch dr Chorherr Peter zum Luft vo Basel Kollator worde. Im Johr 1504 het dr Arnold zum Luft, dr Dekan vo de Chorherre vo St. Peter z Basel s Chilleschiff höcher gmacht und dr Basler Ulrich Bruder het d Holzdecki mit Flachschnitzereie verziert. 1515 het d Stadt Basel s Dorf kauft und nochdäm si dört d Reformation iigfüehrt hai, isch 1528-29 au d Chille z Muttez reformiert worde: Mä het d Bilder übermolt, d Armreliquie vom Arbogast zerschdört und d Kultgerät verchauft. 1630 het mä im Schiff grösseri Fenschter iigsetzt und ä Empore, im Durm het mä non ä Schdock ufgsetzt und mä het em si markant Spitzhelm ge.

In dr Middi vom 19. Johrhunderto het d Gemeindiversammlig vo Muttez dr Abbruch vo de Befeschdigungsalage beschlosse, aber dank em Iisatz vo denkmolbewusste Bürger, vor allem vom Zürcher Kunschdhischdoriker J.R. Rahn, isch s verhinderet worde.

D Wehrchille St. Arbogast beschdoht us dr Chille und em Chillehof, wo von erä rund 7 Meter hoche Ringmuure mit Zinne und zwei Dordürm, ein im Norden und ein im Süde, gsicheret isch. Innerhalb vo de Muure befindet sich näbe dr Chille mit Schiff, Vorchor, Altarhuus und em Durm, wo im Nordeck lit, nume no s Beihuus, wo im Johr 1513 baut worden isch.

Ussen an dr Muure näbem Norddurm isch s Wachhuus, wo im 17. Johrhundert baut worden isch, und näbem Süddurm isch s Sigrischdehuus, wo im Johr 1553 baut worden isch. 

D Chille schdoht frei und zeigt noch Oschde. Si beschdoht us em Schiff, em Vorchor und em Altarhuus. Dr Chilledurm befindet sich uf dr Nordsiite, uf dr Höchi vom Vorchor. S Langhuus het ä spootgotischi Holzdiiledecki us em Johr 1504. D Chille het än Orgle vo "Neidhart & Löthe", wo uf dr Empore isch, wo mä 1973 neu naut het. Dr romanisch Vorchor isch drei Schduefe höcher und het ä Chrüzrippegwölb, Uf em Abschlusschdei isch s Wappe vo de Münch-Leuebärg vo 1359. Do findet män au dr Daufschdei vo 1618 und d Kanzle us em 18. Johrhundert. Dr Altarruum isch mit Gewölbrippe us em 14. Johrhundert überspannt. An siiner Nordwand befindet sich ä schbootgotischs Sakramentshüüsli und dr Dischaltar vo Schdei vo 1805.

D Wandmolereie gönge bis in s Johr 1450 zrugg, aber die meischde si vom Martin Schongauer 1507 gmolt worde. Si zeige Bilder us de Legände vom Arbogast vo Schdroossburg und vom Santi Chlaus, us em Läbe vom Jesus vo dr Maria, vo den Aposchdel und im Beihuus d Legände vo de dankbare Dote. 

Währed dr Renovation vo 1880 het mä nume s Bild vom Jüngschde Gricht lo si und s reschdauriert. Vo de andere Bilder het mä Aquarell und Pause gmacht und den het mä sä widr vergibst. Erscht währed dr Gsamtreschdaurierig vo 1973 bis 75 het mä widr alli Bilder sichtbar gmacht und konserviert.




</doc>
<doc id="17553" url="https://als.wikipedia.org/wiki?curid=17553" title="Eglisau">
Eglisau

Eglisau isch ä politischi Gmeind im Bezirk Bülach vom Kanton Züri i dä Schwiiz.

Blasonierig: "I Gold en schwarze Hirsch wo ufeme grüene Drüüberg staat"

S Städtli liit am Nordufer vom Hochrhii, näch vo de dütsche Grenze. Zu Eglisau ghöred d Ortsteil Städtli, Seglinge und Tössriedere. Obwohl Eglisau nur biz meh als 3000 Iwohner het, besitzt Eglisau immer na s alte Stadträcht, wo s im Mittelalter übercho hät. Im Nordè vo Eglisau schlièßt sich è mächtigi Chysbank aa, welli sich barallel zum Hochrhy-Abschnitt vom Rhyfall bis zu dè Thur-Mündig bi Nack hyzièt. Diè Ebeni uff dèrrè Kysbank nennt mò s Rafzerfäld. Obberhalb vo Eglisau wyst dè Rhy è Flussschlaufè uff, wo dè Hochrhy nõch Sûdè hy uusholt, bevor er ab Eglisau bis Basel in weschtlichi Richtig volauft. Nebbè dè Gmeind Rafz befindet sich nõ è Exklavè vom Kanton Schaffuusè i sellerè Schlaufè dinnè, wo diè beidè Gmeindè Rüèdlingè und Buèchbärg umfasst.

Di eltischt erhalteni urkundlichi Erwähnig vo "Seglingens Owe" datiert is Jaar 893. Di mittelalterlichi Altstadt isch i ihre Grundaalaag na hüt erchennbar und guet erhalte.

Eglisau isch im Jahr 1463 under d Herrschaft vom Freiherr Bernhard Gradner cho. 1489 isches e Zürcherischi Landvogtei worde, mitem Sitz uf em 1810 abbrochene Schloss. Legendär isch de letscht Landvogt Salomon Landolt gsi, wo 1798 zruggträte isch.

De Uusländeraatäil liit bi 19 % (Stand 2011).

Nach de Konfessionszueghörigkeit sind reformiert 41,8%, katholisch 22,2% und 36% vode Iwohner ghöred anere andere oder keinere Glaubenszueghörigkeit aa (Stand 2011).

Bi de Kantonsraatswaale 2011 hät s das Ergebnis ggee: BDP 4,1 %, CVP 2,5 %, EDU 6,3 %, EVP 3,1 %, FDP 10,2 %. GLP 9,9 %, GP 10,3 %, SP 16,8 %, SVP 33,3 %, Suschtigi 3,5 %.

Gmäindspresidäntin isch d Ursula Fehr (Stand 2012).

Bi Eglisau füert e Isebahnbrugg über de Rhii, wo vor 1897 erbaut worde isch (Eröffnig vode hütige SBB-Strecki Büüli–Schaffhuuse). Dä Viadukt hät en 90 m lange Fachwerkträger miteme Gleis wo drüber liit. Siitlich dra schlüssed d Vorbrugge mit 12 bzw. 9 Steiboge a. Di südlich Vorbrugg isch krümmt. D Brugg hät ä Gsamtlängi vo 440 m.
Wäge de S-Bahn isch mer in chürzester Ziit in Züri (S5), Winterthur (S41) oder Schaffhuuse (S22).

D Strassebrugg wo im Jaar 1918, wägem Bou vom Chraftwerk Rhiisfäldä, bout worde isch, wird hüt täglich vo tuusige Fahrzüüg befahre, will si di einzig Strasseverbindig is Rafzerfäld und über de Jestetter Zipfäl uf Schaffhuuse darstellt.

D Wiiländer Mundart vo Eglisau ghöört zue de Oschtschwiizer Tieläkt.




</doc>
<doc id="17554" url="https://als.wikipedia.org/wiki?curid=17554" title="Place de l'Europe (Mülhausen)">
Place de l'Europe (Mülhausen)

Zwesche 1966 und 2007 hat's z Milhüsa en Place de l'Europe gà.

Urspringlig sin an dàm Ort (wo ma "Dantscha" gnennt hat) Fawreka gse. En da Johra 1960 esch die induschtrieli Aktivitàt schu lang ume gsi un d Stadt het en Umbau plant: in dara Zit het ma Milhüsa zumene ultra-moderne Zentrum umbaue. Ma hat oi a Symbol vu Europa un dr Freinschaft zwescha de Lànder welle ha. Dr "Tour de l'Europe" werd vum François Spoerry emen beriemte Architekt boit. Vor dàm Turm isch a viereckiger Platz: dr "Place de l'Europe". Uf dr andra Sitta vum Platz sen Gschàfter; derbi ech a großer "inno", dr erschta Supermarkt vum Owerelsass. En dr Necha gebt's oï de "Boulevard de l'Europe".

Dr Platz werd am 7. Mai 1966 vum Alain Poher igweiht .

Dr Place de l'Europe ìsch mìt Marmorplatta deckt gsìì. Als Verzierig hen d Platta Wappa vu Städt üs Europa ghaa. As sìn schena Mosaïk gsìì, üs farwiga Stei. D Städt wo iverstanda gsìì sìn hann ìhra Wappa uffem Platz boia; mangi Lànder hann güet mìtgmacht, deil gar nìt. Die Städt wo a Wappa ufglìegt han sìn :

Leider sen die schena Wappa net eifach zum in Stand halte gsi. Met der Zit wara sa drackig und gehn kapüt. A großa Renovierung kàm züe diir. Em Wenter esch vel Mol Glatiis. Derzue, d Umgebung vum Platz lauft net güet: d Gschàfter drum umma macha züe, d schena Zit vum Platz esch umma.

2002 het d Stadt a neis Projekt fer de Place de l'Europe plant. Ar soll abgressa werde und am Platz sotts a Kommerzialzentrum gà. A Verein tritt fer d Erhaltig vum Platz i, oder z mindeschtens fer so viili wie meglig vu sina Wappa, awer ohni Erfolg. Am 12. März 2007 het dr Abriss agfange. En 2008 gebt's do a großes Kommerzialzentrum wo "Porte Jeune" heisst.



</doc>
<doc id="17558" url="https://als.wikipedia.org/wiki?curid=17558" title="St. Arbogast">
St. Arbogast

St. Arbogast cha schdoh für
Lueg au:


</doc>
<doc id="17562" url="https://als.wikipedia.org/wiki?curid=17562" title="Arbogast von Strassburg">
Arbogast von Strassburg

Dr Arbogast vo Schdroossburg, au St. Arbogast, isch im 6. odr 7. Johrhundert Missionär im Elsass und denn Bischof z Schdroossburg gsi. Er isch heiliggschbroche worde.

Es git nume wenig wo mä vom Arbogast vo Schdroossburg sicher weiss, und Johreszahle ghöre nid drzue. Dr Arbogast—dr althochdütsch Name bedütet dr „fremd Erb“—isch mögligerwiis z Irland under em Name Arascach odr z Aquitanie im Süde vo Frankriich uf d Wält cho. Er isch wohrschiinlig im 6. Johrhundert as Missionär ins Elsass cho. Im Johr 646 (?) isch er dr Nochfolger vom Heilige Amandus as Bischof vo Schdroossburg worde und het Chille und Chlöschder lo baue, drunder die erschti Kathedrale vo Schdroosburg und d Schdadt gförderet. Es isch gsait worde, ass er es Buech mit Predige und Kommentar zu de Brief vom Paulus gschriibe haig. Er isch vilicht im Johr 658 z Schdroossburg gschdorbe. Ä langi Ziit noch siim Dod het män es Chloschder mit siim Name baut am Ort usserhalb vo dr Schdadt, won er begrabe worden isch..

Noch dr Heiligschbrächig isch er dr Patron vo Ruffàch, Muttez und Oberwinterthur worde. Öbbe im 11. Johrhundert het män em d Chille z Muttez gweiht. Si Gedänkdag wird vo dr katholische Chille am 21. Juli begange.

Er het sich im Wald vo Hagenau (fr. Haguenau) niiderglo. Er het dr Sohn vom ä Dagobert, wo mä im allgemeine für dr merowingisch König Dagobert II. (öbbe 650 – 679) vo Austrasie ghalte het, won er von erä Wildsau umbrocht worden isch—noch andere Versione isch er vom Ross gfalle—widr beläbt. Druf het en dr Dagobert, wo z Irland ufzooge worden isch, zum Bischof vo Schdroossburg gmacht.




</doc>
<doc id="17565" url="https://als.wikipedia.org/wiki?curid=17565" title="Legion">
Legion

A römische Legion (kummt usm lateinischa "legio": "leasa", "sammla", "usleasa") isch a Einheit im römischa Militär gsi. In deam sin zwüscha 4000 und 6000 Mää gsi. Dazua sind eppa gliichviil Mää Hilfstruppa gsi. Da Grund vum bsundriga militärischa Erfolg vu da Legion isch überleagane Usrüschtung, Usbildung und Disziplin gsi. Durch des hot s römische Riich sich so usbreita künna.

Mit da Zit hot sich d Legion varändert. Während da früha römischa Republik hots koa schtehendes Heer gea, bei jedam Krieg hond alle Römer kämpfa müassa. Im Ganza hot d römische Armee zu dea Zit 25 Legiona ghet. Weil ma sine Usrüschtung seall kofa hot müassa, sind d riche Römer zua da Reiterei ko und d Arma hot ma als lichte Infantrii verwendet. Des hot denn da Gaius Marius (156 v. Chr.-86 v. Chr.) gändrat. Er hot erreicht, dass da Schtaat d Usrüschtung gschtellt hot, so dass o arme Lüt in bessare Positiona ku künna. Usserdem isch s bisherige Milizheer in a Beruafsheer umgwandlet wora. D Soldata hond an Sold kriagt und noch 16 Johr a Schtückle Land.

Weil aber durch d Reform d Loyalität vu da Soldata zum Heerführer immer wichtiga als d Loyalität zum Schtaat worra isch, sind denn Bürgerkriege möglich worra. Drum isch d Reforma vom Marius an großa Grund für da Untergang vu da römischa Republik.

D Legion isch in Blöck ufgschtellt gsi. Beim Anschturm vom Gegner sind zerscht Schpeer (pila) gworfa worra, denn hond leichte Soldata (hastati) da Anschturm mit Kurzschwerta (gladii) abgfanga. Dia hond sich denn zruckzoga, während d schwere Infantrii (principes) da Kampf witergfüart hot.


</doc>
<doc id="17569" url="https://als.wikipedia.org/wiki?curid=17569" title="Arbogast (Heerführer)">
Arbogast (Heerführer)

Dr Arbogast, mit vollem Name Flavius Arbogastes, (gschdorbe 394) isch a germanische Heerfüehrer in dr römische Armee im 4. Johrhundert gsi.

Dr Arbogast isch wohrschiints ä Frank gsi. Er isch in dr weschdrömische Armee bis zum Rang vo "magister equitum", Oberschd vo dr Kavallerii, ufgschdiige. Im Johr 380 het en dr weschdrömisch Kaiser Gratian (359-383) noch Thrakie gschickt, für zum em oschdrömische Kaiser Theodosius I. (379-395) gege d Gote z hälfe. Dr Arbogast isch im Dienschd vom Theodosius bliibe.

Dr Schbanier Magnus Maximus Gratian het 383 dr Kaiser Gratian umbroocht und sich zum Herrscher vo Gallie erklärt und isch 387 z Italie iigfalle. Im Johr druf het dr Theodosius dr Maximus z Pannonie besiigt und het en as Usurpator behandlet. Dr Arbogast het in siim Name Gallia vom Maximus siim Sohn, em Flavius Victor, zruggeroberet, und s Land em weschdrömische Kaiser Valentinian II. (371-392), wo as Vierjöhrige zum Kaiser gmacht worden isch, übergä, und isch wiiter as em Theodosius si Abgsandte bim Valentinian bliibe. Im Johr druf het dr Arbogast Friide an dr Rhiigränze mit de fränkische Afüehrer Marcomer und Sunno gmacht, wo im Johr 384 z Gallie iigfalle gsi si.

391 het dr Valentinian dr Arbogast welle entlo, aber dä het as "comes" und Regänt z Gallie so vil Macht gha, ass er eifach em Kaiser si Befähl verrisse und erklärt het, ass nume dr Theodosius ihn chönnt entlo. Am 15. Mai 392 isch dr Valentinian z Vienna (hüt Vienne z Frankriich) gschdorbe und es isch möglig, ass dr Arbogast ihn het lo umbringe. Dä het denn dr Eugenius, ä Rhetoriklehrer, zum Kaiser vo Weschdrom lo uusrüefe. Dr Arbogast isch ä Bewunderer vo dr paganische römische Republik gsi und het dä Chrischde ihri interkonfessionelle Händel verachdet. Er het s Heidedum widr welle iifüehre und het im Winter vo 394-95 ä Fäldzug gege d Rhiifranke em Rhii noch undernoh, aber dr Theodosius isch scho im Früehlig gegen en marschiert. Dr Arbogast het brobiert dr Theodosius us em Hinterhalt azgriffe. In dr zweidägige Schlacht am Frigidus (hüt dr Wippach Fluss), ä Näbefluss vom Isonzo, het dr Theodosius am 6. Septämber schliesslig gwunne. Dr Eugenius isch köpft worde und dr Arbogast het Sälbschdmord begange.

Noch em Dod vom Arbogast het si Sohn Arigius e erbligi Grafschaft z Trier errichdet, wo bis zum Chlodwig duurt het. Dr Arbogastes het än Unggle gha, wo Richomeres gheisse het. Si Neff Theudemeres isch König vo de Franke worde.



</doc>
<doc id="17570" url="https://als.wikipedia.org/wiki?curid=17570" title="Arbogast">
Arbogast

Arbogast (ahdt. für "dr fremd Erb") isch dr Name vo 

dr Vorname vom 

dr Familiename vom

au
Lueg au:


</doc>
<doc id="17571" url="https://als.wikipedia.org/wiki?curid=17571" title="Europa">
Europa

Europa isch e Kontinänt uf dr Ärde.

Er isch dr zweitchliinschti Kontinänt und machd öbbe ä Fufzäätel vo dr Landoberflechi uf em Feschtland vo alne Kontinänt uus. Europa isch dr weschdlich Deil vo dr eurasische Landmasse. Dr Kontinänt isch umgä im Norde vom arktische Ozean, im Weschde vom Atlantik, im Süde vom Middelmeer, im Südoschte vom Schwarze Meer und em Kaschpische Meer. D Näbemeer vom Atlantik sind d Nordsee und au d Oschtsee.

D Oschtgränze vom Kontinänt isch im Norde dr öschtlig Fuess vom Ural-Gebirge und im Düde d Emba, wo in s Kaschpische Meer fliesst.

Zu Europa ghöre vili Insle und Inslegrubbe, die grössere under enä si im Norde Novaja Semlja, die Britische Insle und Island, im Middelmeer Malta, Korsika, Sardinie, Sizilie, Kreta, und – us politisch-historische Gründ – au Zypere. Die gröschde europäische Halbinsle si Skandinavie, die iberischi Halbinsle, Italie, dr Balkan mit Gliecheland und Jütland. Die europäischi Küschde isch dorum bsundrigs lang im Vergliich zu dr Landflechi, es sind nämlig öbbe 38.000 Kilometer rings ume Kontinänt ume.

D Europäer hai d Idee vom Kontinänt as zsämmehängendi Landmasse erfunde und de Kontinänt au ihri Näme ge. Europa isch vo dr Geografii här gseh eigetlig numen ä Deil vo Eurasie, aber si Zivilisation underscheidet sich historisch vo de agränzende Gebiet, und so isch es dr Kontinänt, wo wäge siinere Kultur als än eignigi Landmasse, wie s d Latiner säge, ä "terra continens" beschribe wird. Es git zwar verschiideni Kulture z Europa, aber ma cha au gnueg Gmeinsamkeite finde, ass scho die alte Grieche Europa as verschiide vo Asie und Afrika gseh hai. Im 18. Johrhundert het me mit em Begriff „Europa“ deils au d Idee vom „Chrischdedum“ het afo ersetze.

Dr Name «Europa» chunnt scho in dr griechische Mythologii vor. I dr alte Sag heet dr Gott Zeus in dr Form vom enä Muni d Europe, ä Dochder vom phönizische König Agenor, endfüehrt und uf Kreta gnoh und mit ere Chinder gmacht; eine drvo isch dr Minos gsi. Vo dere Frau haig dr Kontinänt si Name übercho. Wüsseschaftlig isch mä do nid so sicher. Früehner het mä dänggt, ass s Wort „Europa“ () vom enä semitische Wort für „Oobe“ odr „Sunneundergang“ abstamt, hüt meint mä ehnder, ass es „Feschdland“ bedütet haig.

D Grieche hai sech im Middelmeerruum usgchent, und s Land im Norde, wo si us Gschichte vo Händler hai lehre kenne, mit siine Urwälder im Weschte und de leere htebbe im Oschte, mit em Räge im Summer und em Schnee im Winter isch ihne fremd und siini Iiwohner sin ene barbarisch vorcho. Es isch denn eigentlech dank de Römer, ass Europa zun erä kulturelle und hischtorische Einheit worden isch. Si hai vo Italien und vom Middelmeerruum uus au Wescht- und Südeuropa eroberet. Die afrikanische und asiatische Deil vom Römische Riich hai sech och dämm siim Zerfall kulturell vo Europa immer steercher afo underscheide. Än Überräscht vom Römische Riich im Oschte isch Zypere, wo dr Lag noch zum Nooche Oschde, aber kulturell doch zum gröössere Deil zu Europa ghört.

Au d Türkei und Nordafrika hai immer no ängi Beziehige zu Europa, au wenn si geografisch nid drzu ghöre.

Der Kontinänt Europa chame geografisch zerscht ydeile in gross middler Deil, wo als Flechi mit Asie zämehanget, und in die verschidene Halbinsle und Insle, wo ussedra i de Meer ringsume lige. Zwüschem grossi Hauptdeil und de Uuslöifer und de Insle sind die chlynere Randmeer vo Öiropa.

Z Öiropa git’s vil Regioone mit flache Landschafte und drzwüsche es bar Gebirge so wie öbbe d Alpe und d Pürenäe.

Uf em Kontinänt laufe es bar grossi Flüss zu de verschidene Meer uf alne Syte abe: die grössere sind – z Weschtöiropa – dr Rhy, d Donau, d Rhone, d Elbe, d Seine und dr Po.

I de Länder vo Öiropa lige ganz vil grossi und alti Stedt. Es bar drvo sind riisegi Aglomerazioone und Milionestedt, und si sind bedütendi Zäntre vo dr Wirtschaft und Verkerh]Vercheerschnootepünkt.

Wil Öiropa starche Wirtschaftsregione het und an v erschidene Meer liit, het’s am Rand vom Kontinänt grossi Meereshäfe; die bedüütendschte drvo sind z Rotterdam, z Hamburg und z Maarsei.

S Klima vo Europa wird bestimmt vo dr Zirkulation vo de Luftmasse, wo in dr Oscht-Wescht-Richdig nume wenig Hindernis finde, so dass kontinentali Luftmasse vo Oschte gege Weschte und arktischi vo Island odr tropischi vo de Azore us oschtwärts dur dr Kontinänt chönne fliesse. D Bärgchettene, wo sich vo Weschte nach Oschte dur dr ganz Kontinänt zieh, erschwere dr Uusdusch vo tropische und polare Luftmasse. Mä underscheidet in Europa vier Klimazone:

Zu dr "maritime Zone vo Nordweschdeuropa" ghöre Island, d Insle im Atlantik und dr Nordsee, Wescht- und Südskandinavie und uf em Kontinänt dr Nordweschte vo Spanie, über dr Norde vo Frankriich bis uf Norddütschland. D Tämpraturunderschiid innerhalb vo dere Zone si zimli grooss wäge de Underschiid in dr geographische Breiti. Dr Januardurchschnitt z Island isch Null Grad Celsius und im Norde vo Schbanie Zää grad Celsius, die durchschnittlige Junitämprature wächsle vo Zwölf bis achzää Grad Celsius. S Wätter wächsle hüffig und es git vill rääge, ä bitz währed em ganze Johr aber am mäischten im Herbscht und afangs Winter.

Zu dr "kontinentale Zone vo Nordoschdeuropa" ghöre Russland, die nördligi Ukraine, s öschtlige Wiissrussland, Finnland und dr Norde vo Schwede. Dr Winter isch dört lang und chalt, am chältischte isch er im Nordoschte. Es rägnet am meischte im Summer, weniger as in Weschteuropa. Im Süde git’s vil weinger Räge und dä chunt nume ganz unregelmässig, und das macht dr Landwirtschaft groossi Broblem.

D Zone mit em "Übergangsklima vo Middeleuropa" foot i dr Middi vo Schwede aa, und derzue ghööre dr Süde vo Finnland, d Region vo Oslo, dr Oschde vo Frankriich, Südweschddütschland und groossi Deil vo Middel- und Südoschteuropa. S Klima in dere Zone wird bestimmt vo de maritime Luftmasse us em Weschte und de kontinentale us em Oschte. D Winter si i däre Regioon zimli chalt, es git vil Schnee in de Bärge. D Niiderschleg si gnüegend bis riichlig. Am meischte rägnet s im Summer. D Underschiid innerhalb vo dere Zone si grooss, vo zwöituusig Milimeter in de Bärge bis zu sächshundert Milimeter im Donaubecki.

Im Süde isch d Landschaft vom "Middelmeerklima" prägt. Die südlige Küschtegebiet vom Middelmeerruum hai es subtropischs Klima. D Winter am Middelmeer mild und mängisch au nass, dr Summer isch warm und ehnder droche. Dr Weschte wird steercher vo de füechte maritime Luftmasse beiiflusst. Z Rom rägnets im Durschschnidd 650 Milimeter im Johr, z Athen nume vierhundert.

Mä underscheidet z Europa vier odr fümf Vegetationszone, wo jedi ihri spezifischi Pflanze- und Dierwält het. Das hangt ganz vo de klimatische und geologische Bedingige ab.

E grossi Landschaft mit Tundra findet mä in Europa im hoche Norde: z Island und i de nördliggschte Deil vo Skandinavie und vo Russland, aber au in de Alpe und em Ural het s von erä Höchi vo öbbe 2000 Meter a die wüeschtenartigi Bedingige vo dr Tundra. Si zeichnet sich us dur die groosse Chelti, wo dört herrscht, so dass dr Bode gfroren isch und es keis flüssigs Wasser git, wo die meischte Pflanze bruuche zum wachse.

Die einzige Pflanze, wo dört chönne läbe, si Flächten und Moos. D Rendier chönne vo däm läbe, aber au si wandere im Winter südwärts, wo si Greser und Bletter vo Wiide und Birke frässe und mängisch au Lemming, Müüs, Fisch und Vogeleier. Räbhüehner drifft mä mängisch a in dr Tundra und wägen iine au arktischi Füchs. Bäre, Hermelin, Schneeüüle und anderi Raubdier läbe dört, und in de churze Summer git’s riisegi Schwärm vo stächende Schnoogge. Am Meer und uf de Seeè läbe Meeresvögel und Zugvögel wie Schwän, Änte und Schnäpfe, und in de Flüss het’s vil Fisch.

Die «boreali», also die nördligi Waldzone odr «Taiga» underscheidet sich vo dr Tundra so, ass es dört Bäum git. Es sind Nodlebäum aber au Wiide und Birke, im Norde nume verstreuti chliini Wäldli, wiiter im Süde aber richdig grossi Wälder vo Danne, Birke und Lärche, wo hüt no ä groosse Deil vom nördlige Russland und Skandinavie bedecke.

Vil vo de Dierarte, wo in dr Taiga einisch gläbt hai, git s hützudag nümme. D Elch, Rendier und Reh wärde vo bruune Bäre und Wölf gjagd. Es git au Marder, Dachs, Iltis und Wisel. Dr Zobel, wo für si Belz gjagd wird, isch sälte, und dr Luchs isch ganz uusgrottet, aber sid churzem wider agsidlet worde. Vo Nagedier het s Eicherli, dr wiiss arktisch Haas und in de gmischde Wälder dr grau Haas und dr Biber. Es git au vili Vogelarte: s schwarze Birkhuehn, Schnäpfe, wiissi Räbhüehner, Schbächd, Üüle, Amsle läbe in bewaldete Regione, Gäns, Änte und Giwitz ehnder uf offnige Matte.

S Gebiet vo Irland über Frankriich und Dütschland bis noch Middelrussland isch früehner vo Urwälder bedeckt gsi, wo in de letschte zwei Johrduusig zum gröschde Deil abgholzt worde si. Mä underdeilt die Zone in drei Regione: die atlantischi, die zentrali und die öschdligi Regioon, wo jedi drvo ihri eigeni schbezifischi Mischig vo Danne und Laubbäum het.

D Dierwält isch ähnlig wi die in dr boreale Zone mit ä chlii meh Repdilie und Amphibie.

D Vegetation südlig vo de Alpe, in Schbanie und em Balkan beschdoht us Laubwälder und verschdreute Gebiet, wo vo Geschdrübb—Bäum, Schdrüücher und aromatische Pflanze bedeckt si. Die Pflanze begnüege sich mit wenig Wasser und chönne au langi Drocheperiode überläbe. Au in dere Zone hai d Mensche ä groosse Deil vo de Wälder abgholzt. De Olivebaum isch e Pflanze wo urspringli nume rund um s Middelmeer gwachsen isch.

In de Bärgwälder läbe immer no do und dört wildi Geisse und Schoof, Wildchatze und Wildsäu. D Reptilie, Schlange, Ächse und Schildchrotte si wiiter verbreitet as nördlig vo de Alpe, aber Vögel het s nid su vil.

Vor allem im südweschdlige Russland, in dr Ukraine bis zum untere Donaugebiet het s Schdeppe, zum Deil bewaldeti. D Pflanzewält in de drochene Ebene im Norde vom Kaspische Meer isch die von erä Halbwüeschdi.

D Saigaantilope, wo dört läbt, isch vom Usschdärbe bedroht. Nager wie Schbringmüüs und Schdeppemurmeldier wärde gjagd vo Schdeppeniltis. D Reptilie si zahlriich, Ächse, Schlange und Schildchrotte, und au Schbinne, Insekte und Skorpion, wo zum Deil au Mensche odr Kamel chönne in Gfohr bringe.

Eso wie d Wälder grodet worde si und s Land landwirtschaftlig usgnützt wird, si au d Dier, vor allem die grössere, usgroddet worde, wil me grossi Flechene für d Landwirtschaft bruucht het. Aber au chliineri Dier und Vögel hai s immer schwerer ä Läbensruum z finde. D Biodiversiteet isch i vilne Länder am zrugggoo, und wäge der intensive Landwirtschaft und wil so vil Boden überbout wird verschwinde vil Naturlandschaften und Biotop. Mit de Massnahme vom Naturschutz wott men i deil Länder wengischtens gwüssi räschtlechi Naturareal erhalte.

Z Öiropa gilt im Naturschutz öppe d "Fauna-Flora-Habitat-Richtlinie" vo ane 1992, wo me mit em Programm "Natura 2000" wott umsetze: Das isch es internazonals Netz vo Naturschutzpiet.

Die erschte ganz grosse Schutzgebiet sind der Nazionalpark vo Schweede ane 1909 und der Nazionalpark vo der Schwiiz ane 1914 gsi.

Es gid 46 Staate, wù geograafisch zmindeschd zem Dail zue Èiropa ghèère. 26 dervù sin Midgliid vù dr Èiropäische Ùnion.

Zypere ghèèrd geograafisch zue Asie.


De facto ùùabhängigi Schdaade


Abhängigi Bied:

zue Dänemark:

zue Finnland:

zue Griecheland:

zem Verainigde Cheenigryych bzw. zue dr britische Chroone:

zue Norwege:

S gid no anderi Bied, wù geograafisch nid z Èiroopa liige, aber poltiisch, kulturäll oder historisch zue Èiropa zeld wääre:

zue Portugal:

zue Dänemark:

zue Spanie:

zem Verainigde Cheenigryych:

zue Franggryych:

zue dr Niiderland

Au zue Èiropa zeld wääre us politische, kulturälle oder gschiichdlige Grind:

Hominidi het s z Europa scho vor Hundertduusige vo Johr ge, so het mä in dr spanische Sierre de Atapuerca in Gran Dolina Fossil vo "Homo erectus" gfunde, wo über 800.000 Johr alt si. Öbbe 300'000 Johr alt si d Skelett vo meh as 1600 Hominide, wo au in sällem Gebiet gfunde worde si. Si hai Hirni so grooss wie d Neanderdaaler gha, hai aber nid zun enä ghört. D Neanderdaaler "(Homo sapiens neanderthalensis)" si die erschde Europäer gsi, hai aber au im südweschdlige Asie gläbt. Mä het si uf em ganze Kontinänt gfunde, bis si vor öbbe 30'000 Johr verschwunde si us unbekannte Gründ. Aber mä dänggt, ass es mit em Vordringe vom modärne Mensch z due het, und es schiint, ass d Neanderdaaler verschwunde si, ohni genetisch an dr Entwicklig vom hütige Mensch "(Homo sapiens sapiens)" bedeiligt z si.

Vo wo die uf Europa cho si, weiss me nid genau, aber die meischde si us Gebiet öschdlig vo Europa cho. Au in hischdorische Ziite hai sich Volksmasse im allgemeine gege Weschde bewegt: d Hunne, wo us em Gebiet vom Kaspische Meer im vierte und fümfte Johrhundert ins Römische Riich iigfalle si und ä Grund gsi si drfür, ass d Germane weschdwärts zoge si, d Germane währed dr germanische Völkerwanderig bis ins sächste Johrhundert, d Magyare, wo sich im nüünte Johrhundert in Ungarn niiderglo hai, odr d Türke, wo Chliiasie und Deil vom Balkan eroberet und besiidlet hai. Im zwanzigschde Johrhundert het mä d Entwicklig vo dr Migration us wirtschaftlige Gründ vom Süde in Norde gse, zerscht innerhalb vo Europa sälber, aber denn in de letschte Johrzähnt au vo Afrika und Asien uus.

In dr Neuziit hai sich mit dr Kolonisierig vo dr Dritte Wält d Europäer sit em 16. Johrhundert ä chlii über die ganzi Wält verbreitet, aber d Massemigratione furt vo Europa, vorallem uf Amerika, hai im 19. Johrhundert agfange.

D Europäer si uffdeilt in Natione, Grubbe vo Mensche, wo dängge, ass si zsämme ghöre, uf Grund von erä gmeinsame Kultur, Schbrooch, Gschicht und, hützudag sältener, Religion. Ä groosse Deil von enä hai in Gebiet gläbt, wo die Aaghörige von erä einzelne Nation ä Mehrheit uusgmachd hai. Im Lauf vo dr Neuziit het sich denn dr nationalischdisch Gedanke in breite Bevölkerigsschichde duuregsetzt und d Europäer hai sich politisch nach Natione organisiert und Nationalschdaate errichdet. Vo allne Schdaate z Europa git s hüt numen ä Handvoll, wo kei Nation hai, won ä klari Mehrheit vom Schdaatsvolk usmacht.

D Situation vo dene, wo nid dr Mehrheit aaghört hai, isch hüfig schwiirig worde, und het sich öfters zu richdigi Verfolgige entwicklet. Vor allem d Jude und d Zigüüner (d Sinti und d Roma) wo kei eignigs nationals Territorium gha hai, si Opfer vo Diskriminierig worde. Au anderi Miderheite si under Druck cho, sich azbasse. D Elsässer und d Korse z Frankriich, d Katalane und d Baske z Schbanie, d Ire im Vereinigte Königriich vo Grossbritannie, d Jurassier im Kanton Bärn und vili anderi meh hai sich gege d Obrigkeit gwehrt, für zum ihri eignigi Kultur und Schbrooch z verdeidige, deilwiis mit Waffegwalt.

D Situation vo dene, wo nid dr Mehrheit aaghört hai, isch hüfig schwiirig worde, und het sich öfters zu richdigi Verfolgige entwicklet. Vor allem d Jude und d Zigüüner (d Sinti und d Roma) wo kei eignigs nationals Territorium gha hai, si Opfer vo Diskriminierig worde. Au anderi Miderheite si under Druck cho, sich azbasse. D Elsässer und d Korse z Frankriich, d Katalane und d Baske z Schbanie, d Ire im Vereinigte Königriich vo Grossbritannie, d Jurassier im Kanton Bärn und vili anderi meh hai sich gege d Obrigkeit gwehrt, für zum ihri eignigi Kultur und Schbrooch z verdeidige, deilwiis mit Waffegwalt.

Der Schutz vo de Minderheite het z Europas aber scho en alti Tradizioon. Agfange het das mit Abmachige ufem Wiener Kongräss ane 1815. D Verfassig für Öschtrych-Ungarn vo 1867 het alne Völker im grosse Rychsgebiet die glyche Rächt zuegsicheret. Und mit de Friidensverträg vo Paris noch em Erschte Wältchrieg sind d Rächt vo de Minderheite i umstrittene Gebiet zum ene wichtige politische Prinzip worde.

1925 isch der Öiropäisch Nazionalitätekongräss gründet worde, wo sech für diie chlinere Völker innerhalb vo de Nazionalstaate ygsetzt het. Die Organisazioon het ane 1938 mit ihrere Arbet müesse ufhöre; noch em Zwäite wältchrieg isch in ihrere Nochfolg die Föderalistischi Union vo öiropäische Volchsgruppe entstande; me het se ane 1949 z Versailles gründet.

E wichtegi Grundlag für d Kultur vo de regionale Minderheite isch die Öiropäischi Charta vo de Regional- und Minderheitsprooche, wo der Öiroparoot ane 1992 in Chraft gsetzt het.

Die meischde Europäer schwätze Sprooche, wo zu dr Indoeuropäische Sproochgrubbe ghöre: 

Nid zu de indoeuropäische Sprooche ghöre Lappisch, Finnisch, Estnisch, Ungarisch, Baskisch, Türkisch und no anderi.

Die meischte vo dene Sprooche hai Mundarte, wo für die, wo sä nid schwätze, mänggisch nur schwer verschdändlig si. Dorum wärde in de Schuele Schriftsprooche pflägt, und i gwüssne Staate sind d Mundarte wärend langer Zyt vo de Behörde vernochlässiget oder sogar verbotte worde. Wie i de Standardsprooche git’s deils au i de Dialäkt en eigeni Literatur, so wie grad au bi de alemannische Dialäkt: Lueg do drzue uf dr Siite Alemannischi Literatuur.

Ä Schuelpflicht vo einere Art oder en andere git s in alle europäische Länder, die gsetzlig Lengi isch öbbe nüün Johr. Es git Länder, wo d Chinder sich scho noch erä vier- oder fümfjöhrige Grundschuel müesse entscheide, öb si schbööter ä Bruef wei lehre oder an dr Universidät wei wiiterschdudiere. Das het im allgemeine zur Folg, ass sich dr Bildigsschdatus vo de Eltere an d Chinder vererbt. Mit Gsamtschuele brobiert mä, die soziali Differenzierig z schdüüre. D Zahl vo de Analphabete under iigsässne Europäer isch chlii, aber Immigrante und ihri Chinder finde s hüfig schwer, in erä Schbrooch, wo ihne nit gläufig isch, z lehre. In internationale Vergliich schniide europäischi Chinder zsämme mit oschdasiatische am beschde ab und d Resultat hänge äng mit de schdaatlige Usgobe für d Erziehig zsämme. In de meischde Länder git s Universidäte vo internationalem Rang. Si si hüfig schdaatlig odr wärde vo religiöse odr andere Organisatione drait. D Schdudiegebühre si im allgemeine im Vergliich zu dene z Amerika niidrig.

Die ursprünglige Religione vo de Europäer si polytheisdisch gsi. Dur Missionierig vo Rom und Konstantinopel us, und nid sälte mit Gwalt, si im erschde Johrduusig zerschd d Iiwohner vom Römische Riich zum Chrischdedum bekehrt worde, denn d Germane und d Slave, und d$ Brozäss het erscht mit dr Christianisierig vo Skandinavie im Hoche Middelalder ufghört. Im Südweschde aber hai im achte Johrhundert muslimischi Berber die iberischi Halbinsle eroberet und d Islamisierig vo däm Gebiet het agfange. Sid em elfte Joordhunert hai die europäische Chrischde brobiert mit Chrüzzüg s Heilige Land vom Islam und Europa vo Anderschgläubige, im allgemeine Jude zbefreie. D Chrüzzüg si noch ä baar Johrhundert ändgültig gschiiteret, aber im Weschde hai chrischdligi Herrscher mit dr Reconquista, wo 1492 abgschlosse gsi isch, d Macht über Schbanie und Bortugal a sich grisse. Jude und Muslime si verfolgt, zwangsdauft odr verdriibe worde. Im Oschde hai zur gliiche Ziit die muslimische Türke Chliiasie und Deil vom Balkan eroberet, und dr Islam isch dört in mehrere Regione bis hüt erhalte bliibe.

S europäischi Chrischtedum het sich mehrmols im Lauf vo dr Gschicht deilt. S groosse Schisma, wo sich die griechisch-orthodoxi und die römisch-katholische Chille drennt hai, isch 1054 perfekt gsi, wo sich die beide Siite gegesiitig exkommuniziert hai. Es isch aber nur zu relativ wenig Gwaltsusbrüch cho. D Reformation vom Afang vom 16. Johrhundert und d Reaktion druf hingege het s Schlimmschde in de Katholike und de Proteschdande zum Vorschiin lo cho: mit Verfolgige, Mord und Chrieg het mä brobiert, die anderi Siite z vernichde, und d Religionschrieg vom 16. und 17. Johrhundert hai groossi Deil vo Middeleuropa zerschdört. Mit dr Ufklärig im 17. und 18. Johrhundert und dr Französische Revolution und ihre Folge het d Religion an Wichdigkeit verlore, und d Europäer, vor allem im nördlige Europa, si säkulärer worde. In schdräng katholische Länder wie Italie, Irland, Portugal, Pole und Schbanie isch d Emanzipation vo dr zivile Gsellschaft erschd in dr zweite Hälfti vom zwanzigschde Johrhundert bassiert.

Es git aber immer no nid wenig Staate wo offizielli odr inoffizielli Staatsreligione hai, zum Bischbil si Malta, Monaco, dr Vatikan und Liechteschdei offiziell katholisch, Griecheland orthodox, Ängland anglikanisch, Dänemark und Norwäge lutheranisch; Schottland isch inoffiziell presbyterianisch, Georgie orthodox und Schwede lutheranisch. In dr Schwiiz gits Kantön wo offiziell katholisch odr reformiert si. Finnland het grad zwei offizielli Religione, die orthodoxi und die lutheranisch. Ä baar Länder si offiziell sekulär: Aserbeidschan, Frankriich, Portugal, Schbanie, Rumänie, Russland und d Türkei

D Jude si, solang si keini nationale Ufschdänd in Paleschdina azettlet hai, im paganische Römische Riich toleriert worde. D Chrischde, wo under sich nit allzu guet mitenand uuscho si, si nit bsundrigs tolerant de Jude gegenüber gsi. Scho früeh hai d Chrischde sich vo dr Mueterreligion abgränzt und antijüdischi Gschichde in s Neue Teschdament ufgnoh und sich as s ächte Volk Israel usgä. D Jude hai sich vor allem dört niiderglo, wo d Obrikeite si beschützt hai, im muslimische Schbanie, im päbschdlige Avignon odr in dr polnische Rzeczpospolita. Aber schliesslig isch dr religiös Antisemitismus au dört ane cho und ihri Exischdänz isch prekär bliibe. In dr Neuziit hai Diskriminierig und Verfolgige vili Jude zur Emigration zwunge, im allgemeine nach Nord-, zum ä chliinere Deil nach Südamerika. In de Driissger- und Vierzgerjohr vom zwanzigschde Johrhundert isch aber dr Wäg noch Übersee für braktisch alli Jude verschberrt gsi, und Millione von enä si vo de Nazi und ihre Hälfershälfer währed em Zweite Wältchrieg ermordet worde.

Hützudag het s gröösseri jüdischi Gmeinde in Frankriich, Grossbritannie und Italie. Uus Russland si hundertduusigi vo Jude sit em Fall vom Kommunismus emigriert. Dütschland hinggege het duusigi vo Jude ufgnoh und het widr eini vo de wichdigere jüdische Gmeinde in Europa.

Vo de muslimische Gemeinde wo s im Middelalter ge het, si nur wenig übrigbliibe: d Muslime si am Afang vom 11. Johrhundert us Korsika und Sardinie, faschd dreihundert Johr schbööter us Süditalie und am Ändi vom 15. Johrhundert us dr iberische Halbinsle verdriibe worde. In Griecheland het s 1923 ä Bevölkerigsuusdusch ge: d Grieche hai d Türkei und d Türke Griecheland müesse verlo. Ä chliini Minderheit vo Muslime isch in Thrakie bliibe. Im Balkan het s in de meischde Länder autochthoni Muslime: Z Albanie und im Kosovo si si in dr Mehrheit, z Bosnie faschd d Helfti, z Makedonie ä Driddel, z Zypere und in Montenegro öbbe ä Fümftel, z Bulgarie än Achdel und in Rumänie, Serbie und Kroatie nume ä baar Brozänt.

In de letschde Johrzähnt vom zwanzigschde Johrhundert si Millione vo Migrante noch Europe cho, ä groose Deil drvo Muslime. Z Frankriich, wo si scho faschd 10 % vo dr Bevölkerig uusmache, si si vor allem us Marokko und Algerie, z Dütschland us dr Türkei und z Ängland us Pakistan cho.

Die indigene Religione si vollkommen usgrottet worde, aber es git hützudag Lüt, wo brobiere, si wiiderzbeläbe. Vo de asiatische Religione isch vor allem dr Buddhismus bi de Europäer sälber populär worde. Em Hinduismus si meh as ä Million indischi Migrante vor allem z Ängland dreu bliibe. Au d Sikh, wo s öbbe a Million drvo in Europa git, läbe zum gröschde Deil in Groossbritannie. Ahänger vo Rastafari, Voodoo und draditionelle afrikanische Religione findet mä vor allem in Ängland und Frankriich. Es git non ä groossi Zahl vo andere Religione und Sekte. Die meischde hai nume wenig Mitgliider.

In dr Antike hai die meischde Europäer im Süde am Rand vom Middelmeer gläbt. Im Lauf vom Middelalter si aber in Nord- und Weschdeuropa ä grooss Deil vo de Urwälder groodet worde und d Landwirtschaft het sich schdark entwicklet und mit ihre si d Bevölkerigszahle agschdiige. Ä chlii schbööter si au d Schdebbe in Ungarn und dr Ukraine under ä Pflueg cho. Dr hoch Norde vo Europa, Island, Schottland und dr Norde vo Skandinavie und Russland, isch aber klimatisch für d Landwirtschaft nid geignet und isch dorum nur wenig bewohnt bliibe. Die höchschd Bevölkerigsdichti findet sich hützudag in dr gmässigte Klimazone vo Ängland über Frankriich und Dütschland bis zur Gegend vo Moskau. Das isch au s erschde Gebiet gsi, wo im 19. Johrhundert die sanitärische Läbensbedingige und die medizinisch Pfläg verbesseret het und drmit d Läbenserwartig. Im Johr 1800 hai d Europäer öbben ä Fümftel vo dr Menschheit usgmacht, im Johr 1900 isch s ä Vierdel gsi, mit 400 Millione Mensche. Wenn im 19. Johrhundert s Broblem die hoche Dodeszahle gsi si, het mä im zwanzigschde glehrt d Geburterate z beschränke, so dass hüt nume jede acht Mensch än Europäer isch. Die niidrig Geburtezahl wird in Weschdeuropa dur Immigration us Drittwältländer guetgmacht. In Oschdeuropa, wo wirtschaftlig weniger attraktiv isch, aber au in Dütschland si d Bevölkerigszahle am sinke.

D Gschicht vo Europa foht im Middelmeerruum a. Währed im Norde vom Kontinänt keltischi, germanischi und slawischi Völkerschdämm verschdreut in de Urwälder und de Schdeppe gläbt hai, hai sich im Süde Schdedt bildet und, under em Iifluss vo de Zivilisatione im Middlere Oschde, si Schrifte entwicklet worde. Z Kreta, z Griecheland und z Rom hai sich im erschde Johrduusig vor dr Ziitwändi sonigi Kulture entwicklet, aber vo dene mediterrane Kulture beiiflusse nume die griechischi und die römischi d Zivilisation vom moderne Europa. D Kelte, wo dr Nordweschde vom Kontinänt bewohnt hai, si vo de Germane, wo im erschde Johrduusig noch dr Ziitwändi weschdwärts gwanderet si, in Randgebiet vertriibe odr unterworfe worde. In Weschdeuropa het sich ä Zivilisation bildet, wo vo Rom beiiflusst isch, währed d Slawe im Oschde ehnder in d Richdig vo Byzanz gluegt hai. 

Nochdäm Weschdrom 476 vo de Germane zerschdört worden isch, het dr oschdrömisch Kaiser Justinian (527–565) groossi Deil vom Middelmeerruum eroberet, aber churz druf isch das Groossriich wiider zerfalle. Ä letschde Versuech Europa z vereinige isch vo de Franke gmachd worde. Dr Karl dr Grooss (747-814) het Deil vom hütige Dütschland, Italie und em Balkan eroberet, aber scho under siine Nochfolger isch s Riich in ä französischs und ä dütschs Königriich iideilt worde, und zwüschenä ä Schdreife Land, wo vo dr atlantische Küschde im Norde em Rhii noch bis nach Italie glängt het. wo dr Kaiser dr Herrscher gsi sich. Dr Deil vo dere Region, wo nördlig vo de Alpe glägen isch, isch scho churz druf zwüschem französische Karl em Kahle und em Ludwig em Dütsche ufdeilt worde. Im Süde vo dere Region hai d Alemanne gläbt. Nume d Schwiizer hai sich chönne sälbschdändig mache, d Schwobe si zu Dütschland und d Elsässer zum Schluss zu Frankriich cho.

Politisch isch vo do a Europa verschdücklet gsi und d Lag isch no komplizierter worde dur dr Feudalismus. Aber es het immer non ä geischdigi Eiheit gä, drait vo dr chrischdlige Chille, und vermiddlet in Weschdeuropa dur die latinischi Schbrooch as "lingua franca". Wo d Chille wäge dr Reformation ihri einigendi Rolle verlore het, hai d Humanischde d Erinnerig an ä gmeinsami Gschicht uf dr intellektuelle Ebeni wachghalte und d Renaissance het sich die antiki griechische und römischi Kunschd as Vorbild gnoh und eso die Vergangeheit de Sinn vorgfüehrt. Die groosse Nationalschdaate (Frankriich, Ängland, Schbanie, schbööter Öschdriich, Preusse/Dütschland und Russland), wo um d Vormacht kämpft hai, si dur s europäische Gliichgwicht, wo verhinderet het, ass eini vo de Groossmächt z schdark wurd, beschränggt worde. Dr Nationalismus, explizit sit em 19. Johrhundert, het aber immer wider schreggligi Chrieg usglöst, wo groossi Deil vo de europäische Schdaate drbii gsi si: dr Drissigjöhrig Chrieg (1618–1648), die Napoleonische Chrieg (1792–1815), dr Erschd Wältchrieg (1914–1918) und dr Zweit Wältchrieg (z Europa 1939–1945) hai alli mit groosse internationale Friedenskomferänze gändet und dr Absicht, ä neui Kataschdrophe z verhindere.

Dr europäisch Kolonialismus, wo no im zwanzigschde Johrhundert s Schicksal vom ä groosse Deil vo dr Wältbevölkerig beschdimmt het, het scho mit de alte Grieche agfange, wo Kolonie im Middelmeerruum, am Schwarze Meer und in Chliiasie gründet hai. Gliichzitig hai die weschdasiatische Phönizier Deil vo Nordafrika, dr Iberische Halbinsle und de Middelmeerinsle kolonisiert. Rom het si erscht grooss international Erfolg gha, wo s alli punische Kolonie eroberet und Karthago im Johr 146 vor dr Ziitwändi zerschdört het. In de neggschde fümfhundert Johr hai d Römer ihr Gebiet schdändig vergröösseret und zum ä chliine Deil au kolonisiert. Noch em Undergang vom Weschdrömische Riich hai nordafrikanischi Berber sich z Schbanie niidergloo. Am Ändi vom 15. Johrhundert si si verdriibe worde und d Kolonisierig vo Süd- und Nordamerika, vo Südasie und Afrika het agfange, zerscht dur d Schbanier und d Bortugiise, denn dur d Holländer, d Ängländer und d Franzose, und vo Nord- und Zentralasie dur d Russe. Im 19. Johrhundert het faschd jedes europäische Land, won ä Chriegsmarine gha het, nöime au ä Kolonii gha. Mit dr Besiidlig isch au die europäischi Kultur exbordiert worde und het sich, wenigschdens oberflechlig, über groossi Deil vo dr Wält usbreitet. D Dekolonisierig het im 18. Johrhundert mit em amerikanische Unabhängikeitschrieg agfange und isch am Ändi vom 20. Johrhundert braktisch abgschloosse gsi.

Im zwanzigschde Johrhundert isch d Ideologii vom Imperialismus noch em Erschde Wältchrieg vo zwei gegesätzlige totalitäre bolitische Bewegige z Europa übernoh worde, de russische Kommunischde uf dr einte und de Faschischde im Königriich Italie und de Nazi z Dütschland uf dr andere Siite. Im Zweite Wältchrieg hai sich d Kommunischde mit de Ängländer und de Amerikaner verbündet. Noch em Undergang vom Dritte Riich isch Europa deilt worde: D Russe hai as Iiflusssphäre Oschdeuropa vo ihre Allierte übercho und hai überall kommunischdischi Marionetteregime iigsetzt und d Gränze zwüsche de Länder vom Oschdblock und Weschdeuropa brakdisch undurchdringlig gmacht für Persone und für Ideä, dr „Iisig Vorhang“ (Iron Curtain) wien em dr Winston Churchill gsait het. Im Chalte Chrieg wo druf cho isch, hai d Kommunischde und ihri Kliänte in dr ganze Wält gege d Amerikaner und ihri Verbündete um d Vorherrschaft kämpft ohni s zun erä diräkte Usänandersetzig lo cho. In de schboote Achzgerjohr hai d Experimänt, wo dr Michail Gorbatschow in dr Sowjetunion gmacht het für zum d Wirtschaft und d Gsellschaft z liberalisiere, zum Kollaps vo vile kommunischdische Regierige gfüehrt, wo in de meischde oschdeuropäische Schdaate vo demokratisch gwehlte Regierige ersetzt worde si.
Noch em Zweite Wältchrieg hai sich Frankriich und d Benelux-Schdaate mit dr Bundesrepublik Dütschland und Italie 1951 zsämmedo und d Montanunion gründet, die erschdi europäischi Zollunion für Schdahl und Chohle. Sächs Johr schbööter si d Euratom und die Europäischi Wirtschaftsgmeinschaft gründet worde, wo die gliiche sächs Schdaate wirtschaftlig no änger zsämmegschlosse hai. Die Europäischi Union, wo us de andere, früehnere Vereinigunge usegwachsen isch, isch 2007 uf 27 Mitgliidsschdaate erwiiteret worde und isch eine vo de wichdigschde Wirtschaftsblöck vo dr Wält.

Am Afang vom 21. Joorhundert het Öiropa wider e bar politische Krisen erläbt. Eini dervo isch s politische Verfaare, wo gwüssi Chreft z London Ängland wider möchten us der Europäischen Union senää; es isch der Brexit, wo sech Schottland dergäge weert. Anderi Krise beträffe deil Länder im Oschte vom Kontinänt wo wie öppe d Ukraine, wo wäge teritoriale Komflikt mit Russland, wo ane 2014 d Krimhalbinsle annektiert het, in politische Schwirigkeiten isch. D Öiropawahl, also die diräkte Wahl vo de Länderabgorndete is Öiropaparlamänt, isch immer wider prägt vo de aktuelle poltische Inträsse ufem Kontinänt.




</doc>
<doc id="17572" url="https://als.wikipedia.org/wiki?curid=17572" title="Dub (Musik)">
Dub (Musik)

Dub isch e bedütendi Spielart vom Reggae.
Mit em Begriff vom Dub cha e bestimmte Musikstil wie au e Alternativversion vomene vorhandene Stück (Dub Mix oder Version) gemeint sii.

Ursprünglich isch mit Dubbing bzw. Overdubbing ds erwitere vo uf Tonband ufgnohne Tonspure als zursätzlichi Spur bezeichnet worde, was sich insbesonders i de Füfziger- und Sächziger-Jahr ufgrund vo de damalige technische Möglichkaite als schwirig, zitraubend und echti Handarbet usegstellt het.

Bim Dub(-Reggae) handlet s sich um es ends sechzigr Jahr z Jamaika entwicklets Musigrverfahre, wo di typische Reggae-Bassläuf und -Rhythme (zersch vo vorhandene Songs) brucht und ergänzt bzw. verfremdet si worde. Di dür das quasi neu entstandne Stück hei schnell Aklang gfunde, und i de Folg hei au Musiker i vilne andere Länder vor Welt die Technik übernoh. Dadüre het das Verfahre vill Ifluss uf wichtigi Stilrichtige vom Pop.

Charakteristisch isch ds Weglaa vom Gsangstrack (bis uf möglich churzi Iblendige), und das phasewise Us- und Iblende vo einzelne Instrumentaltracks. E Legende seit, dass das Prinzip scho i dr Ska-Zit entstande sig, als einisch e Solist nid im Studio erschine sig, und debi für d Dur vo sim ursprünglich plante Solo nume de Rhythmustrack auf de Platte erschine sig. („Riddim Solo“). Witer typisch Merkmal si zitwis über einzeli Spure gleiti Effekt wie z. B. Reverb, Echo oder Phaser. D Spure vo de einzelne Instrument werde im Studio neu abgmischt, mit Effekte verleit und mängisch sogar komplett neu arrangiert (Remix).

Zersch si Dub-Mixes in erster Linie als Dubmix vom Originalstück (A-Site) uf de B-Site vo Reggae-7" (Singles) veröffentlicht worde. Nume wenig später se de aber au ganzi Dub-Alben usgebracht worde, bi dene isch nid de Sänger oder d Band, sondern de Dub-Mixer als Künstler verstande worde. King Tubby, eine vo de Pioniere vom Dub, het für sini Dubs Delay, Slide Faders und ds Phasing brucht. Die so entstandene Versione het er mit sim Soundsystem under d Lüt bracht. Di anderi zentrali Figur vom Dub, de Produzent und Musiker Lee 'Scratch' Perry,het e Sound igfüert, wo u. a. ungewöhnlichi, z. T. elektronischi Grüsch e wichtigi Rolle spile.

Dür d Mehrspurtechnik (ab 1973 vier Spure, nacher acht und meh) isch es möglich worde, d Instrumentierig uf witeri Spure z verteile und dademit de Dub variantericher z gstalte. Sit em Afang vo de siebziger Jahr werde au d Instrumental-Versione vomene Song oder "Track" als Dub bezeichnet. Dub isch inzwüsche e eigenständigi Richtig vom Reggae, wo i vile Variatione vorchunnt. Zum Bispil komplett digital erzügti Dubs, mit Hilf vo Samples und Synthesizer. Es git aber au no de gegenteilig Fall, wo de Dub vo Musiker live gspilt wird.

Dub als Musigvariante isch nid z verwechsle mit Dubplates, wo mängisch churz „Dub“ bzw. „Dubs“ gnennt werde, wobi mit dem Begriff au die uf dr Dubplate enthaltene Alternativversion vomene Stücke gmeint si cha.






</doc>
<doc id="17574" url="https://als.wikipedia.org/wiki?curid=17574" title="Bob Marley">
Bob Marley

Robert Nesta Marley – bekannt als Bob Marley [] – (* 6. Februar 1945 ds Nine Miles, Jamaika; † 11. Mai 1981 ds Miami, Florida) isch e jamaikanische Sänger, Gitarrist und Songschriber gsi. Er isch e Mitbegründer und eine vo de bedütendste Vertreter vom Reggae gsi, was ihn ab Mitti vo de 1970er Jahr mit sinere Band "The Wailers" international bekannt het gmacht.

Berüemti Songs vom Marley sind "I Shot The Sheriff", "Buffalo Soldier", "Stir It Up", "No Woman No Cry" odr "Get Up, Stand Up". Über sis musikalische Werch verbreitet de Marley d Botschaft vo de Rastafari-Bewegig uf de ganze Welt. Für Rastas und Sympathisante, aber au für viel Schwarzi i dr Dritte Welt isch er bis hüt e wichtigi Identifikations- und Symbolfigur.

Robert Nesta Marley isch am 6. Februar 1945 im Dorf Nine Miles im Parish Saint Ann ds Jamaika im Hus vo sim Grosvater gebore worde. Das isch auerdings umstritte, i teil Biographie steit au, er sig 1944 ds Rhoden Hall, im Norde vo de Karibikinsle, ufd Welt cho. Sicher aber isch, das er e schwarzi Muetter und e wissen Vater het gha. Sini Muetter Cedella isch ir Zit vo sires Geburt ersch 18ni gsi. Am Bob si Vater, de Norval Sinclair Marley (* 1895 in Clarendon, † Mai 1955 in Kingston), isch e 50-jährige Offizier vor Britische Armee gsi. D Hochzit vo dene zwöi isch e Skandal gsi und het dezue gfüert dass de Captain Marleys us dr Armee isch gspickt worde. De Bob Marley het sich selber später chum über si englisch Vater güsseret. Nach einige Bricht het de nume e churzi Bezieig zur Muetter gha. Anderi Bricht hei gseid er sig für sini Familie müesam mit eie Lebesmittugschäft dure cho, heig se aber nach es par Jahr verlah. Am Bob Marley sini Chindheit isch prägt gsi vo de Kultur vo de schwarze Mehrheitsbevölkerig, vo magische Vorstellige, vo Kobolde, de Vorstellig vo Geister und vo villne Gschichte, aber au vo de spezifische Usprägig vom Christetum ir Kolonie Jamaika vo de dazumalige Ängland.

Marley het sini erste Kindsjahr i de ländliche Chlistadt Rhoden Hall verbracht. Mit 16ni het er d Schuel abbroche und isch uf Kingston züglet, d Hauptstadt vo Jamaika. I de Armeviertel vo Kingston het Gewalt und Hoffnigslosigkeit d Tagesordnig dominiert. Musgk isch die einzig Möglichkeit gsii, dere triste Alltagswelt z entflie. De Bobby und si Fründ Neville O'Reilly Livingston (au bekannt als Bunny Wailer) sind fasziniert gsi vo de Musig us de amerikanische Radiosender − Soul, Country, Pop und Rock − doch uf Wunsch vo sinere Muetter isch er de Mechaniker worde. Nach es par Jahr het er chönne d Arbet inere Werchstatt vomene Velomech übergäh und als Musiker lebe.

De Bob Marley und de Livingstone hei im 1961i d "Rudeboys"gründet, 1964 sinds id "The Wailing Wailers" umbenennt worde. Nebem Bunny isch under anderem de Peter Tosh debi gsi. De het wie de Bunny i de 1970er e erfolgrichi Solokarriere het gstartet. Di erste Stück vo dere Band si vom damalig populäre schnelle und guet tanzbare Ska prägt. Bis zum Endi vo de 1960er Jahr sind zuesätzlichi Element vo de afrikanisch prägte jamaikanische Volksmusig vo de Wailers ufgnoh worde. Zuesätzlich het sich de Beat verlangsamt; de Musigstil, wo hüt underem Name Reggae bekann isch, isch entstande.

Am 10. Februar 1966 het de Bob Marley sini kubanischi Fründin Rita Anderson ghüratet. Ab Mitti vo de 1960er Jahr het sich de Bob Marley meh und meh mit de Religion vo de Rastafari chönne identifiziere. 1967 isch er vom Christetum zu dere Glaubesrichtig konvertiert. D Rastas berüefed sich uf d Bible, führe e Kampf gege d Unterdrückig vo de Schwarze und hoffe uf ihri Heimreis zrügg uf Afrika. Sie hei, verfilzti Haar, wo wie e Löiemöhne ussgseht, ebe d Dreadlocks. D Religion het mit ihre spirituelle und mystische Element große Ifluss ufem Bob Marley sisni Musig. E religiösi Rhetorik find me vill i sine Lieder und het ihm e fasch scho hypnotischi Usstrahlig verleit. I de Interviews het er gern us em Alte Testament zitiert.

Dür das Zementreffe mit em Musiker und Produzent Lee Perry isch de Reggae gebore worde. Di ungewöhnlichi Musig het ds Publikum fasziniert. De Bob het sich sogar es Auto chönne chaufe und für sini Familie - er het inzwüsche zwe Ching - es Hus renoviere la. Chlini Toure ids Großbritannie und Nordirland und i di USA zeme mit em damals no völlig unbekannte Bruce Springsteen si dra cho.

Im Dezember 1976 isch z Jamaika uf Initiative vo de sozialdemokratische People's National Party (PNP) es Fridenskonzert mit em Titel „Smile Jamaica“ veranstaltet worde, das het es Zeiche gege di sich zuenehmend dramatisierendi politischi Gwalt uf de Insle het söue setze. De Bob Marley, wo sich immer usdrücklich vo de jamaikanische Politik distanziert het, aber tendenziell eher als PNP-Sympathisant het golte, het zuegseit, sich am Konzert z beteilige.

Ends November 1976 si Unbekannti is Hus vom Bob idrunge und hei ihn, sini Frau Rita und si Manager Don Taylor mit mehrer Schüss verletzt. De Bob Marley isch debi i de Brust und am Arm troffe worde, het aber überlebt.

Dr Hintergrund und d Täterschaft vom Attentat hei nie vollständig aufgeklärt chönne werde. Zahlrichi Spekulatione gits um das Ereignis. Vil Beobachter glaube a e Zemehang mit em Bob Marley sinere Teilnahm a dem Fridenskonzert und vermueted d Uftraggeber vo dem Attentat im Umfeld vo de rechte Jamaica Labour Party (JLP) oder gar vom amerikanische CIA. Es si allerdings au völlig anderi Hintergründ denkbar, öppe private oder finanzielle Strit. De Bob Marley het trotz alldem uf em „Smile Jamaica“-Konzert gspielt.

Im Herbst 1980 het er söue im Rahme vonere Tour mit de Commodores und em Lionel Richie de endgültig Durchbruch in de USA schaffe. Nach ere Fueßverletzig, wo sich de lideschaftlich Fußballfan Marley 1977 ageblich bim Spiele zuezog het und ufgrund sinere Rasta-Ideologie unbehandlet het glah, het sich si körperlich Zuestand dütlich verschlechteret und schliesslich isch bi ihm e metastasierende Melanom (schwarze Hutchrebs) diagnostiziert worde. Nach de erste US-Konzert im September 1980 ds Boston, Providence und im Madison Square Garden isch er bim Joggen im Central Park ds New York zeme broche. E Tumorbefall i de Lebere, i de Lunge und em Hirni sind festgestellt worde. Si letscht Uftritt i sinere Karriere isch im Stanley Theater in Pittsburgh, Pennsylvania, am 23. September 1980 gsi.

Wiu ihm di renommierte Ärzt vom "Sloan Kettering Cancer Centers" ds New York nur no e Lebeserwartig vo wenige Wuche hei gäb, het sich de Bob Marley a de dütsch Dr. Josef Issels agmolde. De het ds Rottach-Egern e Klinik für hoffnungslosi Fäll betribe und Methode agwandt, wo vor Fachwelt chum oder gar nid anerkannt si worde. De Bob Marley isch uf Rottach-Egern am Tegernsee (Bayern) zoge. Dür die Chemotherapie et er sini Dreadlocks verlore, was e Katastrophe für ihn als religiöse Rasta dargstellt het. D Klinik isch vill vo Schnee umgeh gsi; das het füre Marley e witeri Belastung dargstellt. Während de Therapie het er sich als Mitglied vo de äthiopisch-orthodoxen Tewahedo-Kirche uf de Name Berhane Selassie taufe la. Im Mai 1981 het au Issels nüt meh für de Marley chönne mache. Am 8. Mai het de Bob Marley beschlosse, uf Jamaika zrügzcho, wo er het welle sterbe. Bi de Zwüschelandig ds Florida, wo er i de früe Morgestunde vom 11. Mai ancho isch, isch er bereits zschwach gsi, zum witerflüge.De Bob isch sofort is Chrankenhus bracht worde, wo er gege 11.30 verstorbe isch.

Si Lichnam isch uf Jamaika, wo er im Rahme vonere nationale Trurfir i Begleitig vo hunderttusige Mensche mit ere Bible, sire Gitarre, ere rote Gibson, emene Ganjazwig und emene Ring, wo er ageblich vom Haile Selassie persönlich binere Privataudienz geschenkt becho heig, im Sarg vo Kingston i sis Heimatdorf Nine Miles bracht und imene Mausoleum bigsetzt isch worde.

Sini Frau Rita Marley het si Nachlass vo ca. 30 Millionen Dollar verwaltet. Doch bald isch es zu Erbschaftskämpf zwüsche Produzente, Plattenfirme und sinere Familie und dr Band cho.
Sini Bemüeige um Fride si nid erfolgrich gsi, weder i sine eigete Belange no i sim Land. D Wailers hend wege durende Gewalttätigkeite Jamaika verla. De Peter Tosh isch ds Kingston ermordet worde - wobi politischi Motiv vermutet werde - ds gliche giltet für de Drummer vo sire Band, de Carlton Barrett. Das musikalische Erbe vom Bob Marley auerdings lebt witer als unvergängliche Bestandteil vo de Musiggeschicht. De bedütend brasilianisch Sänger und Liedermacher Gilberto Gil het ihm zu ehre sogar es Album "Kaya N'Gan Daya" gwidmet. Sis Lied "Get up Stand up" isch zure inoffizielle Hymne vo Amnesty International worde.

Zu sim 60. Geburtstag im Jahr 2005 sind weltwit Gedenkkonzert und grossi Jubiläumskonzert in Addis Abeba und Kingston verastaltet worde. Zudäm isch sini Frau Rita zitiert worde, dass dr Bob Marley us sim Mausoleum ds Nine Miles, wo er begrabe isch, exhumiert werde söu und inere Gedenkstätte ds Shashemene in Äthiopien bigsetzt werden söu. Das het in Jamaika Ufregung und Empörig usglöst. Die vor Rita Marley anschined beabsichtigt Exhumierig isch jedoch falsch zitiert gsi; es hete nie Plän zunere Exhumierig gä.

De Bob Marley het zwölf Ching gha, offiziell anerkannt elf liblichi und eis adoptierts; diversi Agabe us sim Heimatort und seim nächere Umfeld variiered sich aber zwüsche 22 und 46 liblichi Ching. Füf unehelich Ching si während dr Ehe mit dr Rita ufd Welt cho (Robbie, Rohan, Karen, Ky-Mani und Julian). Ziggy Marley, dr eltst Sohn, isch zeme mit dr Cedella, Stephen und Sharon inere Reggaeband namens Ziggy Marley & the Melody Makers. Au de Ky-Mani, Julian und de Damian hei e erfolgreichi Solokarriere als Reggaemusiker gstartet.


De Liedtexte vom Bob Marleys Werk schengke mer speziell bedütig. Ou wenn de Marley au e Reihe vo andere Stücke, bispilswis Liebeslieder, verfasst het, dreiet sich di meiste vo sine Songs um spirituelli Inhalt, wo ohni Kenntniss vo de Rastafari-Religion chum zverstah sind. Er het sini Musig als Medium verstande, zum d Botschaft vo de Rastafari id Welt ztransportiere. Folglich isch und wird er vo viele Ahänger vo dere Religion als e Art Prophet gseh.

Oberflächlich betrachtet schint am Marley sini Musig, i dere chöme vill Begriff wie Freiheitskampf oder Revolution vor, hervorragend i de westlich Zitgeist vo de 1970er Jahr (Flower Power, Neue Linke) zpasse, was au ihre gross Erfolg bim westeuropäische und nordamerikanische Publikum erklärt. Insbesondrs ds Lied ""Get Up, Stand Up"" isch wege sim Refrain no hüt e Klassiker, und de Bob Marley giltet für vil als e Held vom Freiheitskampf. So Chunnts das sis Konterfei nebeme Poster vom Che Guevara es par westlichi Wohnzimmer schmückt.

Am Marley sini schinbar revolutionäre Lieder sind nie politisch oder sozialkritisch gsi, sondern religiös-spirituell. Konkrete Bezug zur weltliche Politik neme nume einzelni Songs wie äppe ""Zimbabwe"", und au die sind immer im Kontext vom rastafarianische Panafrikanismus zgseh. Es isch am Marley au nid um d "Befreiig vo de Schwarze" imene säkulare Sinn gange, wie das öppe Bürgerrechtler wie de Martin Luther King hei gmeint. De Bob Marley het immer erklärt, sich nid für Politik z intressiere und si generell abzlehne, da si Teil vom Babylon-System sig.







</doc>
<doc id="17576" url="https://als.wikipedia.org/wiki?curid=17576" title="Eldin Jakupovic">
Eldin Jakupovic

Dä Eldin Jakupović (* 2. Oktober 1984 in Kozarac, Jugoslawien, hüt Bosnien und Herzegowina) isch en Fuessballgoali mit bosnisch-herzegowinischer und schwiizerische Staatsaaghörigkeit.

Dä Eldin Jakupović hät sini Karriere bim FC Bilten und bim FC Niederurnen aagfange. 1999 isch er i de Noochwuchs vom Grasshopper-Club Zürich gwächslet. Noch füf Johr häd er dä Sprung i di 1. Mannschaft vo de Stadtzürcher gschafft, wobii de Goali i de Saison 2004/05 zu 13 Iisätz choo isch. 2005 isch dä Jakupović für zwoi Johr a de FC Thun uusgliehen worde, wo er mit sine Parade en grosse Biitrag zur Qualifikation für d'UEFA Champions League gleischtet hät. Im März 2006 hät er noch Russland zum Premjer-Liga-Verein Lokomotive Moskau gwächslet. Für d'Säsoo 2007/08 isch er a de Grasshopper-Club Zürich uusgliehe worde.
Am 29. September 2007 hät de Jakupović s'erschte Goal i sinere Profi-Karriere us em Spiil use gschosse. Er hät i de 94' Minute am Grasshopper-Club en Punkt mit em Uusgleich zum 3:3 gäge d' Young Boys Bern gsicheret.
Är häd zwoi Spiil für d'U21-Nationalmannschaft vo Bosnien-Herzegowina bestritte. Im März 2007 isch er fürs A-Länderspiel Schwiiz gäge Norwege beruefe worde, är isch aber nid iigsetzt worde.

D'Verein, für die dä Eldin Jakupovic gschpilt hät:


Nationalmannschaft:


Doderzue isch er im Sichtigskader vo de Schwiizer Nationalmannschaft für d'UEFA EURO 2008.
Sis erschte Länderspüu het er gäge Zypere beschtritte.


</doc>
<doc id="17577" url="https://als.wikipedia.org/wiki?curid=17577" title="Reichenau">
Reichenau

D Insle Riichenau isch mit 4,3 km² Flächi die gröschti Insle im Bodesee.

Sit em Johr 2000 isch si mit em Chloschder Riichenau uf dr UNESCO-Lischte vom Wälterb. D Begründig vo dr UNESCO isch, ass es hervorragends Züügnis vo dr religiöse und kulturelle Rolle vom enä groosse Benediktinerchloschter im Mittelalter siig. S Chloster isch ane 724 vom Pirmin ggründet wore.
D Insle Riichenau liit im westlichste Tail vum Bodesee, em Undersee, zwüsched de Städt Konschdanz und Radolfzell. De höchsti Punkt uf de Insle isch d Höchacht, wo mit fast 439 m über Meer öpe 43 m über em Seespiegel liit. D Insle isch ä Dail vo dr dütsche Gmaind Riichenau im Landkrais Konschdanz in Bade-Württebärg. D Gmaind Riichenau het 5100 Iiwohner. Ä chlii meh as 3300 Lüüt drvo läbe uf dr Insle in de drei Schdreusiidlige Ober-, Mittel- und Niiderzell. Dr Räscht wohnt uf em Feschtland in de Ortsdeil Waldsidlig und Lindebüehl, wo au zur Gmaind Riichenau ghöre.

Bis 1838 isch d Riichenau würkli e Insle gsi und nume mit em Schiff erreichbar. Dänn hät me en 1,3 km lange Damm uufgschütted, wo e Zuefahrt mit Ross und Wage vom nordöstliche Festland möglich gmacht het. Hüt isch de Damm guet uusbaut und e wichtigi Verbindig, nöd nu för d Bewohner, sondern au för d Turiste und d Lastwäge, wo s Gmües, wo uf de Insle aabaut werd, zu de Verkaufsstelle bringed.
Uf de Riichenau gits näbed de vile Gwächshüüser drüü christlichi Bauwärk aazluege. Si sind alli uf de Liste vom UNESCO-Wälterb.

Da wäred:



</doc>
<doc id="17578" url="https://als.wikipedia.org/wiki?curid=17578" title="Emil Pümpin">
Emil Pümpin

Dr Emil Pümpin (* 4. Septämber 1840 z Sissech; † 22. Juli 1898 z Gänf) isch e Schwyzer Ysebahningscheniör gsi.

Dr Emil Pümpin isch dr Soon vom Moritz Pümpin, Löiewirt z Sissach, und dr Elisabeth Gysin vo Buckte (Reschtorant Mond) gsi. 1872 het är d Fanny Burtin, d Tochter vom ene Offizier us Frankrych ghürotet. Si hei acht Chinder gha.

Dr Emil Pümpin het Schlosser glert. Denn het är am Polytechnikum z Karlsrue gschtudiert und het 1862 als diplomierte Maschinebouingscheniör abgschlosse. 

1881 het är zäme mit em Ingscheniör Merian d Regionalbaan Travers-St.Sulpice boue.<br> 1883 het är zäme mit em Ingscheniör Hans Herzog die bärnischi Bougsellschaft für Schpezialbaane gründet. <br>
Pümpin und Herzog hei folgendi Baane plant und boue:
Alli die Baane het d Gsellschaft Pümpin & Herzog im Gäneralakkord usgfüert.





</doc>
<doc id="17579" url="https://als.wikipedia.org/wiki?curid=17579" title="Samuel Pümpin">
Samuel Pümpin

Dr Samuel Pümpin (* 30. Juni 1776 z Gälterchinde; † 2. Novämber 1853 z Basel) isch e Schwyzer Politiker gsi.

Dr Samuel Pümpin isch dr Soon vom Heinrich Pümpin, Schryner, und vo dr Barbara Stauber vo Zetzwil gsi. <br>
1804 het är s erscht mol ghürote, d Elisabeth Hofer vo Zeglige. Si hei e Tochter gha. D Frau isch bi dr Geburt gschtorbe. <br>
1810 het är s zweut mol ghürote, d Barbara Gerster vo Gälterchinde. Si hei 5 Chinder gha. 

Wie si Vatter het är Schryner glert und e Schrynerei betribe. Drnäbe het är aber no buuret. Är het d Buurerei chönne vergrössere, denn är het immer wider Land und Wald gchauft.

Dr "Inspektor Pümpin", (so het men im gseit), het zerscht z Gälterchinde und schpöter z Basel e grossi Rolle gschpilt. Är isch z Gälterchinde Gemeinischryber, Gemeinrot und denne Gemeinipresidänt gsi. Zuedäm isch är e Verträter vom obere Baselbiet im Grosse Rot z Basel gsi. 1810 isch är ins Zivilgricht gwelt worde. Das het är bald drufabe presidiert. 1811 het me dr Samuel mit „Hauptmaa“ aagredet. Woorschynlich isch är scho dozmol Inschpekter vom 3. Militärbezirk gsi. E paar Joor schpöter isch är zum Major befördert worde.<br>
Dr Inschpekter het d Verantwortig für Usrüschtig und Bewaffnig vo de Basler Milizsoldate gha. Es isch si Pflicht gsi die militärischi Usbildig z überwache und unter siner Kontrolle si regelmessigi Schiessüebige abghalte worde.<br>
Bi de kantonale Trennigswirre isch är e überzügte Gegner von ere Kantonsteilig gsi und eine vo de füerende Chöpf vo de Baseltreue.
Bim Gälterchinder-Schturm, wo d Baselbieter s baseltreue Gälterchinde überfalle hei und drbi sini Hüser azündet hei het är s Dorf fluchtartig müese verlo. Nachdem dr Kanton in zwe Halbkantön teilt gsi isch (1833), het är sini Hüser verchauft und isch uf Basel go woone. Är het nid welle unter dr neue Regierig z Lieschtel läbe. Z Basel isch är bald drufabe in Chline Rot (Regierigsrot) gwelt worde. Am 3. Hornig 1834 hein im d Basler s Eerebürgerrecht vo dr Schtadt gschänkt.





</doc>
<doc id="17582" url="https://als.wikipedia.org/wiki?curid=17582" title="Hunnen">
Hunnen

D Hunne si es nomadischs Hirtevolk us Middelasie gsi, wo öbbe im Johr 370 im südöschdlige Öiropa iigfalle si und in de siibe Johrzähnt wo cho si ä groosses Riich in Süd- und Middeleuropa gründet hai. Dä Hunne, wo in Europa iigfalle si, sait mä die “Schwarze Hunne”. 

Churz noch dr Middi vom vierte Johrhundert hai d Hunne d Wolga überquert und d Gebiet vo de iranische Alane, wo zwüsche dr Wolga und em Don gläbt hai, eroberet. 376 hai si d Oschtgote underem Ermanarich i de hütige Ukraine underworfe und si an dr Donau an d Gränze vom Römische Riich cho.

Währed emä halbe Johrhundert hai d Hunne denn ihri Macht über d Germane in Middelöiropa usdehnt und d Römer bekämpft. 432 si die einzelne Grubbe vo Hunne under eim König, em Rugila, vereinigt gsi. Wo dä 434 gschdorben isch, si siini zwei Neveu, dr Bleda und dr Attila, an d Macht cho. Si hai mit em Oschrömische Riich z Margus (hüt Požarevac in Serbie) ä Friidensverdrag abgschlosse, und d Oschdrömer hai verschbroche, de Hunne zweimol soviil Kontribuzioone z zahle, wie si bis denn zahlt hai. Wo d Oschdrömer aber doch nid zahlt hai, het dr Attila 441 an dr Donau agriffe und isch faschd bis noch Konstantinopel cho. 445 het dr Attila si Brueder Bleda umbrocht und s Oschdrömische Riich es zweits mol agriffe. Er het dr Balkan verwüeschdet und isch bis zum Thermopylepass z Griecheland vorgschtoosse.
Im Johr 451 het dr Attila d Provinz Gallie agriffe, isch aber vo de Römer und de Weschdgote uf de Katalaunische Fälder abgwehrt worde. Im Johr druf si d Hunne in Italie iigfalle und hai ä baar Schdedt usblünderet; wo aber d Pescht uusbrochen isch, hai si sich zruggzoge. 453 isch dr Attila gschdorbe und siini Erbe hai siis Riich ufdeilt und under sich afo kämpfe. Die underworfene Germane hai agfange sich wehre und 455 het än Armee vo baar germanische Schdämm d Hunne z Pannonie besiigt. D Hunne si in de Johr druf as ä Volk verschwunde und hai sich mit de lokale Völker vermischd.

D Hunne si s erschde asiatische Riitervolk gsi, wo in Öiropa iibrochen isch. Wäge ihrer taktische Überlägeheit und ihrer Virtuosität as Boogeschütze und Riiter si si währed Johre nie besiigt worde, und d Europäer hai Angschd vor enä wie vor niemerem vorhär gha. D Germane im südöschdlige Europa sie vor enä gflüchtet und so het die germanischi Völkerwanderig agfange.

D Hunne si in die dütschi Sagewält ufgnoh worde, vor allem dr Attila. Är isch dört aber, nit wie s in dr Gschicht bassiert isch, as «Etzel» ä Friidensschdifter gsi.

Die erschdi Beschriibig vo de Schwarze Hunne isch vom römische Hischdoriker Ammianus Marcellinus, und er het se öbbe im Johr 395 gschriibe. Noch ihm si d Hunne brimitivi Hirte gsi, wo kai Landwirtschaft driibe hai. Si hai niene fescht gwoont und keini Hüüser baut. Si hai, zerscht wenigschdens, keini König gha. Jedi Grubbe het as Afüehrer ihri "primates" gha.

Öb si scho im vierte Johrhundert ä Afüehrer gha hai, wo alli em gfolgt hai, weiss me nit.

Die sogenannte "Wisse Hunne", wo im spoote Alterdum in Middelasie e Riich ufbaut häi, si nid diräkt mit de öiropäische Hunne verwandt.



</doc>
<doc id="17583" url="https://als.wikipedia.org/wiki?curid=17583" title="Kaiserstühler Dialekt">
Kaiserstühler Dialekt

As Kaiserstiähler Dialäkt bezeichnet mer dr alemannisch Dialäkt, wu am Kaiserstuehl un in siinere Umgäbung gschwätzt wird.

Dr Sprochstand, wo im Wittere bschriibe wird, isch in dr 1980er Johr oder friähjer bi dr eltere Generation feschtgstellt wore. D Biispiilwerter sin "kursiv" un wäre alliwiil in dr Form vu Rothwiil agää; wänn nit, wirds gsait. Variante wäre mit Schregstrich kännzeichnet (z. B. "Sáásli/Schdággáschbizer"; s erscht Wort isch in dr Rothwiiler Form). Si sin im Harald Noth syren Uslegig vor vereifachte Dieth-Schrift gschriibe, wo anders als bim Dieth s iberuffe "e" (s häll "a") mit "á" gschriibe wird (nach Dieth mit "ä") un s uffe "e" mit "ä" (nach Dieth mit "è")..

Dr Kaiserstiähler Dialäkt isch ke eiheitligi Spiilart vum Alemannische. Aber dr wird vu inne un usse änewäg as e unterscheidbari Eiheit agsähne. Des lit do dra, ass dr Kaiserstuehl un d Umgäbig lang noch em Zweite Wältgriäg no fascht rein argrarisch gsii isch, bsunders im Weschte küüm Zuezug un Industrii gha het un wennig hochditschi Iifliss verlitte het. D Kaiserstuehlgegend het viil lenger wiä dr Großraüm Friiburg e ürspringlige Dialäkt het kenne bewahre. Was vu Friiburg üs bsunders uffallt, isch s iberuffe a (s häll a) zum Biispiil in "Náábel" (= Nebel), d Palatalisiärung vum u zum Biispiil in "Hüüs" un ass dr alemannisch Wortschatz un d Grammatik relativ guet erhalte sin.

D Begriff Kaiserstiähler Dialäkt, Kaiserstiählerisch oder Kaiserstiähler Alemannisch findet mer aü in dr wisseschaftlige Literatür, friili mit dr gliche Iischränkunge wiä obe agää sin.

Dr Kaiserstiähler Dialäkt isch sälbverständlig in allene großräimigere Untersuechunge berucksichtigt, wu si Gebiät streife, d üsfiährligscht un diäfscht vu däne isch "Die Breisgauer Mundarten" (1983) vum Hubert Klausmann.

S git aber aü speziälli Untersuechunge oder Darstellunge, nämlig

Im Wortschatz isch dr Kaiserstiähler Dialäkt bsunders rich un fir Üswärtigi uffellig do, wus um dr draditionäll Räbboi, dr Wiiboi, d Landwirtschaft un d Viihwirtschaft goht. Diä Werter wäre zum Deil wäge technische Modernisiärunge oder wel d Viihwirtschaft üsstirbt verdrängt:

Biispiil: 


Witeri Merkmol wäre do vorgstellt. Mir folge dr Darstellung, wiä si in dr Sprochwisseschaft dr Brüch isch. Do drbii wird bi dr Diskussion vu Lütentwicklunge vum e Grundzuestand im Hochmittelalter üsgange (Mittelhochditsch, mhd.). Des isch e Hilfskonstruktion, wu nit derf driber wägtäische, ass am Kaiserstuehl un in dr ibrige Alemannia im Hochmittelalter Alemannisch gschwätzt wore isch (Mittelalemannisch).

Charakterischtisch fir s Kaiserstiählerisch isch d Verdumpfung vum mhd. a, des a wird fascht, aber nit ganz eso dumpf üsgsproche wiä im änglische "saw" (= dr het gsähne); Biispiil: 

Im e innere Zämmehang mit däre Verdumpfung stoht, ass bstimmti Vokal, wu im Hochditsche as e oder ä gschriibe wäre, im Kaiserstiählerische hälli a (á) sin. Des isch noch em Klausmann dr Sekundärumlüt (mhd ä), wu in däne un in e Hüffe andere Werter vorkunnt: 

Dr Gegesatz a/á exischtiärt in däre Art nit numme am Kaiserstuehl, dr nimmt fascht s ganz Elsiss ii, im Ditsche in dr Kaiserstuehlgegend e breitere, suscht zum Deil numme e schmale Streife entlang vum Rhiin ii; in dr ganze Weschtschwiz un im Züribiät herrscht dä Gegesatz ebefalls; wäge däm un wäge dr Hochalemannisme wird s Kaiserstiählerisch vu främde Ditsche viilmol fir Schwizerditsch ghalte.

E anderi Gruppe mit hällem a bilde Werter, wu im Mittelhochditsche bzw. im Mittelalemannische ë gha hän:

Bi drei Werter üs däre Gruppe isch d Kaiserstuehlgegend gspalte: "Máál, gáál, gáá" heißts in dr große Mehrheit vu Ortschafte, aber ab Betzinge eweng noch Oschte un noch Süde bis ins Markgräflerland nii heißts "geel" un "Meel", bi "gáá" heißts "gee", do ghert aü no Eischtett drzue. Mer sait also z Betzinge, z Neierschhüüse, z Gottene un in andere Ort ""dr hed mer geel Meel gee"".

Bi mhd. ae (lütgsetzlige Umlüt) isch aü Ihringe un Wasewiiler s meischtmol bi dr e-Ortschafte: *"Ich deed ám Meendig ghái reese Gháás ásá" sait mer do anschtatt *"Ich dáád ám Máándig ghái ráásá Gháás ásá".
Z Eistett heißt s Appezäller Käs-Sprichli: ""Anili, Süsanili, weá machd mr dán dr Ghees, Mr döed-e in á Ghiiwili un drugd-e mid em Fiidili, drum isch dr Ghees so rees!""
Des e-Fäld, wu am südweschtlige Kaiserstuehl afangt, ziägt sich iber s Markgräflerland un s Baselbiät bis in dr Kanton Solothurn nii.

Ebefalls chrarakterischtisch am Kaiserstuehl un in dr Umgäbung: S lang mhd. â isch wiä in dr Elsässer, Ortenauer un Markgräfler Nochberschaft zume gschlossene o verdumpft (im Schwarzwald e uffes o), wäge däm heißts: 

Witteri Vokal findsch unte bi: D elsässisch Färbung vum Kaiserstiählerische.

In dr Kaiserstuehlgegend gits bi dr eltere Generation no in verschiidene Ortschafte e Üssproch vum r am Zungespitz. Biispiil: "Ráábe, Driibel, Brueder." Dr Klausmann git a, ass er des bi dr Alte no iberal adroffe het, no dr Kart vum Noth isch des in dr meischte Ortschafte bereits e Üsnahm oder nimmi dr Fall, hit gildet meischt en Zäpfli-R. 1887, bi dr Umfrog vum ditsche Sprochatlas, hän in 16 vu 20 Schuele am Kaiserstuehl d Schiäler des Zungespitze-r agä.

Nur z Rothwiil un z Bahlinge sait mer: 
un vor oder noch Liquida (vor oder noch l oder r):
Vu Ginglinge, Gottene un Märdinge ab no Süde herrscht do s /b/, im Norde un im Elsiss s /w/.

Witteri Konsonante findsch unte bi: Hochalemannisme im Kaiserstiählerische

Am Kaiserstiählerische fallt uf, ass des, was mer in andere alemannische Dialäktspiilarte as u oder uu kännt, in viile Fäll ü oder üü isch. Diä Verschiäbung vu bstimmte u zu ü heißt mer Palatalisiärung; des gits suscht im Alemannische numme no im Wallis, im Allgai un - in dr Kaiserstiähler Nochberschaft - im ganze Elsiss un ime Deil vu dr Ortenau. Dr Kaiserstuehl (un d südlig Ortenau) hänge do fermlig am Elsiss dra. In allene Ortschafte isch do s lang mhd u betroffe - wäge däm heißts:

E Deil vu däne Werter hän - aber nit alliwiil in jedere Ortschaft - aü e verkirzte Vokal:

Diä Palatalisiärung un Verkirzung ghere zu dr Eigeheite, wu s Kaiserstiählerisch fir Främdi schwär zum Verstoh mache: "Widüdhüd?" heißt in Schwizer Mundarte "Wit du d Huut?" - so het mer als gsait, wu no Rahm uf dr Milch gsii isch, wu bim Koche zu Hüd wore isch. 

D Ortschafte, wu zum Biispiil in "Büch" e langs üü bhalte hän - also "Büüch" - sin Achkarre, Bahlinge, Eistett, Oberbärge un Schälinge. 

Wänn des mhd. uu in Hiatus (am Änd vu dr Silbe) gstande isch, ischs in dr meischte Ortschafte zu oi wore: 

Eebefalls nit ganz durchdrunge isch Palatalisärung im Werter wiä 

Ganz ähnlig üsgsproche, aber mit langen a bzw. á wäre 

Palatalisiärunge hets aaü - ungfähr in dr Helfti vu dr Kaiserstiähler Ortschafte - in 

E elsässischi Färbung, wu numme wennig Ortschafte betrifft, isch s e in "goo" un "schdoo". Z Iächtinge, z Burge, z Rothwiil, z Achkarre un z Briisach - alles Gmeine noch am Rhiin - sait mer nämlig: 

Ebefalls im Elsiss wit verbreitet isch dr sächlig (neutral) Artikel bi Fraüenämme - diä meischte Kaiserstiähler Ortschafte schliäße sich däm a, bsunders diä, wu noch am Rhiin sin. Wäge däm heißts: 

Noch l- un r- hän in dr ganze Kaiserstuehlgegend -ch: "Wárchdig, Ghalch." In ere Minderheit vu Ortschafte - nit alliwiil in dr gliche - heißts "Birch, Marchschdái, málchá" un numme z Achkarre no (veraltet) "Gwilch" - suscht sait mer eifach "Wulgá" (Plural)

E anders Kännzeiche, wu fascht im ganze Hochalemannische verbreitet isch, isch d neier Ändung "-ig" gege "-ung". Im Wort "Ráchnig" sin fast zwei Drittel Ortschafte bi dr -ig-Form bliibe, bi "Zidung" fascht grad soviil. S git Ortschafte, wu s -ig viil brüche, anderi wennig oder gar nit. Rothwiil het no "Ráchnig, Holzstáigerig, Maria Ableesig" (dr Namme vun ere Kapälle uf em Wäg zum Kirchof, wu sich als d Sargdräger abglest hän), "Noohaldig" (e Mäss fir e Verstorbene). Dr Noth verdrittet, ass des Relikt vun ere friähjere wittere Verbreitung sii miän. D nerdlige Forme mit -ung sin in dr Ortenau un fascht im ganze Elsiss verbreitet.

Bi feminine Substantiv isch s Änd-e (Schwa) am Kaiserstuhel in dr Eizahl (Singular) viilmol erhälte, aber in dr Ortenau un im Elsiss gschwunde. Dr Kaiserstuehl isch do viilmol no eiheitlig südalemannisch, so in "Wullá, Áschá, Griidá, Fáilá," in dr meischte Ortschafte aü no in "Gáárschdá, Düübá, Ándá, Wulgá". Aber zum Biispiil z Rothwiil heißts do scho - elsässisch-ortenauisch beiiflussst - "Düüb, Ánd, Wulg" un "Midwuch" ansschtatt "Midwuchá" Z Rothwiil sin alli Diär- un viil Bflanzenämme, wu in Froog kumme, ohni -e, z Eistett alli mit. E Biispiil üs ere rhinnnoche un üs ere rheinferne Gmein:

-n-Abfall: "Bái, glái, Schdái, Wii, Ráin/Rái" (= Abhang), "ich bii/bin, zee," aber "zeeni"; Eistett: "Zááschiirá" (= d Schiirá, wu als dr Zehnt abgää wore isch) 

Bi dr Richtungsadverbiä herrsche am Kaiserstuehl in dr Regel fränkisch beiiflussti Type (= Mehrheitsforme), aber s git no Relikt vu dr Forme, wu im Hochalemannische wit verbreitet sin:

Diä Relikt ditte druf ani, ass d südlige Forme vu dr Richtungsadverbiä emol kennte iberal vorgherrscht ha.





</doc>
<doc id="17586" url="https://als.wikipedia.org/wiki?curid=17586" title="Aurelius Frobenius">
Aurelius Frobenius

Dr Aurelius Froben (1539-1587), latinisiert Aurelius Frobenius, isch ä Verleger und Buechdrucker z Basel und ä Mitgliid vo de berüehmte Basler Frobens gsi.

Dr Aurelius Froben isch 1539 z Basel as dr zweit Bueb vom Buechdrucker und Verleger Hieronymus Froben uf d Wält cho. Er het drei Gschwüschderti gha, ä zwei Johr eltere Brueder, dr Ambrosius, ä Schwöschder, d Anna (1541-1579), und ä Halbschwöschder, d Esther (1545-1590). Noch em Dod vo siim Vater het er d Buechdruckerei mit siim Brueder und sim Unggle, em Niklaus Bischoff wiitergfüehrt. Mit siim Brueder isch er in 1578 in ä Skandal verwigglet gsi, wo si hai welle dr Talmud drucke und das vom Kaiser Rudolf II. verbote worden isch.

Er het 1540 d Chrischona Burckhardt (1540-1591) ghürotet und si hai nüün Chinder gha, drunder d Esther (1569-1610), dr Bernhard (1571-1610) und dr Aurelius Erasmus (1573-1637), wo Buechdrucker vom Root und Obervogt uf Farnsburg worden isch.

Dr Aurelius Froben isch 1587 gschdorbe.


</doc>
<doc id="17590" url="https://als.wikipedia.org/wiki?curid=17590" title="Episcopius">
Episcopius

Dr Familiename Episcopius cha ghöre em


</doc>
<doc id="17601" url="https://als.wikipedia.org/wiki?curid=17601" title="Gelterkinder Sturm">
Gelterkinder Sturm

Gälterchinder Schturm heisst dr Überfall, wo d Baselbieter Landbevölkerig (d Revoluzer), in der Nacht vom 6. uf e 7. April 1832, gege d Gmein Gälterchinde gmacht het, wo Basel dröi bliibe isch.

1830 het s im Kanton Basel gärt. D Landbevölkerig isch im Grosse Rot untervertrete gsi. Schtüre und Gebüre si uf em Land unglich höcher gsi gegenüber dr Schtadt. D Landschäftler hei Glychberächtigung und e ateilmessigi Verträtig im Grosse Rot gforderet. D Schtadt het das nit welle. S politische Klima isch vergiftet gsi und die meischte Gmeine vom Land hei bschlosse, sich vo dr Schtadt z trenne. Si hei e eigeni Regierig ufgschtellt wo z Liäschtel yre Sitz gha het. E paar Gmeine hei aber nid welle zum noie Kanton ghöre und hei zu Basel ghalte. Gälterchinde isch eini vo dene gsi.<br>

Z Gälterchinde het s zwe grossi Sydebandwäbereie gha, wo de Basler Sydeherre ghört hei; die "Oberi Fabrik“ (schpöter Maloya-Bürohuus) und die "Unteri Fabrik“ (hüt Allmändmärt). Die hei de Gälterchinder Posamänter Arbet und Uskomme brocht. Me het s dorum mit de Schtedter nit welle verschärze und het treu zu Basel ghalte. Das hingege het aber de Gmeine in dr Umgäbig gar nit gfalle. Si hei d Gälterchinder bedroot. Die eidgenössischi Tagsatzig het dorum beschlosse, ass zum Schutz vom Dorf, z Gälterchinde drey Kompanie eidgenössischi Truppe schtazioniert wärde. Aber au d Schtadt het s Dorf welle schütze und het em am 6. April 1832 über Ryfälde, s Fricktal, Ammel und s Grossholz e Besatzig vo 160 Ma Garnisonstruppe unter em Kommando vom Hauptma Geigy gschickt.<br>
De eidgenössische Röpresentante (Merk und La Harpe) und im Befälshaber vo de eidgenössische Truppe (Oberscht Donats) het s nit gfalle, dass d Basler „Schtänzler“, wie mä de Basler Bruefssoldate gseit het, uf Gälterchinde cho si. Si hei Angscht gha, ass es chönnti Schpannige gee, wenn Basler Drubbe im Dorf si. Und si hei Rächt gha, scho am gliche Dag si an dr Dorfgränze bewaffneti Baselbieter (me het ene Freysinnigi, Revoluzer oder Patriote gseit) erschyne; und es si immer mer worde.

Bald si die erschte Schüss gfalle und es het die erschte Verwundete ge. Die "Unteri Fabrik" isch in Flamme ufgange. Die eidgenössische Röpresentante si go verhandle und hei abgmacht, dass si d Schtänzler us Gälterchinde verjage welle. Druf hei sich die Freysinnige öppis zrugzoge. D Basler Garnisonstruppe het aber nid welle abzie. Do hei die eidgenössische Truppe fluchtartig Gälterchinde verlo und hei sich über Rikebach nach Ryfelde zrugzoge und zwar eso überschtürzt, dass si sogar yri Wachsoldate vergässe und zrugglo hei.<br>
Jetz, wo keini eidgenössischi Vermittler und Verteidiger me do gsi si, isch uf dr untere Brugg dr alti Ängelwirt vo Lieschtel, me het ym „Gäneral Buser“ gseit, erschyne. Är isch e bekannte Hetzer gsi. Är het d Revoluzzer aagschtachlet und zu Mord und Totschlag ufgrüeft. Do het d Aagriffer nüt me ufghalte. D Schtänzler hei jetz gmerkt, dass si mit yrer Awäseheit d Gälterchinder numme ins Unglük schtürze. Si si was gisch was hesch über Rünebrg nach Aarau und übere uf Sekige gflüchtet und am rächte Ryufer no nach Basel zrugg. Do drmit isch d Gegeweer zämebroche und d Baselbieter Freyschärler hei s Dorf ygno. Fieberhaft hei si nach de Aafüerer vo de Gälterchinder gsucht: Nach em Inschpekter Bümpi, em Rössliwirt Freyvogel und em Pfarrer Buxdorf, hei se aber nit gfunde. Im Inschpekter sini zwöi Hüser si azündet worde.<br>
Nach dr lange Nacht hei d Aagriffer Hunger und Durscht gha. Si si in Chäller und Vorrotschammere ydrunge und hei sich am Wy und de Vorröt güetlich do. Dä Wy, wo si nümm hei möge suffe, hei si muetwillig uf e Chällerbode usgleert. Sogar in dr Chille sigi uf em Altar gwirtet worde, mit Wy, Schnaps, Wurscht und Brot us em Pfarrhus. Die bsoffene Landschäftler hei die verwundete Basler wo im Hinterzimmer vom Rössli, im Lazaret zrugg glo worde si, mit Gwercholbe „behandlet“. Eine isch sogar mit ere Chugele us dr Chegelbaan jämmerlich umbrocht worde.<br>
Föif Manne und e Frau hei bim Gälterchinder Schturm, vom 6. uf e 7. April 1832 müese yres Läbe lo. Si si im ene Gmeinschaftsgrab beärdigt worde.<br>
Z Basel isch sofort uf de Schturm abe e "Gälterchinderverein" gründet worde mit em Zyl, em heimgsuechte Dorf z helfe. Innert chürzeschter Zyt si über drissgtuusig Franke zäme cho.

Die eidgenössischi Tagsatzig het am 26. Augschte 1833 d Trennig vom Kanton Basel in zwe Halbkantön sankzioniert unter em Vorbehalt, dass si sich wyder emol vereinige sölle. Die ergschte Gegner vo der Trennig, Gälterchinde und Reigoldschwil, hei sich müese in das Schiksal ergee. Es Joor schpöter, wo dr nöiy Kanton dr erscht Geburtsdag gfyret het, si z Gälterchinde d Gloggeklöppel an de Chilleglogge abgschnitte worde. Me het s verordneti Feschtglüt so chönne verhindere. Z Reigoldschwil heige si sogar e Truurgottesdienscht abghalte.

Im Joor 1840 isch wägen im sogenannte "Gmeinijoggeliputsch" Gälterchinde nomol vo Baselbieter-Truppe bsetzt worde.




</doc>
<doc id="17602" url="https://als.wikipedia.org/wiki?curid=17602" title="Fueros">
Fueros

D fueros si draditionelli, verbriefti Rächt im middelalterlige Schbanie gsi.
S Wort "fuero" chunnt vom latiinische "forum" für Märtblatz.

D Obrikeit, siigs dr König, än Adlige odr ä Bischoff hai Gmeinde Privilegie ge, wo lokali Brüchlikeite und Rächt beschdädigt hai und au s Rächt uf Beschdüürig odr Sälbschdbeschdimmig hai chönne iischliesse. Dr Begriff isch au für s "Liber judicorum", s Gsetzbuech vo de Wisigote brucht worde, wo men em "Fuero Juzgo" gsait het. Die Brivilegie si vo de Gmeinde odr schbööter vo de Regione mit vil Iisatz gege d Regierig verdeidigt worde und hai ä groossi Rolle in dr Gschicht vo Schbanie gschbiilt.

Sid dass d Römer die iberischi Halbinsle eroberet hai, hai d Baske immer under enerä fremde Herrschaft gläbt. Im 10. Johrhundert isch s Gebiet vo de Baske ans Königriich vo Navarra gfalle. Am Ändi vom Middelalter hai d Brovinze Alava, Biskay und Guipuzcoa Kaschdilie ghört. Immer hai d Baske druf gachdet, ass ihri draditionelle Rächt in Sache vo Handel, Schdüüre, Milidärdienscht, Erbschafte und dr Sälbschdändikeit vo ihre Volsversammlige reschbektiert worde si. Dene Rächt sait mä uf Schbanisch "fueros" odr "fors". Wo d Regierig vo Schbanie in de 1830er Johr brobiert het, die Rächt z chürze, hai d Baske d Aschbiratione vom konservative Don Carlos underschdützt.


</doc>
<doc id="17611" url="https://als.wikipedia.org/wiki?curid=17611" title="Staaten (Europa)">
Staaten (Europa)

In dere Lischde si 46 souveräni Schdaate ufgfüehrt, wo wenigschdens zum Deil uf em Kontinänt Europa ligge. 
26 drvo si Mitgliid vo der Europäische Union. Zypere isch s 27. Mitgliidsland vo der EU, zelt aber geographisch zu Asie.

Schtaate mit europäischem Territorium:

De facto unabhängigi Staate


Abhängigi Gebiet:

vo Dänemark:
vo Finnland:
vo Griechenland:
vom Vereinigte Königriich bzw. vo dr britische Chrone:
vo Norwäge:
vo Portugal:
D Insle liege zwar wiit äwäg vo der europäische Küste im Atlantik, werde aber wäge ihre politische, kulturelle und historische Bindige zum Kontinent Europa zelt.

D Schtaate undenoch liege nur zum Deil in Europa:

D Gebiete undenoch liige nit in Europa, ghöre aber politisch zu m ä europäische Schtaat:
Ä baar Schtaate ghöre geografisch nit zu Europa, sind aber Mitgliider vo europäische Organisatione:


</doc>
<doc id="17620" url="https://als.wikipedia.org/wiki?curid=17620" title="Altstätten SG">
Altstätten SG

Aaltstetta isch e Stadt und e politischi Gmaand im Waalkrais Rintl vom Kanton San Galle.

Aaltstetta lit i da Mitti vom San Galler Rhintl a da Grenza zu da beeda Appazeller Kantön. Aaltstetta isch mit 39 km² ani vo da grössera Gmaande im San Galler Rhintl. Zu Aaltstetta khörad au no di baida Dörfer Lüchiga und Henderforscht und d Exklave Lienz. Da Wailer Hueb, wo zu da Kerchgmaand Kobelwaald und schuelisch zum Oberriet khört, ischt politisch au Aaltstetter Gebiet. De tüfst Punkt vo de Gmaand lit uf 410 Meter über Meer und de höchst uf 1795 Meter über Meer. De höchst Punkt isch de Hoch Chaschte.

De früest Beleg vom Ortsname föndt si im Johr 853. Dozmol isch d Red vomene Hof "in villa nominata Altsteti". Ond om 1170 ome haassts "de Altstettin".





</doc>
<doc id="17629" url="https://als.wikipedia.org/wiki?curid=17629" title="Stadion Brügglifeld">
Stadion Brügglifeld

S Stadion Brögglifäld esch s Stadion vom Fuessballveräin FC Aarau und stoht uf Bode vo de Gmäind Sohr.

I de erschte 22 Johr nach de Veräinsgröndig vom 26. Mäi 1902 het de FC Aarau all sini Häimspeel im Aarauer Schache uusträit. Es het weder Goal no Hääg oder Garderobe gäh ond hend för jedes Speel weder uuf- ond abbout mösse wärde. Wo d Ortsbörgergmäind vo Aarau grüens Liecht för e neue Fuessballplatz im Brögglifäld gäh het, hend es paar Metgleder ond Frönd vom FC Aarau en Gnosseschaft för d Erstellig ond Finanzierig vo de Aalag gröndet. Am 12. Oktober 1924 esch s neue Stadion Brögglifeld met emene Fröndschaftsspeel gäge de amtierendi Schwiizer Mäister FC Züri fiirlech iigwäiht worde.

Achzg Johr spöter esch de erfolgriichschtii Aargauer Fuessballverein i sim häimelige Stadion am Waldrand trotzt em Erschiinigsbeld vom Stadion emmer no träu blebe. Scho am 22. Septämber 1929 esch d Holztribüne vom Brögglifäld komplett abbrönt, ennerhalb vo zwöi Mönet het me se aber weder chöne näu uufboue. Im Johr 1982 esch nach eme Johr Bouziit d Haupttribüne iigwäiht worde. I de 90er-Johr esch denne en zuesätzlichi Tribüne bouet worde ond d Stehrampe het scho voräne en Totalrevision becho. Im Johr 2003 esch de Secherhäitshaag entlang vo de Stehrampe vo de FCA-Fans gratis abmontiert worde. Gliichziitig hets en abtrente Gäschtesektor gäh.

Im Hehbleck uf s Johr 2008 esch en näui Heimstätte vör de FC Aarau planet worde. D MittellandArena, S Härzstöck vom MittellandPark, söt emol 12'500 Plätz ha. Am 25. Septämber 2005 het d Bevölkerig vo de Stadt Aarau d Plän för es näus Stadion ond s näue Iichaufszentrum abglehnt. D FC Aarau AG ond d Stadt Aarau hend nächär anere näue Lösig gschaffet. Im Februar 2008 send denne d Plän för die näu MettellandArena dor d Abstemmige dorecho ond de Bou vom näue Stadion bewelligt worde. 


d Siite Brögglifäld uf de Homepage vom FC Aarau


</doc>
<doc id="17633" url="https://als.wikipedia.org/wiki?curid=17633" title="Palatalisierung">
Palatalisierung

Palatalisiärung isch e Begriff uss de Sproochwüsseschaft wo verschidni Sache mit chönne gmeint sy. Allgemein verstoht mer e bstimmti Ussprooch vom e Lüt wo d Zung in Richtung Palatum (dr hert Güüme) goht. De Begriff meint aber je nooch Thema völlig verschidnigi Sache.


Ins Altalemannisch un Althochditsch isch üs em Germanische s Wort fir "Gascht" iigange; zerscht hets no "gast" gheiße, dr Plural isch "gasti" gsii. Zwische 750 un 900 het d Umwandlung vum Stammvokal in "gasti" zu e stattgfunde; s a isch in dr Üssproch an i abasst wore, Ergäbnis: "gesti" (Gescht).

Ass des het kenne bassiäre, wird fir e Spotfolg vu dr Initialbetonung im Germanische ghalte: Im Indogermanische hets e freie Wortakzänt gää, des heißt, jedi Silbe het kenne d Haüptbetonung drage. Im Germanische isch d Betonung sträng uf d erscht Silbe gange. Diä Umwandlung vum a zum e isch e Palatalisiärung.

D Umlüttig vum germanische a zu e im Altalemannische/Althochditsche heißt mer aü Primärumlüt.

Biispiil fir Palatalisärung vum a (Primärumlüt):

D Palatalisiärung vum u kunnt im Alemannische vor:

Sprochbiispiil (Palatalisiärunge fätt druckt):

D Palatalisierung im Elsiss un im Badische isch vum Ernest Beyer, vum Grinder vum Elsässische Sprochatlas, grindlig erforscht wore. S git e Theorii, wu diä Palataisiärung uf romanische Sprochiifluss zruckfiährt - s Elsiss un s Wallis gränze an d Romania - aber dr Beyer goht drvu üs, ass do sprochinterni Entwicklunge dr Üsschlag gä hän.

D Palatalisiärung stoht noch em Beyer im e änge Zämmehang mit dr Entrundung - si hebe sich gegeseitig bedingt. D Tabälle zeigt Palatalisiärung un Entrundung am Oberrhin im Verglich zum alte Sprochzuestand, wu no in dr meischte hochalemannische Gebiät herrscht:
Diä Palatalisiärung vum mittelhochditsche bzw. mittelalemannische lange u het im Elsiss im 13. Johrhundert iigsetzt - zerscht vor Dental (z. B. s): Biispiil: 'gotshús' (1279) , 'ze üsgänder osterwochen' (Briisach, 1281), speter isch diä Palatalisiärung aü in andere Lütumgäbunge ufdrätte.

D Palataisiärung vum lange u in Werter wiä "Huus, Muus, Buuch" het noch em Beyer zerscht zum e zentralisiärte u gfiährt - des findet sich noch im Randgebiät vu dr Palatalisiärung am Oberrhiin, nämlig im e Deil vu dr Ortenau, vum Briisgaü un vum Markgräflerland, meischtens im Oschte (weschtlige Schwarzwald), un ime Deil vum Baselbiät. im Kerngebiät vu dr Palatasisiärung heißts "Hüüs" (Elsiss: "Hüs"), "Müüs, Büch" oder "Büüch".

In Werter wiä "Huet, Buech, luege" isch iber s Kerngebiät vu dr Palatalisiärung nüs aü s Markgräflerland erfasst - wäge däm heißts derte "Büech, Böech, Bööch" oder ähnlig.

D Palatalisiärung isch in bstimmte Fäll aü im Kerngebiät nit iberal glich grote: so heißt "au" (auch) noch dr Kart 29 vum Beyer im Oberelsass bis um Colmar "oi" - des luegt aü noch e Stickli ins Südstick vum Markgräfler Land nii. Um Schlettstadt un im e Deil vum Briisgau un vu dr Ortenau heißts "aü"; ab Erstei noch Norde heißts "öü" oder "öu".

D Tabälle zeigt Palatalisiärunge im Kaiserstiähler Dialäkt in drei Gmeine

D Palatalisiärung vum u am Kaiserstuehl

Ernest Beyer: "La palatalisation vocalique spontanée de l'Alsacien et du Badois." Strasbourg 1964


</doc>
<doc id="17641" url="https://als.wikipedia.org/wiki?curid=17641" title="Nation">
Nation

Nation bezeichnet, je noch em Zsämmehang, ä Volksschdamm, es Volk odr ä Schdaat. Drvo abgleitet isch s Adjektiv „national“ und dr Begriff für d Ideologii Nationalismus.

Nation isch abgleitet vom latiinische Wort "natio" (vo "nasci", uf d Wält cho) und het d Bedütig vo 1. Geburt, Härkumft, 2. Volk, Volksschdamm, 3. Gattig, Klass, Sippschaft, Schar, bi Dier au Rasse, gha. Dr Begriff wird sit em 14. Johrhundert z Europa bruucht für zum s iigeboreni Volk vom enä Gebiet z bezeichne.
An de erschde europäische Universidäte hai sich d Schdudente as Natione organisiert noch em Land odr dr Region wo si härcho si. D Natione hai ihri Mitgliider beschützt und sich um sä kümmeret. Amne Deil vo de Universidäte si si verantwortlig gsi für s Benäh, d Erziehig und sogar d Brüefige. D Proktore wo se gfüehrt hai, si für a gwüssi Periode gwehlt worde, wo z Baris numen ä Moned, z Bologna aber e Johr lang gsi isch. Dur d Deilnahm an dene Wahle und Versammlige hai d Schdudänte—wo schbööter hüfig wichdige Böschde in dr Verwaltig vo ihrer Heimet übernoh hai—glehrt, wien ä konschdidutionelli Regierig funktioniert. 

D Universidät vo Bologna isch die erschdi gsi, wo Natione iigfüehrt het, und die andere hai s erä nochgmacht. Dört het s vier groossi Natione gha, drei italienischi—d Lombarde, d Toskaner und d Römer—und ei usländischi, d Ultramontane, wo die Dütsche, Ängländer und Franzose drzue ghört hai. D Natione si iideilt gsi in Brovinze. D Natione si im schboote 14. und im 15. Johrhundert abglöst worde vo de "studia generalia", schdändigi Örter an de Universidäte, wo sich d Schdudänte hai chönne dräffe.
Währed dr middelalterlig Feudalismus sich über nationali Bindige äwäggsetzt het, isch d Idee vom Nationalschdaat z Europa scho im schboote Middelalter verbreitet gsi, het aber in andere Kulturgebiet numen ä chliini Rolle gschbiilt. Die erschde nationale Schdaate si Ängland und Frankriich gsi, wo in de Kärngebiet vo dene Länder entschdande si und erscht schbööter peripheriali Regione, wo sich nit mit dr änglische, reschbektiv dr französische Nation identifiziert hän, sich iiverliibt hai. Schbanie isch am Afang vo dr Neuziit ä nationale Schdaat worde, Italie und Dütschland erscht im 19. Johrhundert. In Oschdeuropa hai sich vili Natione erscht noch em Erschde Wältchrieg chönne sälbschdändig mache.

In dr Französische Revolution het sich d Idee vo dr Nation as Willensnation duuregsetzt, wo öbber drzue ghört, wil er s will, und d Nation het zum Ziil gha ä eiheitlige Schdaat für alli Bürger z schaffe. Z Dütschland isch die Idee im 19. Johrhundert vo de Romantiker ufgnoh und vo de Nationalischde umgsetzt worde. Währed aber im Middelalter d Nation no öbbis Höcherem, enerä geischdlige Gmeinschaft vo gliiche Wärt und Glaube, undergordnet gsi isch, isch si im nüünzähnte und dr erschde Hälfti vom zwanzigschde Johrhundert für vili zur oberschde und vilfach einzige Gmeinschaft worde. Die nationalistischi Exzäss vom zwanzigschde Johrhundert hai bi de Europäer, aber au bi andere Mensche, d Iisicht gweckt, ass d Natione Deil vo öbbis gröösserem sötte si, und übernationali bolitischi Organisatione si erschaffe worde, dr Völkerbund noch em erschde und die Vereinte Natione noch em zweite Wältchrieg und z Europa die Europäischi Union.


</doc>
<doc id="17643" url="https://als.wikipedia.org/wiki?curid=17643" title="Gelterkinderhandel">
Gelterkinderhandel

Dr „Gmeinijoggeliputsch“ oder Gälterchinderhandel, isch e kurligi Begäbeheit us em Joor 1840 zwüsche Gälterchinde und em früsch gründete Kanton Baselland.

Im Herbschtmonet 1839 si z Arlese a paar Manne, wo mit dr Regierig unzfryde gsi si, zäme cho unter em Name „Komitee der Vaterlandsfreunde“. Es si das gsi: Dr Johannes Martin, Bezirksschryber z Arlese, dr Heinrich Martin und si Brüeder, dr Heinrich Völlmin vo Sissech, dr Alt-Bezirksschryber vo Waldeburg, dr Emil Jundt vo Binnige und dr Dokter Kaus vo Arlese. Yres Aalyge isch unter Anderem gsi, d Regierig sell ändlich emol d Schtaatsrächnige usegee und dr finanzielli Schtand vom nöiye Kanton bekanntgee. D Verfassig sell rewidiert werde.

Nachdäm si z Sissech und im Birsek mereri Volksversammlige abghalte gha hei und sich vergäblich drum bemüet hei s Baselbieter Volk für das Begäre uf yri Site z bringe, het sich e Gälterchinder Bürger, dr Jakob Freivogel (me het em dr „Gmeinijoggeli“ gseit) yne aagschlosse. Är het am 15. Merze und am 5. Aprelle 1840 z Gälterchinde zwe Volksversammlige abghalte wo von ere reschpektable Azaal Gälterchinder bsuecht worde si.

D Regierig z Lieschtel, wo sit em Gälterchindersturm es bsunders Aug uf Gälterchinde gworfe het und alles wo dört passiert isch kritisch agluegt het, der isch das suschpäkt vorcho. Si het dr Jakob Freivogel vorglade. De isch aber nit erschyne. Do hei si zwe Landjeger gschickt um en abzhole und gwaltsam dr Regierig vorzfüere. E paar Gälterchinder hei sich aber vor e Gmeinijoggeli gschtellt und hei d Verhaftig verhinderet.

Das het d Regierig uf d Palme brocht. D Tatsach, dass e paar Gälterchinder an die Versammlige gange si und dr Jakob Freyvogel nit hei welle usegee, hei si als Ufruer vo dr ganze Gmein Gälterchinde gegen e noie Kanton dütet und si hei Gwaltmassregle gege d Gmein agordnet. Sofort isch dr Dokter Baader mit em Gmeinijoggeli nach Lieschtel um „guet Wätter“ z mache. Die zwe, und dr Schtatthalter Schaub vo Sissech hei em Regierigsrot versicheret, dass z Gälterchinde keini gsetzes- und verfassigswidrigi Schritt gmacht worde si und dass im Dorf alles rueig sigi. Das het d Regierig nit beydrukt. Si hei trotzdem agordnet, dass um die achthundert Maa, Artillerie, Gavallerie, Scharfschütze, Jeger und Landjeger d Gmein bsetze selle.

No am gliche Dag si die Truppe, trotz em Protescht vom Gmeinrot, mit scharfe Waffe und brennende Lunte z Gälterchinde ygrukt und me het se müese yquartiere. E junge bsoffene Bursch, dr Jakob Buess, wo sich yne entgege gschtellt und se beleidiget het isch mit Säbelhieb verwundet worde. Nach zwe Däg und wo d Gmein viertusig Franke zaalt, und d Gfolgslüt vom Gmeinijoggeli, wie verlangt, usglyferet het, si d Truppe denn wider abzoge.

Nach e paar Joor, wo sich d Gmüeter wider berueigt gha hei het dr Kanton ygsee, dass är überreagiert het. Är het die Sach vergässe und de Gälterchinder die viertusig Franke wider zrugg zaalt.

1864, wo d Heimetkund gschribe worden isch, isch e Verfassigsrewision immer no es Tema gsi.



</doc>
<doc id="17646" url="https://als.wikipedia.org/wiki?curid=17646" title="Lahr/Schwarzwald">
Lahr/Schwarzwald

Lohr (amtlig "Lahr/Schwarzwald," vor 1978 nu "Lahr") isch ä Großi Kreisstadt am Oberrhii im Ortenaukreis z Bade-Württebärg. Si het 43 000 Iiwuhner.

D Schuttr fliesst dur Lohr in nordwestliger Richtig. D Altstadt lit uf em rechte Ufer. Im Norde zwiigt bi Dinglinge dr Schuttrentlastigskanal ab. Dr Bann bstoht us 32 % Landwirtschaftsflechi, 37,1 % Wald, 28,4 % Sidlungsflechi un 2,5 % sunschtiger Flechi.

In dr Lohrer Innestadt sin viili Gschäft, vorallem Muedegschäfte.

Es Wohrzeiche vun Lohr isch dr Storcheturm, wu dr Reschd vunnere alde Burg isch. Selli het dr Herre vum Geroldseck ghert und isch um 1220 baue wore. Hit stoht dr Turm middle in dr Fuaßgängerzon un isch grad schee zum agugge.

E poor Jahr zrick isch e Kunschdwärk davor gsi, dr "Klangstein". Er isch bi de Lohrer oft nit bsunders beliebt gsi, bis e Lieferfohrer dagegegfahre isch und en umgschmisse het.

Zue Loor ghere d Ortsdail "Hugschwiihr" (dt. 'Hugsweier'), "Wylerd" (dt. 'Kippenheimweiler'), "Kuehbach" (dt. 'Kuhbach'), "Langäwinkl" (dt. 'Langenwinkel'), "Miiederschä" (dt. 'Mietersheim'), "Richäbach" (dt. 'Reichenbach') un "Sulz" (dt. 'Sulz').

D Stadt wird sit 1997 vom Oberbürgermeister Wolfgang G. Müller, SPD, regiert.

Ergebnis vun dr Landdagswahle sitt 2006: 

Z Lohr sin viili induschtrielli Firme wie d Ina Schaeffler AG, dr gröscht industrielli Arbetsgäber, d Schneider Electric Motion Deutschland GmbH (Antriebstechnik, Elektronik) un dr d Friedrich Grohe AG, wo sanitäri Armature herstellt.

Au s Verlagswäse isch entwicklet z Lohr: dr Verlag Ernst Kaufmann, dr Silberburg-Verlag (unter onderem mitm Johreskalender vom Lahrer Hinkenden Boten), dr Johannis-Verlag (es evangelischs Verlagshaus sit 1896) und GUGIS Hörbüecher + Büecher.

Ä bedütendi Rolle in der Stadt het die "Badische Tabakmanufaktur Roth-Händle GmbH" gspiilt, wo 1871 z Strossburi gründet worden isch. 1920 isch sie uf Lohr verlegt worde und het bis 2007 bestande. Si het sit 1957 zur „Reemtsma Cigarettenfabriken Gruppe“ ghört.






</doc>
<doc id="17647" url="https://als.wikipedia.org/wiki?curid=17647" title="Familie (Verwandtschaft)">
Familie (Verwandtschaft)

D Familie (us em Französische, 16. Johrhundert, vo latiinisch "familia", Huusgnosseschaft) isch die grundlegendi gsellschaftligi Grubbe vo Mensche, wo dur Abschdammig, Adoption odr Hürot mit enand verbunde si, aber au gröösseri Verwandschaftsgrubbe wärde hüfig so bezeichnet, wie d Groossfamilie und d Sippe. D Familie findet sich in alle menschlige Gsellschafte in vile verschiidene Forme und isch dr Bauschdei, wo si drmit ufbaut werde. Si git biologische Vorgäng wie Gschlächtsvercher, Geburt und s Ufbringe vo Chinder ä soziale Rahme.

Eini vo de draditionelle Rolle vo dr Familie isch s Ufbringe und d Erziehig vo Chinder. Si lehre körperligi Bedürfnis z befriidige: elei ässe, laufe und uf s WC goh, aber au soziali Fähikeite: verschdoh, schwätze und mit andere Mensche z schlag cho. D Eltere und Gschwüschderti lehre se richtigs Benäh explizit dur Schdroof und Belohnig, vili Wärt, wo vo de Eltere und dr Gsellschaft gschetzt wärde, wärde aber em Chind implizit biibrocht, so werde amerikanischi Chinder ehnder agregt, Unabhängikeit, Erfolg und Wettkampf z schetze, währed in konservativere europäische Gsellschafte Zsämmenarbet und Gliichheit wichdiger si. Aber au wenn d Ziil vo dr Erziehig nid genau die gliiche si, isch im allgemeine dr Wäg ähnlig: die meischde Eltere brobiere für s Chind än Umgäbig zschaffe, in welere es sich sicher und akzeptiert cha gschbüre, und d Liebi vo den Eltere zun em nid in Froog gschdellt wird.

Wenn s Chind grösser wird, wird d Rolle, wo d Familie in siiner Sozialisierig schbiilt, chliiner. Es machd Fründ, goht uf d Schuel und lehrt ä Bruef, in alle däm isch dr Iifluss vo dr Familie hützudag nur no chlii.

Eini vo de draditionelle Rolle vo dr Familie, wo hützudag meh und meh vo andere, brivate odr schdaatlige Inschdidutione gschbilt wird, isch die materielli Versorgig vo dr vorige Generation. Die Junge hai früehner hüfig s Heim und s Gschäft vo ihre Eltere übernoh und sich drfür um sä kümmeret, si versorgt und ihne Sicherheit ge. As Groosseltere hai si, au wenn si nüm hai chönne schaffe, immer non ä wichdigi Rolle in dr Erziehig vo ihre Groosschinder gschbiilt.

Dank Volkszelige wo im Römische Riich gmacht worde si, het mä ä gwüssi Ahnig was für Familieschdrukture es in dr Antike ge het. Für Ägypte cha mä d Huushält in die folgende Grubbe iideile und zsämmefasse: 
In Ägypte, wie in de meischde menschlige Kulture, isch im allgemeine ä Ma Vorschdeher vom Huushalt gsi, aber d Fraue hai sehr vil meh Rächt und Iifluss gha as öbbe in Griecheland, won ä Frau immer ä Ma, sig s ihre Vater, Unggle, Brueder odr sogar Sohn, as Vormund gha het odr in Rom, wo dr "pater familias" s Rächt über Läbe und Dod vo siine Familieaghörige gha het.

Die klassischi nukleari Familie vo dr induschdrielle Gsellschaft beschdoht us zwei Erwachsene, Ma und Frau, und ihre Chinder, wo in ihrem eigene Huushalt läbe. Dr Ma und d Frau hai sich amtlich verbunde und hüüfig au in erä öffentligi Zeremoni verschbroche, sich gegesiitig z underschdütze. Rächt und Pflichte si aber nid gliichmässig zwüschene verdeilt gsi, und dr Maa het im allgemeine klare materielle Vordeil gha. Si cha in de meischde weschdlige Gsellschafte wenigschdens zivil vo beide Ehepartner ufglöst wärde. D Chinder wärde denn grichtlig eim Elteredeil zur Sorg übergä. So entschdoht ä Familie wo nume ei Elteredeil het. Möglig si hützudag au Familie mit zwei gliichgschlächtlige Eltere odr Familie, wo die beide Erwachsene zsämmeläbe, ohni sich formell z binde. Früehner si Chinder, wo nid us erä klassische Familie cho si, gsellschaftlig benochdeiligt worde, was hüt ehnder sälte isch.

Die moderni Chliifamilie wird mänggisch beschuldigt, ass si gschuld sig an allem, was in dr moderne Gsellschaft schief goht. Uf dr einte Siite isch gsait worde, ass si—wäge ihrer Schdruktur—z groosses Gwichd wurd druf lege, ass d Chinder uf Autoritete wurde loose, uf dr andere, ass d Chinder ohni Autoritet wurde ufwachse und nie wurde lehre z loose. D Zahl vo de Persone, wo chliini Chinder sich chönne as Vorbild näh, isch in erä Chliifamilie zwangsläufig begränzt. Wenn aso es Chind in erä dysfunktionale Familie ufwachst, wird s em schwiiriger z lehre wien ä normali Familie funktioniert und schbööter benimmt es sich hüfig eso, wies es bi siine Eltere abgluegt het.



</doc>
<doc id="17648" url="https://als.wikipedia.org/wiki?curid=17648" title="Schutter">
Schutter

D Schuttr isch ä kleinr Fluss in dr Ordenau in Bade-Württeberg. Si isch 55 km lang und ä Nebefluss vo dr Kinzig.

D Schuttr entspringt am Hienersedel im Schwarzwald, oberhalb vo Schweighause in 680 Meter Höhi. Si entstoht aber eigentlig erst im Ort Schweighause us dr Vereinigung mit zwei kleinre Bäch, em Geisbergbach und em Lohbach. Däm si Quelle isch 1904 vo dr Sektion Lohr vom Schwarzwaldverein als „Schutterquelle“ gfasst worde. D Schuttr fliesst zerscht nach Weste, denn nach eme fast rechtwinklige Knick in nördliger Richtig dur d Gmeinde Schuttertal und Seelbach, macht denn immer mehr e Boge nach Weste und durchfliesst s Stadtgebiet vo Lohr. Dort verlot d Schuttr dr Schwarzwald und fliesst in nördliger Richtig parallel zum Rhy dur die Oberrhynischi Diefebeni. Si durquert Schuttere, Neuried, Schutterwald und mündet bi Kehl in d Kinzig, ä bitz bevor die in Rhy mündet. 

Am Üsgang vum Schudderdal bi Lohr, do wu d'Schudder üsm Schwarzwald in d' Oberrhynischi Diefebeni fliäßt, het dr Reichsarbeitsdiänschd vun 1936 bis 1938 e Kanal boid, wu d'Schudder bi Hochwasser entlaschde dued und wu vun Dinglinge schnuurgrad bis uf Nunnewihr fihrt. 

Am Endi vo der letzten Iisziit (Würmiisziit) isch d Schuttr mit andere Schwarzwaldflüss parallel zum Rhy dur Kinzig-Murg-Rinne gflosse, wo me hüt no gseht.

Grösseri Zueflüss vor Schuttr si der Sulzbach und d Unditz.



</doc>
<doc id="17655" url="https://als.wikipedia.org/wiki?curid=17655" title="Grossfamilie">
Grossfamilie

Ä Groossfamilie beschdoht us erä gröössere Grubbe vo verwandte Persone, wo zu zwei odr mehr Generatione ghöre.
Scho zwei Generatione chönne e Groossfamilie bilde, wenn z. B. d Eltere a gröösseri Zahl vo Chinder ufbringe. Zum Bischbil chönne drei verschwögereti Baar mit 20 bis 30 Nichte und Neffe ä groosse Familieverbund darstelle, wo, wenn all nooch zsämme wohne, viilfältigi grubbedynamischi Beziehige innerhalb vo "der Familie" möglig mache.

Das chönne die Eltere mit ihre Chinder und Groosschinder si, mit Unggle, Dante odr andere Verwandte. Früener het mä au d Diener drzue zelt. D Familie-Mitgliider hai meischdens zsämme in eim Huus oder einere Siidlig gläbt und hai ä wirtschaftligi Eiheit bildet und wo hüfig zsämme buurt odr es Handwärk uusgüebt hai.
D Zahl vo de Groossfamilie isch mit dr Induschdrialisierig in de Induschdriiländer scho vor em Zweite Wältchrieg gfalle, aber d Familieblanig wo mit dr Antibabypille sit de 1970er Johr eifach worden isch, het in Bevölkerigsschdadistike ä klari Schbuur in dr Geburtekurve hinterlo, dr so genannt "Billeknick". 

In de Induschtriiländer schbiile d Groossfamilie immer non ä Rolle in alle soziale Schichte, au wenn mä ä dütligi Ahüfig in dr Oberschicht cha feschtschdelle, wo prozentual chlii isch. Dorum gseet s us, wie wenn d Groossfamilie verschwunde siige. 

Noch em "Mikrozenus 2005" läbe z Dütschland no ei Prozänt vo de Mensche in Familie, wo Eltere, Chinder, Groossvater und Groossmueter und in sältene Fäll sogar Urgroosseltere im gliiche Huushalt zsämmeläbe.
In Entwickligsländer si d Groossfamilie schdärker verbreitet. Das het vor allem mit der Art z due, wie mä dört d Familie blant. In Gsellschafte, wo dr Groossdeil vo dr Bevölkerig in dr Landwirtschaft dätig isch, chönne immer Händ zum schaffe bruucht wärde, so dass d Chinder d „Pensionsvorsorg“ vo ihre Eltern si. Wil schdaatligi soziali Iirichdige im allgemeine nid exischdiere, wird s Überläbe vo vile Familiemitgliider nur dank dr Groossfamilie gsicheret, z. B. wenn ä Frau bi dr Geburt vom enä Chind schdirbt, odr wenn öbber alt wird und nüm cha schaffe.
In Gsellschafte, wo d Poligamii erlaube, chönne d Familieverbänd theoretisch dütlig gröösser si.


</doc>
<doc id="17656" url="https://als.wikipedia.org/wiki?curid=17656" title="Basler Kantonsteilung">
Basler Kantonsteilung

D Basler Kantonsteilig isch d Ufteilig vom Kanton Basel im Joor 1833 in e Kanton Baselschtadt und e Kanton Baselland.

Bis 1830 isch dr Kanton Basel no unteilt gsi. Im Grosse Rot het s Bürger vo dr Schtadt und us de Gmeine vom Baselbiet gha. Mer als d Helfti vom Grosse Rot si aber Schtadtbürger gsi, obwol s Land vill mer Ywoner gha het. E Zyt lang isch das guet gange, aber im Joor 1830 isch im Baselbiet es grosses Misstraue gegenüber der Schtadt ufcho.

Eergizigi und unzfrydeni Manne hei das Misstraue welle beände. Im Bad Buebedorf si am 18. Oktober 1830 an ere Versammlig 25 Manne zämecho, wo dr Stephan Gutzwiller, wo 1827 in dr Basler Grooss Rot gwehlt worden isch, drbi gsi isch. Si hei in ere Bittschrift an die „hochgeachteten Herren und Oberen in Basel“, die vollschtändigi Glychberächtigung vo Schtadt und Land gforderet. Si hei welle, dass wyt mer als d Helfti vo de Mitglyder im Grosse Rot Bürger vo de Gmeine vom Land müese si.

D Schtadt het das abgleent. S Misstroue isch drmit bim Landvolk no grösser worde und zwar isch e so ne Hass gege Basel entschtande, dass d Schtadt Angscht gha het, si chönnti agriffe wärde. In Lieschtel hei e paar Landschäftler e nöiy Regierig bildet mit em Stephan Gutzwiller as Vorschdand und zu yrem Schutz 3`000 bewaffneti Manne ufbote. Das hei sich d Schtädter nid lo biete. Si si am 16. Jänner 1831 mit ere Mannschaft go s Schtädtli Lieschtel bsetze und hei die nöiy Regierig vertrybe. Es Zytli isch denn Rue gsy und alli hei gmeint dr Fryde wärdi blybe. E paar Mönet schpöter isch aber die alti Findschaft wider ufgflakeret.

E paar Dörfer, zum Byschpil Gälterchinde, Reigoldschwil, Ammel und Buebedorf hei aber immer no troy zu Basel ghalte, trotzdem as si vo de Ufschtändige schwer bedroot worde si. Dur s ganze Joor 1832 hets mehreri Unrue uf dr Landschaft gee, unter Anderem z Gälterchinde dr Gälterchinder Schturm, beid Site hei Ungrächtigkeite begange und 1833 isch s nid besser worde.

Am 3. Augschte 1833 si über 1.200 Maa vo de Basler Truppe mit 14 Kanone gege Lieschtel vorgrukt, si hei welle wie 1831 s Schtädtli go bsetze. Im Hülfteschänzli (zwüsche Prattele und Fränkedorf), isch s zum ene Gfächt cho. D Landschäftler si in dr Übermacht und besser positioniert gsi, und häi d Aagriff vo de Baasler Stänzler abgweert. D Basler häi druf dr Rükzug aträtte. Si si über d Schwyzerhalle zrugg und hei denn welle dur d Hard uf Basel. Hinter de Boim und Büsch uf beide Site vo der Stross hei ene aber die Ufschtändische us em Birstal ufgluret und hei ene schweri Verluscht zuegfüegt. Gegen e Obe si d Schtadttruppe wider in Basel gsi. Si hei in yrem Chriegszug wo 11 Schtunde duret het, über 60 Ma verlore. 33 Soldate si uf em alte Frydhof bi der Chille z Muttez beärdigt. Yres Grab mit Inschrift isch no hüt z gse.

Nach em schröckliche Ändi vo dem Bürgerchrieg het die oberschti schwyzerischi Behörde, die Eidgenössischi Tagsatzig, am 17. Augschte 1833 d Trennig vom Kanton Basel usgschproche. Vo de Landgmeine het dr neu Kanton Baselschtadt numme die rächtsrhiinische Ortschafte Rieche, Bettige und Chleihünige übercho. Die übrige Gmeine hei dr noi Kanton Baselland bildet. 

Für d Ufteilig vom Gsamteigetum wo em alte Kanton Basel ghört het, uf die beide neue Halbkantön Basel Schtadt und Basel Landschaft, het d Tagsatzig am 26. Augschte 1833 es Schydsgricht ygsetzt. Jede Halbkanton het föif Mitglider in dä Teiligsusschuss gschickt und drnäbe je zwe Teiligskommissär bzw. Schydsrichter us andere Kantön. E föifte Richter isch als Obma bestimmt worde. 
Am 30. Septämber 1833 het s Schydsgricht d Arbet ufgno und wärend fascht anderthalb Joor isch über d Ufteilig vo de Bsitztümer verhandlet worde. Am 21. Aprelle 1835 isch die ändgültigi Trennigsurkunde unterschriibe worde.

Leider isch bi dere Ufteilig vil usenander grisse worde wo eigentlich zäme ghört; zum Byschpil dr Münschterschatz. 

Ändi füfzger Joor vom 19. Joorhundert het de Teiligsschtryt no es jurischtischs Noschpyl gha. Es isch um d Feschtigsalage gange, wo uf baselschtedter Gebiet gläge si und 1835 no militärisch gnutzt worde si. Wo die Feschtige ufghobe worde si, si die Flechene teilwys zu Bouland gmacht worde. Dodure het d Schtadt Gäld ygno und het d Landschaft nach em Schuldschpruch vo 1833 uszaalt. Stryttig isch aber d Frog gsi, öb au für die Flechene öppis z zahle sigi, wo nume zu Parks, Schtrosse oder süschtige öffentliche Flechene gmacht worde si. 
De Schtryt isch unter dr Beteiligung vo de Rächtswüsseschaftler Dernburg und Jhering gfüert worde und unter em Name „Basler Schanzenstreit“ e Muschterfall für s Rächt in öffentliche Sache gsi. S Schwyzerische Bundesgricht het die Chlag vom Kanton Baselland am 29. Oktober 1862 abgleent.




</doc>
<doc id="17659" url="https://als.wikipedia.org/wiki?curid=17659" title="Jacques Rogge">
Jacques Rogge

Dr Jacques Rogge (* 2. Mai 1942 z Gent) isch e belgische orthopädische Chirurg und vu 2001 bis 2013 dr acht Presidänt vom Internationale Olympische Kommittee (IOC) gsii.

Dr Jacques Rogge isch 1942 z Ghent z Belgie uf d Wält cho. Er her an dr Universidet vo Ghent gschdudiert und isch än orthopedische Chirurg worde. Er het an de Olympische Schbiil vo 1968, 1972, und 1976 im Segle deilgnoh und het für die belgisch Nationalmanschaft Rugby gschbiilt. Er het dr Adelstitel vo "Ridder" gha und isch vom belgische König, em Albärt II. zum Graf gmacht worde. As Hobby liest dr Jacques Rogge hischdorischi und wüsseschaftligi Literatur und bewunderet moderni Kunschd.

Vo 1989 bis 1992 isch er Presidänt vom belgische Olympische Kommittee gsi und vo 1989 bis 2001 vom Europäische Olympische Kommittee. Im Johr 1991 isch er Mitgliid vo dr IOC worde und 1998 vo dr IOC Exekutive. Am 16. Juli 2001 isch er an dr 112. Sitzig vo dr IOC zum Nochfolger vom Juan Antonio Samaranch, wo sit 1980 Presidänt gsi isch. Dr Rogge isch intressiert dr, ass au Entwickligsländer die Olympische Schbiil sötte halte und will das möglig mache dur neui IOC Richtlinie in Bezug uf wie die Olympische Schbiil abghalte wärde.

Währed de Winterschbiil z Salt Lake City 2002 isch dr Rogge dr erschd IOC Presidänt gsi, wo im Olympische Dorf gläbt het, für zum nööcher zu de Schbortler z si. Er het Droge und anderi Skandäl ohni Zögere behandlet und het klar gmacht, dass mä bi de Olympische Schbiil kei Korruption wurd dulde. Bi alle drei Schbiil under em Rogge hai d Schbortler de Droge abgschwore. Beobachter hai von erä neue Ziit in dr Olympische Bewegig gredet.

Änderige im olympische Brogramm si au gmacht worde. So si Baseball und Softball as Diszipline an dr IOC Sitzig im Juli 2005 z Singapur falle glo worde für d Peking und d London Olympiade vo 2012. Dr Rogge het aber gsait, ass die beide Schbortarte denn chönne es Gsuech schdelle, widr ufgnoh z wärde.

Im Johr 2008 het dr Rogge sich drfür schdark gmacht, ass s Internationale Olympische Kommitte sich nid wurd in d Bolitik iimische und ass es kei Boykott sött gä.

Anne 2013 isch dr Thomas Bach zue siim Noofolger als IOC-Präsident gwählt worde.



</doc>
<doc id="17660" url="https://als.wikipedia.org/wiki?curid=17660" title="Internationales Olympisches Komitee">
Internationales Olympisches Komitee

S Internationale Olympische Komitee (IOK; aber au im Dütsche wird hüfig die änglisch Abchürzig IOC bruucht) isch ä nitschtaatligi Organisation, wo sich um d Organisation und dr Ablauf vo de Olympische Schbiil kümmeret. 

Rechtlig handlet es sich um ä Verein, wo im Handelsregischter iidrait isch noch em Art. 60 ff. vom Schwizer Zivilgsetzbuech. Er het si Sitz sit 1915 z Lausanne. S IOC leitet die Olympische Bewegig und het Aaschbruch uf alli Rächt an de olympische Symbol, wie Fahne, Mottos und Hymne, und au an de Schbiil sälber. Si Hauptverantwortig lit in der Betreuig und Organisation vo de Summer- und Winterschbiil.


</doc>
<doc id="17663" url="https://als.wikipedia.org/wiki?curid=17663" title="Hans Ulrich Bänziger">
Hans Ulrich Bänziger

Dr Hans Ulrich Bänziger (* 30. Oktober 1938 z Züri) isch ä Schwiizer Psycholog und Schriftschdeller.

Dr Hans Ulrich Bänziger isch z Züri uf d Wält cho. Er isch zerscht uf s Wirtschaftsgymnasium und denn het er Psychologii an der Zürcher Hochschuel für Agwendeti Psychologii gschdudiert. Druf het er an erä Dolmetscherschuel z Zürich gschdudiert. Spööter het er sich uusbildet in dr systemische Therapii am Inschdidut für Syschtemischi Entwicklig und Furtbildig z Zürich. Sit de 1990er Johr schafft er as Psycholog und veröffentligt au literarischi Teggschd. 1994 het er sich am Ingeborg-Bachmann-Wettbewerb z Klagenfurt bedeiligt.





</doc>
<doc id="17664" url="https://als.wikipedia.org/wiki?curid=17664" title="Gustav Hans Graber">
Gustav Hans Graber

Dr Gustav Hans Graber (1893-1982) isch ä Schwiizer Psycholog und Psychoanalytiker gsi. Er zelt as Pionier vo dr prä- und perinatale Forschig im Rahme vo dr Psychologii.

Dr Gustav Hans Graber isch 1893 im Berner Seeland uf d Wält cho und dört grooss worde. Er het am kantonale Berner Lehrerseminar glehrt und denn z Bärn Psychologii gschdudiert. 1924 het er promoviert. Si Dissertation "Die Ambivalenz des Kindes" isch im gliiche Johr uusecho wie im Rank sis Buech "Das Trauma der Geburt", won än ähnlige Asatz het und wo dr Sigmund Freud abgelähnt het. Er isch Mitgliid vo dr "Deutsche Psychoanalytische Gesellschaft (DPG)" und eso au vo dr "Internationale Psychoanalytische Vereinigung (IPV)" gsi. 

1929 het er än eigeni psychoanalytische Praxis z Schduttgard ufgmacht. Vo 1941 bis 1943 isch er am Schduttgarder "Institut für psychologische Forschung und Psychotherapie" gsi. 1943 isch er noch Bärn zruggange. Er het sich intensiv mit der Psychologii vom Carl Gustav Carus, em philosophische Vorgänger vo dr Diefepsychologii, beschäftigt und die dr Psychoanalyse vom Freud entgegegsetzt. Er het dr "Berner Arbeitskreis für Tiefenpsychologie" gründet und s "Institut für Tiefenpsychologie", won er beidi bis 1970 gleitet het. Vo 1949 bis 1964 het er d Ziitschrift "Der Psychologe" uusegä. 1971 isch er Mitbegründer und dr erscht Vorsitzendi vo dr "Internationale Studiengemeinschaft für pränatale Psychologie" z Wien gsi. 1971 isch er noch Bärn zruggzüglet. Er isch 1982 gschdorbe.





</doc>
<doc id="17665" url="https://als.wikipedia.org/wiki?curid=17665" title="Heinrich Roth">
Heinrich Roth

Dr Heinrich Roth, (* 1. März 1906 z Gerstette; † 7. Juli 1983 z Göttingen) isch ä dütsche Pädagog und Psycholog gsi.

Dr Heinrich Roth isch am 1. März 1906 z Gerstette, emenä Dorf uf dr Schwäbische Alb uf d Wält cho. Si Mueter isch scho früeh gschdorbe und si Vater ins Usland gange und er isch bi siiner Dante und siim Unggle z Ulm ufgwachse. Er het sächs Johr lang z Künzelsau Lehrer glehrt. Won er aber kei Boschde an erä Schuel gfunde het, het er vo 1926 bis 1928 as Huuslehrer gschafft, und z Erlange verschideni Fächer schdudiert. Noch em Abschluss isch er bis 1931 Lehrer uf erä Schuel z Ulm gsi. In de neggschde zwei Johr het er z Tübinge gschdudiert. 1933 het er s Schdaatsexamen gmacht und bim Oswald Kroh promoviert. Wil er zun erä verbotene Grubbe vo dr Bündische Jugend ghört het, het er nüm am ä Lehrerseminar welle schaffe, wien er vorgha het. Vo 1934 bis 1938 het er as Armeepsycholog an dr Psychologische Prüfschtell z Münche gschafft. 1942 isch er as Soldat in d Armee iigzoge worde. Noch em Chrieg isch er 1947 as Dozent an s Pädagogische Inschtitut z Künzelsau cho und het wiiter z Württeberg—z Schduttgard und z Esslinge—in der Lehrerbildig gschafft. Im Johr 1961 isch er an d Georg-August-Universität z Göttige grüeft worde.

Dr Roth het zur Schriftleitig vo dr Ziitschrift "Die Deutsche Schule" ghört, nodäm si neu gründet worden isch. Er isch vo 1966 bis 1974 Mitgliid vom Dütsche Bildigsrot gsi und bim Max-Planck-Inschdidut für Bildigsforschig.

Dr Heinrich Roth isch am 7. Juli 1983 z Göttingen gschdorbe.

1970 het dr Roth dr Kulturpriis vom Dütsche Gewerkschaftsbund übercho. Sit 1987 het d Heinrich-Roth-Gsamtschuel z Boodefäld si Name.





</doc>
<doc id="17666" url="https://als.wikipedia.org/wiki?curid=17666" title="Jaun (Begriffsklärung)">
Jaun (Begriffsklärung)

Jaun schdoht für:
Dr Familiename Jaun hai:


</doc>
<doc id="17667" url="https://als.wikipedia.org/wiki?curid=17667" title="Sam Jaun">
Sam Jaun

Dr Sam Jaun (* 30. September 1935 z Wyssachse im Emmedaal) isch ä Schwiizer Krimiautor. 

Er het Germanischdik und Altphilologii schdudiert und het denn as Lehrer und Kulturbeuftragte vo dr Schdadt Bärn gschafft. Vo 1977 an het er as freie Schriftsteller und Übersetzer gschafft. Er het mehrmols im Uusland gläbt: z Portugal, Frankriich und in de USA. Hützudag wohnt er z Bärn und z Berlin.

Er het Theaterschdück, Romän und Hörschbiil veröffentligt, bevor er sich am Ändi vo de 1970er Johr dr Kriminalliteratur zuegwändet het. 

Si Roman „Die Brandnacht“ isch anne 1991 mit em Bruno Ganz in dr Hauptroll verfilmt wore.




</doc>
<doc id="17669" url="https://als.wikipedia.org/wiki?curid=17669" title="Dynastie">
Dynastie

Ä Dynaschtii (vom griechische: "dynástes", Herrscher) bezeichnet ä Familie im allgemeine vo mehr as zwei Generatione vo Herrscher. Dr Begriff wird hüt hüfig au für Familie bruucht, wo mehreri Mitgliider drvo im öffentlige Läbe odr in dr Wirtschaft wichdigi Positione inähme, aber au allgemein as „Familiedynaschtii“ für Grossfamilie.

D Dynaschdie in dr Gschicht vom enä Land wärde unterschiide srdur, ass mä 

Abbaside, Ayyubide, Umayyade, Fatimide, Aghlabide, Almohade, Almoravide, Tulunide, Idriside, Tahiride

Ghilzai, Durrani, Baraksai

Thutmoside, Ramesside, kuschitischi Dynaschdii, Bakri-Dynaschdii, Burgiyya-Dynaschtii

Haykazuni, Urartu-Dynaschdi, Orontide (Jerwanduni), Artaxide (Artashesyan), Arsakide (Arshakuni), Bagratide (Bagratuni), Arzruni, Rubenide, Hethumide, Lusignan

Huus Sachse-Coburg und Gotha

Huus Dulo, Huus Krum, Komitopuli, Huus Asen, Huus Terter, Huus Shishman, Sachse-Coburg und Gotha
Sürischi Dünastii, Amorischi Dünastii

Jelling, Estridsen, Oldenburg 

Agilolfinger, Askanier, Babenberger, Habsburger, Huus Hessen, 
Hohezollere, Konradiner, Ludowinger, Luxemburger, Ottone, Przemyslide, Salier, Staufer (Hohenstaufen), Welfe, Wettiner, Wittelsbacher, Zähringer

Plantagenet, Lancaster, York, Tudor, Stuart, Hannover, Windsor 

Merowinger, Pippinide, Arnulfinger, Karolinger, Poppone

Karolinger, Kapetinger, Valois, Bourbonen, Napoleonide, Toulouse

d Familie Papandreou, Wittelsbach, Oldenburg
Maurya

Ziyaride, Kadschare, Zand-Prinze, Afscharide, Pahlavis 

Hasmonäer, Herodianer

Savoye (1861-1946)

Yamato (sit em 5. Jahrhundert bis hüt)

Haschimite

Trpimirović, Zrinski und Frankopan

Luxeburger, Oranje-Nassau, Nassau-Weilburg

Idriside, Almoravide, Almohade, Merinide, Saadier, Alawide

Grimaldi

Oranje-Nassau

Oldeburg

Yaruba-Dynaschdii, Said-Dynaschdii

Babenberger, Habsburger

Achämenide, Sassanide, Seleukide, Kadschare, Karachanide, Kara Kitai, Choresmier, Saffaride, Samanide, Buyide, Ziyaride, Ghaznawide, Timuride, Safawide, Tahiride, Dynaschdii vo de Afghane, Afscharide, Niger

Jagiellone, Piaste, Přemyslide, Wasa, Wettiner

Samboride

Burgunder, Avis, Habsburg, Braganza

Hohezollere
Julier

Hohezollere

Rjurikide, Godunow, Romanows,

Dynaschdii vo de Saud

Ynglinge, Folkunger, Wasa, Wittelsbach, 
Holstein-Gottorp, Bernadotte

Huus Barcelona, Huus von Pelayo, Huus Navarra, Huus Burgund, Huus Trastámara, Habsburg, Bourbone

Chakri-Dynaschdii

Přemyslide, Jagiellone, Habsburg, Luxemburger

Seldschuke, Osmane

Arpade, Anjou, Habsburg

d Familie Adams, Roosevelt, Kennedy, Bush, Ford, Astor-Familie, Rockefeller, Harrison (Familie),Wade Hampton

Nguyễn-Dynaschdii


</doc>
<doc id="17678" url="https://als.wikipedia.org/wiki?curid=17678" title="Lingua franca">
Lingua franca

As Lingua Franca (ital. für „fränkischi Schbrooch“) bezeichnet män ä Schbrooch, wo vo Lüt us verschiidene Schbrochgebiet as gmeinsami Verkehrsschbroch brucht wird.
In der ursprünglige und engere Bedütig isch d "lingua franca" ä beschdimmti Pidgin-Schbroch mit erä romanische Basis, wo im Middelalter dur dr Schbrochkontakt zwüsche Romane und Lüt, wo nitromanischi Schbroche, vor allem Arabisch, gschwätzt hai, entschdanden isch und as Handels- und Verkehrsschbroch bis ins 19. Johrhundert vor allem an der Süd- und Oschdküschte vom Middelmeer verbreitet gsi isch. 
S italienische Wort „franco, franchi“, isch urschbrünglig d Bezeichnig für d (Nord-)Italiener und d Franzose gsi. Währed de Chrüzzüg isch si Bedütig im latiinisch-fränkische Riich z Byzanz erwiiteret worde und anschdatt vo „Weschteuropäer, Obeländer, Katholik(e)“ bruucht worde. In dere Bedütig isch s vo den Araber, Türke, Grieche, Perser, Slawe und Rumäne übernoh worde. Dr Begriff „lingua franca“ isch wohrschiinlig noch em Arabische z Andalusie brägt worde, wo dr Geograph Ibn Khurradadbih d Lingua Franca ("al lugha al-ifranjiyya") gege Spanisch ("andalusiyya") und Griechisch ("rumiyya") abgränzt het. As alternativi Bezeichnig isch sit em 19. Johrhundert dr Uusdruck „(langue) sabir“ verbreitet, wo vermuetlig under französischem Iifluss z Algerien entschdanden isch (zum erschde mol 1859 beleit, abwiichend schon bim Molière) und au sältener, „petit mauresque“ (1830 zum erschde mol beleit). Bi de Uusdrück „lingua franca“, „parlare franco“, „sapere franco“ und ihre Entschbrächig bsundrigs in griechische Quelle cha mä au, je noch em Abgränzigskontext und in Analogii zur allgemeine Bedütigsentwicklig vo „franco, franchi“, mit abwiichende Bedütige wie „Französisch“, „Italienisch“ oder „weschtligi Schbroch“ rächne.
D Lingua Franca isch nit ä Mischschbroch gsi sondern än ächts Pidgin uf romanischer Basis mit arabische, türkische, persische, griechische und slawische Iiflüss, wo sich in siim Grundwortschatz und sinere grammatische Schdruktur nume wenig veränderet het, au wenn s wiit verbreitet und johrhundertlange bruucht worden isch. Es wird in dr Literatur mänggisch behauptet, ass si Basis s Provenzalisch, wo mä zwüsche Genua und Marseille gschwätzt het, gsi siig, aber das isch linguistisch falsch und au us gschichtlig-geographische Gründ nit haltbar. D Lingua Franca isch immer ä Sekundärschbroch bliibe und isch niene as Mueterschbroch gschwätzt worde, es het sich aso nid zun erä Kreolschbroch wiiterentwicklet. Es isch bruucht worde in Handelskontakt, militärische Kontakt, vermischte Siedlige und — was nid söt underschetzt wärde — vo de Seeräuber und de romanische Sklave in arabisch/türkische und griechische Schbrochgebiet. Öb Romane d Lingua Franca au unterenander as Verkehrschbroch bruucht hai, cha mä uf dr Grundlag vo de Quelle, wo mä het, nit sicher entscheide. 

D Lingua Franca isch in de Quelle dur metaschbrochligi Beschriibige z. B. in Reisebrichte, dur Zitat und dur fachschbrochligi Termini z. B. in dr Seemassproch bezügt. Si isch au in literarische Teggschd (dr anonym "Contrasto della Zerbitana" vo 1284/1305, im Gigio Artemio Giancarli si "La Zigana", druckt 1548, in chliinerem Umfang u. a. au bi Fazio degli Uberti, Goldoni, Molière, Calderón und em Lope de Vega) bruucht worde, het sich aber nit as Schriftschbroch etabliert. Entschbrächend schwiirig si d Bedingige für d Untersuechig vo ihrer genauere gschichtlige Entwicklig und geographische Differenzierig, aber es schiint, ass im weschtlige Nordafrika d Basis schbanisch und im öschdlige italienisch gsi isch und bi Algier si die beide Variante zsämmendroffe. Wo d Franzose Algier eroberet hai, isch d Lingua Franca dört under em Iifluss vo de verschderkte französische Schbrochkontakt und vo Handbüecher wie em "Dictionnnaire de la langue franque ou petit mauresque" (Marseille 1830) französisiert worde, isch aber no bis zum Ändi vom 19. Johrhunderto bruucht worde.

In der erwiiterete Bedütig isch ä "lingua franca" jedi Schbrooch, wo vo Lüt us verschiidene Schbroochgmeinschafte as Verkehrsschbrooch bruucht wird, und wo, wil si für die meischde as Zweitschbrooch glehrt worden isch und bruucht wird, hüfig veränderet und vereifacht, aber nit umbedingt ä Pidgin-schbroch drus gmacht worden isch.

Bischbil vo "linguae francae":


</doc>
<doc id="17681" url="https://als.wikipedia.org/wiki?curid=17681" title="Ural">
Ural

Dr Ural (Russisch Урал) isch ä Gebirg, wo bis 1895 m hoch und knapp 2100 km lang isch. Er lit in Nord-Süd-Richtig im mittlere Weschde vo Russland und wird as ä Deil vo dr asiatisch-europäische Gränze bedrachtet.

S Uralgebirg, wo Charaktermerkmol vo Hochgebirg und vo Mittelgebirg het, befindet sich zwüsche dr Oschdeuropäischen Ebeni im Weschde und em Weschdsibirische Diefland im Oschde. Vom Norden us gseh foht er a an dr Südküschte vom Karasee, won ä Deil vom Nordpolarmeer isch, zerscht noch Südweschte, noch öbbe 500 km biegt er in Richtig Süden ab, wird bi Jekaterinburg am breitischde und ändet noch nonämol 1600 km am Ural Fluss zwüsche Orenburg und Orsk an der kasachische Nordgränze.

S nördlige Drittel vom Ural isch öbbe parallel zum Ob, emä groosse sibirische Schdrom, wo sich öbbe 100 km vor siiner Mündig in de Obbuse vom Nordpolarmeer em Uralgebirg in dr Nöchi vo Labytnangi bis uf 50 km nöcheret. Dr Ural zieht dur drei Klimazone und isch im Durchschnitt numen öbbe 50 km breit. Vili Flüss hai ihri Quelle im Ural, zum Bispil dr Fluss Ural (lueg unde).

Am das nördlige Ändi vom Uralgebirg schliesst sich in Richtig Nordweschde s Pai-Choi-Gebirg a, wo bis zur schmale Jugorstrooss chunnt, uf deren ihrer nördligi Siite isch d Waigatsch-Insle. Nördlig dere Insle befindet sich d Karaschdrooss, und denn d Doppelinsle Nowaja Semlja. Mä cha Waigatsch und Nowaja Semlja as die nördlige Fortsetzige vom Ural und em Pai-Choi-Gebirg aluege.

Im Süde setzt sich s Uralgebirg im Mugodschar-Gebirg furt, wo in Kasachstan lit. Wiiter südlig befindet sich d Kasacheschdeppe, an die schliesst sech d Aral-Kaspi-Senkig mit em Aralsee und Kaschbische Meer a.

In dr Geografii het mä d Gränze zwüsche Europa und Asie am Ural-Gebirg und em Ural-Fluss feschdgleit. Die „beiden Ural“ deile äso dr Groosskontinänt Eurasie in zwei ungliich grossi Kontinänt ii, Europa mit erä Flechi vo 10,4 und Asie mit 43,8 Mio. km².

S Uralgebirg, wo knapp 2100 km lang isch, wird in fümf Deil bzw. Gebirgszüg iideilt, wo direkt inenander übergöhn. Vo Norde noch Süde si das:


Im mittlere Norde vom Ural befindet sich dr höchste Gipfel vom Gebirg, d Narodnaja, wo mit 1895 m hoch isch. Öbbe 180 km südlig vom Polarkreis, isch dä Deil vom Uralgebirg ä Hochgebirg.

Ä baar vo de höggschde Bärge (sortiert noch dr Höchi):



</doc>
<doc id="17692" url="https://als.wikipedia.org/wiki?curid=17692" title="Landnahme (Christoph Hein)">
Landnahme (Christoph Hein)

Landnahme isch a Roman vom Christoph Hein, wo im Johr 2004 vom Suhrkamp Verlag veröffentligt worden isch.

In "Landnahme" verzellt dr Hein d Läbensgschicht vom ä Umsiidler, em Bernhard Haber, uus dr Sicht vo fümf verschiidene Persone, wo alli in dr "Ich"-Form verzelle. Jede vonenä het si eigeni schbroochligi und charakterligi Authentizität und si eigene Läbensentwurf. Ziitlig und gschichtlig foot dr Roman churz noch em Zweite Wältchrieg a und ändet zur Ziit vo dr dütsche Wiidervereinigung.

Es isch d Gschicht vom Bernhard Haber, wo noch em Zweite Wältchrieg si Heimet z Schlesie het müesse verlo und as Umsiidler sich in dr oschddütsche Chliischdadt Guldebärg niiderglo het. Drotz alle Schwiirikeite schafft er d Integration in si neui Heimet: er wird agfiindet vo de Iiwohner vo Guldebärg, wo die wo us em Oschde chömme nid chönne usschdoh, si Hund Tinz schdirbt und si Vater begoht Sälbschdmord, wo sich aber schbööter as Mord vom enä Guldebärger useschdellt. Dr Haber brings zum Schluss aber fertig ein vo de iiflussriichschde Bürger vo dr Schdadt z wärde.


</doc>
<doc id="17695" url="https://als.wikipedia.org/wiki?curid=17695" title="Asien">
Asien

Asie isch dr gröschd Kontinänt (29,4% vo dr Landflechi vo dr Ärde), het die gröschdi Iiwohnerzahl (meh as 60% vo alle Mensche) und isch au am dichdischde bevölkeret. Es isch dr öschdlig Deil vo Eurasie. Im Weschde wird as Gränze zu Europa dr Ural gnoh und am Suezkanal schdoosst Asie uf Afrika. Im Norde lit dr Arktisch Ozean, im Oschde dr Pazifik und im Süde dr Indisch Ozean. Dr Groossdeil vo dr Landmasse lit in dr nördlige Hemisphäre. 

Asie wird gschichdlig, kulturell, ethnisch und geographisch in Regione iideilt: Sibirie, Oschdasie, Südoschdasie, Zentralasie, dr indisch Subkontinänt und dr Middler Oschde.


</doc>
<doc id="17697" url="https://als.wikipedia.org/wiki?curid=17697" title="Ustersbach">
Ustersbach

Uschdersbach (amtlich "Ustersbach") ischt e Gmoed im Landkroes Augschburg z Bayern.

Uschdersbach leit em Naturpark Augschburg Weschtliche Wälder, rond 25 Kilometer weschtlich vo Augschburg en dr Noochberschaft zua dr Ortschafte Dinkelscherbe, Kutzahausa ond Fischa.

Vo dr Gmarkong send 64,0 % Landwirtschaftsfleche, 24,1 % Wald, 10,9 % Sidlongsfleche ond 1,0 % sonschtige Fleche. Nochbergmoede send Kutzenhausen, Fischach ond Dinkelscherben.

Zua Uschdersbach gheret d Derfer Baschneeg (dt. "Baschenegg"), Mesoffa ("Mödishofen"), Oschderkiahbach ("Osterkühbach") ond Uschtersbach.

Uschdersbach ischt zom erscht Mol gnennt worda em Johr 1277 als "Usterspach".

Dr Ausländeraadoel isch 2011 bei 7,2 % gleäge.

73,2 % vo dr Eiwohner send em Johr 1987 remisch-katholisch gweä, 17,9 % evangelisch.

Uschdersbach hot mit Gessertshouse a Verwaltongsgmoeschaft vereibart.

Dr Birgermoeschter vo Uschdersbach ischt dr Maximilian Stumböck.

Ergebnis vo dr Landdagswahle seit 1986: 
Dr Dialekt vo Uschdersbach ghert zom Schwäbisch.



</doc>
<doc id="17699" url="https://als.wikipedia.org/wiki?curid=17699" title="Amerika">
Amerika

Amerika cha bezeichne:


America cha bezeichne:



</doc>
<doc id="17700" url="https://als.wikipedia.org/wiki?curid=17700" title="Nordamerika">
Nordamerika

Nordamerika isch dr drittgröschd Kontinänt. Zsämme mit Grönland, Middelamerika und de Karibische Insle het er ä Flechi vo 24.930.000 km².

Nordamerika isch dr nördlig Deil vom amerikanische Dobbelkontinänt, d Landbrugg in Middelamerika ghört drzue bis Panama. Im Norde isch dr Arktisch Ozean im Weschde dr Pazifischer Ozean, im Süde d Karibik und im Oschde dr Atlantik.

Dr Begriff „Nordamerika“ beschdoht us „Nord“, emä germanische Schdammword, und „Amerika“ (Lueg do).

Bis zu de Entdeckigsreise vo de Wikinger und de Schbanier isch Nordamerika nume vo Indianervölker und Eskimo besiidlet gsi. D Siidligsversuech vo de Wikinger uf dr Insle Grönland und in Vinland uf em Feschdland si nit erfolgriich gsi. D Schbanier hingege, und schbööter d Holländer, d Ängländer und d Franzose hai Fuess gfasst und Chrankete iigschlebbt, wo die Iigeborene zu Millione umbrocht hai. Au d Versklavig in Middelamerika und Chrieg hai die indianische Bevölkerige lo zsämmeschmelze uf ä Bruuchdeil vo dr Zahl wo si gsi sii, bevor d Europäer aacho si. Hützudag wurd mä in sonerä Situation vo Völkermord rede. Wil Arbetschreft gfehlt hai, hai d Europäer Millione vo Afrikaner in Weschdafrika versklavt und noch Amerika verschlebbt. Vor allem vom 19. Johrhundert a isch d Zahl vo europäische Iiwanderer schdark gwachse, wo vo dr Oschküschde us sich nach Weschde verbreitet hai. An dr Weschdküschde hai sich Asiate, vor allem Chinese und Japaner niiderglo, aber d Europäer mache ä Mehrheit vo dr nordamerikanische Bevölkerig us.
Die iigeborene Schbrooche in Amerika und Kanada si faschd usgschdorbe, in Middelamerika hai si besser überläbt. Die wiitischd verbreiteti Schbrooch (USA, Kanada) isch Änglisch in siiner amerikanische Variante, in dr Karibik redet mä vilerorts Kreolschbrooche wo uf em Änglische basiere. Z Kanada schwätzt mä Französisch in dr Brovinz Quebec, und im US amerikanische Schdaat Louisiana het s no Überräschd vo sonige, won ä französische Dialäkt schwätze. Schbanisch isch die meischd verbreiteti Schbrooch in Mexiko und de andere Middelamerikanische Länder, wo vo de Schbanier kolonisiert worde si.


</doc>
<doc id="17701" url="https://als.wikipedia.org/wiki?curid=17701" title="Südamerika">
Südamerika

Südamerika isch dr südlig Deil vom amerikanische Dobbelkontinänt, vo Panama aa südwärts. Zsämme mit de Länder vo Middelamerika, wo mä Schbanisch schwätzt, wird s hüfig au Latiinamerika gnennt. Südamerika lit zum gröschde Deil in dr südlige Hemisphäre, aber immerhi öbben ä Vierdel isch uf dr nördlige Ärdhalbchugle. Dr Flechi noch isch s dr viertgröschd Kontinänt, Asie, Afrika und Nordamerika si grösser und het die fümft gröschdi Bevölkerig mit öbbe 382 Millione Mensche. Wie in Nordamerika isch d Bevölkerigsdichdi mit e chli meh as 21 Iiwohner pro km² chli. Im Norde si d Karibik und dr Atlantik, im Oschde isch dr Atlantik und im Weschde dr Pazifik.

Südamerika het si Name vo de Kartographe Martin Waldseemüller und Matthias Ringmann übercho noch em Amerigo Vespucci, wo dr erscht Europäer gsi isch, wo behauptet het, ass Amerika nit in Oschdindie wur ligge sondern ä neuji Wält sig.



</doc>
<doc id="17707" url="https://als.wikipedia.org/wiki?curid=17707" title="Australien (Kontinent)">
Australien (Kontinent)

Dr Kontinänt Auschdralie het ä Flechi vo acht ä halb Millione Quadratkilometer und isch dr chliinschd vo de Kontinänt. Er het mit 28 Millione Mensche vo de bewohnte Kontinänt au die chliinschdi Bevölkerig. Drzue ghört s Feschdland vo Auschdralie, d Insle Tasmanie wo südlig vom Feschdland lit, und Neuginea nördlig drvo, wo alli uf em gliiche Kontinentalschelf ligge.

Hüfig zelt mä us kulturelle Gründ au Neuseeland drzue und mänggisch au d Inselgrubbe Mikronesie, Melanesie und Polynesie im Pazifik. Mä redet denn meischdens vom Kontinänt Ozeanie.


</doc>
<doc id="17708" url="https://als.wikipedia.org/wiki?curid=17708" title="FC Kuban Krasnodar">
FC Kuban Krasnodar

FC Kuban Krasnodar (Russisch: "Футбольный клуб "Кубань" Краснодар / Futbol'nyj klub Kuban' Krasnodar") isch en Fussballclub us Krasnodar, Russland. Gründät isch der Club 1928 worde. Stadion heisst Kuban stadion und hät 32.000 Zuschauerplätz.

Dr Club isch as „Dynamo“ 1928 gründet worde, het aber 1954 dr Name „Neftyanik“, vier Johr schbööter „Kuban“ und 1960 „Spartak“ übercho. Vo 1963 a heisst er widr „Kuban“.

Dr Club het vor allem in dee undere Lige vo dr Sowietunion gschbiilt und het d RSFSR Meischderschaft viermol gwunne. Vo 1980 bis 1982 isch „Kuban“ in dr höchschde Liga gsi, si beschdi Blatzierig isch dr 13.Rang in 1981 gsi. Wil d Sowietunion ufglöst worden isch het dr Club 1992 in dr oberschde Liga gschbiilt anschdatt abzschdiige. Si si uf Blatz 18 (vo 20) cho und relegiert worde. 2004 si si widr in die erschd Liga ufgschdiige hai aber ihre Blatz dört scho noch einere Saison widr verlore. 2006 si si widr ufgschdiige und si zweitledschd worde.



</doc>
<doc id="17709" url="https://als.wikipedia.org/wiki?curid=17709" title="Johann August Sutter">
Johann August Sutter

Dr Johann August Sutter (aigentlig Suter) isch am 23. Hornig 1803 z Chandre (Baden) uf d Wält cho und am 18. Juni 1880 z Washington, D.C. gschtorbe. Me het em au "Gän(n)eral Sutter" oder "John Augustus Sutter" oder "dr Keiser vo Kalifornie" gseit. Är isch e kalifornische Ländereyebsitzer gsi mit Schwyzer Abstammig und het Nöi-Helvezie gründet.

Im Sutter si Heimetort isch Rünebrg im (Baselbiet) gsi. Syni Vorfare si us em badische und elsässische cho und si woolhabendi Bsitzer vo Bapiirfabrike und Drukereye gsi. 

Dr jung Sutter het in dr Thurneysen'schen Drukerey und Verlagsbuechhandlig z Basel e kaufmännischi Leer gmacht und isch um 1824 nach Burgdorf im Kanton Bärn cho. Är het als Handelscommis bi Salzfaktor Aeschlimann gschafft und het spöter es eiges Tuechwaregschäft an der Schmidegass betrybe. Am 24. Oktober 1826 het är in Burgdorf d Annette Dübold ghürotet. Dr erschti Soon, Johann August, isch am nöchschte Tag, am 25. Oktober 1826 uf d Wält cho. Si hei no vier Chinder gha, drey Buebe und es Meitli.

Dr Sutter het in Burgdorf gärn dr "Kaltwasserleistes," so het men im gseit, bsuecht. Das isch e literarische Zirkel gsi, wo 1820 gründet worden isch. Syni Mitglyder hei sich regelmessig in schpezielle Rüüm im zwoite Schtok vom Burgdorfer Schtadthuus troffe.

Wo syner Firma "Johann August Sutter & Co" dr Konkurs droot het und är zuedem nach eme Betrug an der Firma vo sym Vater vo de Schwyzer Behörde gsucht worden isch, isch är im Mai 1834 über Frankrych und Hawaii nach Kalifornie usgwanderet und het sy Frau und d Chinder der öffentliche Fürsorg überloo.

Dr Sutter het 1839 im Sacramento-Tal es grosses Gebiet kolonisiert und het im Name vo dr Obrigkeit d Indianer vertrybe. Sym Gebiet, wo so gross gsi isch wie dr Kanton Baselland het är Nöi-Helvezie gseit. Är het s vom Vizekönig vo Mexiko übercho. Dr Sutter het uf sym Land buuret und het 1841 e Befeschtigung (Sutter’s Fort) gege d Indianer boue. 1848 het dr James W. Marshall uf em Gländ vom Sutter Gold gfunde. Do isch e Goldrusch usbroche. Dr Aaschturm vo de Goldgräber het em Sutter sys Imperium ruiniert – alles het är verloore und isch völlig verarmt. Är het zwar vor Gricht Schadeersatz erschtritte, het de aber nie übercho.




</doc>
<doc id="17710" url="https://als.wikipedia.org/wiki?curid=17710" title="Jean Tinguely">
Jean Tinguely

Dr Jean Tinguely (* 22. Mai 1925 z Friiburg im Üechtland, † 30. August 1991 z Bärn) (au Jeannot Tinguely) isch ä ziitgenössische Schwiizer Moler und Bildhauer gsi, wo zum Nouveau Réalisme zelt wird. Er isch eine vo de Hauptverträter vo dr kinetische Kunscht. 

Dr Tinguely isch z Basel ufgewachse, het noch dr Schuel z erschd ä Lehr as Dekorateur gmacht. Sit 1952 isch er mit dr Eva Aeppli verhürotet gsi. 1955 het er d Künschdlere Niki de Saint Phalle kenne glehrt, won er 1971 in zweiter Eh ghürotet het. Mit em Iiseplaschtiker Bernhard Luginbühl isch er guet Fründ gsi. Mit ihm und andere Künschdler wie em Daniel Spoerri und dr Niki de Saint Phalle het er verschiideni gmeinsami Brojekt realisiert. Dr Tinguely isch vor allem bekannt worde für siini beweglige, maschineähnlige Skulpture. 

Er het än internationale Ruef gha: 1990 het z Moskau ä Tinguely-Uschdellig in der Tretjakow-Galerii schdtattgfunde, und in siim letschde Läbesjohr 1991 het dr Tinguely d Gross-Hängeskulptur "La Cascade" z Charlotte (North Carolina) in de USA gmacht.

Dr Jean Tinguely isch 1991 im Alter vo 66 Johro im Inselspital z Bärn gschdorbe. 
Im Johr 1996 isch z Basel s Jean Tinguely Museum ufgmacht worde, wo vom Mario Botta entworfe worden isch und wo zahlriichi Wärke vom Kinetiker usgschdellt wärde.

Sit dr Middi vo de 50er Johr het sich dr Tinguely mit em Bau vo motorbetriibene Maschineplaschtike beschäftigt, won er us Droht, Bläch und allerlei andere Fundstück und Schrottdeil zsämmegsetzt het. Siini beweglige Plaschtike wärde vom Betrachter as höchscht aktiv, arüehrend, heiter und verspiilt, hüfig as witzig und mänggisch au as melancholisch erläbt. Er het siis umfangriiche Wärk mit verbrechlige und zittrige Droht-Bläch-Kompositione agfange. D Blächdeil si meischdens farbig bemolt.
Um 1960 het dr Tinguely Zeichnigsautomate erfunde und baut, wo uf Bapierschdreife maschinell Zeichnige hai chönne mache. Sit 1996 zeigt s Tinguely-Museum Basel in erä permanänte Uschdellig ä groosse Deil vo siine Wärk.






</doc>
<doc id="17716" url="https://als.wikipedia.org/wiki?curid=17716" title="Akronym">
Akronym

Än Akronym isch a künschdligs Word, wo us de Afangsbuechschdabe vo mehere Wörter zsämmegsetzt isch. Dr Begriff isch in de 1940er Johr brägt worde, us griechisch "akron" (Ändi) und "onoma" (Name). „USA“ wär es Bischbil.

Mänggisch cha mä die Abchürzige wien es Wort uschbräche, z. B. „Laser“ odr „Aids“. Denn wird im allgemeine nume no dr Afangsbuechschdabe grooss gschriibe, wie im enä konventionelle Wort. Mä redet hüfig au vo Akronym wenn mä meh as nume d Afangsbuechschdabe vo de abkürzte Wörter bruucht. D Groos- und Chliischriibig isch nit eiheitlig. Es git Akronym wo wie normali Subschdantiv nume mit emä Groossbuechschdabe am Afang gschriibe wärde: „Interpol“ vo International police odr „Gestapo“ vo Geheime Staatspolizei; anderi wie „KaDeWe“ (Kaufhaus des Westens) erinnere an die urschbrünglige Worter.




</doc>
<doc id="17733" url="https://als.wikipedia.org/wiki?curid=17733" title="Chuchichäschtli">
Chuchichäschtli

S Wort Chuchichäschtli (; IPA: ), oder wie s sälte brucht wird Chuchichänschterli, isch s hüffigschte hochalemannische Schibboleth. S Wort "Chuchichäschtli" wird i dä Schwiiz un in Deile vo Südbade hüüfig bruucht, zum Ussländer demonschtriere, wie Schwiizertüütsch (Hochalemannisch) öppe töönt. Wills das Wort aber bsunders wägem <ch> praktisch nid usgsproche wärde ka, wirds dene Persone zer Beluschtig vo de andere zur Ussprooch empfoole. Die Persone spräches denn meischtens "Guggigäschtli" oder ähnlich us. D Volkssag, ass me s bruuchi, für zum d Schwiizer Staatsbürgerschaft überzcho, isch falsch.

S Wort isch wege mehreri Eigeschafte für Lüt, wo e kei Hochalemannisch (bsunders gar kei Alemannisch) kenne, numme schwer zum usspreche:

S Wort Chochichäschtli chonnt vom latiinische "cocina", „Chuchi“ ond dr Verchliinerigsform vo „Chaste“, wo d Härkunft drvo unklar isch, möglicherwiis vom germanische "kaza", „Gfäß“. 

Au in dr hochalemannische Gegnige z Südbade isch s Wort "Chuchichaschte" gängig as Schibboleth gege s oberrhyalemannisch „Kuchikänschterli“ oder „Kuchikaschte“.



</doc>
<doc id="17735" url="https://als.wikipedia.org/wiki?curid=17735" title="Haus">
Haus

Es Huus isch i der Umgangssprooch algemein öppe s glyche wien es Gebäude.

Yberwiegend wird dr Begriff im Zämmenhang mit Wohnhüser benutzt. E Huus het e gwisse Komfort-Standard und verschideni Zimmer näbenand, i der eifachschte Grundform wenigschtens e separati Chuchi, e Stube und e Chammere, bi ere Hütte oder ere Baracke, wo men au drinn cha wohne, spricht mer nit vu eme Huus. Es Gschäftshuus hät au me Komfoor, as e Fabrigg, au wänns nöd zum dinn wohne dänkt isch. Nöd zum drinn läbe isch au es Kaufhuus, es Möbel− oder Modehuus, es Spiil− oder Puppehuus, au nöd es Verlaagshuus. Bim e Schauspiilhuus oder Stadttheater mit mehrere Sääl, isch s Gegestuck vo de Näbebühni, s „Grosse Huus“.

Es Puurehuus het zum Huusteil, wo me drinn wohnt, au no Rüüm für Arbetsgräät und vilecht au für Dier.

We wichtig s Huus für d Mönsche sit langer Zyt scho immer gsi isch, gseht men am groossen Artikel zum Theema bim Schwiizerischen Idiotikon. Döört cha me vil vom Sproochgebruuch und zum Bruuchtum rund um d Hüüser lääse. D Huusforschig isch es wyts Fäld vo der Volchskund.

D Isoglosse Huus/Haus dient in dr dytsche Sprochwisseschaft zur Abgrenzig vum Schwäbische zum ybrige Alemannische.

D Ussproch vum Wort isch im alemannische Sprochruum sehr verschiide:


I de Mundarte wärde so Verchlinerigsforme wie "Hüüsli" odda "Häusle" (schwäbisch) bruucht.

S Schwäbisch "Häusle" isch s Synonym für s eigete Huus (me kännt der Spruch "Schaffe, schaffe, Häusle baue").

"Hüüsli" wird im Schwizerdütsche au als Synonym für Toilette brucht. 

Us emene Wort vom Früegermanische, wo "*husa-" gheisse het, isch im Althochdüütsche "hûs" worde. Das het zerscht algemein d Bedütig gha: e "Teki", und den bsunders im Sinn vo dr Zältteki, und spööter isch das Wort auf für feschti Hüüser bruucht worde.

Wyt verbreitet sind Ortsnäme, wo vom Grundwort chöme, so wie öppe "Huuse," "Hüüsere" und Zämesetzige mit däm Wort wie bi Schaffhuuse.

I der Sozialgschicht seit men ere Familie und ere wytere gsellschaftliche Gruppe rund um ene Sippe öppen au "Huus," so wie bi de adelige Dinaschtie: me redt vom «Huus Habsburg», vom «Huus Liechteschtai» und änliche grosse Familene.

En abgleitete Begriff isch der "Huushalt." Das meint d Organisazioon, s Material und s Gält und eifach alles, wo s bruucht, ass im Huus alles funkzioniert.

I de politische Ebendi gits s Bundeshuus oder s "Wiisse Huus", bim Zweichammersystem s Ober− und s Underhuus.


</doc>
<doc id="17737" url="https://als.wikipedia.org/wiki?curid=17737" title="Rebsorte">
Rebsorte

Dia Pflanz, wo üs de Frücht Wii im urschprüngliche Sinn gmacht wird, isch d Edli Wiiräb "(Vitis vinifera)". Wia bi de meischde Nutzpflanze gits unterschiedlichi Sorte, wo mr im Wiibau als Räbsorte kennt. Gschmack un Charakter vume Wii were häuptsächlich durch d Räbsorte bschdimmt, in geringerm Mass durch d Lage un d Eigeschafte vum Bode odr vum Üsbau durch de Wiibür.

D Ampelographi (griech.) isch d "Wisseschaft vu de Räbsorte". Fryer het si sich uf detaillierti Beschriibige vu dr ainzelni Sorte bschränkt. Sit mr abr ä DNA-Analyse mache ka, bschäftige sich d Ampelographe vermehrt mit dr Klärig vu dr Vuwandtschaftsbeziehige vu Räbsorte.

Sit rund 5000 v. Chr. sin durch Züchtig üs wildi Wiisorte 8.000 bis 10.000 Räbsorte entschdande. Vu denne sin rund 2.500 in de unterschiadliche Ländr fir d Wiiproduktion zueglasse. Viili were hit eher selde abaut un nur ainigi hundert Räbsorte sin wichtig - noch weniger ybrregional.

Bii de Trybel wird zwische Kelter- un Dafeltrybel ainersits und Trybel fir Rosine unterschiede. Danäbe gits noch Ziertrybel, wu mr nit ka esse odr Wii vu mache.

Fir de Wii unterscheidet mr zwische Rotwii- un Wisswiisorte. Jede Räbsorte het typischi Arome. Drum hen zwei Wii üs dr glichi Sorte - sogar wenn si düsig Kilometer entfernt gwachse sin - immer rächt viil gmeisam. Nit alli Wii sin üs nur ainer Räbsorte gmacht. Dr rodi Bordeaux isch meischdens ä so gnannts Cuvé, ä Vuschnitt üs mindeschdens drii Sorte. Zuedem wird üs rodi Trybel nit notwendigerwiis nur Rotwii gmacht, sondern äui Wisswii, (dr Blanc de Noirs) odr dr Wissherbscht mit siinere typischi helle lachsrodi Färbig. Bii d meischde rodi Räbsorte isch nämlich nit s Fruchtflaisch rod, sondern d rodi Farb steckt nur in dr Schale. Ä typische Rosé isch ä Vuschnit von rodem Wii un wisse Sorte.

D weltwiti Wiibauflächi (Stand: 2000) isch rund 7,9 Millione ha, was 79.000 km² gliichkummt. Europa het dodevu faschd 5 Millione ha (50.000 km²).

A Ranglischd vu dr meischdkultivierti Räbsorte z mache isch gar nit so aifach. D Zahle kumme vu Statistike üs vuschiadeni Johr un sin üsserdem mit unterschiadlichi Methode erhobe worre. In ainige Länder were bispiilswiis manche Sorte zsämmegfasst, in andere abr nit. Ainzelni Sorte were manchmol wegge Vorliabe odr Gsetzesvorgabe gförderet odr äui zruckgnumme. Üs dem Grund muess mr bii so enneme Vugliich vorsichtig sii. S Erschdelle vun ere uniigschränkt gültige Lischd isch ebbe nit rächt möglich.

D "Flächi" in dr Tabelle wu noch kunnt isch in Hektar agä, d Spalte "Farb" hängt mit de farbigen Unterlegig vu dr entsprächende Ziile zsämme. In dr Spalte "Synonym" stohn jewiils bis zua zwai Synonym fir de gebrüchlichschde Namme. D Spalte "Hauptabaugebiat" zaigt d Staate mit de gröschdi Räbfläche un "Johr" stoht fir s Johr, wu Date erfasst wore sin.

Anmerkige zua dr Tabell:
Ainigi Sorte hän in beschdimmti Regione ä bsunders wichtigi Beditig bekumme. D Wii vu dert sin so begehrt, dass sälli Sorte als "edli Räbsorte", "Edelräbe", "Cépages nobles" (fr.) odr "Wiiadel" bezeichnet were. Dia Räbsorte sin zwar kai Garantii fir hochi Qualität, kumme abr doch hüfg in Spitzewii vor. Wel s kaini feschdi Kriterje fir derartigi Uflischdige git, kummt mr oft zua unterschiadlichi Ergebniss. Ains vu dr wichtigschdi Kriterje iisch d Vubraitig. Bii ainer weltwiti Vubraitig bii hocher Qualität ka mr ä guete Anpassigsfähigkeit gegenybr Klima- un Umweltbedingige anämme.

Hüfig in denne Lischde aztreffe sin:



Manchmol findet mr in denne Uflischdunge äui d rodi Sorte Pinotage in Süedafrika odr Zinfandel in Kalifornje un d wissi Sort Grianer Veltliner in Östrriich.




</doc>
<doc id="18012" url="https://als.wikipedia.org/wiki?curid=18012" title="Johann Jakob Baader">
Johann Jakob Baader

Dr Johann Jakob Baader isch Schwyzer Nazionalrot und Dokter gsi. Är isch am 4. Aprelle 1810 z Gälterchinde uf d Wält cho und am 16. Merze 1879 z Gälterchinde gschtorbe. 

Dr Johann Jakob Baader isch dr Soon vom Dokter Samuel Baader gsi. Är het Latinunterricht by verschydene Pfärrer gno. Sys Medizinschtudium het är z Basel, Fryburg im Brysgau und z Züri gmacht und 1834 erfolgrych abgschlosse. Im Joor 1840 het är d Elisabeth Rudin vo Bämbel ghürote. Yre Soon isch dr Arzt und Gönner Arnold Baader gsi. Eis Joor spöter hei si yn zum Bezirksarzt gweelt. 

Zwüsche 1836–1857 und 1866–1872 het är Gälterchinde im Baselbieter Landrot verträtte. Glychzytig isch är vo 1866–1869 Liberale Nazionalrot gsi. Är het sich im obere Kantonsteil am Ufbou vom noiye Kanton Basel-Landschaft beteiligt. Är isch e yflussryche Verträter vo dr domols wichtigschte Partey, der Ornigspartey gsi. Usserdem isch är Presidänt vom Sanitätsrot und Gründer vom Läseverein und vo dr Meitlisekundarschuel Gälterchinde gsi. Är het sich ygsetzt für e Nöibou vo dr Schtrofanstalt und vom Kantonsschpital. Im Joor 1865 isch är eine vo de Mitbegründer vo dr Schwyzerische Ärztegsellschaft gsi. Zwüsche 1873–1878 isch är im Verwaltigsrot vo dr Basellandschaftliche Hüpotekebank gsi und het au no im Militär als Batallionsarzt dient. 




</doc>
<doc id="18360" url="https://als.wikipedia.org/wiki?curid=18360" title="Amerika (Doppelkontinent)">
Amerika (Doppelkontinent)

Amerika isch a Doppelkontinänt, wo sich in dr weschdlige Hemisphäre befindet. Er erschdreckt sich ununterbroche vom Arktische Ozean im Norde zur Antarktik im Süde. Er beschdoht us zwei groosse Feschdlandmasse, Nordamerika und Südamerika wo dur ä Landängi in Middelamerika verbunde si. Drzue ghört au die gröschd Insle vo dr Wält, Grönland und ä Hufe chliineri Insle, vor allem in dr Karibik.
Im allgemeine wird agnoh, ass Amerika si Name vom dütsche Kartograph Martin Waldseemüller übercho het, noch em Vorname vom italienische Entdecker Amerigo Vespucci, wo Südamerika entdeggt het und d "Amerique" Bärge in Middelamerika. Er het as erschde gsait, ass Amerika nid Oschdindie siig, wie dr Kolumbus ghofft und dänggt het. S Broblem mit dere Erklärig isch, ass mä im allgemeine dr Familie- und nit dr Vorname gnoh het, und vo däm ä Name für än Endeggig abgleitet het.

Än anderi Theorii, wo weniger populär isch, sait, ass dr Name Amerika vom enä änglische Händler, em Richard Amerike us Bristol chunnt, vo welem mä dänngt, ass er d Entdeckigsreis vom John Cabot 1497 noch Neufundland finanziert haig.

Anderi hai vorgschlage, ass Amerika vom Name vom ä schbanische Matros, wo dr alt gothischi Name Amairick gha haig, chiem odr ass er us erä Indianerschbrooch schdammt.

Die urschbrüngligi Bevölkerig, wo vor meh as 10.000 Johr vo Nordoschasie uus iigwanderet isch, het us Indianervölker und Inuit (Eskimose) beschdande. Die erschde Europäer, wo öbbe ums Johr 1000 noch Amerika cho si und sich dört für churzi Ziit niiderglo hai, si d Wikinger gsi. Im 15. Johrhundert het dr Christoph Kolumbus, wo vom schbanische Königshuus finanziert worden isch, 1492 Middelamerika entdeckt. In de Johrhundert, wo cho si, hai die europäische Seemächt Amerika afo erobere, d Holländer, denn d Ängländer und d Franzose vor allem in Nordamerika, d Schbanier und Bordugiise in Middel- und Südamerika. Währed dr Kolonisierig vo Amerika si die iigeborene Völker uf ä Bruchdeil vo ihrer früehnere Zahl zsämmegschmulze, zum Deil si si an iigschlebbte Chrankete, wo si drgege kei Immunität gha hai gschdorbe, zum Deil si si in Chrieg under sich und gege d Europäer umcho, zum Deil si si versklavt und zwunge worde, bis zum Dod z schaffe. Ihri Verfolgig dur d Europäer wurd mä hützudag Völkermord nenne, und au scho zu siiner Ziit het s Europäer ge, wo sich gege d Behandlig vo de Indianer empört hai.

D Zahl vo Europäer, wo im 16. Johrhundert noch Amerika cho si, isch no chlii gsi. Vili drvo si Abentürer und Schatzsuecher gsi, wo noch Gold gsuecht hai. Es hai sich aber au Siidlige vo Buure bildet, wo agfange hai s Land z bewirtschafte. D Zahl vo de Iiwanderer het vor allem im 19. Johrhundert schdark afo wachse. Dank dr schnälle Entwicklig vo dr Wirtschaft vor allem in Nordamerika isch dr Kontinänt interessant worde für vili, wo deheim kuum gnueg z ässe gha hai odr verfolgt worde si. Usser Europäer si au Oschdasiate immigriert, so dass hüt d Bevölkerig üserschd viilfältig isch.

Millione vo Afrikaner si in ihrer Heimet gfange gnoh und noch Amerika verschleppt worde, wo si as Sklave hai müesse läbe. Ä groosse Deil vo dr amerikanische Wirtschaft isch abhängig gsi vo siine Sklavenarbeiter, dorum isch ihri Befreijig eso schwiirig gsi und erschd im 19. Johrhundert bassiert. In de Vereinigte Schdaate vo Amerika het s ä groosse Bürgerchrieg bruucht, wo nid emol wäge dr Abschaffig vo dr Sklaverei usdrait worden isch, für zum di Schwarze vo dr Sklaverei z befreie.




</doc>
<doc id="18363" url="https://als.wikipedia.org/wiki?curid=18363" title="Dramatiker">
Dramatiker

Ä Dramatiker odr Theaterautor isch ä Verfasser vo Theaterstück (Drame). 

Mänggi Dramatiker hai sich drbii uf beschtimmti Theatergenres konzentriert, wie Komödie (Komödienautor) oder Tragödie (Tragödienautor). 

Mänggisch wärde Schtoff us dr Buech-Literatur vom enä Theaterautor für d Bühni bearbeitet (Dramatisierig). Bischbil si d Bearbeitige vo de Wärk vom Karl May für d Karl-May-Schbiil uf verschiidene Bühne.

D Theater chaufe s Rächt, ä beschtimmts Schtück vom enä Theaterautor abkürzt oder ungkürzt ufzfüehre. Der Theaterregisseur het drbii d Uufgob, dr Teggscht as ä dramatischi Handlig auf d Bühni z bringe. Mänggisch macht dr Autor die Umsetzig sälber. 



</doc>
<doc id="18365" url="https://als.wikipedia.org/wiki?curid=18365" title="Verkehrsbauwerk">
Verkehrsbauwerk

Ä Verkehrsbauwärk isch ä bauti Alag, wo zur Abwicklig vom Persone- oder Güeterverkehr dient. Verkehrsbauwärk si Deil vo dr Infraschdrukdur von erä Wirtschaft. In Europa wärde si hüfig vo dr öffentlige Hand baut und mit Schdüüre finanziert. Si chönne underirdisch odr überirdisch agleit si.

Verkehrsbauwärk si vilfältig und mä findet sä in fascht alle Verkehrsforme:

Schdrooss, Autibahn, Mautportal, Parkplatz, Garaasch, Parkhuus, Diefgaraasch, Busbahnhof, Busdepot
Bahnhof, Iisebahnschdrecki/Schiine, Bahnübergang
Hafe, Containerbrugg, Schleuse, Trogbrugg, Lüüchtdurm, Wasserschdroossechrüz, Schiffshebwärk, Kanal (Wasserbau), Flusskanal, Marina
Flugplatz, Flughafen, Hangar, Tower (Flugplatz), Helikopterlandeplatz

Brugg/Viadukt, Underfüehrig, Tunnel, Tankschdell


</doc>
<doc id="18368" url="https://als.wikipedia.org/wiki?curid=18368" title="Martin Birmann">
Martin Birmann

Dr Martin Birmann (* 26. Novämber 1828 z Rünebrg als "Martin Grieder"; † 19. Augschte 1890 z Lieschtel) isch e Schwyzer Politiker gsi. Är isch dr erschti Armeninschpäkter vom Kanton Baselland, Presidänt vo meerere politische und gmeinnützige Organisazione und au no Schriftsteller gsi.

Dr Birmann isch e Soon vom Posamänter "Johannes Grieder" und vo dr "Elisabeth Buser" gsi. 1859 het är d "Elisabeth Socin" († 1927) vo Basel ghürotet. Si hei zäme e Tochter gha. Nach em Bsuch vom Pädagogium z Basel het är Teology gschtudiert an dr Uniwärsitet Göttinge und isch 1852 Pfarrer z Lieschtel worde. Syni schterbliche Überräschte si 1890 uf em Fridhof z Chilchbrg beärdigt worde.

Wil är us armem Huus gschtammt het, isch dr Martin Birmann vom J. Kettiger gförderet und 1853 vo dr Juliana Birmann-Vischer (* 1785; † 1859), dr Witwe vom Moler Samuel Birmann, vo Basel adoptiert worde. Är het in dem Zämehang yre Name aagno. Vo jetz a het är sich bis zu sym Tod im Joor 1890 mit syner ganze Chraft für die arme Mitmönsche ygsetzt. Är isch bis 1888 unbesoldete Armeninschpäkter vom Kanton Basel-Landschaft und au vo 1853 bis zletscht Presidänt vom Armenerzyeigsverein gsi. 

Mit dr finanzielle Unterschtützig vo syner Adoptivmuetter, het är scho 1854 d "Anschtalt für verwaarlosti Buebe" z Augscht gchauft und isch immer yre Presidänt gsi. Är het s Kantonsschpital reorganisiert und isch e Kämpfer für e Noibou vom Chrankehuus (1877) gsi. Wil är e gmessigte Liberale gsi isch, het är bis zu sym Tod au e Vylzaal vo politische Ämter gha. Är isch ab 1854 mit wenig Unterbrächige im Landrot gsi, unter anderem als Schöpfer vom kantonale Armegsetz. Är isch Mitglid vo ville Kommissione gsi. Vo 1869 a isch dr Martin Birmann im Schtänderot gsi, vo 1884 a Beuftreite für chille- und kulturpolitischi Froge.

1854 isch är Mitgründer vo dr Basellandschaftliche Zytig gsi. Vo 1859 a isch är Verwaltigsrot, ab 1878 denn Presidänt vo dr Hüpotekebank Basel-Landschaft gsi. Är het sich sit 1880 bi dr Waldeburgerbaan ygsetzt und isch dört ab 1888 Presidänt worde. Zuedem isch är au im landwirtschaftliche Verein und in dr Schwyzerische Gmeinnützige Gsellschaft aktiv gsi. Näbenby isch dr Birmann au no literarisch-lokalgschichtlich tätig gsi.

1885 het är vo dr Filosofische-Historische Fakultet vo dr Uniwersitet Basel dr Eeredoktertitel übercho. Das am 23. Aprelle 1968 ygweyti "Martin-Birmann-Schpital" für chronisch Chranki z Lieschtel treit ym z Eere de Name.



</doc>
<doc id="18512" url="https://als.wikipedia.org/wiki?curid=18512" title="Ragga">
Ragga

Ragga odr Raggamuffin isch e Spilart vom Reggae und isch bsunders z Jamaika e beliebti Musigrichtig. Hauptmerkmal sind de meistens im "Patois" ghaltni und uf wenig Tön beschränkti Sprechgsang und die hypnotische, basslastige Riddims. 

Ragga isch e Form vom Dancehall und erfreut sich sit Mitti vo de 1980er Jahr immer a mee Beliebtheit. Als erste Raggamuffin-Titel giltet "Under Me Sleng Teng" vom Wayne Smith / King Jammy us em Jahr 1985, de Song het mit sire dure Synthesizer erzügten Bassline au d Produktionswis vo dr jamaikanische Tanzmusig revolutioniert.

De Begriff Raggamuffin isch dür ds Album "Ragamuffin Hip-Hop" vom Asher D. und em Daddy Freddy begründet und etabliert worde. Genau isch d Churzform Ragga dür d Albe Ragga Rock, mit em Led Zeppelin und Ragga House, mitem Produzent Simon Harris um d Welt gange.

E wesentlichs Merkmal vom Ragga isch d Tatsach dass verschidni Sänger unabhängig vonenand uf em gliche Instrumental, em "Riddim", e eigete Titel singe bzw. toaste. Ds beste Bispil dadefür isch e Song mit em Namen "Real Rock", es Instrumentalstück vo 1967 vo de Band "Sound Dimension", das isch bis hüt i fascht 300 verschideni Versione vo diverse jamaikanische Künstler „gevoiced“ worde.

Ragga wird allgemein uf 7″ presst, Geschwindigkeit betreit meistens 45 U/min. Bim Uflege wird vil de glich Riddim i verschidene Interpretatione anenandgreit. Das verstärcht de hypnotisch Effekt. Uf trickrichs Mixing wird debi verzichtet, das isch ufgrund vom Plattenformat au schwer möglich.

D Texte dreied sich inhaltlich grösteteils um vier Theme: Sex (Slackness), Gwalt (Gunlyrics), Cannabiskonsum (Ganja-Tunes) und Politik / Religiosität (Consciousness).

Au in Großbritannie isch Raggamuffin ends vo de 1980er sehr beliebt gsi. Afangs vo de 1990er Jahr beiflusst dr Ragga wesentlich d Entstehig vom Jungle, dem sini Urform wird hüt als Ragga Jungle bezeichnet. Es existiert au es Genre vo elektronische Musig, wo sich Raggacore nennt, das het Iflüss us Ragga und au Dancehall.





</doc>
<doc id="18513" url="https://als.wikipedia.org/wiki?curid=18513" title="Dubplate">
Dubplate

Ds Dubplate isch e spezielli Schallplatte, wo u. a. vo DJs brucht wird und als Einzelstück oder inere sehr chline Stückzahl presst wird. 

Ursprünglich hets nume Lack-Dubplates ghä. Die Dubplate bestönd usere dünne Aluminiumplatte, wo mit Acetat beschichtet isch, dert dri wird ds Audiomaterial "gschnitte". Es Lack-Dubplate het e begrenzti Lebesdur, je nach Nutzig/Abnutzig. Mittlerwile gits au Vinyl-Dubplates. Das isch e echti langlebigi Vinyl-Schallplatte, wo sich binere professionelle Herstellig nid vo presstem Vinyl underscheidet. Im Gägesatz zu Lack-Dubplates nützt sich die Platte düre Gebruch wesentlich weniger ab.

Dr Name isch zemegsetzt us de Wörter "dub" (lueg bi Dub) und "plate" (dütsch: Platte, Schibe, Blech). Ds Dütschland sind d Forme "d Dubplate" und "de Dubplate" au gebrüchlich. Ir Schwiz seitme hingegä eher "ds Dubplate" Seltener bruchtI Synonym sind: Plate, One-Off (dütsch: eimalig) und Softwax (dütsch: weichs Wachs). Di trennt gschribeni Variante Dub Plate und Dub-Plate werde au verwendet.

Mit emene Dubplate cha e Musigproduzent amene DJ neui, bislang no nid veröffentlichi Musigstük churzfristig zur Verfüegig stelle. Wil DJs i bestimmte Musiggenres (z. B. Techno, Rap, Reggae oder Drum'n'Bass) vil mit Schallplatte arbeite, cha de Produzent für das weder e CD-R n es DAT verwende. Spielt de DJ ds Dubplate inereClub, cha de Produzent di klanglich Qualität under Livebedingige teste und de Erfolg bim Publikum beurteile. D Herstellig vomene Dubplate chostet je nach Hersteller und Grössi zwüsche 26 und 60 Euro und isch günstiger als ds sehr ufwändige Presse vo reguläre Schallplatte inere settige gringe Stückzahl. Somit cha de Produzent ds finanzielle Risiko minimiere. 

Dr Nachteil vo Lack-Dubplates isch, dass sich die nur igschränkt zum Scratchen eigned. Zum einte sind si schwerer als Vinyl-Schallplatte und chöi somit uf dr Slipmat vom Plattenspieler nid so liecht bewegt werde. Zum andere wird d Beschichtig bim Scratche sehr schnell zerstört. Aber au bim normale Abspiele lidet ds sehr weiche Material, so dass es Lack-Dubplate je nach Qualität vo de verwendete Abtastnadle nach mehrere Abspilvorgäng dütlich schlechter tönt. 
Vinyl-Dubplates ("lueg" Abschnitt Herstellig), eigned sich zum Scratche und hei di glich Haltbarkeit und bi fachgrechter Herstellig au di glich Qualität wie handelsüblichi, pressti Schallplatte.

D Herstellig vomene Dubplate bezeichnet me als Schnide (englisch: "to cut a dubplate"), ds Grät zum Schnide nennt me Cutter. Dr Vorgang isch im Prinzip umgekehrt zum Abspile vonere Schallplatte. Ds Dubplate ligt ufere rotierende Plattform, ähnlich wie ä Plattenspieler. Es git au Dubplate-Cutter, wo enfach uf e handelsübliche Plattenspieler ufgesetzt werde. D Audiosignal bewege e Graviernadle us Saphir. Bim Vinyl-Dubplate wird mit emene Schnidediamant d Rille i de Vinylrohling i horizontaler und vertikaler Richtig gschnitte. Ds Resultat isch e hochwertigi, extrem haltbari und einzigartigi Stereo-Vinylschallplatte. Dr Vorgang vom Schnide erfolgt i Echtzit das heisst es duret solang wie d Längi vom Musigstük. 
Meistens werde Lack-Dubplates mit eme Durchmesser vo 10 Zoll gmacht. Verwendet werde aber au 12 Zoll (LP-Format) und 7 Zoll (Single-Format). Sie chöi entweder eisitig oder beidsitig bespielt si. Vinyl-Dubplates chöi ebefalls i allne gängige Größe/Format gschnitte werde.

Ds Schnide von Vinyl-Dubplates wird sit einigr Zit als Alternative zu de azetatbeschichtete bzw. Lack-Dubplates abote bzw. Dubplate-Cutter chöi inzwüsche beidi Materialie schnide (lueg au: Vinylrecorder). Will die gschnittene Vinyl-Schallplatte (Vinyl-Dubplates) nid wie reguläri Schallplatte presst werde, werde sie au als Dubplate bezeichnet.

D Kapazität vonere Dubplate-Site isch abhängig vo de Umdrehigsgschwindigkeit (rpm), vom Durchmesser und de Lutstärchi. Mit 10-Zoll-Dubplates chöi im Durchschnitt zwüsche 6 und 9 Minute (bi 45 rpm) bzw. zwüsche 9 und 12 Minuten (bi 33 rpm) Musig pro Site ufzeichnet werde. Bi 12-Zoll-Dubplates lige Zite öppe bi 10 bis 12 Minute (bi 45 rpm) und 13 bis 15 Minute.

Dubplates gelte i dr Szene als Statussymbol, will si meistens exklusivi Tracks enthalte, wo nur ei DJ i sim Set spilt. Je usgfallnerer d Dubplates vom DJ isch, desto höher isch au sis Asehe ufgrund sinere Beziehig zu wichtige Produzente, wo ihm ds Material zur Verfüegig stelle.

Sehr wit verbreitet sind Dubplates bi Reggae-Soundsystems, di lönd sich bekannti Stück vo bekannte Interprete i abgändereter Form isinge. Bim Text vo dene gänderete Versione wird ds jewilige Soundsystem vom Interpret usgibig erwähnt und priese. Insofern hei hie Dubplates no es erhöhts Statussymbol und spiele vor allem i sog. Soundclashes e entscheidendi Rolle. Jamaikanischi Reggae-Künstler verdiene mittlerwile e wesentliche Teil vo ihrem Ikomme mit em Isinge von Dubplates.

Ds Dubplate isch nid zverwechsle mit



</doc>
<doc id="18514" url="https://als.wikipedia.org/wiki?curid=18514" title="Dancehall">
Dancehall

Dancehall (au: "Dancehall Reggae") isch e Musigrichtig, wo uf Reggae ufbout und Ähnlichkeite mit Hip-Hop het. Grosse Ifluss uf di jamaikanisch Dancehall-Entwicklig het ds sogenannte Toasten, das isch e Art vo Sprechgsang, wo dür Künstler wie de U-Roy bekannt isch worde.

Ursprünglich het de Begriff "Dancehall Reggae" ke eigeständigi Stilrichtig bezeichnet, sondern eifach d Musig, wo i de jamaikanische "Dancehalls" (das si Verastaltigsort vo grosse Tanzpartis, dene seit me "Dances") gspilt wird. Wiu hie meistens ds Subgenre Ragga dominiert, wird Dancehall hüt vil als Synonym für Ragga bzw. de Raggamufin bruucht, wo mit elektroniche Element ufgfrischt isch worde.

Gsunge wird uf beatlastige, tanzbare Riddims (Instrumentalstugg), wo im Dancehall-Bereich meistens mit Synthesizer und Drumcomputer produziert si worde und vo mene Selector (heisst soviil wie DJ i de USA und ds Europa) vo mene Soundsystem gmischt wird. Über die Riddims wird dr Sprechgsang, meistens uf Jamaika Kreolisch, toastet bzw. chantet (chanting). Dr Sänger wird meistens MC gnennt, usserd wenn si Schwerpunkt nid im Sprechgsang sondern bim 'echte' Singe ligt, isch d Bezeichnig Singjay verbreitet. Typisch isch, dass e Strophe mit immer dr gliche Endig im Vers greimt wird. Dr Sprechgsang im Dancehall isch als "Toasting" bzw. "Chatting" bekannt. Er unterscheidet sich vom Rap, wiu er nid nume rhythmisch, sondern au in ere Melodii vortreit wird. Dancehall-Partys nennt me viu Dances oder "Bashments".

Im Gegesatz zum starch vom Rastafari-Religion prägte Roots-Reggae isch Dancehall chum religiös usgrichtet. So wi so isch dr Begriff Dancehall ursprünglich für nid-religiöse, partyorientierte Reggae gstande, bi dem isch nid zwangsläufig "toastet", sondern au gsunge worde.

Ähnlich wie im amerikanische Hip-Hop findet me vil Sexisme und gwaltverherrlechendi Text. Uffallend im Dancehall isch au di starch homophob Strömig, wo vorallem i de letzte Jahr für zimlich Furore und Protest vo z. B. Schwuleorganisatione gsorgt het. D Homophobii wird zum Teil kulturell und religiös begründet.

Dancehall-Riddims finde sit dr zwöite Helfti vo de 1990er Jahr immer me Zuegang i dr europäische Musigszene. Es düe sich muetersprachlichi Künstler, bispilswis us dr Schwiz, Dütschland oder Frankriich, am Dancehall orientiere und sich aber vo de Inhalt vor dr jamaikanische Szene abgrenze. Bispil si da Künstler wie Mono & Nikitaman, Seeed, Culcha Candela, Gentleman, Benjie und P. R. Kantate us Dütschland, Phenomden, Elijah, Dodo Jud oder Kulturattentat us dr Schwiz.

Dütschland het sich als e nid-jamaikanischi Hochburg vom Dancehall etabliert, zeme mit Japan, Italie oder Tschechie, au d Schwiz het im Dancehall kei schlechte Ruef.

D Musigrichtig Reggaeton isch e eigeständigi Version vom Dancehall us em spanischsprachige Latinamerika. Reggaeton wird vor allem ds Puerto Rico und ds Panama produziert, isch aber im ganz südamerikanische Kontinent sit de 1990er Jahre beliebt.
Si verbinde Dancehallriddims nach em Vorbild vom "Dem Bow"-Riddim mit spanische Texte im Gangsta-Rap-Stil (und zum Teil au mit latinamerikanische Melodie/Rhythme).

Dütschland

Schwiz



</doc>
<doc id="18516" url="https://als.wikipedia.org/wiki?curid=18516" title="Phenomden">
Phenomden

De Phenomden (* 18. Juli 1980 z Adliswil als Dennis Furrer) isch e Schwizer Mundart-Reggae- und Rapkünstler us Wiedike. Sini Karriere het er live und im Studio als Sänger vo de Band "Hillside Possee" gmacht. 2004 het er denn sini erst Solo-Single "Cha Nüd Defür" use gä und es Jahr später sis Debütalbum "Fang Ah" mit Künstler wie The Scrucialists und The Ganglords. Produziert isch sis Album under anderem vo Silly Walks Movement und Pow Pow Movement us dr dütsche Reggaeszene worde. 2006 isch dr Phenomden under anderem uf em Splash-Festival ufträte. 2007 het er sis zwöite Studioalbum "Style-Generator" under sim neue Künstlername "Phenom Melody' veröffentlicht'.

Neben sim Engagement als Musiker zeichnet er Comic und het mit sim Film "Birdy" under anderem de Nachwuchspris vo Suisse Image und de Jurypris vo PISAF gwunne. 




</doc>
<doc id="18518" url="https://als.wikipedia.org/wiki?curid=18518" title="Humanismus">
Humanismus

Dr Begriff Humanismus wird bruucht für zum verschiideni Glaube, Philosophie und Läbesaschauige beschriibe, wo dr Mensch as ihr Zentrum hai. Am hüfigschde wird er bruucht für d Dänkwiis, wo sich im 14. Johrhundert vo Italie uus uusbreitet het und bis in s 16. Johrhundert zsämme mit dr Renaissance und dr Reformation im weschdlige Europa die middelalterligi Läbesaschauig abglöst und d Neuzit iigleitet het. 
S Wort isch neulatiinisch, vo "humanitas" vo "humanus" (latiinisch "homo" für „Mensch“) + "-ismus" (griechisch "-ismos"). Es isch abgleitet worde vo de "Studia humanitatis", wo im früeie 15. Johrhundert Grammatik, Poetik, Rhetorik, Gschicht und Ethik umschlosse het. Mä het dänggt, ass d "Studia humanitatis" s Gliiche bedütet wie die griechischi "Paideia".

Mit dr "Humanitas" het mä nit nume die Qualitäte gmeint, wo mä hützudag mit „Menschligkeit“ odr Philanthropii in Beziehig bringt: Verschdändnis, Barmhärzigkeit, Neggschdeliebi usw., sondern au alli andere Tugende, wo dr Mensch menschlig macht: Vorsicht, Redsamkeit, Charakterschderki, Ehrbarkeit usw. D "Humanitas" isch diräkt mit emä aktive Läbe verbunde gsi. Wenn d Daat ohni Verschdändnis barbarisch gsi isch, wär Verschdändnis ohni d Daat wärtlos gsi. D "Humanitas" het Dätikeit und Betrachtig im richtige Verhältnis, so dass si sich ergänze, verlangt.

Für dass dr Mensch si volli "Humanitas" het chönne erläbe, het män en vo jung uf in de Tugende vo dr Antike erzoge, aber au die Erwachsene hai Belehrig bruucht. So hai d Mensche, under ihne au d Herrscher, vo gsellschaftliger Kritik, von erä realistische Betrachtig vo de soziale Umschdänd aber au vom Usdänke vo Utopie chönne lehre, wie mä chönnt Misschdänd besiitige und ä besseri Wält mache. Dr Humanismus het welle d "Humanitas" vom Mensch uf die ganzi Gsellschaft überdräge.

Dr Humanismus het ä Reform vo dr Kultur agschdräbt, s Ändi vo dr dunkle Zit vom Middelalter, wo d Gsellschaft nüt gwüsst het und d Umschdänd akzeptiert het ohni si z hinterfrooge. Er isch vo de Glehrte usgange, wo die klassische römische Schriftschdeller, vor allem dr Cicero, as Vorbild gnoh hai, wie mä die latiinischi Schbrooch richtig sött bruuche, im Gegesatz zum middelalterlige Chillelatiinisch. Sit em Boccaccio si au d Grieche intensiv schdudiert worde, dr Homer aber au die antike Philosophe. D Humanischde hai d Schrifte vo de antike Autore gsammlet, übersetzt und veröffentligt. S Hebräische isch au vo Nitjude glehrt worde, wo dr Tanach in dr Originalschbrooch hai welle läse. Ä bessers Verschdändnis vo de antike Schbrooche und liichdere Zuegang zun erä groosse Zahl vo Autore hai es groosses Interässi gweckt an dr klassische Gschicht und Philosophii, wo as Vorbild gnoh worde si für syschdematischs, kritischs Dänke ohni Vorurdeil und ohni dass s wältlige Dänke die ganz Zit mit religiöse Vorschdellige muess z rächt cho. 

D Bewegig isch schdimuliert worde, vo de Glehrte, wo noch em Fall vo Konstantinopel (1453) noch Italie gflüchdet si. Si het es Zentrum in dr Platonische Akademii z Florenz übercho, wo vom Cosimo de Medici (1389–1464) gründet und underschdützt worden isch. Er het dr Marsilio Ficino (1433–99) as Leiter an d Akademii grüeft und ihm au ä latiinischi Übersetzig vom gsammte Wärk vom Plato in Ufdrag gä. Dr Iifluss vo dr Akademii uf die westeuropäischi Kultur isch schwer z überschetze; si het uf d Literatur, Architektur und Molerei vo dr Zit gwirkt. Dr modern Buechdruck, wo dr Johann Gutenberg in dr Middi vom 15. Johrhundert z Mainz entwicklet het, het sich über dr ganz Kontinänt verbreitet und het vil zur Verbreitig vo de griechische und römische Klassiker, aber au vo dr zitgenössische Literatur biidrait.

Dr Giovanni Pico della Mirandola (1463-1494) het d "Red vo dr Würde vom Mensch" gschriibe, wo die humanischdische Ideal zsämmegfasst het und as Schlüsselteggscht vom Renaissence Humanismus zelt. Z Italie het dr Humanismus vor allem d Literatur und Kunschd beiiflusst, nördlig vo de Alpe, won er vo de Dütsche Johann Reuchlin und Philipp Melanchthon verbreitet worden isch, isch er au in de Gebiet vo dr Theologii und Erziehig iiflussriich gsi und isch zu eim vo de Gründ vo dr Reformation worde.




</doc>
<doc id="18521" url="https://als.wikipedia.org/wiki?curid=18521" title="Dreiländerbrücke">
Dreiländerbrücke

D Dreilànderbrugg esch a Brugg ewer der Rhii, zwescha Ditschland und Frankrech, und ganz noch bi dàm Punkt wo die drei Lànder zàma kumma: Ditschland, Frankrech und d Schwiiz. Doher kummt ihr Nama hàr. (Uf franzeesch: "Passerelle des Trois Pays" und uf ditsch: "Dreiländerbrücke".)

S esch d längschta Brugg vu der Wàlt wo fer Füessgànger und Velos reserwiert esch.

Da Ort esch emmer bsunders gse, wàga dr Necha vu mehrera Lànder. 1679 het dr Kenig Louis XIV a Festung üs Hiniga, vum Vauban baue loo; si isch 136 Johr lang gstande.

In dr Zwischezit sin do mehreri Brugge baut un wider agrisse worde.

Em Novamber 2006 isch a neia Brucka geboit worde, numme fer Füessgànger und Velos. D Strüktürelemànta sin uffem Hafa vu Hiniga zàmabaut worde, und derno aa de Ort vu der Boistella transportiert und muntiert worde. Am 30. März 2007 werd sa ereffnet. En dr Nacht vum 30. Juni zum 1. Juli 2007 werd d Dreilànderbrugg igweiht.

Vel Litt nutza jetzt die Brugg. Uf d ditscha Sita, z Wiil am Rhii, esch dr "Rhein Center", a Kommerzialzentrum. En dr Gegend gebt's touristischi Wanderwàg fer Velos.

D Brugg hat dr "Deutschen Brückebaupreis 2008" bikumma.

2 Ufer, 3 Brucka



</doc>
<doc id="18522" url="https://als.wikipedia.org/wiki?curid=18522" title="Caspar Baader">
Caspar Baader

Dr Caspar Baader isch am 1. Oktober 1953 z Basel uf d Wält cho. Är isch schtudierte Buur, Rächtsaawalt und e Schwyzer Politiker vo dr SVP.
Nodem dr Caspar Baader z Gälterchinde d Primar- und Realschuel (hütigi Sekundarschuel) bsuecht gha het, isch är bis 1972 ins Gymnasium z Lieschtel gange. Drno het är an dr ETH Züri Agronomy schtudiert (bis 1977) und an dr Uni-Basel Rächtswüsseschaft (1982). Drü Joor spöter het är im Baselbiet s Aawaltspatänt gmacht. 

Syni Titel si: lic. iur. und dipl. Ing.-Agr. ETH. Dr Caspar Baader isch hüte selbschtändige Rächtsaawalt mit ere Aawaltspraxis z Gälterchinde. 

Der Caspar Baader isch vo 1983 bis 1986 Mitglyd vom Gmeinrot Bannwil (BE) gsi; vo 1988 bis 1998 Mitglyd vom Bürgerrot Gälterchinde; vo 1991 bis 1999 Mitglyd und Presidänt vo dr Kreissekundarschuel Gälterchinde; vo 1992 bis 1994 Mitglyd vo dr Schtüürrekurskommission vom Kanton Basel-Landschaft; sit 1994
Presidänt vo dr Abteilig Schtüürgricht vom Kanton Basel-Landschaft. 

Im Joor 1998 isch dr Caspar Baader für e Hansrudolf Nebiker in Nazionalrot nogrütscht und vertritt sither dr Kanton Basel-Land in Bärn. Är het meereri Verwaltigsrotsmandat , isch in einige Kommissione und Delegazione und zuedem no Presidänt vo dr SVP-Bundeshuusfrakzion.

Im Militär isch dr Caspar Baader Oberscht.

Dr Caspar Baader isch verhürotet und Vater vo drei erwachsene Süün. Är woont z Gälterchinde.



</doc>
<doc id="18527" url="https://als.wikipedia.org/wiki?curid=18527" title="Niklaus Riggenbach">
Niklaus Riggenbach

Dr Niklaus Riggenbach isch am 21. Mai 1817 z Gebweiler im Elsiss uf d Wält cho und am 25. Juli 1899 gschtorbe. Är isch dr Erfinder vom Zaanradbaansyschtem Riggenbach gsi.

Im Niklaus Riggenbach sy Familie isch urschprünglich us em Schwyzerische Rünebrg, (Baselbiet) cho. Nach em früeje Tod vo sym Vater isch d Muetter mit yre acht minderjöörige Chinder zrugg in d Schwyz nach Basel. Dr Niklaus Riggenbach het e Mechanikerleer gmacht und isch nach em Leerabschluss in d Frömdi gange. Vo Lyon us het yn sy Wäg 1837 nach Paris gfüert, wo är e Stell aagno het. In Obekürs het är sich grossi Kenntniss in dr Matematik und dr Füsik aageignet. 1839 isch är bi dr Eröffnig vo dr Baanlinie Paris–St. Germain drby gsi und het sys noyie Läbenszyl erkennt: Jetz het är sich numme no im Bou vo Lokomotive welle widme.

Im Juni 1840 het är nach Karlsrue züglet und isch dört in dr „Emil Kesslersche Maschinefabrik'“ go schaffe. Är isch bald zum Wärchfüerer und Gschäftsleiter ufgschtyge. In dere Stellig het är nit weniger als 150 Lokomotive konschtruiert. Derunter isch d „Limmat“ gsi, eini vo de vier erschte Lokomotive vo dr am 9. Augschte 1847 eröffnete "Schwyzerische Nordbaan", me het ere d "Spanisch-Brötli-Baan" gseit. Die Loki het är müesse in d Schwyz überfüere und uf dr Linie Züri–Bade erprobe.

Im Novämbr 1847 het dr Riggenbach e Baslerin us em Huus Socin im badische Binzen ghürotet. Will är, wo d Reggruteschuel bi der Artilleri absolviert gha het, uf Schwyzer Territorium d Yberuefig zum Sonderbundsfäldzug riskiert hätti isch är dört gwont. 1848 isch im Riggenbach sy einzig Soon uf d Wält cho, dä isch aber nit im Vatter nogschlage, är isch Pfarrer und Uniwärsitetsleerer worde.

Wo 1853 dr Bou vo dr Baanlinie Basel–Olte agfange het, het me yn ins Direktorium vo dr "Schwyzerische Centralbaan Gsellschaft" beruefe, als Schef vo de Maschinewärkstette. Är isch nach Ängland und Öschtrych greist und het vill Dampflokomotive untersuecht. Verschydeni Verbesserige im Ysebaanwäse träge sy Name. 1856 isch är Maschinemeischter und Schef vo dr noyie Hauptwärchstatt vo dr Centralbaan z Olte worde. Dört het är jetz au gwoont. Unter syner Füerig isch die Wärchschtatt zu einere vo de gröschte Maschinefabrike vo dr Schwyz worde. Do het me näbe Lokomotive und Ysebaanwäge au Bruggeelemänt gmacht.

Die schwachi Adhäsion vo de erschte Lokomotive uf dr geeche Hauesteilinie hei ym Sorge gmacht. Als Lösig für Gebirgsbaanen het dr Niklaus Riggenbach d Zaanradbaan erfunde. Nach ville Versüech het är usegfunde, dass seer geechi Schtrekene sicher chönne befaare werde, wenn me zwüsche de Schyne inne e Zaanschtange ybout in die es Zaanrad vo dr Loki ygrift. Am 12. Augschte 1863 het ym Frankrych s Patent Nr. 59625 erteilt. 1869–1871 het är zämme mit de Ingscheniöre Ferdinand Adolf Naeff und Zschokke d Vitznau-Rigi-Baan mit sym Syschtem Riggenbach als erschti Bärgbaan vo Europa bout.

Es äänlichs Zaanradbaansyschtem benützt au die churz vor dr Rigibaan erbouti Bärgbaan uf e Mount Washington.

1871 het dr Riggenbach dr Poschte vom Wärchstattleiter verloo, um e noyi Fabrik für e Bou vo Bärgbaane z Aarau go leite. Ab 1883 het är als freye Ingscheniör gschafft. Vo sym Oltner Büro us het är verschydeni Bärgbaane in meerere Kontinent plant.

Am 25. Juli 1899 isch dr Niklaus Riggenbach 82-jöörig gschtorbe. Är het vo de Gmeine Olten, Aarau und Trimbach s Eerebürgerrächt übercho. Är isch au es Mitglyd vom „Institut de France“ gsi und het e paar Joor e Sitz im Soloturner Kantonsrot gha.





</doc>
<doc id="18528" url="https://als.wikipedia.org/wiki?curid=18528" title="Mittelmeer">
Mittelmeer

S Mittelmeer isch e Meer, wo vo de Erdtail Europa, Asie und Afrika umgee werd, ozeanografisch gelts as e Nebemeer vom Atlantik. Es umfasst e Flächi vo 2,5 Mio. km² und isch 5'267 m tüüf, di mittleri Tüüfi bitrai 1429 m. D Mittelmeerregion bildet geografisch und klimatisch en aignigi Zone, mitere typische arteriiche Flora und Fauna. S Mittelmeer isch zimli salzriich, suurstoffarm und au näärstoffarm. Im Vergliich mit andere Meer isch s Wasser zimli warm. 

De Name "Mittelmeer" isch e Zämezüchig vo "Mittelländisches Meer", wa e buechstäblichi Öbersetzig usem latinische Name "Mare Mediterraneum" isch. De Name erschiint zerstmol im 7. Joorhundert bim früemittelalterliche Gaistliche und Glehrte Isidor vo Sevilla. D Römer selber hend sitem Julius Cäsar em Meer nume "Mare nostrum" gsait, da isch »Üses Meer«, oder au "Mare internum", aso »s Inneri Meer«, en Uusdruck wo au d Grieche (agr. "η είσω θάλασσα, hē eísō thálassa" ) bruucht hend, well s Mittelmeer im Gegesatz zum Ozean innerhalb vo de Süüle vom Herakles litt. Vorem 4. Jh. v. Chr. isch aber d Bizaichnig »Grosses Meer« (Μεγάλη θάλασσα, "Megálē thálassa") bruucht wore.

Di alte Ägypter hend vom »Groosse Grüene« ( "Wȝḏ-wr" ) gredt, d Hebräer und anderi Völker im Vordere Orient hend s i de Regle »s Hinderi Meer« gnennt, do dozmol de Oste as vore und de Weste as hine aagluegt woren isch; aber au anderi Bizaichnige sind im Gibruuch gsii.

Arabisch البحر الأبيض (" al-baḥr al-abyaḍ " ) und Türkisch "Akdeniz" bidütet »s Wiiss Meer«.

S Mittelmeer isch rundume vo Landmasse umgee und bildet meriri Buchte und het vill Insle. Im Weste isches dur d Strooss vo Gibraltar mitem Atlantik verbunde und im Nordoste dur d Dardanelle mitem Marmarameer, vo sebem gots denn dur de Bosporus is Schwarze Meer. De Küsteverlauf isch dur vili Iibuchtige und Nebemeer kennzaichnet, voralem uf de nördliche Siite, wo d Adria en grosse Siitearm bildet und au d Ägäis zwüschet Griecheland und de Türggai isch stärcher abtrennt. Meriri grossi Insle liget im Meer, es sind vo Ost uf West Zypere, Kreta, Euböa, Sizilie, Sardinie und Korsika. Dezue chömet meriri Inselgruppe, nämli Malta und d Baleare. D Ägäis öberhopt isch voll vo Insle und au a de Ostküste vode Adria gits ganzi Raije vo chlinnere Insle. Entlang vo de asiatische und afrikanische Küste hets degege nu wenig Insle.

S Mittelmeer bildet meriri Chessel wo stail abfalet, di tüüfst Stell lit mit 5'267 m im Kalypso-Tüüf im Ionische Meer. D Nordchüste isch felsiger und stärcher strukturiert, mit mee Buchte und Insle und Nebemeer. Di landschaftlich Gliderig isch drum chliirüümiger und di underseeische Felsformatione bildet wichtigi Ökonische. D Süüdchüste isch sandiger und de Chüsteverlauf ist greeder.

S Mittelmeer isch geologisch recht instabil. Ainersits druckt di Afrikanisch Platte noch Noorde und schiebt sich under die Euroasiatisch Platte, wo geg Süüde driftet, im östliche Mittelmeer druckt di Anatolisch Platte geg Weste und vo Südoste her chunnt no di Arabisch Platte. Us dem Grund gits meriri Vulkän im Meer oder a de Küste. Hüt no aktiv sind vor alem z Italie de Vesuv, de Stromboli und de Ätna und i de Ägäis de Vulkan vo Santorini, i de Antiki sind no mee Vulkään aktiv gsii. Die ganze tektonische Verschiebige füeret aber immer wider zu üsserst heftige Erdbebe im Mittelmeerruum, bsundrigs d Türggai, Griecheland, Italie und s westliche Algerie erliidet regelmässig starchi Verwüestige.

Im Uurzaigersinn bi Spanie aagfange chunnt s "Alboranmeer", denn s "Balearische Meer", druf südlich vo Frankriich de "Golf vo Lion" und s "Ligurische Meer", zwüschet Korsika, Sardinie und de italienische Halbinsle s "Tyrrhenische Meer". Zwüschet Italie und em Balkan lit d "Adria". Ire schlüsst sich im Süüde s "Ionische Meer" aa, mit merere Buchte, wobii de "Golf vo Korinth" nur dur e chliini Meerengi bi Patras mitem Mittelmeer verbunden isch. D "Ägäis" glideret sich i meriri Buchte und Meertail, au s "Marmarameer" werd zum Mittelmeer grechnet, nöd aber s Schwarzi Meer. Di asiatisch Küste, au d Levante gnennt, grenzt as "Levantische Meer". S "Libysche Meer" lit zwüschet de Insle Kreta und Afrika, nördlich vom Land Libye isch denn no s "Syrtemeer" mit de baide Syrte oder au "Golf vo Sidra" und "Golf vo Gabes" gnennt.

S Mittelmeer werd nu vo wenige wasserriiche Flüss gspise, so de Nil, de Po, de Rotte und de Ebro. Aber au s Regewasser lengt nöd, as de Wasserverlust dur Verdunstig wettgmacht werd, bsundrigs im östliche Mittelmeer. Im Ganze verdunstet öppe dopplet sövel Wasser wie dur Rege und dur Flüss zuegfüert werd. Us dem Grund isch s Wasser vom Mittelmeer salziger als im Atlantik. De Wasserverlust werd ussgliche, well dur d Strooss vo Gibraltar Atlantikwasser is Mittelmeer strömt. Do da wegem gringere Salzghalt liechter isch, strömts obenuf richtig Oste. Dur d Verdunstig werds mit de Zit salziger: de Salzghalt bi Spanie bitrait 3,63%, a de Levante aber 3,91%, de Atlantik het nume 3,5%. S schweriri Salzwasser sinkt und flüsst imene Gegestrom wider westwärts und füert so em Atlantik salzigers Wasser zue. I de Stross vo Gibralter flüsst drum s Wasser uf de Oberflächi ostwärts, i de Tüüfi aber westwärts, de Zuefluss isch aber dütli grösser as de Abfluss.

Uf de Oberflächi goot entlang vo de afrikanische Küste en Strom geg Oste, wäred a de europäische Küste entlang eener Ström in Weste gönd. Da hend d Seefahrer im Altertum scho gwüsst und au uusgnutzt, voralem im östliche Mittelmeer.

All die Strömige füeret dezue, ass s gsamti Oberflächewasser i 60 bis 100 Joor komplett ernoijeret werd.

De Underschiid vo Fluet und Ebbe im Mittelmeer isch seer chlii, maximal öppe e halbe Meter.

S Mittelmeer bildet klimatisch en aigni Zone: s "mediterrane Klima" isch ainigermaase uusgliche mit haisse trochne Sümmer und regeriiche aber milde Winter. 

Wegem stabile Azorehööch wo bis in Vordere Orient goot, isch s Wetter im Summer im allgimaine biständig, wa em Tourismus förderlich isch. Im östliche Mittelmeer bringet den d Etesie chüeleri Luft vom Noorde, so as d Hitz erträglich werd, aber au d Sicht üsserst klar. Allerdings chunnts au immer wider zu längere Dürreperiode, vor alem im östliche Tail, wos dütli weniger Rege het. D Julitemperature liget im Oste bi 26 °C und im Weste drai Graad tüüfer.

De maist Rege fallt im spoote Herbst und im früene Früelig; um de Jooreswechsel git s e chlinneri chalti Trocheperiode, d Iisvögeltaag. Tääg mit Frost oder Schneefall sind eener selte, die höche Berge natürli uusgschlosse. Di durchschnittliche Januartemperature im östliche Mittelmeer liget bi 16°, im Weste aber föf Grad tüüfer. Vor alem im westliche Mittelmeer tretet im Winter starchi NW-Stürm uuf, so ass früener d Schiffart "traditionell" vom 11. November bis zum 10. März iigstellt woren isch, orientiert het mer sich debi noch de Sichtbarkait vo de Plaiade. D Römer hend dem "mare clausum" »gschlossnigs Meer« gsait.

Vill wichtigi Kulturpflanze stamet ursprüngli usem Mittelmeergibiet, so de Wii und de Ölbomm, wo ase starch as Mittelmeerklima bunde isch, aser nu i wenige andere Regione uf de Welt wachst, wie z. B. z Südafrika oder z Kalifornie. De Ölbomm gelt drum au as »Laitpflanze« zur Bestimig vom Mittelmeerklima. Nochdem im Lauf vo de Zitt die maiste Mittelmeerwälder mit Zypresse, Aiche und Pinie abgholzet wore sind, isch di typischi Vegetation de Buschwald oder "Macchia". Di höchi Macchia bistoot us höche immergrüene Büsch wie Oleander, Wacholdere, Ginster, Zistrose, Mastix und Rosmarii. Si isch zimmli arteriich und vill Pflanze hend en starche typische Gschmagg. Di nidrig Macchia bistoot hoptsächli us Buschwerch wie Lavendel, Rosmarii, Thymian oder Salbai.

Di alte Wälder sind scho sitem Altertuum abgholzet wore und scho i de Bronzezitt isches wege demm zu chlinnere ökologische Katastrophe cho, vor alem Öberschwemmige. I de Römerzitt het d Abholzig die grööste Schäde aagrichtet. Well sich di iihaimisch Bivölkerig wääred de uusichere Völkerwanderig und de chriegerische Chrüützzüüg i d Berg zruggzoge het, isch d Zerstöörig vo de natüürliche Vegetation groosflächiger woore, im spöötere Mittelalter und i de früenere Noizitt het vor alem en intensivi Waidewertschaft vill Buschwerch zerstört und s isch zu wiite Veröödige choo.

D Tierwelt isch wie d Pflanzewelt arteriich, weniger ufem Land, aber umso mee im Wasser. Well da näärstoffarm isch, het s wenig Plankton, und da isch denn de Grund för s typisch Dunkelblau vom Mittelmeer. Öppe 28 % vo de Arte im Wasser sind endemisch, chömet aso nu im Mittelmeer vor. Typisch för s Mittelmeer und sit je biliebti Sujet för künstlerischi Werch, sind vor allem de Tintefisch und de Delphin, aber au Sardine, Thunfisch und Schwertfisch. Wegem höchere Salzghalt lebet nu wenig Hai und fast kai Wal do. Bis zu de industrielle Uusbüütig i de Moderni isch s Mittelmeer üsserst fischriich gsii. Hützutags isch s Meer ase uusgfischet, as Griecheland im Summer Zuchtfisch us Kanada importiere mue um d Turischte z ernääre.

S Mittelmeer isch dur d Gschicht döre immer mee Brugg as Trennig gsii. Di typischi kulturelli mediterrani Lebesform isch e Stadtkultur mit Kolonialbildig, uusprägtem Handel und Chriegszüüg. I de Tierzucht werdet rund um s Mittelmeer Schööf und Gaisse anderne Tier bivorzugt und s Hirtetum bildet e wichtige wertschaftliche Faktor. I de Kunst zaichnet sich dur fast all Kulture und Zitte en öberdurchschnittlich hööche ästhetische Aaspruch und d Wüsseschaft und d Philosophii hend maist e höchs Intressi ghaa. 

Im östliche Mittelmeerruum hend sich früe Hochkulture uusbildet, wie s Alti Ägypte, wo aber no kai starchi Schiffaart entwicklet hend und de Seehandel o no nöd wichtig gsii isch. I de inselriiche Ägäis und a de Levante hend sich i de Bronzezitt die erste Seefaarerkulture uusbildet, so d Minoer uf Kreta, wo denn vo de griechische Mykener abglöst wore sind. Die hend beraits ersti Handelskolonie i de Levante und in Süditalie gründet ghaa. Aber erst öppe abem 10. Joorhundert v. Chr. hend sich vo de Levante us Phönizier entlag vode Küste bis öber d Stross vo Gibraltar gwogt und im Land »Tartessos«, em südliche Portugal, Kolonie ggründet. Die wichtigsti phönizischi Kolonii isch aber Karthago gsii, wo denn selber e bidütendi Muetterstadt vo vilne Kolonie woren isch. Echli spööter hend d Grieche aafange rund um s Mittelmeer und au um s Schwarze Meer ume Städt gründe. Us dem Grund isch de nördlich Tail eener griechisch prägt gsii und de Südtail eener phönizisch, Sizilie isch zwüschet baidne Völker tailt wore und di iihaimisch Bivölkerig het mee im Landesinnere ghuuset.

D Römer hend mit de Errichtig vom Römische Riich as ersti de ganz Mittelmeerruum under ai politischi Macht zämegfasst und si hend au gschaft, s Mittelmeer gänzlich vo Seeroiber z bifraie. Da het zumene starche Uustuusch vo de verschidnige Kulture und Völker, wo rund um s Mittelmeer glebt hend, gfüert. Im 6. Joorhundert isch s Römisch Riich zämeghait und het numeno de östlich Tail chöne bhalte, de westlich Tail isch a germanischi Stämm gfalle, d Gote in Italie, Franggriich und Spanie, d Vandale z Tunesie. 
Im 7. Joorhundert hend arabischi Ritterschaare und Beduine de ganz südlichi und östlichi Mittelmeerruum öberrennt und s muslimisch Chalifat errichtet. Da het zunere Spaltig vom Mittelmeer gfüert, de Süüde, iischliessli Spanie, isch arabisch-muslimisch wore, de Norde christlich, wa zu grosse Spanige gfüert het, wo zum Tail no bis hüt nochewürkt. Statt för Handel sind jetz vill Schiff uf Chriegsfaart uusgfaare. Nochem Usenanderbruch vom Chalifat het schlussendli s Osmanisch Riich s Eerb atrete, doch isch de Uustuusch mit em christliche Europa trotz aller Findlichkaite wider stärcher wore. De Imperialismus het aber denn dezue gfüert, ass bim Uusbruch vom 2. Weltchrieg fast de ganz Mittelmeerruum under europäischi Oberherrschaft cho isch. Nochem zwaite Weltchrieg und em Verzicht vo de Kolonie sind denn nodisnoo die hütige Nationalstaate rund um s Mittelmeer entstande, im ganze nöd weniger as zwanzg.

S Intressi a alte Kulture und Archäologii ainersits und de Turismus andersits hend nochem Weltchrieg zunere starche Zuenaam vom Vercheer gfüert. Armi Regione sind as europäische Verchersnetz choo und de Lebesstandard isch gstige und kulturelli Gegesetz hend sich afange uusgliiche. Mittlerwiile zaigt sich aber as vor alem de Masseturismus, mit öber 150 Milioone Turiste pro Joor, i villne Regione zu starche ökologische Probleem gfüert, bsundrigs d Wasserversorgig und d Fischerai stellet Probleem dar, und s Land verödet, well d Buure liechter mitem Turismus Geld verdienet. E wiiters Problem isch au mit de EU choo, wo zwoor armi Regione understütze tuet, aber nöd a de geografische und klimatische Bsunderhaite Rechnig trait. Us dem Grund chunnts nodisno zu Usmerglig vo Böde und zum Tail zu Versalzige dur öbermässige Wasserverbruch dur di industrialisierti Landwertschaft.

D Verlagerig vom Chalte Chrieg zwüschet Russland und Amerika in »Champf vo de Kulture«, wo vo de USA und muslimische Terroriste gschüüret werd, füert sit e paar Joor zu ernoite Spanige zwüschet em muslimische, wertschaftlich schwache Süüdmittelmeerruum und em wolhabende christliche bzw. postreligiöse Europa. Andersits ermöglichet noiji Medie und en fraijere Personevercher zunere bessere Aanöcherig und Verständigung.

D Länder rund um s Mittelmeer sind Spanie mit de Baleare, denn enet de Pyrenäe chunnt Frankriich mit de Insle Korsika und de Chliistaat Monaco. Östlich vo de Alpe chunnt Italie, wo e Halbinsle bildet. Uf de andere Siite vo de Adria chunnt Slowenie, wo nu en chliine Chüstestraife bsitzt, südlich devo Kroatie und Montenegro, und dezwüschet Bosnie-Herzegowina mit eme munzige Küstestraifli. Nochene chömet Albanie und Griecheland wo zimmli vill Insle het. En Teil vo de Türggai lit nördlich vom Marmarameer, wo Europa vo Asie trennt, de grööst Tail lit aber südlich devo. A de Levante sind Syrie, de Libanon, Israel und Palästina, wo nöd vo allne as aigeständige Staat aglueget werd. Zu Ägypte ghört au de Sinai und de Suezkanal, wo Asie vo Afrika trennt und s Mittelmeer mitem Roote Meer verbindet. Z Libye chunnt d Wüesti Sahara as Mittelmeer ane, Tunesie und Algerie sind degege i de Küsteregion wegem Atlas recht gebirgig, da gelt au för Marokko. Im Mittelmeer selber liget no d Inselstaate Malta und Zypere, wo in en nördliche türkische (Türkischei Republik Nordzypere) und en südliche griechische Tail (Republik Zypere) gspalten isch. England bsitzt zudem no de Felse vo Gibraltar und e Halbinsle uf Zypere, wo militärisch bruucht werd.

Im wiittere Sinn ghööret ono Portugal, Andorra (wo i de Pyrenäe lit) und di baide Chliistaate San Marino und de Vatikan (uf de italienische Halbinsle) zu de Mittelmeerländer, au wenn si nöd as Mittelmeer grenzet, und zwoor us historische, geografische, kulturelle und klimatische Gründ.

Horst-Günter Wagner: "Mittelmeerraum", Darmstadt. ISBN 3-534-12339-5



</doc>
<doc id="18529" url="https://als.wikipedia.org/wiki?curid=18529" title="Thomas More">
Thomas More

Thomas More (latinisiert "Thomas Morus"; wohrschiinlig * 7. Februar 1478 z London; † 6. Juli 1535 z London) isch än änglische Schdaatsma, Humanischt und Autor gsi. 

Er isch ä Heilige vo dr Römisch-Katholische Chille (Gedänktag 22. Juni).

Dr Sir Thomas More isch dr Sohn vom enä Richter gsi, isch an erä Latiinschuel uf d Schuel gange und het, won er zwölfi gsi isch, am Hof vom Lordkanzler, em Erzbischof John Morton vo Canterbury, as Page dient. Dä het em es Schtipendium gä und ihn zwei Johr an d Unikversidät z Oxford gsachickt, won er Latiinisch und Griechisch gschdudiert het - was zu sällere Ziit z Ängland no umschdritte gsi isch und wo au siim Vater nit gfalle het. Vo 1496 a het er ä jurischdischi Usbildig an dr Rechtsschuel Lincoln's Inn übercho. 1501 het dr More latiinischi und änglischi Gedicht gschriibe, het siis jurischdische Exame gmacht und agfange, sälber Underricht z gä. Er isch än erfolgriiche Rächtsawalt und Unterhändler worde. 

1504 isch er Mitgliid vom Parlamänt worde. Mä isch uf en ufmerksam worde, won er gege d Schdüürerhöhige vom König Heinrich em VII. gredet het. Ä Ziit lang het er vorgha, Mönch z wärde, und het as Laie im Kartüüserchloschder z London gläbt. Won er 26 gsi isch het er d Joan Colt ghürotet. Si hai zsämme vier Meitli und ä Bueb gha. Si Frau isch überraschend noch sächs Johr gschdorbe. Churz druf het er d Alice Middleton ghürotet, won es Meitli us erschder Eh gha het. Si hai keini Chinder zsämme gha.

Vo 1510 a isch er acht Johr lang ein vo de beide sogenannte "Undersheriffs" vo London gsi und het an dr Lincoln's Inn Rächt underrichdet. Dr König Heinrich VIII. isch uf ä Morus ufmerksam worde und het en uf diplomatischi Missione gschickt. 1516 het dr More s 1. Buech vo dr Utopia verfasst und het s ganze Wärk redigierte, wo denn im Dezämber erschiine isch. 1517, won er 39 gsi isch, isch er ganz in Dienschd vom König vo Ängland iidrätte, und dä het en bald zum Mitgliid vom Gheime Root gmacht. Usserdäm het er in däm Johr bi de Mai-Unruehe z London vermittlet. 1521 isch er zum Ritter gschlage worde. Er isch än entschiidene Gegner vom Martin Luther gsi und het em Heinrich VIII. ghulfe, än Arbet über en schriibe, und wäge dere het dr änglisch König vom Babschd dr Ditel "Verteidiger vom Glaube übercho.

1523 isch er Parlamentsschbrächer worde und 1529 Lordkanzler, ä Boschde, wo mä hützudag mit däm vom Premierminischter cha vergliiche.

Brivat het sich dr More vil mit dr Erziehig vo siine Meitli abgä und ihne die gliichi Bildig wie siim Sohn gä. Si eltischdi Dochter, d Margaret Roper, isch eini vo de glehrsamschde Fraue vo ihrer Ziit gsi. Er isch au sehr freigäbig gsi, und het währed erä Hungersnot Hunderti us siiner eigene Däsche ernährt und het siini Landarbeiter nit ewntlo wenn s nit gnue Arbet gha het.

1532 isch er vom Amt vom Lordkanzler zruggdrätte. 1534 het er vor em Chronroot dr Suprematseid verweigeret und isch im Tower of London gfange gsi. Er het scho si Grabinschrift verfasst gha und sich us em öffentlige Läbe zruggzoge. S Parlament het en gächtet und siis Vermöge zugunschte vo dr Chrone iizoge. Bis zu siim Dod het dr More religiöse Traktat und Troschtschrifte gschriibe. 1535 het en es Sondergricht zum Dod verurdeilt, am 6. Juli isch dr Thomas More im Alter vo 57 Johr higrichtet worde.

Dr Thomas Morus isch für si Humor bekannt gsi, und dä het er bis zledscht bewahrt. Ä Anekdote verzelt, ass er dr Hänker bi siiner Hirichtig drum bittet haig, bim Zueschlo mit em Beil uf si Bart ufzbasse, wil dä kei Hochverrot begange haig.




</doc>
<doc id="18531" url="https://als.wikipedia.org/wiki?curid=18531" title="Johann Gutenberg">
Johann Gutenberg

Dr Johannes Gensfleisch, bekannt as Johann Gutenberg, (* um 1400 z Mainz; † 3. Februar 1468 z Mainz) zelt as dr Erfinder vom Buechdruck mit beweglige Letter us Metall z Europa und vom mechanische Buechdruck.

D Verwändig vo beweglige Letter het die draditionelle Methode vo dr Buechproduktion revolutioniert und het in Europa ä Medierevolution usglöst. Im Gutenberg si Buechdruck het sich schnell in ganz Europa verbreitet und schbööter uf dr ganze Wält. Er wird as ä Schlüsselelemänt vo dr Renaissance bedrachtet. Vor allem im Gutenberg si Hauptwärk, d Guetebärg-Ninle, wird allgemein für ihri hochi ästhetischi und technischi Qualität globt.

Dr Gutenberg het zahlriichi Biidräg zur Buechdruckerkunst gmacht usser der Verwendig vo beweglige Lettere. Wichdig isch au d Erfindig von erä bsundrigs bruuchbare Legierig us Zinn, Blei und Antimon, von erä ölhaltige Dinte und vom enä Handgiessinschdrumänt. Au d Druckerbrässi het er erfunde und er het all Komponänte zum enä leischdigsfähige Produktionsprozäss zsämmegfüehrt, wo zum erschde mol die induschdrielli Masseproduktion vo Büecher möglig gmacht het. 1997 isch im Guetebärg si Buechdruck vom US-Magazin Time-Life zur bedütendschte Erfindig vom zweite Johrduusig gewählt worde und 1999 het s amerikanische A&E Network dr Guetebärg zum 'Ma vom Johrduusig'.

Über dr Guetebärg as Mensch und über sis Wirke isch wenig bekannt, wil nume wenigi Quelle erhalte si. S meischte muess Spekulation bliibe.




</doc>
<doc id="18534" url="https://als.wikipedia.org/wiki?curid=18534" title="Gutenberg">
Gutenberg

Gutenberg isch dr Name vo:






</doc>
<doc id="18535" url="https://als.wikipedia.org/wiki?curid=18535" title="Seeed">
Seeed

Seeed isch e Berliner Reggae/Dancehall-Gruppe, wo im 1998gi gründet isch worde und hüt us 11 Persone besteit. Si spiele vor auem Dub und Dancehall und hei drü mal de Echo gwunne.

D Band Seeed isch im 1998gi i Alehnig ads Konzept vo de „Marching Band“ und aus „mobils Reggae-Sonderisatzkommando“ (lueg bi Soundsystem) gründet worde. Am Afang si si für ihri stilistisch eher untypische Instrument wie Posune und Saxophon bekannt gsi. Si hei aber e Vorliebi für basslastigi und am Computer produzierti Riddims entwicklet. D Afangsbuechschtabe vo de Pseudonym vo de Bandmitglider Enuff, Eased und Ear zeige sich im Bandnamen.

Im Jahr 2000, zwöi Jahr nach dr Gründig, sind Seeed mit em Stück „Top of the City“ uf em "Kanak-Attack"-Soundtrack zum glichnamige sozialkritische Kinofilm vom Feridun Zaimoğlu vertrete gsi. Im Mai 2001 sind si vor 70.000 Zueschauer voem Kölner Dom d Vorgruppe gsi vo R. E. M..

Ihr Produktionä finde nid nume ds Dütschland Aklang, sonder au im Süde vo Europa und sit der 7″-Vinyl-Veröffentlichig vo „Waterpumpee“ (mit Anthony B) oder „Shake Baby Shake“ (mit Elephant Man) au ds Jamaika. Mit „Waterpumpee“ und em „Doctor’s-Darling“-Riddim hei Seeed 2002 als ersti dütschsprachigi Band e Hit ds Trinidad und Tobago gha. De groß Erfolg im Usland isch de Grund, dass Seeed e internationali Version vom Album "Music Monks" usebracht hei. Das Album unterscheidet sich vo sire nationale version hauptsächli dürd Übersetzig vo de dütsche Textä s Englische. Mit ere Afrika-Tour, Toure ds Frankrich und witere Riddims und Combinations mit jamaikanische Künstler versucht Seeed weltwit no bekannter z werde.

Am 14. Oktober 2005 isch ds dritte Studioalbum "Next!" ds Deutschland ds Österreich und ir Schwiz veröffenlitcht worde. Seeed seid bi dem Album heige me Bandmitglieder als Produzenten mitgmacht und nid nume als Musiker. Dür das beinhaltet das Album meh verschiedeni Stile. Trotzdem hets bi de Fans nid nume Gfauen, sondern au Kritik gärntet. So gseh einigi das Album als Schritt i Richtung Mainstream und dademit als schlechter. Anderi beurteile grad das Album als positiv.

Seeed het am 9. Februar 2006 de Bundesvision Song Contest 2006 gwunne. Am 24. April 2006 isch ds Album "Next!" au ds Frankrich, Belgie, Luxemburg, i de Niederlande, Italien, Dänemark, Norwege, Tschechie, Pole, Ungarn und Portugal veröffentlicht worde.

Am 9. Juni hei Seeed bi dr Eröffnigsfir vo de Fußball WM 2006 in München gspilt und sind demit für knapp 1,5 Milliarden Menschen zgseh gsi. Sit em 3. November 2006 isch di neu DVD "Live" im Handel.

2007 het dr Seeed-Sänger Demba Nabé sis Soloprojekt Boundzound gründet.

Lut Ussagem vom Peter Fox bim Konzert i de Berliner Wuhlheide am 25. August 2007 werde Seeed bis 2009 kei offizielli Konzert me verastalte. Die 11 Musiker werde d Ziit für ihri Familien nütze. Es par vo ihne (u. a. Pierre und Demba) schaffe usfüerlich a irne Soloprojekt. Im 2009 wei die „11 musikalische Geister“ (Zitat: Demba/Ear) wider als gschlosseni Formation uftrete.









</doc>
<doc id="18536" url="https://als.wikipedia.org/wiki?curid=18536" title="Thomas Platter der Ältere">
Thomas Platter der Ältere

Thomas Platter der Elteri (* 10. Februar 1499 z Gräche im Wallis, † 26. Januar 1582 z Basel) isch ä humanistische Glehrte und autobiographische Schwiizer Schriftschdeller gsi.

Dr Platter isch dr Sohn vo arme Eltere gsi. Er het as Hirtebueb gschafft und hätt sötte Brieschder wärde. Er isch as fahrende Schüeler dur Dütschland gwanderet, bevor er 1526 Huuslehrer z Züri worden isch. Er het dört autodidaktisch Latiinisch, Griechisch und Hebräisch schdudiert und au s Seilerhandwärk glehrt. Denn het er as Seilerchnächt z Basel gschafft, won er d Bekanntschaft vom Humanischt Beatus Rhenanus gmacht het und schliesslig Gymnasiallehrer worden isch. 

1529 isch er am Erschde Kappelerchrieg uf dr Site vo de Protestante derbii gsi. Im gliiche Johr isch er Schuelprovisor z Basel worde, Korrektor in dr Druckerei Hervagius, Brofässer für Hebräisch an der Universität und schliesslig für Griechisch am Pädagogium. Ab 1535 isch er as Buechhändler, Buechdruckereibsitzer und Verleger dätig gsi, vo 1541 bis 1578 het er d Basler Latiinschuel gleitet. Näbebii het er ab 1549 ä Landguet vor dr Schdadt bedriibe und het in de letschde Läbesjohr än Ehresold vo de Schdadtväter übercho. Er isch im Chrüzgang vom Basler Münschder begrabe worde.

Er isch wäge siiner Autobiografii, wo groosse kulturhischdorische Wärt het, wit über d Schdadt us bekannt worde.

Dr Thomas Platter isch der Vater vom bekannten Arzt Felix Platter gsi. Mit sinere zwäite Frau het er en andere Bueb gha, wo au Thomas ghäisse und en Autobiografii gschriibe het.




</doc>
<doc id="18537" url="https://als.wikipedia.org/wiki?curid=18537" title="Riddim">
Riddim

Under Riddim (vom englische "Rhythm") wird i de Sprach vo Reggae- und Ragga-Musiker es Instrumentalstück verstande, wo verschideni Sänger ihri Songs drüber singe. Musikalisch entspricht de Begriff äppe em Beat im Hip-Hop und em Groove im Funk, d Bedütig innerhalb vom Genre Reggae und Ragga isch aber zentraler, wiu hie ir Regu meh Künstler über de glich Riddim singe. Das geit vo mindestens 3–5 bis zu mehrere 100 bi klassische Riddims (lueg au unge).

E Riddim wird im Wesentliche dür e churze Basslauf über 1–4 Takt definiert. Bi Reggae-Riddims ghört meistens no e charakteristisch churzi Melodie, viu vo Bläsern gspilt, dazue. Im Ragga isch de Bass meistens so eifach, dass dr Charakter eher ds Pattern vom Drumcomputers kombiniert mit spezielln Soundgimmicks isch. D Basis vomene typische Ragga-Riddim isch dr synkopiert Bassdrum Schlag, das unterscheidets vomene Offbeat-Reggae-Riddim:

Im Reggae gits vo jedem Riddim es Original, aui witere Ufnahmen sind "Versions", und zwar vokal, instrumental oder reini Dub Versions. Di meiste Singles us Jamaika enthalte uf dr B-Site e Dub Version, d. h. d Instrumentalspur vo de A-Seite, wo mit Echoeffekt, I- und Usblendige vo Instrument und churze Passage vo einzelne Gsangszile agricheret isch worde. So gits zu jedem Tune mindestens ei Version, d Dub Version. "DJs" (im Reggae-Sinn d. h. sänger) nütze die B-Seite zum drüber z "toaste" ("rappen" im Hip-Hop-Kontext), was, uf Vinyl presst, e witeri Version vom Riddim darstellt. Vor allem in de 70er und 80er isch es üblich gsi, dass bimene Hit au konkurrierendi Produzente Versions vom gliche Riddims mit andere Interprete innert es par Wuche usebracht hei, das isch möglich gsi wiu d Handhabig vom Urheberrecht d Jamaika sehr lasch düregsetzt isch worde.

Riddims werde dür ihri Langlebigkeit bekannt: Di meiste Klassiker sind us dr Zit vo 1965–1970 und sind bis jetz scho mehreri hundert mal "gversioned' worde'. Neb Sänger und Vokalgruppe nütze au populäri Instrumentaliste wie de Saxophonist Dean Frazer oder Bongo Herman die Riddimtracks als Basis für eigeti Ispielige.

Dr Name vomene Riddim isch Konventionssach, viu isch es de Name vom Original ("Real Rock", "Ali Baba", "Stalag"), mängisch au di bekannti Version ("Answer", "General", "M 16"). Teil Riddims si under mehrerne Näme bekannt ("Full Up"/"Kouchie") oder sind bi neuere Ufnahmen neu gnennt worde ("Revolution"/"Intercom", "Hot Milk"/"Quicksand").

1986 het e Fluet vo Version bi Ragga-Riddims igsetzt (Dancehall-Riddim isch els Synonym) entstande andersch: D Musig isch zum erste mal digital erzügt worde und d Produzente hei sich uf d Erstellig vom Basistrack, auso em Riddim angagiert. Je nach Hitpotential hend 10–20 und meh Sänger uf de Riddim gsunge, zum möglichst vil Versione mit verchiedenigem Text, möglechst schnäu zha. Wenn die Verions au ziitglich si ufe jamaikanisch Markt cho, het sich d Chance uf e Hit vergrösseret. Di zwöit Vermarktigsform, isch meistens usserhalb vo Jamaika gsi. Ds "One-Riddim Album" mit 10 Tracks uf eire LP und sit Afang vo de 90er mit 16–20 Tracks ufere CD het ganz vil verschiedeni Versions vom gliche Riddim.

D Namensgebig vo de Riddims orientiert sich mitlerwile immer weniger amene bestimmte "Cut" vom Riddim, viulmeh wird dr Name vom Produzenten willkürlich festgleit. Mängisch hets Bezug zu de musikalische Element vom Riddim ("Bollywood", "Cell Phone", "Bounce"), mängisch werde aktuelli Ereigniss oder politischi Theme ufgriffe ("SARS", "Zero Tolerance", "Saddam Birthday Party"), viu sis humoristischi bis ussagelohsi Näme ("Bookshelf", "Tixx", "Spanish Fly").



I dr jüngste Ziit grife d Urheberrechtgesetz meh ds Jamaika, so dass Ragga-Riddims meistens nume vo em Produzent usege werde. Weli Riddims zu Klassiker werde, muess sich zerst zeige. Di Folgende wäre i chronologischer Reihefolg gueti Kandidate: "Joyride", "Filthy", "Badda Badda", "Street Sweeper", "Diwali", "Eighty Five", "Coolie Dance", "Applause", "Wipe Out", "Marchout".

De am hüfigste brucht Riddim am Afang vom 21. Jahrhundert isch wahrschinlich dr






</doc>
<doc id="18540" url="https://als.wikipedia.org/wiki?curid=18540" title="Johannes Oekolampad">
Johannes Oekolampad

Dr Johannes Oekolampad, au "Oekolampadius", (* 1482 z Weinsberg, † 24. November 1531 z Basel) isch ä Schwiizer Theolog und Humanischt und der Reformator vo Basel gsi.

Si ursprünglig Name isch Johannes Heussgen (au Husschyn, Hussgen, Huszgen, odr Hausschein gschriibe) gsi, won er, wie s in dere Ziit unter Humanischte gang und gäb gsi isch, ins Griechische übersetzt het ("oikos": Huus und "lampas": Lampe).

Er isch in dr kurpfälzische Schdadt Weinsbärg, wo sit 1504 zu Württebärg ghört, uf d Wält cho. Si Vater isch än agsehne Bürger gsi, si Mueter us emä Basler Rootsherregschlächt. Er het z Heidelbärg und z Bologna gschdudiert, het 1510 d Brieschderweihi und denn ä Pfarrschtell an dr Johanneschille z Weinsbärg übercho. Er het dört Aschdoss erregt mit siine reformorientierte Bredigte und het d Schtadt dorum 1518 verlo.

Währed Schtudieufenthält z Tübinge, z Schduttgart und z Heidelbärg het er Hebräisch glehrt und isch mit de Humanischte Johannes Reuchlin, Philipp Melanchthon und Wolfgang Capito bekannt worde. 1515 het er sich z Basel ufghalte, won er dr Erasmus vo Rotterdam het glehrt kenne und het an der Universität si Theologiischdudium formell abgschlosse. Er het zum Dokter vo der Theologii bromoviert und ä griechischi Grammatik und Übersetzige vo patristische Schrifte uusegä. 

1518 isch er vom Capito ans Basler Münster grüeft worde, churz druf an Dom z Augsburg, wo d Disputation zwüschem Martin Luther und em Cajetan abghalte worden isch. Bis denn isch er dr Linie vom Erasmus gfolgt, het aber d Schrifte vom Luther afo schdudiere. Er isch dorum mit em Johannes Eck in Schdriit cho und het sich 1520 in s Chlooschder Altomünschder zruggzoge. Dört het er Chilleväter übersetzt und isch drzue cho, ass er sich dr Lehr vo dr Rächtfertigung dur ä Glauben elei agschlosse und si Schdandpunkt in zwei Schrifte veröffentlicht het. Er het s Chloschter müesse verlo und isch Burgkaplan uf dr Ebereburg bim Franz vo Sickinge worde.

1522 het er sich ändgültig z Basel niiderglo, won er no meh patristische Schriften übersetzt het. Vo 1523 a het er öffentlichi Vorläsige über die biblische Prophete abghalte, und isch bald druf gegen ä Wille vom Fürschtbischof zum Profässer ernennt und 1525 schliesslig Lütbrieschter in dr Martinschille worde.

Er het sich mit em Erasmus und andere verschdritte, und Kontakt zum em Huldrych Zwingli, em Martin Bucer und em Martin Luther ufgnoh. In dr Obemohlfroog het er sich em Zwingli agschlosse. 

1526 isch er dr Füehrer vo de Reformierte uf dr Badener Disputation mit em Johannes Eck gsi.

Er het hochs Asehe gnosse, aber nie son ä iiflussriichi Schtellig gha wie dr Zwingli z Züri, au wil Basel immer no ä Bischofssitz gsi sich. Aber under em Druck vo der Bevölkerig isch s 1525 zur Säkularisierig von ä baar Chlöschder cho, 1528 zur Glaubesfreiheit für die Reformierte und 1529 zur Abschaffig vom katholische Gottesdienscht und dr Iifüerig vo dr Reformazionsornig, wo dr Oekolampad verfasst het, am 1. April. Im gliiche Johr het dr Oekolampad d Wibrandis Rosenblatt ghürotet und mit ere drei Chinder gha. Si het spöter noch em Oekolampad siim Dood zerscht dr Wolfgang Capito und denn dr Martin Bucer ghürotet.

1528 het dr Oekolampad mit em Zwingli an der Disputation z Bärn mitgmacht, 1529 het er dr Zwingli zum Religionsgschbröch z Marburg begleitet. 

Vo 1529 a isch er Antistes vo der reformierte Chille vo Basel gsi. 1531 isch er gschdorbe, ä baar Wuche noch em Tod vom Huldrych Zwingli. Er isch im Basler Münster begrabe. Eini vo de Basler Chillegmeinde isch noch ihm benennt (Oekolampad-Chille).




</doc>
<doc id="18542" url="https://als.wikipedia.org/wiki?curid=18542" title="Philipp Melanchthon">
Philipp Melanchthon

Dr Philipp Melanchthon (* 16. Februar 1497 z Brette; † 19. April 1560 z Wittebärg), gräzisiert vo Schwartzerdt, isch ä dütsche Humanischt, Mitarbeiter vom Martin Luther und Reformator gsi.

Dr Philipp Schwarzerd isch am 16. Februar 1497 as Sohn vom enä Waffeschmiid z Bretten in dr Kurpfalz uf d Wält cho. 1514 isch er z Tübinge Magischder worde und si Groossunggle, dr Johann Reuchlin, het en as Lehrer für alti Schbrooche empfohle. 1518 isch er Brofässer z Wittebärg worde. Mit em Reuchlin het er sich verschdritte, won er em Luther siini Reforme underschdützt het. Sit 1521 isch er ä Mitarbeiter vom Martin Luther im Kampf um d Erneuerig vo dr Chille worde. Sit de Marburger Religionsgschbröch het er bi alle wichdige Verhandlige mitgmacht. Er het d Reformation vo dr Chille uf friidligem Wäg welle durefüehre und isch dorum de Katholike gegenüber nochsichdig gsi, so 1530 uf em Riichsdag vo Augsburg und noch em Augsburger Interim vo 1548. 

Dr Philipp Melanchthon isch am 19. April 1560 gschdorbe.

Dr Philipp Melanchthon het d Lehr vom Luther zerscht ehnder schuelmässig usgleit, sie schböter aber under em Iifluss vom Humanismus und em Calvin gänderet, was zu Schbannige mit em Luther gfüehrt het, und noch däm siim Dod zum enä erbitterete Schdriit zwüsche de Ahänger vom Melanchthon, de Philippischde, und de schdränge Lutheraner.

Dr Melanchthon het groosse Iifluss gha as Glehrte—mä het em wäge däm „Praeceptor Germaniae“ gsait, as Organisator vom Hochschuelwäse und vo de Latiinschuele in de protestantische Länder.


, Band 12, S. 147




</doc>
<doc id="18547" url="https://als.wikipedia.org/wiki?curid=18547" title="Johann Reuchlin">
Johann Reuchlin

Dr Johann Reuchlin (* 29. Jänner 1455 z Pforze; † 30. Juni 1522 z Stuegert), gräzisiert Kapnion, isch ä dütsche Humanischt und Glehrte gsi. Er het s Lehre vom Altgriechische und em Hebräische popularisiert.

Dr Johann Reuchlin isch am 29. Jänner 1455 z Pforze im Schwarzwald uf d Wält cho. Si Vater get dört ä Boschde im Dominikanerchloschder gha. Er het an dr Chloschderschuel Latiinisch glehrt und 1470 für ä churzi Ziit z Friiburg im Briisgau an dr Universidät schdudiert. Er het dr Friedrich, dr dritt Sohn vom Markgraf vo Bade, begleitet, wo dä isch z Baris go schdudiere. Er het sälber bim Jean à Lapide (gschdorbe 1496) Griechisch afo schdudiere, und wo dä 1474 an d Universidät Basel grüeft worden isch, isch er mit em gange. Er het Griechisch au under em Andronicus Contoblacas gschdudiert und 1475 bim Johann Amerbach ä Latiinischs Wörterbuech, s "Vocabularius Breviloquus", uusegä. 1477 het er dr Magister übercho und het afo klassischs Latiinisch underrichde.

Er isch denn zrugg noch Baris, won er under em Georg Hieronymus Griechisch gschdudiert het. 1478 het er z Orléans und denn z Poitiers Jura schdudiert und isch 1478 lizenziert worde. 1481 isch er noch Tübinge gange, s Johr druf het er dr Eberhard vo Wurttebärg as Übersetzer noch Italie begleitet, won er Glehrti an dr Platonische Akademii z Florenz kenneglehrt het. Zrugg z Schduddgard isch er as Mitgliid vom Hofgricht und Berooter vom Graf im württebärgische Dienschd bliibe. 1490 isch er widr noch Italie greist, won er mit em Expärte für d Kabbala em Pico della Mirandola zsämmedroffen und Fründ mit em Jakob Questenberg, em Sekretär vom Babschd, worden isch. 1492 isch er gadlet worde vom Kaiser Friedrich III. In däm Johr het er au afo Hebräisch lehre vom Kaiser siim jüdische Arzt, em Jakob ben Jehiel Loans. 1494 het er "De Verbo Mirifico" uusegä. 

1496 isch dr Eberhard vo Württebärg gschdorbe und däm si Nochfolger isch vom Reuchlin siine Gegner beiiflusst worde. Er het Schduddgard verlo, won er än Iiladig vom Wormser Bischof, em Johann vo Dahlberg (1445-1503), übercho het und isch noch Heidelbärg zoge. 1498 isch er vom Kurfürscht Philipp noch Italie gschickt worde, und er het z Rom siini Hebräisch Kenntnis verbesseret, won er bim Obadja Sforno vo Cesena gschdudiert het und isch mit em Aldus Manutius z Venedig in Verbindig drätte.

Zrugg in Schduddgard het er as Apfokat und schwäbische Bundesrichder gschafft. 1520 isch er vor Chrieg und Pescht noch Ingolstadt gflüchdet und het alle si Besitz verlore. Er het Hebräisch und Griechisch Underricht gä. 1521 isch er noch Tübinge zoge. Im Luther si Chillereform het er abglähnt und isch, nochdäm er scho johrelang Konfrater bi de Auguschdiiner gsi isch, schliesslig Brieschder worde.

Dr Johann Reuchlin isch 30. Juni 1522 z Stuegert am Gäälfieber gschdorbe.

Dr Johann Reuchlin het am Afang vo de 1480er Johr ghürotet, aber keini Chinder übercho. Er isch dr Groossunggle vom Philipp Melanchthon gsi, won er faschd wie ä Sohn betrachdet het, bis dä sich dr Reformation zuekehrt het.

Am Hof vom Kurfürscht Philipp z Heidelbärg isch si Arbet gsi griechischi Autore z übersetze. Er het kei offizielle Boschde as Lehrer gha, aber er isch lang dr Middelpunkt vom Griechisch und Hebräisch Schdudium im dütsche Schbroochruum gsi. Vor ihm isch s Hebräische kuum vo Nitjude gschdudiert worde. Dank ihm isch die wüsseschaftlig Undersuechig und Übersetzig vom Tanach möglig worde. Si Iifüehrig ins Hebräische, "De rudimentis hebraicis" (1506) isch grundlegend bliibe für Johrzähnt. Wo dr Johann Pfefferkorn verlangt het, ass mä alli jüdische Büecher sött verbiete für dass mä d Jude denn besser chönnt bekehre, het sich dr Reuchlin drgege gwehrt und 1511 dr "Augenspiegel" gschriibe. D Dominikaner z Köln hai en wäge däm beschuldiget, Chetzerei z bedriibe, und im Johr 1520 isch er zwar verurdeilt worde, aber d Humanischde hai siini Meinig wiiterhi underschdützt, wie s in de "Dunkelmännerbrief" zum Uusdruck cho isch. Dr Reuchlin het zwar die hebräische Schrifte verdeidigt, isch aber sälber durchuus nit frei gsi vom Antisemitismus vo siiner Ziit.

Dr Reuchlin het zwar ä Griechische Grammatik gschriibe, won er bruucht het, für zum siini Schdudänte z underrichde, het se aber nie veröffentligt. Drfür het er ä baar griechischi Büechli für Afänger uusege. Dr Reuchlin het s Altgriechische wie Neugriechisch usgschbroche, so wien er s sälber glehrt gha het. Mä sait erä die Reuchlinisch Uschbroch. Anderi Humanischde hai im Erasmus si Uschbrooch vorzoge.

Dr Reuchlin isch mit em Erasmus zsämme dr wichdigschd Verdräter vom dütsche Renaissance Humanismus. Under em Iifluss vo siim Schdudiekolleg Rudolf Agricola het er dr Renaissance Platonismus vom Georg Gemistus Plethon (1355–1450), Marsilio Ficino und Pico della Mirandola in Middeleuropa verbreitet. Er het die religiösi und mystischi Grundhaltig vom Plato in dr Lehr vom Zoroaster wiiderentdeckt, aber au bim Pythagoras, in de chaldäische Orakel und in dr jüdische Kabbala ("De verbo mirifico", 1494; "De arte cabbalistica", 1517.) Er het neulatiinischi Gedicht gschriibe und s Schueldrama begründet. Si dramatischs Wärk isch vo dr italienische "Commedia dell’arte" beiiflusst gsi. Siini Satire "Sergius" und d "Scaenica Progymnasmata" si hüfig ufgfüehrt worde, d "Scaenica Progymnasmata" as "Henno" verdütscht und vom Hans Sachs 1531 zum enä Fasnachtschbiil gmacht worde.




</doc>
<doc id="18548" url="https://als.wikipedia.org/wiki?curid=18548" title="Gräzisierung">
Gräzisierung

Mit Gräzisierig meint mä s Übersetze vomene Usdruck oder Name in s Altgriechische. Das isch vor allem währed dr Epoche vom Humanismus beliebt gsi. D Humanischde hai hüfig dr Familiename uf Latiinisch (Latinisierig) odr of Griechisch übersetzt und si under däm Name bekannt worde, wie zum Bischbil dr Melanchthon, wo Schwarzerdt (agr. μέλας / mélas „schwarz“ + χϑών / chthón „Erde“) gheisse het. 

Dr gschichtlig Hintergrund für die Erschiinig isch dr Undergang vom Byzantinische Riich im 15. Johrhundert. Vili Glehrti, wo Griechisch gschwätzt hai, si noch Italie und Weschdeuropa cho, und hai s Interässi vo de Lüt an de antike griechische Autore gweckt. So isch s Altgriechische die zweiti Glehrteschbrooch noch em Latiinische worde.

Vo Gräzisierig redet mä au wenn Nitgrieche in die griechischi Kultur und Schbrooch assimiliert wärde. Das isch im antike Griecheland, aber au im Byzantinische Riich hüfig bassiert, wenn Fremdi in s Land iibroche si. Au wo noch dr Gründig vom moderne griechische Schdaat 1829 die allgemeini Schuelpflicht iigfüehrt worden isch, si nitgriechischi Iiwohner assimiliert und gräzisiert worde.



</doc>
<doc id="18550" url="https://als.wikipedia.org/wiki?curid=18550" title="Dunkelmännerbriefe">
Dunkelmännerbriefe

D Dunkelmännerbrief, Epistolae obscurorum virorum, isch ä Sammlig vo satirische Brief, wo äxtra i schlächdischde Mönchslatiinisch gschriibe worde si. Si si in zwei Deil veröffentligt worde, 1515 und 1517.

Dr Ditel lähnt isch a an dr Ditel vo dr Schrift "Epistolae clarorum virorum" (d Brief vo de berüehmte Manne), wo zu Ehre vom Johann Reuchlin 1514 vo siine Fründe veröffentligt worden isch.

Dr Hauptverfasser vom erschde Deil vo de "Dunkelmännerbrief" isch dr Humanischt Crotus Rubianus gsi und vom zweite dr Ulrich von Hutten. In ihne si d Kölner Theologe, wo s Verbot vo alle jüdische Schrifte verlangt hai, verschbottet worde wäge ihrer middelalterlige Wüsseschaft und Lehrwiis.



</doc>
<doc id="18552" url="https://als.wikipedia.org/wiki?curid=18552" title="Pforzheim">
Pforzheim

Pforze (amtlich "Pforzheim") isch ä Grossstadt im Weschde vo Bade-Württebärg. Si lit am Nordrand vom Schwarzwald. Pforze isch wältbekannt für si Schmuck- und Uhrenindustrii, wäge dene het si au dr Biiname "Goldschdadt" beziehungswiis "Gold-, Schmuck- und Uhrestadt" übercho. Näggschtgrössere Schdedte si Karlsrueh, öbbe 25 km nordweschdlig und Schduddgard, öbbe 37 km südöschdlig.

Pforze isch früehner d Residenzschdadt vo Bade gsi. Hüt isch si ä kreisfreiji Schdadt und au dr Sitz vom Enzkreis, wo s Schdadtgebiet fascht vollschdändig devo umschlossen isch. Si isch usserdäm s Oberzentrum vo der Region Nordschwarzwald und eso eins vo 14 Oberzentre, wo dr baden-württebärgischi Landsentwickligsplan 2002 het. Pforze isch der Iiwohnerzahl noch die achtgröschti Schdadt vo Bade-Württeberg.

Ergebnis vo dr Kommunalwahl am 25. Mai 2014:




</doc>
<doc id="18554" url="https://als.wikipedia.org/wiki?curid=18554" title="Fritz Pümpin">
Fritz Pümpin

Dr Fritz Pümpin (* 29. Merze 1901 z Gälterchinde; † 5. Juli 1972 z Gälterchinde) isch e Schwyzer Kunschtmoler gsi. Är isch reformiert und Bürger vo Gälterchinde gsi.

No der Primarschuel z Gälterchinde isch är in d Bezirksschuel z Böckte gange. 1916 isch är in s Wälsche und het bim Moler Janet z Colombier Mol- und Zeichnigsunterricht gno. Won är wider zrugg gsi isch, het är an dr Handelsschuel z Basel Chaufmaa gleert.

1919 isch är in d Wyhandlig vo sym Vater yträtte, drzwüsche isch är no in d Gwärbschuel z Basel und het im In- und Usland Usschtellige und Musee´e bsuecht zum Schtudium vo dr Molkunscht. 

D Urgschicht vo synere ängere Heimet het yn interässiert. So het är s keltische Töpferdorf "Sissiacum" entdeckt. Dr Fritz Pümpin isch Mitglyd vo dr kantonale Altertumskommission Baselland gsi. 

1936 het är s Rösli Gerster vo Gälterchinde ghürotet. Si hei zäme zwe Söön gha, dr Volkmar, Joorgang 1937 und dr Cuno, Joorgang 1939. Gmeinsam het sich s E`epaar an Ufbou von ere usschliesslige Molerexischtänz gwogt. Zwüsche 1939 und 1945 isch dr Fritz Pümpin als bewaffnete Soldat vom Hilfsdienscht an dr Schwyzer Gränze gschtande. Do si vill Soldatebilder entschtande. Unter anderem het är d Aakunft vo de Alliierte an dr Schwyzer Gränze z Basel zeichnerisch dokumäntiert, wie au dr Übertritt vo de Chinder us em Elsiss in d Schwyz oder s Bombardemänt vo Basel im Merze 1945.
No 1945 het är in syner Baselbieter Heimet Landschafte in Öl und Paschtel gmolt und isch zu Schtudiereise nach Frankrych, Italie, Schpanie und Holland gange. Die meischte vom Fritz Pümpin syne Bilder zeige Landschafte und Buuredörfer us syner nöchere Umgäbig.

Vorwort von Dr. A. Bader, Basel



"Abkürzungen: JB.= Jahresbericht, später Jahrbuch der Schweizerischen Gesellschaft für Ur- und Frühgeschichte (SGU)."




</doc>
<doc id="18555" url="https://als.wikipedia.org/wiki?curid=18555" title="Jakob Freivogel">
Jakob Freivogel

Dr Jakob Freivogel, mit Übername „Gmeinijoggeli“ (* 26. Augschte 1794 z Gälterchinde; † 3. Augschte 1847 z Gälterchinde) isch e Chnecht und e Revolutionär vo Gälterchinde gsi.

Dr Jakob Freivogel isch dr Soon vom Jakob Freivogel und dr Anna Maria Grieder gsi. 

Dr Jakob Freivogel isch e Chnecht gsi wo eigentlig nie bsunders ufgfallen isch, bis är am 15. Merze 1840 an ere Versammlig vo de „Vaterlandsfründe“ z Gälterchinde s Wort ergriffe het und zum Wortfüerer von ere Bewegig vo Unzfrydene worden isch. D Vaterlandsfründ hei, nach em Vorbild vom «Züriputsch», us unterschydliche Motive, e Ufstand gege d Kantonsbehörde probiert aaz`zettle. Baselbieter Truppe hei dr «Gemeindejoggeliputsch» am 25. Aprelle 1840 verhindert und d Rädelsfüerer, zäme mit em Freivogel, verhaftet. Dr Jakob Freivogel isch vom Strofgricht 1842 zu 18 Mönet Zuchthuus verurteilt worde. Dr Landrot het yn aber, will är «bitteri Röyi» zeigt het, 1843 begnadigt.




</doc>
<doc id="18558" url="https://als.wikipedia.org/wiki?curid=18558" title="Humanitas">
Humanitas

Dr Begriff Humanitas isch zentral für s Verschdändnis vom Humanismus und wird em griechische Begriff "Paideia" gliichgsetzt. D "Humanitas" isch s Menschwärde, d Entwicklig vo alle menschlige Tugende. Er goht wiiter as dr modern Begriff Humanität, wo im allgemeine mit Philantropii und Menscheliebi gliichgsetzt wird. D "Humanitas" het d Humanität iigschlosse zsämme mit Eigeschafte wie Vorsicht, Redsamkeit, Charakterschdärki, Ehrbarkeit usw. 
Noch em Cicero isch d "Humanitas" das, wo dr Mensch vom Dier underscheidet, siini Schderke aber au siini Schwechene. Scho bi de Römer isch dr Begriff dr sittlige und geischdige Bildig gliichgschdellt worde. D Renaissance Humanischde hai das au übernoh.

Wie d Humanität, wo sich diräkt im Läbe offebahrt, isch au d "Humanitas" mit dr aktive Bedeiligung am Läbe erscht verwirkliggt worde. Si het Theorii und Braxis vom Menschsi vereinigt: Dänke und Due si nötig gsi und hai sich ergänzt. D Humanischde si in vile Gebiet vom öffentlige Läbe involviert gsi si, vor allem aber in dr Erziehig, nit nume im ängere Sinn vom unterrichde, sondern au im wiitere und häi eso hai d "Humanitas" verwirkliggt. Si hai d Bildig groosse Bevölkerigsschicht zuegänglig gmacht dur Übersetzige und dur s Schriibe vo Schrifte, wo zum Ziil gha hai, d Mensche vo hischdorische Vorurdeil z befreie und zum eigeschdändige Dänke azrege.

Für dass dr Mensch si volli "Humanitas" het chönne erläbe, het män en vo jung uf in de Tugende vo dr Antike erzoge, aber au die Erwachsene hai Belehrig bruucht. So hai d Mensche, under ihne au d Herrscher, vo gsellschaftliger Kritik, von erä realistische Betrachtig vo de soziale Umschdänd aber au vom Usdänke vo Utopie chönne lehre, wie mä chönnt Misschdänd besiitige und ä besseri Wält mache. Dr Humanismus het welle d "Humanitas" vom Mensch uf die ganzi Gsellschaft überdräge.

D Humanischde hai d "Humanitas" vo de klassische Autore übernoh, wo, im Gegesätz zum scholastische Dänke vom Middelalter, dr Mensch as zentral betrachdet hai, ohni aber s Religiöse z negiere. So si d Renaissance Humanischde em Chrischdedum dreu bliibe au wenn si s hai welle reformiere.



</doc>
<doc id="18559" url="https://als.wikipedia.org/wiki?curid=18559" title="Francesco Petrarca">
Francesco Petrarca

Dr Francesco Petrarca (1304-1374) isch än italiänische Dichter, Glehrte und Humanischd gsi. Er het zsämme mit em Giovanni Boccaccio dr Renaissance Humanismus begründet.

Dr Francesco Petrarca isch am 20. Juli 1304 z Arezzo in dr italiänische Toskana uf d Wält cho. Si Vater isch a Apfokat gsi, wo zwei Johr früehner Florenz het müess verlo. 1312 isch d Familie noch Avignon zoge, wo dr Babschd gresidiert het. Dr Petrarca het zerscht z Carpentras glehrt und denn het en si Vater 1316 noch Montpellier gschickt für zum Rächt schdudiere. 1320 isch er zsämme mit siim jüngere Brueder, em Gherardo, noch Bologna go schdudiere, het sich aber meh für Literatur as für Jura interessiert. 1326 isch dr Vater gschdorbe und dr Petrarca het er siis Rächtschdudium abbroche. Er isch noch Avignon zrugg, isch Brieschder worde und in Dienscht vom Kardinal Giovanni Colonna iidrätte. Er het es liederligs Läbe afo läbe, aber zur gliiche Ziit het si berüehmti keuschi Liebesaffäre mit dr Laura agfange, wo mä bis hüt nid weiss, wär das gsi isch. Er het Gedicht uf Italiänisch über si Liebi gschriibe, won er bis hüt drfür berüehmt isch.

1335 het er a Schdiftspfründ übercho und het bis 1337 z Avignon gläbt. Er het zu dere Ziit klassischs Latiinisch gschdudiert und isch z Frankriich, z Flandere, z Brabant und im Rhiiland umegreist und het in Chloschderbibliotheke noch Klassiker gsuecht. Z Liège zum Bischbil het er zwei Rede vom Cicero endeggt. Dr Auguschdiner Dionigi vo Sansepolcro het em z Baris än Abschrift vom Augustinus siine "Confessiones" (Bekenntnis) ge, wo siis geischdige Läbe meh und meh beiiflusst hai.

Mit siiner Liebi zu de pagane Klassiker und siim chrischdlig Glaube het er ä Wältaschauig gschaffe, wo mä cha as modärn bedrachte: dr Renaissance Humanismus, wo die fruchdlose Diskussione, wo die middelalderligi Scholastik charakterisiert hai, mit em Dänke vo de Klassiker ersetzt het. 1337 isch er zum erschde Mol z Rom gsi, und isch vo de antike Ruine überwältigt gsi. Widr z Avignon het er sich nach Vaucluse im Daal vo dr Sorgue zruggzoge, wil er d Wältlikeit und Korruption vom bäbschdlige Hof nüm het welle gseh.

Wil dr Petrarca siis Läbe lang siini Wärk immer widr überarbeitet het isch s nit eifach a Chronologii z schaffe, aber er het scho vor siiner Ziit z Vaucluse vili Gedicht gschriibe, won er in d "Epistolae metricae" ufgnoh het. Au ä Deil vo de italiänische "Rime" über si Liebi zur Laura si scho dichdet gsi. Z Vaucluse het er es epischs Gedichd, "Africa", über dr Zweit Punisch Chrieg verfasst und a Serii vo Biografie agfange, "De viris illustribus".

1340 isch, mögligerwiis uf si eigene Vorschlag hi, noch Baris und noch Rom iiglade worde, für zum zum Dichder krönt z wärde. Er het Rom vorzoge und isch am 8. April 1341 uf Kapitolinische Hügel mit emä Lorbeerchranz krönt worde, won er denn im Petersdom uf s Grab vom Apostel gleit het. Er isch über Parma und Selvapiana 1943 noch Avignon zrugg greist. Er het 1342/3 "Secretum meum", drei Dialog zwüschen ihm und em Augustinus gschriibe, in wele är sim Glaube Usdrugg git, ass ä Mensch won es wältligs Läbe füehrt zu Gott cha finde, und mä danggt, ass er under em Iidrugg vo dr Entscheidig vo siim Brueder Karthüser z wärde, so ä moralischi Läbenskriise glöst het. In dr Folg het er sich nüm faschd exklusiv vo de Klassiker lo beiiflusse. Siini "De viris illustribus", wo bis denn nume Biografie vo wältligi Figure gha het, het er erwiiteret und au geischdligi Persone beschriibe. 1345 het er z Verona Brief vom Cicero an Atticus, Brutus und Quintus entdeggt. S Jihr druf het er im "Vita solitaria" s Glück beschriibe, wo eim cha widerfahre, wenn mä mit dr Natur, em Lehre und em Gebät läbt.

Er het agfange sich für d Bemüehige vom Cola di Rienzo z begeischdere, wo vorgha het, die Römisch Republik wiiderzbeläbe. So isch er in Konflikt mit em bäbschdlige Hof z Avignon cho und het sich 1346 sogar mit sim Fründ, em Kardinal Colonna, verschdritte. 1348 si währed emä Uusbruch vo dr Pescht vili vo siine Fründ umcho, und au d Laura isch am 6. April, em Johresdag vom Dag, wo dr Petrarca si zum erschde mol gseh het, gschdorbe. 1350 het er ä Pilgerreise noch Rom gmacht und vo denn a uf siini Sinnesvergnüege verzichdet. Im Johr druf het er gnueg gha vo de Intrige, wo sini Beschdräbige in dr Chillehierarchii vorwärts cho, begleitet hai, und er isch im Mai noch Vaucluse zoge. Dört het er widr an de "Rime" gschafft, si iideilt in "In vita di Laura", d Gedicht wo d Laura no am Läbe gsi isch, und "In morte di Laura". Er het die Gedicht bruucht, für zum si eignigs geischdlige Waggsdum z beschriibe. er het an de "Metricae" wiitergschaff, won er 1350 agfange het, het sich mit de Gegner vo siiner pädagogische Wältaschauig, wo uf de "litterae humanae" basiert gsi isch und wo dr gläufig Aristotelianismus abglähnt het, polemisch usänandergsetzt und het siis Gedicht "Trionfi" agfange, a Beschriibig vom Fortschritt vo dr menschlige Seel vo de früeie Liideschafte zur Volländig in Gott.

Wil er so vili Fründ verlore het und mit em neue Babscht, em Innozenz VI. nit guet uscho isch, het er d Provence verlo. Er isch uf Mailand zoge, won er die erschdi Usgobe vo de "Rime" fertig gmacht het. 1361 isch er für a churzi Ziit wäge dr Pescht z Padua go läbe, aber au vo dört uf Venedig gflüchdet. Dört het er mit siiner Dochder Francesca gläbt und siini Fründ sin en cho bsueche, drunder dr Giovanni Bocaccio, won em e latiinischi Übersetzig vom Homer gschänggt het. 1367 isch er uf Padua zrugg, won er in dr Schdadt odr im ä Landhuus z Arquà in de Bärge gläbt het und het si Verdeidigung vom Humanismus, "De sui ipsius et multorum ignorantia", gege d Aristotelianer z Venedig gschriibe, won en beileidigt hai. 1370 het en dr Babscht Urban V. uf Rom grüeft, aber underwägs het er z Ferrara ä Schlag gha. Er het aber nit ufghört mit Schaffe und wiiter alti Wärk revidiert, e neue Deil für siini "Posteritati" gschriibe und d "Trionfi" fertig gmacht.

Dr Francesco Petrarca isch am 18. odr 19. Juli 1374 z Arquà in dr Nöchi vo Padua gschdorbe. Mä het en am früeje Morge am Schriibdisch gfunde, mit em Chopf uf emä Manuskript vom Virgil.

Dr Petrarca het es diefs Bewusstsi vo dr Wichdikeit vo dr Vergangeheit für d Gegewart gha. Er het die Vergangeheit dur d Schrifte vo de Klassiker kenneglehrt und s antike paganische Dängge und dr chrischdlig Glaube neu verschmulze. Für ihn het die göttligi Vorsehig dr Mensch in s Zentrum gschdellt und so d Bewegig, wo men erä Humanismus sait, begründet.





</doc>
<doc id="18560" url="https://als.wikipedia.org/wiki?curid=18560" title="The Scrucialists">
The Scrucialists

The Scrucialists isch e Schwizer Band vo Basel. Si isch nebe „"Shabani & the Burnin' Birds"“ und Famara eini vo de bekanntischte Reggaeformatione i de Schwiz und sind im 1997 gründet worde. Ds Repertoire vo de Scrucialists geit vo Roots Reggae über Dancehall bis zu live gspieltem Dub.

Bis im 1999 sind d Scrucialists au miteme Sänger unterwegs gsi, Richard "Ites" White, de isch aber i sini Heimat Barbados zrügg und het dert sis Abschiedskonzert gä. Doch au früner und au hüt spieled d Scrucialists meistens als Hintergrundband ("backing band") für anderi Solokünstler. Im 1999 hei de Gut und de Montini inener Lagerhalle ds Muttenz ds eigete One Drop Studio gründet, wo si di erschte Singles ufgnoh und veröffentlicht hei. Sit dr Gründung vom eigene Labels "One Drop Records" (2000) und eme Umbau (2001) wird ds Studio immer meh vo andere Künstler und Bands us dr Jazz- und Hip-Hop-Szene brucht.

Im 2002 hed si de international Durchbruch gschafft: The Scrucialists hei a viune Festivals in ganz Europa mit verschiedene Solokünstlern gspielt und sind uf Churz-Toure mit verschiedne Künstler gsi, u. A. mit em General P, dr Lady Saw und dr Namusoke. Im 2003 het die Band zeme mit em Ska- und Dancehall-Star King Django es Album ufgnoh und si mit ihm vier Wuche dür Europa touret. Uftritte hei si au mit de Schwizer Hip-Hop-Formatione TAFS und Brandhärd gmacht.

Im Summer 2005 hei d Scrucialists als Backing Band Ward 21 a par Festivals und de Half Pint bi Konzert unterstützt. Nachär sind si als Band mit irne eigete Riddims uf Jamaika, für det de Gsang für ihres Album "All The Way" ufznäh, das isch im Oktober 2005 erschie. Dert zu ghörtme nebe Ward 21 au de Turbulence, de Luciano und de Mykal Rose.





</doc>
<doc id="18562" url="https://als.wikipedia.org/wiki?curid=18562" title="Republik Zypern">
Republik Zypern

D Republik Zypere (griechisch: "Κυπριακή Δημοκρατία", türkisch: Kıbrıs Cumhuriyeti) isch e Schdaat im östlige Mittelmeer uf der Insle Zypere. Die lit vor dr Südküste vo der Türkei, nit wiit vo Syrie, em Libanon und Israel und wird geografisch zu Asie zelt. Kulturell und politisch isch s Land aber wäge siiner Gschicht sehr schtark mit Europa verbunde.

Nachdäm Zypere 1960 vo Grossbritannie in d Unabhängigkeit entlo worde isch, het d Republik zerschd die ganzi Insle usser de britische Militär-Stützpunkt Akrotiri und Dekelia umfasst. Noch ethnische Unruhe zwüsche de Grieche und Türke und em drohende Aschluss vo Zypere an Griecheland (Enosis) het 1974 d Türkei unter Beruefig uf dr Londoner Garantiivertrag interveniert und isch in Zypere iigfalle. Die Türkischi Republik Nordzypere isch 1983 gründet worde. Si wird nur vo der Türkei völkerrächtlich anerkennt, aber d Autorität vo der Regierung vo der Republik Zypere beschränkt sich sitdäm uf ä Süddeil vo der Insle. Die türkisch-zyprische Vertreter, wo noch der Verfassig nötig si, fehle im Parlament vo der Republik Zypere. Mehreri Aläuf zur fridlige Wiidervereinigung si bis jetzt gschiteret. 

D Republik Zypere isch sit 2004 Mitgliid vo der Europäische Union.

Z Zypere wörd au tschutted. De APOEL Nikosia isch de Verain vo de Hoptstadt Nikosia. Z Larnaka spillt Nea Salamina Famagusta, wo vor em Zyperekomflikt z Famagusta dihai gsi isch.



</doc>
<doc id="18563" url="https://als.wikipedia.org/wiki?curid=18563" title="San Marino">
San Marino

San Marino (im lokale Dialekt "San Marèin" oder "San Maroin"; italienisch amtlich "Repubblica di San Marino", Biiname: "La Serenissima") isch die ältischdi Republik vo der Wält mit erä Gschicht, wo bis uf s Johr 301 zruggoht.

San Marino isch vollschtändig vo Italie umge und lit zwüsche de Regione Emilia-Romagna (Provinz Rimini) und Marke (Provinz Pesaro und Urbino), noch an der adriatische Küste bi Rimini. Dr Felskamm Monte Titano chrönt d Feschdig "La Guaita". San Marino isch kei Schdadtschdaat, sondern bestoht us nün Gmeinde. Mit 61 km² ghört da Land natürli au zu de Zwärgstaate z Europa.



</doc>
<doc id="18564" url="https://als.wikipedia.org/wiki?curid=18564" title="Studia humanitatis">
Studia humanitatis

Mit Studia humanitatis oder Studia humaniora wird d Gsamtheit vo de humanischdische Schtudie bezeichnet, wo drzu füehrt, ass mä ä ganzheitligi Bildig im Sinn vo dr Humanität oder Menschlichkeit bechunnt. Die Bezeichnig wird allgemein uf ä Cicero und si Begriff vo der "Humanitas" zruggfüehrt, won er in siiner Schrift "Über d Gsetz" iigefüehrt het. 

D "Studia humanitatis" si uf der alte antike und mittelalterlige Fächeriideilig basiert gsi, und hai us em Trivium und em Quadrivium beschdande, wo as "septem artes liberales" oder die siebe freie Künschd zsämmegfasst worde si.

D "Studia humanitatis" si ä zentrale Begriff vom Bildigswäse gsi, wo mä sich im Renaissance-Humanismus schdärker an der griechische und römische Antike het afo orientiere, vor allem s Lehre und d Pfläg vo der griechische und latiinische Sbrooch. Unter de Humaniste het s schon ä usprägtei Philologii ge.

D Humanischte hai ä glehrte Unterricht ("eruditio") agschdräbt mit Wüsse, Verschdändnis und Erfahrig ("prudentia"). Die klassische Merkmol vo der Glehrsamkeit si ihr Leitbild gsi und s Ziil vo alle "Studia humanitatis", zu wele d Rhetorik, d Eloquenz, d Moralphilosophii und d Gschicht ghört hai. D Artes mechanicae hingäge hai bi ihne keis hochs Asehe gha. D Humanischde het s im allgemeine au nit gluschdet die z lehre.


</doc>
<doc id="18566" url="https://als.wikipedia.org/wiki?curid=18566" title="Paideia">
Paideia

Paideia (griechisch: παιδεία (paideía), für „Erziehig“ odr „Lehre“) isch d Art gsi wie mä im antike Griecheland und Rom d Chinder, das heisst d Buebe (gr. παῖς (pais) „Bueb, Chind“ ), erzoge het. D Römer hai ere "Humanitas" gsait. Zu de Fächer hei Durne, Grammatik, Rhetorik, Musig, Mathematik, Geografii, Naturkund und Philosophii ghört. Sit dr schbootklassische Ziit wird dr Begriff im wiitere Sinn für „Bildig“, „Kultur“ und „Humanität“ bruucht, Sache, wo mä sich dur sä vo de Barbare unterscheidet het. Si isch aktiv und dynamisch gsi und het so die wäsentlige Züg vo dr griechische Kultur zämmegfasst.

Die früeje Chrischde hai dr Unterricht an ihre höchere Schuele, wie die z Alexandria, noch dr "paideia" organisiert. Zuesätzlig zue de klassische Fächer isch Theologii as die höggschdi Wüsseschaft glehrt worde.

D Renaissance-Humanischde hai d "paideia", wo vo dr middelalterlige Scholastik vernochlässigt worden isch, neu entdeckt und ihri pädagogische Beschdräbige druf gründet.

Dr Begriff "paideia" isch mit "enkyklios", won ä Kreis oder es vollschdändigs Syschdem bedütet, kombiniert worde zur "enkyklios paideia", dr allgemeine Bildig, vo wo „Enzyklopedii“, ä groosse Leitfade odr Lehrbuech für die allgemeine Bildig abschdammt, vo wo die allemannisch Wikipedia es hervorragends Bischbil isch.


</doc>
<doc id="18571" url="https://als.wikipedia.org/wiki?curid=18571" title="Giovanni Boccaccio">
Giovanni Boccaccio

Dr Giovanni Boccaccio (1313-1375) isch än italiänische Dichder und Glehrte gsi. Er isch vor allem mit siim "Decameron" berüehmt worde. Er isch a Fründ vom Francesco Petrarca gsi und zsämme hai si dr Renaissance-Humanismus begründet.

Dr Giovanni Boccaccio isch 1313 z Baris uf d Wält cho. Er isch dr Sohn vom toskanische Händler Boccaccio di Chellino—mä het em hüfig Boccaccino gsait—si Mueter isch wohrschiinlig ä Französin gsi. Si Chindheit z Florenz isch nit glücklig gsi und si Vater, wo kei Verschdändnis gha het für em Giovanni siis Interässe an dr Literatur, het en, won er nonig fufzähni gsi isch, noch Neapel gschickt, wohrschiinlig zu de Bardi, für zum s Gschäft z lehre. D Bardi hai Geld usglehnt und so dr neapolitanisch Hof vom Robert vo Anjou dominiert. Dr Boccaccio het dört au Chillerächt gschdudiert und s Wärk vom Petrarca kenneglehrt. Was dr Boccaccio in dene Johr z Neapel gschriibe het, isch vo siiner Liebi zur Fiammetta cho. Im "Decamerone" chunnt au ä Fiammetta vor, wo dere vo siine früehnere Wärk im Charakter ähnlig isch. Öb die beide vo dr gliiche Frau inschbiriert gsi si, und wär die Fiammetta gsi isch, weiss mä nit. Ä Hypothese isch ufgschdellt worde, ass d Fiammetta än uneheligi Dochder vom Robert vo Anjou, ä Maria de Conti d'Aquino, gsi sig.

Wohrschiinlig öbbe in 1340 het dr Vater dr Giovanni zrugg noch Florenz grüeft im Zsämmehng mit em Bankrott vo de Bardis und si wirtschaftligi Lag isch schwiirig worde. Vo Neapel het er siini erschde Wärk mitbrocht: "La caccia di Diana" (D jagd vo dr Diana) isch es churzes, unwichdigs Gedicht. Er het middelalterligi Romanze bearbeitet: "Il filocolo (Dr Liebeschranki)", ä fümfbändigs Prosawärk über dr Florio und d Biancofiore und s Gedicht "Il filostrato" über dr Troilus und d Cressida. D "Teseida (S Buech vom Theseus)", won er z Florenz fertig gmacht het, beschriibt d Liebi vo zwei Fründ, dr Arcita und dr Palemone, für die gliich Frau, d Emilia. Dr Arcita gwünnt d Emilia im ä Tournamänt, schdirbt aber churz druf. Theme vo Ritterlichkeit und Liebe si im Middelalter beliebt gsi, dr Boccaccio het nä zuesätzligi Dimensione ge und so us dr italiänische Umgangsschbrooch a Literaturschbrooch gmacht, wo sich mit dr beschde latiinische Literatur cha vergliiche. D "ottava rima", populär bi de Minnesänger, isch s beliebtischde Värsmass vo dr italiänische Poesii worde. Dr Iidruck wo dr Boccaccio au usserhalb vo Italie uf d Dichder gmacht het, isch grooss gsi: Z Ängland zum Bischbil het dr Geoffrey Chaucer (1343-1400) sich vom "Il filostrato" lo beiiflusse und si eiges "Troilus und Cressida" gschriibe und d "Teseida" het er verarbeitet in de "Canterbury Tales" as em Ritter si Gschicht.

Vo 1341 bis 45 het er am "Il ninfale d'Ameto (Im Ameto si Gschicht vo de Nymphe)" in Prosa und "terza rima" gschafft, am allegorische Gedicht "L'amorosa visione" (1342–43), and dr "Elegia di Madonna Fiammetta" (1343–44) in Prosa und am Gedicht "Il ninfale fiesolano" über d Liebi vom Hirt Africo für d Nymphe Mensola.

Vo 1345 bis 1346 isch er z Ravenna gsi, z Forlì in 1347 und z Florenz im Johr 1348 währed dr Pescht und widr im Johr druf.

Siis gröschde Wärk, s "Decamerone" (dütsch "Dekameron") het er wohrschiinlig vo 1348 bis 1353 gschriibe, und ihm d Form ge, wo s hüt het. Es isch s beschde Bischbil vo dr klassische italiänische Prosa und si Iifluss uf d Renaissance Literatur isch in ganz Europa riisig gsi.

D Handlig vom "Decamerone" schbiilt sich ab in dr Umgäbig vo Florenz im Johr 1348 währed em Usbruch vo dr Pescht. Siibe Manne und drei Fraue flüchte us dr Schdadt und wohne währed zwei Wuche imn ä Huus uf em Land, wo jede von enä ä Dag lang Köng odr Königin isch und über alles beschliesst, was si mache an däm Dag. Die Rahmegschicht beschriibt s Läbe vo dr ghobene, elegante Bourgeoisie. Ä Deil vo de däglige Vergnüegige isch s Gschichdeverzelle. An zäh Däg verzellt jede an jedem Dag ä Gschicht, vo do chunnt dr Name "Decamerone"—d Arbet vo zäh Däg—hundert Gschichde im ganze. Am Obe wird zum Abschluss vom Dag ä "canzone", ä Lied, gsunge. Die Lieder ghöre zu de beschde lyrische Gedicht, wo dr Boccaccio gschriibe het. 

S Buech foot a mit dr Beschriibig vom Chaos, wo d Pescht verursacht, wie sich s moralische und gsellschaftlige Verhalte vo de Mensche under em Iidruck vo Dod und Unsicherheit veränderet. Dr düschder Don vo dere Iileitig schdoht in scharfem Gegesatz zur Atmosphäre vom erschde Dag, wo si uf em Land verbringe und sich mit witzige Gschbrööch d Ziit verdriibe. Au am zweite und dritte Dag isch d Freud am Läbe s Hauptthema, aber am vierte Dag gäbe die druurige Gschichte vo unglücklige Liebene dr Don a. Am neggschde Dag si d Gschichte immer non ä chli ärnschdhaft und vom säxte Dag a si alli widr fröhlig und d Däg si gfüllt mit Lache, Verschmitztheit und Zügellosikeit. Dr zähnt Dag bringt d Uflösig und die Unreine wärde rein und die Gwöhnlige heldehaft.

1350 het dr Boccaccio dr Francesco Petrarca z Florenz droffe und das het ä groossi Veränderig in siim literarische Schaffe zur Folg gha. Dr Boccacio het dr Petrarca as ä Vorbild gseh und dä isch si Berooter und Hälfer worde. D Folg vo ihrer Zsämmenarbet isch dr Renaissance Humanismus gsi, wo antiki Ideal widrbeläbt het. Gliichziitig isch aber au si Glaube schderker worde und dr Karthüser Gioacchino Ciani het brobiert ihn z beiiflusse, siini wältlige Schdudie ufzge. Im Petrarca isch s aber glunge, si Fründ z überzüüge, nit siis ganze Wärk z zerschdöre.

Die letschde Wärk uf Italiänisch vom Boccaccio si ä frauefindligi Satire "Il Corbaccio" ("Die alt Chräie", 1354-55), won er gschriibe het noch erä unglücklige Liebi, Schrifte über ä Dante und ä baar Gedicht gsi. Er het sich vo do a vor allem dr humanischdische Glehrtheit gwidmet anschdatt em dichterische Schaffe. Er het ä enzyklopedischs Wärk über d Götter vo de Pagane gschriibe "De genealogia deorum gentilium", middelalterlig im Ufbau aber humanischdisch im Geischd. Siini churze allegorische Hirtegedicht über ziitgenössischi Ereignis, "Bucolicum carmen" (1351-1366), si Bischbil vom Dante und em Petrarca nochempfunde gsi. Anderi Wärk uf Latiinisch si ä Sammlig vo Biografie vo berüehmte Fraue, "De claris mulieribus" (1360-1374), und Beschriibige vo de Schicksal vo berüehmte Manne, "De casibus virorum illustrium" (1355-1374), gsi. 

Im Boccaccio siini Fründ und Bekannte hai dr Chärn vo dr humanischdische Bewegig bildet. Dr Leonzio Pilato het vo 1360 bis 1362 bim Boccaccio gwohnt, isch vo däm dr alte Universidet vo Florenz, em "Studio", as Griechischdozänt empfohle worde und het groobi Übersetzige vom Homer uf Latiinisch gmacht, wo dr Boccaccio und dr Petrarca gläse hai, dr Afang vom neuziitlige Griechischschdudium. Dr Boccaccio het sich für die römische Schriftschdeller begeischderet, dr Varro, Martial, Apuleius, Seneca, Ovid, am meischde aber für ä Tacitus. Im Gegesatz zu andere Humanische, under ihne dr Petrarca, het er aber au d Literatur uf Italiänisch gschetzt und het mänggisch über ä Dante gschriibe: ä Biografie, "Vita di Dante Alighieri" (odr "Trattatello in laude di Dante"), won er au in zwei abkürzte Versione usege het.

Siis ganze Läbe lang isch dr Boccaccio arm gsi. Im Johr 1362 het en ä Fründ noch Neapel iiglade und ihm d Underschdützig vo dr Königin Johanna verschbrooche. Wo dien em aber die chalti Schultere zeigt het, isch er dr Petrarca go bsueche, wo denn z Venedig gläbt het. Dä het em vorgschlage, bi ihm z bliibe, aber dr Boccaccio isch 1363 widr hei noch Certaldo zoge. 1373 het er Vorläsige vom Dante siiner "Divina commedia" in dr San Stefano d Badia Chille z Florenz abghalte, isch aber im Johr druf chrank worde. Won er vom im Juli 1374 vom Dod vom Petrarca ghört het, het er sich noch Certaldo zruggzoge.

Dr Giovanni Boccaccio isch am 21. Dezämber 1375 z Certaldo in dr Toskana gschdorbe und isch in dr SS. Michele e Jacopo Chille begrabe worde.






</doc>
<doc id="18580" url="https://als.wikipedia.org/wiki?curid=18580" title="Armenien">
Armenien

Armenie (armen. "Hayastan") isch ä Binneschdaat im Kaukasus (Vorderasie). Es lit im Bärgland zwüsche Georgie, Aserbaidschan, em Iran und dr Türkei. S Land entschpricht mee oder weniger em nordöschtlige Deil vom hischtorischen armenische Siidligsgebiet, (lueg Armenistan), wo früehner viil grösser gsi isch, und het mit dr Uflösig vo der UdSSR 1991 si Unabhängigkeit übercho.

Armenie het öbbe drei Millione Iiwohner, drvo si noch dr Volkszelig vo 2001 97,9 Prozent Armenier, 1,3 Prozent jesidischi Kurde, 0,5 Prozent Russe (drunder au Molokane), dr Räscht Aramäer. Bis 1990 (vor em Berg-Karabach-Konflikt) hai au vili Aserbaidschaner z Armenie gläbt. Z Armenie isch d Bevölkerigsentwicklig rückläufig (–0,4 Prozent pro Jahr). Zwüsche 1991 bis 1998 si öbbe 750.000 Armenier vor allem noch Russland und in andere Schdaate vo dr GUS emigriert.



</doc>
<doc id="18581" url="https://als.wikipedia.org/wiki?curid=18581" title="Aserbaidschan">
Aserbaidschan

Aserbaidschan (aserbaidschanisch: "Azərbaycan") isch ä Schdaat zwüschen em Kaspische Meer und em Kaukasus. S hütige Schtaatsgebiet entspricht em nördlige Deil vo der historische Region Aserbaidschan, deren ihre südlig Deil isch än iranischi Provinz. Aserbaidschan gränzt im Norde a Russland (Dagestan), im Nordweschte a Georgie, im Süde an Iran und im Weschten a Armenie und - über d Exklave Nachitschewan - an d Türkei.

Die Exklave und autonomi Republik Nachitschewan wird dur än armenische Gebietsschtreife vom aserbaidschanische Kärnland drennt. Nachitschewan gränzt im Weschten an d Türkei, im Süden an Iran und im Oschten a Armenie.

D Hauptschtadt vo Aserbaidschan heisst Baku (aserbaidschanisch "Bakı") und isch ä bedütendi Hafeschtadt am Kaspische Meer. D Gesamtflächi vo Aserbaidschan bedrait 86.600km².


</doc>
<doc id="18583" url="https://als.wikipedia.org/wiki?curid=18583" title="Bahrain">
Bahrain

S Königriich Bahrain (البحرين / al-Baḥrayn »die zwei Meer«) isch än Inselstaat, wo us 33 Insle beschtoht, in erä Bucht im Persische Golf, öschtlig vo Saudi-Arabie und weschtlig vo Katar. Der Name "Bahrain" bedütet im Arabische "zwei Meer". D Insle het buechstäblig zwei Meer: s Meer, wo d Insle umgit, und ä Meer vo Grundwasser.

D Bevölkerig vo Bahrain het ä sehr hoche Adeil vo usländische Arbetnähmer. D Arbeitsloserote isch 2003 im Durchschnitt 15 % gsi. 27,5 % vo de Bahrainer si 2004 under 15 Johr alt gsi. S Bevölkerigswaggstum isch zwüsche 1994 und 2004 im Durchschnitt bi 2,4 % gläge, d Lebenserwartig 2004 bi 75 Johr und dr Adeil vo der schtädtische Bevölkerig im gliiche Johr bi 90 %. 
81,2 % vo der Bevölkerig si muslimisch. D Mehrheit (65 %) ghört der schiitische, ä Minderheit vo 35 % dr sunnitische Richtig vom Islam a. Dr Islam isch Schdaatsreligion. 9 % si Chrischte, 9,8 Prozent ghören ander Glaubesrichtige a, vor allem em Hinduismus. 
Amtsschbrooch isch Arabisch. Die wichtigschte Iiwandererschbrooche si Persisch und Urdu, währed Englisch as Bildigs- und Handelsschbrooch wiit verbreitet isch.


</doc>
<doc id="18584" url="https://als.wikipedia.org/wiki?curid=18584" title="Bangladesch">
Bangladesch

Bangladesch (Bengalisch: Bāṃlādeś) isch äs Land in Südasie.

Er gränzt im Süden a dr Golf vo Bengale, im Südoschte an Myanmar und isch suscht vo Indie umgää.

S Land nimmt dr öschtlig Deil vo der hischtorische Region Bengale ii, wo 1947 wäge der muslimische Bevölkerigsmehrheit vo Indie abgschpalte und under dr Bezeichnig „Oschtpakistan“ zum Beschdanddeil vo Pakistan worden isch.

1971 het Oschtpakistan as Folg vom Bangladesch-Chrieg under em Name Bangladesch si Unabhängigkeit übercho.

Bangladesch bedütet in der Landesschbrooche „Land vo de Bengale“.


</doc>
<doc id="18588" url="https://als.wikipedia.org/wiki?curid=18588" title="Bhutan">
Bhutan

Bhutan (Dzongkha: , "Druk Yul", usgschproche: Dru Ü, »Land vom Donnerdrache«) isch än unabhängigs Königriich in Südasie.

D Bevölkerig vo Bhutan setzt sich us drei Gruppe zsämme. D Ngalongs si im Mittelalter us Tibet iigwanderet und läbe im weschtlige Hochland; zu ine ghört au s Königshuus derzue. D Sarchops läbe im öschtlige Bergland, ethnisch schdön si de Bergstämm vo Nord-Ost-Indie nooch. Beidi Gruppe si dur ihri Zuegehörigkeit zum Buddhismus verbunde. Di dritt Gruppe si d Süd-Bhutaner (au nepalesische Bhutaner oder Lhotshampas), wo im Diefland an der indische Gränze in dr Mehrheit si. Öbbe drei Viertel vo der Bevölkerig gehöre zum tibetische Völkerkreis.

In Bhutan isch s Färnseh- und Internetverbot erscht 1999 ufghobe worde. Da drus laat sich schlüsse, das d'Modernisiärig, im Verglych zu de Nachbarländer, erscht sehr schpaat ytroffe isch. Mittlerwyle macht s Land aber wyteri Schritt in Richtig Modernisiärig, hauptsächlich vom neugkrönte König Jigme Khesar Namgyel Wangchuck (* 21. Februar 1980), emene Oxford-Absolvänt.


</doc>
<doc id="18589" url="https://als.wikipedia.org/wiki?curid=18589" title="Brunei">
Brunei

S Sultanat Brunei (amtlig Brunei Darussalam, malaiisch: Negara Brunei Darussalam) isch ä Schdaat in Asie. Er lit uf dr Insle Borneo (indonesisch Kalimantan) im Südchinesische Meer und gränzt an Malaysia. Übersetzt ins Dütsche bedütet dr arabisch Begriff Darussalam (دارالسلام) sovil wie „Huus vom Friide“ und bezeichnet jede Schtaat, won ä Gesetzgäbig het, wo sich am islamische Rächt orientiert. Negara bedütet uf Malaiisch Schtaat und dr eigentlig Name vom Land „Brunei“ goht uf vorislamischi Ziite zrugg und leitet sich vom chinesische Name „Po-Ni“ ab. Au der Name „Borneo“ isch mit Po-Ni und Brunei verwandt.

S hütige Schtaatsgebiet vo Brunei isch dr Räst vom enä Sultanat, wo früehner wiit grösser gsi isch. Es het zwüschem 16. und 19. Johrhundert grob die ganzi Nordküschte em Herrschaftsberiich vom Sultan von Brunei zuegordnet. Dr Nationalfiirdag vom Land isch der 23. Februar.


</doc>
<doc id="18591" url="https://als.wikipedia.org/wiki?curid=18591" title="Jakob Wagner">
Jakob Wagner

Dr Jakob Wagner (* 2. Jänner 1861 z Gälterchinde; † 22. Septämber 1915 z Wislig) isch e Schwyzer Kunschtmoler sgi. Är isch reformiert und Bürger vo Gälterchinde gsi. 

Dr Jakob Wagner isch dr Soon vom Johannes Wagner und dr Maria Pümpin gsi. 1902 het är d Kunschtmolere Clara Grosch vo Karlsrue ghürotet. 

Dr Jakob Wagner het sich an dr Académie des Arts décoratifs z Paris und bim K. Raupp und im L. Herterich z Münche zum Kunschtmoler lo usbilde. Nohär het är sich sälbschtändig wyterbildet. Z Rom vo 1885 bis 1888. In de folgende Joore het är sich z Bouveret am Gämfersee ufghalte und het Landschafte gmolt. Z Sizilie het är sich vo 1891 bis 1893 bsunders mit em Ätna beschäftigt. Aaschliessend het är z Egipte Szene vo Kairo und Umgäbig gmolt, meischtens in dr Akuarelltechnik. 1898 het är schlussändlig z Locarno si ändgültige Woonort gfunde. Do het är e grossi Aazaal Tessiner Landschafte gmolt. Dr Jakob Wagner het mit sym «läbenswoore» Schtil grosse Erfolg gha. Näbe Privatpersone hei au Muse`e und Inschtituzione syni Bilder gchauft. Usser Landschafte het är au Figure gmolt.




</doc>
<doc id="18592" url="https://als.wikipedia.org/wiki?curid=18592" title="Fritz Maurer">
Fritz Maurer

Dr Fritz Maurer isch am 11. Oktobr 1901 z Diepflige uf d Wält cho und am 20. Jänner 1991 z Gälterchinde gschtorbe. Är isch reformiert, Gälterchinder und Diepfliker Eerebürger, Politiker und Unternämer gsi.

Dr Fritz Maurer isch dr Soon vom Fritz Maurer und dr Maria Louise Mohler gsi. 1927 het är d Bertha Ritter vo Buus ghürotet. Är isch z Böckte in d Bezirksschuel und het Chaufmaa gleert.

Dr Fritz Maurer het d Drukerei „Farnsburg“ und d Zytig „Gälterchinder Aazeiger“ gründet. 1930 het d Sydebandwäberei, die „Oberi“ oder „Roti Fabrik“ z Gälterchinde zuedo. Är het die 1936 chönne chaufe und het dörte e Forellezucht betrybe. Är het sich über die schlächti Kualitet vo de Welopnö gergeret und beschlosse sälber Reife z produziere; so het är, wo us em Gebiet vo Maloja z Graubünde schtammt, d Einzelfirma „Pnö- und Gummiwärk Maloya“ gründet. Zerscht het är numme Welopnö, schpöter au Schuesoole, Pnö für Töff, Auti und sogar Reife für Flugzüg produziert.

Dr Fritz Maurer isch vo 1947 bis 1956 Landrot und vo 1963 bis 1967 Nationalrot gsi. Är het sich bsunders für d Vercherspolitik schtark gmacht. Är isch e aktive und guete Schütz und e yfrige Turner gsi. Als Wachmeischter isch är im Unteroffiziersverein Mitglyd gsi.

D Pnöfabrik Maloya het dr Name Gälterchinde wytumme bekannt gmacht und dr Umgäbig vo Gälterchinde Arbetsplätz und Verdienscht brocht. 1986 het dr Firmegründer Fritz Maurer si 85schti, d Maloya yre 50schte Geburtstag und yre sibemillionschte Reife chönne fyre. Rund 400 Persone hei bi dr Maloya gschafft. Scho 1989 het aber d Belegschaft müese verchlynert wärde und 1993 het d Erfolgsgschicht Maloya es abrupts Ändi gno, d Produkzion isch ygschtellt und die letschte 200 Persone wo no dört gschafft hei si, bis uf 17, entlasse worde. Uf Ändi 2004 het d Maloya denn yri Tor ändgültig gschlosse.




</doc>
<doc id="18593" url="https://als.wikipedia.org/wiki?curid=18593" title="Eduard Baader">
Eduard Baader

Dr Eduard Baader isch e Gärbereibsitzer gsi, wo am 26. Dezämbr 1883 z Gälterchinde uf d Wält cho und am 22. Oktobr 1973 z Gälterchinde gschtorbe. Är isch reformiert und Bürger vo Gälterchinde gsi. 

Dr Eduard Baader isch dr Soon vom Eduard Baader, Gärbermeischter und dr Emma Freivogel gsi. In erschter E`e het är 1912 d Louisa Frieda Gerster vo Gälterchinde ghürotet, in zwöiter E`e 1920 d Jeanne Küderli vo Dübedorf und Couvet NE. Är isch dr Grossvater vom Caspar Baader.

Dr Eduard Baader het bim Ätti Gärber gleert. Denn isch är zwöi Joor uf d Walz zur Wyterbildig nach Frankrych, Italie, Öschtrych und Dütschland gange.

Dr Eduard Baader het churz vor em erschte Wältchrieg vom Vater dr Familiebetrib übernoo und het s induschtryelle Gärbverfaare, won är im Ussland kenne gleert het, in syner Firma ygfüert. Är het Läderartikel uf en Art härgschtellt, wie si in dr Schwyz bis jetz no nie gmacht worde si.

Dr Eduard Baader isch Verwaltigsrotspresidänt vo dr Eduard Baader AG gsi, färner Presidänt vo dr kantonale Leerlingskommission und im Bankrot vo dr Basellandschaftlige Kantonalbank, Mitglyd vo dr Basler Handels`chammer und Mitglyd im Vorschtand vom Verband vo de Schwyzerische Gärbereie. Zuedem het är no verschydeni Ämter in dr Gmein Gälterchinde gha.




</doc>
<doc id="18594" url="https://als.wikipedia.org/wiki?curid=18594" title="Johann Jakob Aenishänslin">
Johann Jakob Aenishänslin

Dr Johann Jakob Aenishänslin isch e regionale Politiker us em Kanton Baselland. Är isch am 21. Hornig 1796 z Gälterchinde uf d Wält cho und am 3. Novämber 1866 z Gälterchinde gschtorbe. Är isch Gälterchinder Bürger und reformiert gsi. 

Dr Johann Jakob Aenishänslin isch dr Soon vom Friedrich Aenishänslin und dr Barbara Erb gsi. Syni Öltere hei buuret. Är het im Joor 1814 d Elisabeth Gerster ghürotet. Das isch d Tochter vom Basler Statthalter z Sissech gsi. 

Är het bim Dorfpfarrer Unterricht gno und isch zwöi Joor ins Wälsche, in Nöyieburg go französisch leere. Nohär het är e Handelsleer z Basel gmacht und als Chaufmaa abgschlosse. 

Dr Johann Jakob Aenishänslin isch vo 1824 bis 1828 z Gälterchinde Gmeinipresidänt gsi. Bis zu dr Kantonstrennig isch är im Basler Grossrot gsesse. Är isch Richter am Appelazionsgricht gsi und im Militär Offizier. Vo 1833 bis 1844 und vo 1863 bis 1866 isch är im Basellandschaftliche Landrot gsesse. Är isch Erzieigsrot gsi 1835/36; denn Tagsatzigsgsandte 1837; Verfassigsrot 1838, 1850 und 1862; Regierigsrot 1844 bis 1850; Oberrichter 1834 und 1851 bis 1860 (drby meermols Presidänt) und schlussändlig au no Kriminalgrichtspresidänt 1838. –E Gschtalt wo im noygründete Kanton Basel Landschaft integriert gsi isch. Är het diräktdemokratischs Gedankeguet vertrette.
Sy Übername isch, will är immer obenuff gschwummen isch, „Pantoffelzapfe“ gsi.




</doc>
<doc id="18595" url="https://als.wikipedia.org/wiki?curid=18595" title="Albert Adolf Zehntner">
Albert Adolf Zehntner

Dr Albert Adolf Zehntner (* 8. Dezämber 1895 z Luzärn; † 12. Jänner 1975 z Gälterchinde) isch e Schwyzer Flachmoler, Reschtoratör und Kunschtmoler gsi. Är het s Bürgerrächt vo Reigoldschwil gha. Si Übername isch „Bärtli“ gsi. 

Dr Albert Adolf Zehntner isch dr Soon vom Moler Karl Albert Zehntner und dr Maria Josepha Veronika von Müllinen vo Brugg (Aargau) gsi. 1921 het är d Klara Socin von Arschdf ghürotet. Är isch z Gälterchinde in d Primar- und z Bökte in d Bezirksschuel gange. Druf het är e Molerleer im Gschäft vo sym Vater gmacht. 

Dr Albert Adolf Zehntner het wärend syne Gsellejoore z Basel gschafft und isch in d Molklass vo dr Allgemeine Gwärbschuel gange. Won är uf Gälterchinde zrugg cho isch, het är es eiges Molergschäft ufdo. Das het är bis ins höche Alter erfolgrych betrybe. Bald het är au künschtlerischi Ufträg agno, s Entwärfe und Mole vo Schrifte und Dekorazione. Sy Gnauigkeit und Liebi zum Detail hei yn zum ene Heraldiker gmacht wo grosses Aasee`e gnosse het. Vill Gemeiniwappe und Gmeinischtämpel schtamme us syner Hand. Är het au, öppen e Mol, mit em Otto Plattner zäme, olti Wandbilder in Chillene reschtauriert. Dr Albert Adolf Zehntner het sich aber au als Kunschtmoler betätigt. Syni Bilder si in realistischem, lycht verklärendem Stil, Szenerye vom Oberbaselbiet sowie Stillläbe und Bluemebilder.




</doc>
<doc id="18596" url="https://als.wikipedia.org/wiki?curid=18596" title="Jakob Gerster">
Jakob Gerster

Dr Jakob Gerster isch e Tamburmajor vo Gälterchinde gsi. Är isch am 19. Jänner 1822 z Gälterchinde uf d Wält cho und am 14. Oktober 1865 z Gälterchinde tödlig verunfallt.

Är isch dr Soon vom Gälterchinder Bürger Jakob Gerster, me het em dr «Boni» gseit, und dr Salome Linder gsi. 1846 het är d Anna Maria Meier us Buus ghürotet.

Är isch z Gälterchinde Buur und ab 1848 Bammert gsi. Dr Gerster isch e übermessig grosse Maa gsi (meer als zwe Meter), wäge däm hei si ym dr Übername „dr lang Boni“ gee

Dr Jakob Gerster isch e bekannte und aagseene Maa gsi. Är isch Tamburmajor im Landschäftler Batallion 27 gsi. Über yn si vill Legände verzellt worde. In Uniform e schtattliche Maa mit Bärefällmütze, druff e rysige rot-wisse (baselbieter Farbe) Fäderebusch, silberigi Schultereschtück und wyssi Schtulpehändsche. Drzue e Schnauz und e Bakkebart, e maskuline Maa. D Gälterchinder hei schtolz gseit: „Dr schönschti Tamburmajor vo dr Schwyz“. Wenn är z Lieschtel dur s Schtadttörli gmarschiert sig, heig är dr Majorsschtock höch ufgschosse, übers Törli übere, sig schnäll unde dure und heig en äne wider ufgfange.

Dr Jakob Gerster isch nit alt worde. Mit numme 43i het är e Unfall gha, e Muni, wo wild worde isch, het yn verdrükt.




</doc>
<doc id="18597" url="https://als.wikipedia.org/wiki?curid=18597" title="Arnold Baader">
Arnold Baader

Dr Arnold Baader isch am 16. Hornig 1842 z Gälterchinde uf d Wält cho und am 25. Hornig 1888 z Basel gschtorbe. Är isch reformiert und Dokter (Mediziner) gsi.

Dr Arnold Baader isch dr Soon vom Johann Jakob Baader gsi. No dr Primarschuel het är s Gymnasium z Basel bsuecht. 

Är het z Basel, Würzburg, Prag, Münche und Bärn Medizin schtudiert. Im Joor 1870 isch är Adjutant vom eidgenössische Oberfäldarzt worde. Im Dütsch-Französische Chrieg het är in Fäldschpiteler gschafft. Bis 1878 isch är z Gälterchinde Landarzt gsi, denn het är z Chlybasel e Praxis ufdo. 

Will är so bekannt gsi isch, hätte si yn gärn für politischi Ämter gha, är het aber immer abgleent. Är isch e grosse Gönner und Förderer vom Erzieigs- und Armehilfswäse gsi, zerscht im obere Kantonsteil, denn in dr Schtadt. Är isch Bezirkspresidänt vom Basellandschaftliche Armeerzieigsverein und z Basel isch är Schuelinschpäkter gsi. Drnäbe het är in verschydene soziale Inschtituzione mit ghulfe und isch Vizepresidänt vo dr Schwyzerische Ärztekommission gsi. In de Joore 1873 bis 1886 isch är Redakter vom "Korreschpondänzblatt für Schwyzer Ärzt" und Zäntralpresidänt vo de Basler Turnverein gsi.




</doc>
<doc id="18599" url="https://als.wikipedia.org/wiki?curid=18599" title="Vietnam">
Vietnam

Vietnam (vietnamesisch: "Việt Nam", Bedütig: Viet im Süden amtlig "Sozialistischi Republik Vietnam", vietnamesisch: "Cộng hoà Xã hội Chủ nghĩa") isch ä Schdaat in Südostasie. Er gränzt an China, Laos, Kambodscha und s Südchinesische Meer.

Ho Chi Minh Stadt isch die grösst Stadt im Land.

D Bevölkerigszahl vo Vietnam wird uf öbbe 85,5 Millione Mensche gschetzt. D Bevölkerig isch im Schnitt sehr jung: Landeswiit si öbbe 30 % vo de Mensche under 14 Johr alt, und nume öbbe 5 % si über 65. S Bevölkerigswachstum wird uf 1,3 % bis 1,4 % gschetzt. Tendenziell sinkt d Geburteroote, währed wäge de verbesserete medizinische Bedingige d Dodesroote au sinkt. D Läbenserwartig lit momentan bi 64 Johr für d Manne und 68 Johr für d Fraue.

D Mehrheit vo der Bevölkerig läbt in de dicht besiidlete Gebiet vo de Mündigsdelta vom Rote Fluss und vom Mekong, in wele d Landwirtschaft vorherrscht. Trotz dr agrarische Brägig läbe scho rund 25 % vo de Vietnamese in de urbane Regione vo de groosse Schdedt, und d Zuewanderig us de wirtschaftlig wenig entwicklete ländlige Gebiet nimmt schdändig zue.

Öbbe 88 % vo dr Bevölkerig si ethnischi Vietnamese ("Việt" oder "Kinh"). Drnäbe si 53 ethnischi Minderheitegruppe anerkennt. Die gröschte drvo si d „Uslandschinese“ (vietnam.: "Hoa"), ihri Zahl wird uf öbbe 1,2 Millione gschetzt. D Mehrzahl vonenä si Nachfahre vo Iiwanderer, wo 1644, noch em Zsämmebruch vo der Ming-Dynaschdii, ins Land cho si. Wiiteri Volksgruppe si d Thai, Khmer (vor allem im Süde, dr Region vom Mekong-Delta, wo über Johrhundert zu Kambodscha ghört het) und d „Bärgvölker“ (Montagnards), ä Sammelbezeichnig für d Bewohner vo de Bärgregione. D Montagnards gälte as die ursprünglige Bewohner vom kontinentale Südoschtasie. Si si im Lauf vo dr Gschicht z Vietnam, Thailand, Myanmar und Laos vo de zuegewanderete Mehrheitsvölker us de fruchtbarere Regione vo de Flussebene und Küschte in die unzuegänglige Bärgregione verdrängt worde. Die Völker si bis hüt vo dr wirtschaftlige Entwicklig vo dene Länder wiitgehend abgschnitte und läbe in relativer Armuet. Kultur und Schbrooche vo de Minderheite unterscheide sich meischtens sehr schtark vo dene vo de Vietnamese.

Wil Aghörigi vo de „Bärgvölker“ im Indochinachrieg uf dr Siite vo Frankriich und im Vietnamchrieg uf dere vo der USA kämpft hai, het s noch dr Wiidervereinigung vo Vietnam Repressione gege die Völker ge und si si in der Gsellschaft deils nit guet aagseh; aber au Minderheitevölker, wo uf dr kommunistische Siite kämpft hai, finde kuum positivi Beachtig.


</doc>
<doc id="18602" url="https://als.wikipedia.org/wiki?curid=18602" title="Vereinigte Arabische Emirate">
Vereinigte Arabische Emirate

Die Vereinigte Arabische Emirat (arabisch الإمارات العربيّة المتّحدة), churz VAE, si ä Bundesschdaat, wo uf der Arabische Halbinsle lait, im Süde und Weschte an Saudi-Arabie, im Oschte an Oman und über d Hoheitsgwässer an Katar gränzt. Im Norde schmiegt sich s Land an Südboge vom Persische Golf, fascht bis zur üsserschte Landspitze an der Schdrooss vo Hormus. Dört het s au Zuegang zum Golf vo Oman. D Landgränze si nit exakt feschtgleit; au d Küschtelinie am Persische Golf cha nit genau beschtimmt wärde, wil si sich dur d Verlagerig vo Sand und Schlickmasse schtändig ändert. S Land beschtoht us de Emirate Abu Dhabi, Adschman, Dubai, Fudschaira, Ras al-Chaima, Schardscha und Umm al-Qaiwain. Es isch ä chli chliiner as Öschdriich.



</doc>
<doc id="18603" url="https://als.wikipedia.org/wiki?curid=18603" title="Usbekistan">
Usbekistan

Usbekistan (usbek. "Oʻzbekiston"; amtlig "Republik Usbekistan", usbek. "Oʻzbekiston Respublikasi") isch ä Schdaat in Zentralasie. Nochberländer si Kasachstan, Kirgisistan, Tadschikistan, Afghanistan und Turkmenistan.

Usbekistan het ä Flechi vo 447.400 km² und lit im mittlere Zentralasie. Usbekistan und Liechdeschdei si die einzige Binneschdaate uf dr Wält, wo ihrersiits nume vo Binneschtaate umgebe si. Mä muess also mindeschdens zwei Staatsgränzen überquere, für zum in ä Schtaat mit Zuegang zum Meer z cho.


</doc>
<doc id="18605" url="https://als.wikipedia.org/wiki?curid=18605" title="Georgien">
Georgien

Georgie (georgisch საქართველო/"Sakartwelo") isch ä Schdaat uf dr Südsiite vom Kaukasus östlig vom Schwarze Meer. Er wird im Norde vo Russland, im Süde vo der Türkei und Armenie und im Oschte vo Aserbaidschan begränzt.

Georgie het öbbe 4,5 Millione Iiwohner (2006). Sit der Unabhängigkeit 1991 hai ä Million Mensche s Land verlo. Allei zwüsche 2000 und 2005 isch die georgischi Bevölkerig jöhrlig um öbbe 1% zruggange. D Ursach vo der ahaltende Uswanderigswelle isch der wirtschaftligi Abschdiig vom Land. Vor allem Iiwohner mit hochem Bildigsgrad, wo Arbetsblätz zerschd in andere Schdaate vo der GUS – schböter au in Weschdeuropa und de USA – hai chönne finde, hai Georgie verlo. Die gröscht georgisch Gmeinschaft usserhalb vom Land exischtiert in Moskau, noch russische Agobe rund 300.000 Mensche.

Bis zum Zweite Wältchrieg isch Georgie es landwirtschaftlig brägts Land gsi. Der dütsch Politiker Karl Kautsky het Georgie 1921 ä "sozialdemokratischi Buurerepublik" gnennt. Mit der Industrialisierung, wo vom Stalin verfüegt worden isch, si immer meh Lüt in die grosse Schdedt zoge. Hüt läbe 52 % vo de Iiwohner in de stedtische Balligsgebiete, 48 % in Dörfer und ländlige Gebiete.

Bürgerchrieg z Abchasie und Südossetie hai drzue gfüehrt, ass öbbe 250.000 Lüt us ihrer Heimet gflüchdet oder vertribe worde si. Georgie het 2004 rund 230.000 Vertribene us Abchasie und 12.200 us Südossetie ufgnoo. Drzue chömme öbbe 3.000 Flüchtling us Tschetschenie.



</doc>
<doc id="18607" url="https://als.wikipedia.org/wiki?curid=18607" title="Indonesien">
Indonesien

Der Schdaat Indonesie (indones.: "Indonesia") isch der gröschd Inselschtaat uf der Wält. Er isch am 17. August 1945 proklamiert und am 27. Dezember 1949 vo de Niederlande unabhängig worde. D Hauptschdadt Jakarta het öbbe 18 Mio. Iiwohner und lit uf dr Insle Java, wo meh as d Hälfti vo de Iiwohner vom Land läbe. Dr Name Indonesie setzt sich us em lateinische Wort "India" für "Indie" und em griechische Wort "nesos" für "Insle" zsämme. S Woppe vo Indonesie zaigt de Götteradler Garuda.

Die gröschte Insle sin Sumatra, Java, Borneo (Kalimantan), Sulawesi (Celebes) und Neuguinea (nume dr Weschtteil ghört zu Indonesie).

Die gröschte Schtet sin Jakarta, Surabaya uf Java (2,7 Mio Iiw.), Medan uf Sumatra (2,1 Mio. Iiw.), Yogyakarta uf Java (3.2 Mio. Iiw.), Makassar uf Sulawesi (1,3 Mio. Iiw.), Semarang uf Java (1,3 Mio. Iiw.) und Bandung uf Java (3 Mio. Iiw.). 

Indonesie het öbbe 240 Millione Iiwooner, wo zu fast 360 verschiidene Völker ghööre, die mäiste si vo malaiischer Härkumft. Die allgemäini Bezäichnig Indonesier isch erst gege s Ändi vo dr niiderländische Kolonialzit ufchoo. Äini vo de schwiirigste Ufgoobe vo dr Zentralregierig isch us deene Bevölkerigsgrubbe e Nazioon z mache drotz de starke regionale Autonomii- und Sezessionsbesträäbige.

Javaner (41,7 %), Sundanese (15,4 %), Malaie (3,4 %), Madurese (3,3 %), Batak (3,0 %), Minangkabau (2,7 %), Betawi (2,5 %), Bugis (2,5 %), Bantenese (2,1 %), Banjarese (1,7 %), Balinese (1,5 %), Sasak (1,3 %), Makassarese (1,0 %), Cirebon (0,9 %), Chinese (0,9 %), Gorontalo (0,8 %), Achinese (0,4 %) (wägen em Chrieg isch nume öbbe d Helfti vo dr Bevölkerig vom Bundesstaat Aceh erfasst wurde), Toraja (0,4 %).
Indonesie het käi Staatsreligion, aber jeede Bürger muess sich zu äinere vo fümf Wältreligioone bekenne: Islam, Christedum (katholisch und evangelisch), Buddhismus, Hinduismus oder Konfuzianismus. Animiste oder Lüt mit andere Glaube gäbe dorum äini vo de offizielle Religioone aa, ooni sä z braktiziere.

200 Millione vo de Indonesier si Moslems, die mäiste von ene Sunnite, und s Land isch dorum dr Staat mit dr grösste muslimische Bevölkerig uf dr Wält. 23 Millione gäbe as Religion s Christedum aa, zwäi Driddel von ene s evangelische. Es het immer wider Zämmestööss zwüsche Moslems und Christe gee und sit 1999 si bin ene mee as 10'000 Lüt um s Lääbe choo. In West-Neuguinea wird die animistisch-christligi Papua-Bevölkerig bis hüte verfolgt.


</doc>
<doc id="18608" url="https://als.wikipedia.org/wiki?curid=18608" title="Irak">
Irak

Der Irak (Araki, sumerisch für „Sunnenufgang“) (arabisch العراق / al-ʿIrāq) isch ä Schdaat in Vorderasie, wo zum gröschde Deil arabisch isch. Er gränzt an Kuwait, Saudi-Arabie, Jordanie, Syrie, d Türkei, Iran (Persie) und dr Persisch Golf und umfasst dr gröschd Deil vom „Zweistromland“ Mesopotamie zwüschem Euphrat und em Tigris, wo die früheschte Hochkulture vo Vorderasie entstande si, und au Deil vo de benochberte Wüste- und Bärgregione. Er wird zu de Maschrek-Staaten zelt.

Dr hütig Irak isch 1920/21 us de drei osmanische Provinze Bagdad, Mossul und Basra entstande. Er befindet sich sit em Irak-Chrieg 2003 under militärischer Besatzig vo internationale Koalitionsdruppe wo vo de Vereinigte Schtaate gfüehrt wärde und muess zurziit as deilsouverän bedrachtet wärde.


</doc>
<doc id="18609" url="https://als.wikipedia.org/wiki?curid=18609" title="Palästinensische Autonomiegebiete">
Palästinensische Autonomiegebiete

Die Paleschtinensische Autonomiigebiet (arab. الأراضي الفلسطينية المحتل / al-arāḍin al-filastīnīya al-muḥtalla "»Bsetzti Palestinenser Gibiet«") liige im Nochen Oschte zwüschem Middelmeer und em Jordan. Si wärde geographisch zum Maschrek grechnet und si kei unabhängige Schdaat, wärde aber vo 131 Schdaate as Schdaat anerkennt und häi im Novämber 2012 vo dr UNO-Genaralversammlig dr Status vom ene Beobachterschdaat überchoo. Si umfasse dr ganz Gazaschdreife und 40 % vo der Flechi vom Weschtjordanland, wo 1967 vo Israel bsetzt worden isch. Dr Räscht vom Westjordanland isch immer no vo Israel bsetzt, die Paleschtinensischi Autonomiibehörde beaschprucht aber s ganze Gebiet.

Die Palästinensischi Autonomiibehörde, won ä gwüssi Autoritet in de Paleschtinensische Autonomiigebiet ausüebt, wird vo de meischte arabische Schtaate diplomatisch anerkennt. Vo der Mehrheit vo de Regierige und Schtaate uf der Wält wärde die Autonomiigebiet politisch und geographisch nume iigschränggt anerkennt.

Dr Gazaschtreife und s Weschtjordanland wärden demgegenüber as "Paleschtinensischi Gebiet" bezeichnet, wo 1995 im Interimsabkomme über s Weschtjordanland und dr Gazaschtreife in drei Zone iideilt worde si. Die Paleschtinensische Autonomiigebiet si d Zone A und B, s übrige Weschtjordanland entspricht der Zone C, wo under vollständiger israelischer Kontrolle stoht. Wil ä baar Autonomiiregeligen au für d Zone C gülte, wird mänggisch s ganze Weschtjordanland zu de Autonomiigebiet zelt. S Abkomme gseht vor, dass d Gebiet vo der Zone C schrittwiis in die paleschtinensischi Autonomii überfüehrt wärde, abgseh vo Usnahme, wo drüber no muess verhandlet wärde. Mä isch sich über dr ändgültig Status und d Gebietszueordnig nonig einig. Wiitgehend innerhalb vo der Zone C baut Israel ä befeschtigti Abgränzig.

Die paleschtinensische Autonomiigebiet bestönde us mehrere Siidligsgebiet im Weschtjordanland, wo vo Hocheitsgebiet vom Schtaat Israel vonenander drennt si, und em Gazaschtreife mit mehrheitli arabisch-muslimischer Bevölkerig, aber au christlige und jüdische Minderheite. Usser an Israel und israelisch bsetzt Deil vom Weschtjordanland gränze si im Gazaschdreife an Ägypte und an s Mittelmeer. D Autonomiibehörde beaschprucht au d Kontrolle über d Gränze noch Jordanie, wo zurziit in de Händ vo Israel isch.

In de Autonomiigebiete läbe zurziit öbbe 4 Millione Mensche. 1,4 Millionen drvo läbe im Gazaschdreife. Im Weschdjordanland läbe meh as 2,5 Millione Mensche. Drvo si 83 % paleschtinensischi Araber und 17 % Jude. Umgangsschbrooch under de Araber isch Paleschtinensisch-Arabisch, ä Dialäkt vom Syrisch-Arabische.
Währed d Bevölkerig im Gaza-Schdreife zu öbbe 99 % us Muslime und ä chli weniger as 1 % Chrischde beschdoht, si im Weschtjordanland 75 % vo der Bevölkerig Muslime, 17 % Jude und 8 % Christe. Die groossi Mehrheit vo de Muslime ghöre zur sunnitische Glaubesrichtig.

In dr Lischte undenoch isch än Übersicht über die gröschte Schdedt in de paleschtinensische Autonomiigebiet, won ä Deilflechi vom israelisch bsetzte Weschtjordanland und vom Gazaschdreife umfasse.

Die Paleschtinensische Autonomiigebiet befinde sich uf Deil vom früechere Mandatgebiet Weschtpaleschtina, wo wie Oschtpaleschtina (hüt Jordanie) noch em Zsämmebruch vom Osmanische Riich under erä britische Mandatsverwaltig gschtande si. Zu de Mandatsbedingige ghört, ass d Brite d Verwirkligung vo der Balfour-Deklaration möglig mache sölle, in welere si am 2. November 1917 d „Gründig von erä nationale Heimet für s jüdische Volk” versproche hai, im Gebiet vo Paleschtina (d. h. Israel, Paleschtinensischi Autonomiigebiete und Jordanie). 1947 isch uf Bedriibe vo Groossbritannie s britische Mandatsgebiet Oschtpaleschtina zur Bildig vom Königriich Jordanie vom Gebiet Paleschtina as dr Nationale Heimet für ä jüdische Schtaat, abdrennt worde.

Am 29. November 1947 schtimmt d Generalversammlig vo de Vereinte Natione mit Zweidrittelmehrheit für dr Teiligsblan, wo Wechstpaleschtina in ä jüdische und ä arabische Schtaat deile söll. Vom Gebiet vo der Nationale Heimet für ä jüdische Schtaat sölle wiiteri 40 % abgsschbalte werde.
Mit em Ziil, datsächlig än unabhängige jüdische Schtaat zu gründe und de Überläbende vo der Shoa und der jüdische Diaschbora ä Heimet z schaffe, akzeptiert die diplomatischi Verdrätig vo der jüdische Bevölkerig dr Blan. D Araber lähne dr Blan ab und hoffe, d Umsetzig vom UN-Blan zur Gründig vom Schtaat Israel mit Gwalt verhindere z chönne.

Am 14. Mai 1948 isch s zur formelle Gründig vom Schtaat Israel cho, wo international anerkennt wird. No in der Gründigsnacht hai Ägypten, Saudi-Arabie, Jordanie, der Libanon, der Irak und Syrie em neue Schtaat Israel Chrieg erklärt, wo vonenä scho blant und koordiniert gsi isch. Dr Israelisch Unabhängigkeitschrieg, wo denn usbrochen isch, isch vo Israel gwunne worde. 

Noch em Chrieg isch d Verwaltig vo de Gebiet, wo vo der UN de Paleschtinenser zuegeschbroche worden isch und Oscht-Jerusalem in de Händ vo arabischen Besatzigsmächt, Ägypte im Gazaschdreife und Jordanie im Weschdjordanland.

Noch em Sächsdagchrieg 1967 isch s Weschtjordanland und der Gazaschdreife vo dr israelische Armee eroberet und besetzt worde. Drzue isch au Oscht-Jerusalem vo Israel eroberet und churz druf annektiert worde. In der Folg het Israel in de bsetzte Gebiet, vor allem im Weschtjordanland, über 200 Siedlige baut, zum Deil an strategisch wichtige Pünkt, in wele hüt 400.000 Lüt läbe. S israelische Militär het ä Schtrossennetz baut für die Siedlige und Kontrolpünggt iigrichdet. 

Die Paleschtinensischi Befreijigsorganisation (PLO) het, anders as die Paleschtinensischi Autonomiibehörde, sit 1974 Beobachterstatus bi de Vereinte Natione (Beschluss vo der UN-Vollversammlig 3237). Erscht sit em Juli 1998 hai paleschtinensischi Abgeordneti bi der UNO s Rächt, an Debatte mit zmache.

Die Paleschtinensische Autonomiigebiet si Mitgliid vo der Arabische Liga.

Noch emä Zsämmenschtoss zwüsche emä israelische Militärfahrzüüg und zwei Taxi, wo vier Paleschtinenser drbii gschtorbe si, het im Dezember 1987 die Erschdi Intifada gege die israelischi Bsatzig agfange. D Idee ä Schdaat in emä Deil vo Paleschtina isch zum erschte mol am 14. November 1988 vom Jassir Arafat z Algier vorgschlage worde und vo 108 Schtaate, drunder de Länder vom ehemolige Oschdblock und de Blockfreie Schtaate mit Anerkennig underschdützt worde. 
Im Oslo-Friidensbrozäss isch s Autonomiischtatut, wo hüt gültig isch, erreicht worde, wo as Vorstuefe zum enä paleschtinensische Schtaat dänggt isch. Weli Gebiet vom Weschtjordanland, näbe de Gebiet, wo scho hüte der paleschtinensische Verwaltig unterstellt si, em zuekümftige paleschtinensische Schtaat zuedeilt wärde, isch eini vo de Chärnfrooge vom Komflikt im Noche Oschde. Ä Deil vo de paleschtinensische Araber forderet s ganze Weschtjordanland, än andere Deil alli Paleschtinensische Autonomiigebiet und Oschtjerusalem. Wiider anderi Paleschtinenser fordere sogar s ganze Land zwüschem Mittelmeer und em Jordan, was der Zerstörig vo Israel gliichchiem. Die meischte israelische Entscheidigsdräger wai mindeschtens die gröschte Siidlige im Weschtjordanland und Oschtjerusalem bhalte.

Im Rahme vom Oslo-Friidensprozess isch blant gsi am 4. Mai 1999 dr zuekümftig Schdaat nonämol uszruefe; das isch aber wäge de israelische Wahlergebnis zerschd uf ä 13. September 2000, schböter uf Middi November 2000 verschobe worde, und schliesslig ganz undrbliibe.

Nochdem sich sit der Wahl vo der Hamas z Paleschtina d Lag dört bürgerchriegsähnlig zuegespitzt het, het der israelischi Minischterpräsident Ehud Olmert Verhandlige abote, wo as Grundlag si sogenannte Konvergänz-Blan hai sötte ha. Dä Paleschtinenser wird drin än eigene Schdaat abote, under anderem gegen dr Verzicht uf 5 % vom Weschtjordanland, wo dur dr Verlauf vo der Grenzalag, wo Israel baut het, wiiter verfeschtigt worden isch. Middi Juni 2007 isch s zu bürgerchriegsartige Komflikt cho, bsundrigs im Gazaschdreife. In der Folg het d Hamas dört die alleinigi Herrschaft übernoh, währed im Weschtjordanland die verfindeti Fatah dominiert, wo au dr Präsident Abbas zun ere ghört. So unterstöhn die paleschtinensische Autonomiigebiet faktisch in jedem vo de vonenander drennte Territorie enerä andere politische Chraft.

Z Gaza het d Hamas in churzer Zit d Fatah vollkommen underdruggt, währed d Fatah im Weschdjordanland lenger brucht het, d Ahänger vo dr Hamas under ihri Kontrolle z bringe. Sit ere das aber glungen isch, isch s Weschdjordanland politisch relativ ruehig und au Agriff gegen Israel si rächt sälte. 
Israel het sich 2005 ganz us em Gazastreife zruggzoge, het aber zsämme mit Ägypte alli Import kontrolliert, zum verhindere as chriegswichdigi Ware in d Händ vo dr Hamas chieme. Drotzdäm si vo 2005 bis 2007 öbbe 2700 Qassam-raggete uf israelischs Gebiet gschosse worde. 

Israel het druf e Blockade errichdet, wo Ware nume us humanitäre Gründ dureglo het, Noch eme churze Waffestillstand vo dr Middi vom Juni 2008 aa, het d Bombardierig vo israelische Dörfer im Novämber 2008 wider agfange, nochdäm sich Israel und d Hamas gegesiitig beschuldigt hai, dr Waffestillstand z undergraabe.

Am 27. Dezämber het Israel d Operation «Gossnigs Blei» aagfange und us dr Luft s Hamas Hauptquardier, Regierigsämter und Bolizeiböschde bombardiert. Meh as zweihundert Palestinenser si drbii am erste Daag umcho, drunder vili Ziviliste. D Hamas het mit dr Bombardierig vo Israel wiitergmacht und Raggete bis uf Aschkelon gschosse. Am 3. Januar 2009 het die israelischi Armee iigriffe, zerst in de spärlig bewohnte Gebiet, aber denn au in dr Stadt Gaza sälber, wo d Zahl vo de Doote, vor allem uf dr Siite vo de Palestinenser, rasch gwachsen isch. Am 18. Januar het Israel än eisiitige Waffestillstand erklärt und sich bis zum 21. Januar ganz us Gaza zruggzooge. Noch em Chrieg het d Hamas ufghört, Israel z bombardiere. Israel isch kritisiert worde, wil s unproportionali Gwalt aagwändet haig.

Au in de palestinensische Gebiet het s vo 2010 aa Brotestdemonstratione gee. Am 8. Februar 2011 het die Palestinensischi Autonomiibehörde gsäit, ass d Kommunaalwaale ändlig doch abghalte wurde und zwar am 9. Juli. D Hamas, wo dr Gazastreife kontrolliert, het sofort gsait, si wurd d Waalen boykottiere.

Druf isch d Regierig vom Westjordanland under em Ministerbresidänt Salam Fayyad zruggdräte und s Exekutivkomitee vo der Palestinensische Befreijigsorganisation het beschlosse, ass bis Ändi Septämber Bresidänte- und Parlamäntswaale abghalte wurde. Im Mai 2011 hai dr Ismail Haniyya (Hamas) und dr Mahmud Abbas (Fatah) e Versöönigsabkommen underschriibe, wo die egüptischi Regierig anderthalb Joor vorhär ufgsetzt het. Beidi Fraktione höi vor, vor dr Parlamäntswaal e gmeinsami Übergangsregierig z bilde. Denn si aber d Kommunalwaalen uf e Herbst 2011 verschobe worde. D Parlamäntswaalen söllen 2012 stattfinde.

Im Novämber 2012 häi extremistischi Grubbe wider sterker mit Raggeete uf Israel gschosse. Israel het druf strategischi Ziil, drunder au hoochi Mitgliider vo dr Hamas vo dr Luft us bombardiert. Denn het au Hamas israelischs Gebiet afo beschiesse, wo die israelischi Antwort druf sterkeri Bombardierig gsi isch («Operazioon Wolkesüüle»). Dotzedi vo Gazate si umcho und öbbe 1200 verwundet worde und säggs Israeli si gstorbe und mee as zwähundert verletzt worde, bis es zum ene Waffestillstand cho isch, wo vo de Egüpter iigfäädlet worden isch. In däm Waffegang häi d Gazate zum erste Mol Tel Aviv mit ere Raggeete droffe und Israel het si Antiraggeeteabweer «Kupple us Iise» mit zimlig vil Erfolg iigsetzt - noch offizielle israelische Bricht sig d Abfangkwoote 84 Brozänt gsi.

Am 29. Novämber 2012 het d Generalversammlig vo dr UNO mit 138 Stimme gege 9 und 41 Enthaltige Palästina dr Status vom ene Beobachterstaat gee. Das git dr palestinensische Regierig under anderem s Rächt, bim Internazionaale Grichtshoof z chlaage.

D Politik vo der Autonomiibehörde ziilt uf d Errichtig vom enä unabhängige eigene Schtaat für die paleschtinensische Araber ab. Verschiideni paleschtinensischi Gruppe verfolge underschiidligi Ziil im Blick uf s Schtaatsgebiet. D PLO hofft, einisch ä Schtaat uf em Gebiet vom ganze Weschtjordanland und Gaza mit Jerusalem as Hauptschtadt z gründe. D Hamas verlangt s ganze Schtaatsgebiet vo Israel (Wescht-Paleschtina vor 1948). Au im Blick uf d Wäsensart vom neue Schtaat git s grundlegendi Underschiid. Währed d Fatah, wo us der PLO cho isch, ä säkulare Schtaat schaffe will, schdräbt d Hamas, wo vom Iran beiiflusst isch au wenn si sunnitisch brägt isch, än islamischtische Gottesschtaat a. Gruppe wie die lingge PFLP oder DFLP setze uf sozialistischi Umwälzige.

Eiheitlig gfüehrti Schtaatsschtrukture, Verwaltig, Bildig und Gsundheitswäse fehle deilwiis no oder wärde verhinderet, z. B. git s kei Armee. Wiiteri Strukturmängel, wo nonig überwunde si, si die wiit verbreiteti Korruption, Paternalismus, öffentligi Sicherheit wo fehlt, paraschtaatligi Schtrukture, Milize, Terroriste, Flüchtlingslager, Analphabetedum, Unterernährig, hochi Kinderschtärblikeit, Verwahrlosig und hochi Arbetslosikeit. Es exischtiert ä schtark entwickligsbedürftigi Infraschtruktur: Bildig, Wasserversorgig/Abwasserentsorgig, Politik, Schtroossen, Schtromversorgig, Bürgerrächt, Rächtsschtaatlikeit. Die paleschtinensische Gebiet wärde zu groossen Deil vo dr israelische Armee militärisch verwaltet.

Am 26. Januar 2006 het d Hamas bi de erschte Parlamentswahle in der Gschicht vom Weschtjordanland die absoluti Mehrheit vo de Sitz übercho. Verschiidnigi Regierige uf der Wält hai ihri Unterstützig drvo afo abhängig mache, ass d Hamas uf Gwalt as Mittel verzichdet, d Verträg zwüsche Israel und dr der Paleschtinensische Autonomiibehörde, wo s scho git, akzeptiert und s Exischdänzrächt vo Israel anerkennt.

Noch der Regierigsbildig vo dr fundamental-islamische Hamas hai d USA verlangt, ass d Hilfsgälder zruggee wärde. Sii und Israel hai beschlosse, alli Finanzhilfe und au d Mehrwärtstüür, wo vo Israel für d PA erhobe wird, nit uszzahle; nume medizinischi Versorgig und d Energiiversorgig sölle ufrächterhalte bliibe. Die EU het sich au skeptisch zeigt gegenüber enerä Regierung, wo vo dr Hamas gefüehrt wird, und het d Uszahlig vo de gschtoppte EU-Hilfsgälder vo der Anerkennig vom Schtaat Israel dur d Hamas abhängig gmacht, het aber doch ä chliine Deil von erä 121 Millione Euro Soforthilfe zahlt, so dass dr finanziell Zsämmebruch vo der Paleschtinenserverwaltig het chönne verhinderet wärde. Schlussändlig het d EU sit der Wahl vo der Hamas aber de paleschtinensische Autonomiigebiet meh finanzielli Hilf chönne zur Verfüegig schtelle als in de Johr vorhär, si het d Hilfsleischtige diräkt inveschtiert und d Behörde umgange. Vo der Hamas isch verlangt worde, ass si dr Schtaat Israel anerkenni, Terrorismus und Gwalt wurd underloo und ä Friedenskurs wurd iischloo. D Hamas-Führig het das alles usdrücklig abglehnt.

Au innenpolitisch het der Wahlsiig vo der Hamas für Spannige under de paleschtinensische Araber gsorgt. Sit der Regierigsübernahm isch s mehrfach zu bewaffnete Usenandersetzige zwüsche Aahänger vo dr Hamas und em Fatah cho. Mehreri Paleschtinenserfüehrer vo beide Lager, wo z Israel im Gfängnis gsi si, hai brobiert dr Machtkampf z beände, und hai ä politischs Grundsatzpapiir verfasst, wo under anderem d Usrüefig vom enä Paleschtinenserschtaat in de Gränze vo 1967 und die gliichziitig Anerkennig vom Schtaat Israel zum Inhalt gha het. Das Grundsatzpapiir isch sithär in abgwandleter Form vom Fatah, vo dr Hamas und vo dr PFLP underschriibe worde. Datsächlig aber isch em Papiir scho widersproche worde, in mängge Deil isch s nur deilwiis anerkennt worde. Im September 2006 hai d Hamas und dr Fatah aakündigt, ä gmeinsami „Regierig vo der nationale Eiheit“ under der Leitig vom Minischterpräsident Haniyeh z bilde. D Verhandlige si gschiiteret an der Weigerig vo der Hamas, s Exischtänzrächt vom Schtaat Israel und d Gränze vo 1967 z anerkenne.

Mitti Dezember 2006 hai sich die gwaltsame Usenandersetzige zwüsche Ahänger vo der Hamas und em Fatah verscherft. Em Regierigschef Ismail Haniyya isch zerschd vo Israel d Iireis in Gaza-Schdreife noch emä Bsuech z Ägypte verweigeret worde; won er denn doch het döfe iireise, isch im Haniyeh si Wagekolonne offebar vo Ahänger vom Fatah beschosse worde. Am 16. Dezember 2006 het dr Präsident Abbas uf dr eskalierendi Machtkampf um d Regierungsgwalt greagiert und het vorverschoobeni Parlaments- und Präsidentschaftswahle akündigt. Die regierendi Hamas het das aber sofort abglähnt und vom enä Putschversuch gredet.

Im Februar 2007 het s saudische Königshuus zwüsche der Hamas und der Fatah bim enä Dräffe im saudische Mekka än Abkomme vermiddlet, won ä nationali Eiheitsregierig under dr Füehrig vo der Hamas vorgseh het.

Am 14. Juni 2007 isch im Gazaschdreife ä bürgerchriegsartige Komflikt zwüsche der Hamas und Fatah usbroche, wo innerhalb vo zwei Däg zun erä vollschdändige Machtübernahm vo der Hamas im Gazaschdreife gfüehrt het. Das het d Uflösig vo der Eiheitsregierig zwüsche Fatah und Hamas zur Folg gha und zur Iisetzig von erä Fatah-gfüehrte Notschdandsregierig mit ä baar Unabhängige dur dr Präsident Abbas, wo d Hamas drvo usgschlosse worden isch.


Bewaffneti Organ under diräkter Kontrolle vo der regierende Fatah si d al-Aqsa-Märtyrer-Brigade und ä Schpezialdruppe, wo zurziit no im Ufbau isch, as Gegegwicht zur Qassam-Brigade vo der Hamas, wo vor allem im Gazaschdreife dominiere. Drnäbe hai au d PFLP mit de Abu-Ali-Mustafa-Brigade as au der paleschtinensisch Islamischi Dschihad eigeni militärischi Arm.

D Infraschdruktur isch schlächt entwicklet. Wirtschafts-, Sozial- und Verkehrsentwicklig liide under em fählende territoriale Zsämmehang zwüsche den einzelne Schdedt und Kreis in de paleschtinensische Gebiet und under dr Korruption. 

Die israelische Sicherheitsmassnahme, Kontrolle und Prozedure vom israelische Militär, die mangelhafte öffentlige Dienschtleischtige vo der Verwaltig, die allgemein relativ gring entwickeleti Infraschdruktur, konschtanti Umwältverschmutzig und die gringi Rächtssicherheit hemme die wirtschaftligi Entwicklig no meh.

D Uflösig vo der Zoll- und Währigsunion mit Israel wird zwar vo radikale Paleschtinenser-Organisatione gforderet. Sie hätti aber für d Wirtschaft vo Gaza und vom Weschtjordanland, wo sowiso scho agschlagen isch, kataschtrophali Folge und isch dorum vo der Autonomiibehörde bis jetzt abglähnt worde.

Sit dr Iirichtig vo der Autonomiibehörde 1993 si öbbe 10 Milliarde Dollar an internationale Hilfsgelder ins Land gflosse. D EU isch mit rund zwei Milliarde Euro in de vergangene zäh Johr der gröscht Gäldgäber vo de Paleschtinensische Autonomiigebiet gsi.

Vorwürf, ass Hilfsgälder vo der EU missverwändet worde si, si vom europäischen Amt für Betrugsbekämpfig (OLAF) undersuecht worde. Noch em Abschlussbricht si uf Grund vo de verfüegbare Date keini Hiwiis gfunde worde, ass EU-Gälder für d Finanzierig vo bewaffnete Aagriff oder "unrächtmässige Aktivitäte" bruucht worde si. Allerdings wiist der Bricht au druf hi, ass der Missbruuch vo Hilfsgälder nit völlig cha usgschlosse werde, wil die "interne und externe" Kontrollmechanisme vo der paleschtinensische Autonomiibehörde "underentwicklet" siige.






</doc>
<doc id="18610" url="https://als.wikipedia.org/wiki?curid=18610" title="Sissach-Gelterkinden-Bahn">
Sissach-Gelterkinden-Bahn

D Sissech-Gälterchinde-Baan (au: "Gälterchinderli" oder churz "SG") isch e schmalschpurigi Trambaangsellschaft in der Schwyz gsi. Die Baan isch vo 1891 bis 1916 zwüsche de beide Baselbieter Gmeine Sissech und Gälterchinde vercheert.

D Haueschtei- und d Schofmettlinie si zwe Wariante gsi zur Verbindig vo Basel mit em Mittelland. Dr Entscheid isch zugunschte vo dr Haueschteilinie usgfalle; si isch 1858 eröffnet worde. Do drmit het Gälterchinde kei diräkte Aaschluss an s Netz vo dr Schwyzerische Cäntralbaan (SCB) übercho. Die Oberbaselbieter Gmein het e Baan welle, si het sich e wirtschaftliche Ufschwung erhofft. Dorum het sich z Gälterchinde es Komitee bildet, wo 30 Joor schpöter, im Joor 1888 d Konzession für e eiglöisigi Normalschpurlinie vo Sissech nach Gälterchinde übercho het. Mit em Bou hei si d SCB beuftreit. Die hei das aber nit welle mache, will si dr Unterhalt vo dere Schtreki als unrentabl ygschetzt hei.

1890 het sich s Gälterchinder Komitee mit der Bärner Boufirma "Pümpin & Herzog, Gesellschaft für Specialbahnen" in Verbindig gsetzt. Die het grad ebe d Birsigtalbaan vo Basel nach Flüe fertig boue gha. Es isch e schmalschpurigi, elektrisch betrybeni Baan plant gsi, wo s Trassee, us Choschtegründ, zum gröschte Teil uf dr Kantonsschtross z ligge cho müessti. Nach dr Erteilig vo dr Konzession für die meterschpurigi Trambaanlinie hei si chönne mit Boue aafoo und d Schtrecki isch am 16. Mai 1891 eröffnet worde. D Sissech-Gälterchinde-Baan isch nach dr Schtrossebaan, wo si 1888 z Vevey eröffnet hei, die zwöiti elektrischi Baan vo dr Schwyz gsi. 

D Elektrizitet, wo brucht worden isch, hei si us eme Wasserchraftwärk bezoge, wo si extra drfür boue hei. Näben im Wasser vo dr Ergolz isch au das vom Homburgerbach brucht worde. Will si im Winterhalbjoor allewyl Wassermangel gha hei het im Joor 1893 e Dampfloki ane müese.

Mit em Bou vo dr Haueschtei-Basislinie im Joor 1912, isch Gälterchinde an d Transitlinie aagschlosse worde. Jetz het sich dr Betryb vom «Gälterchinderli», wo sowiso chuum Diwidände brocht het, in Frog gschtellt. Ab Mai 1914 si numme no Wäge vo dr 3te Klass ygsetzt worde, im Summer 1915 isch dr elektrisch Betryb ganz ygschtellt worde. Will dr Chupferprys wägen em Chrieg höch gsi isch, hei si d Chupferdrööt gschnäll demontiert und verchauft. Am Jänner 1916 isch dr Betryb ganz ygschtellt und d Gsellschaft likuidiert worde.

Uf syner letschte Fahrt isch vorne an dr Loki es Plakat abrocht gsy mit dr luschtige Ufschrift:<br>
"Heut’ rase ich zum letzen Mal - 
durchs wunderschöne Ergolztal. <br>
Ich habe meine Pflicht getan - 
und mache Platz der Bundesbahn. <br>
Adee, ihr lieben Aktionär! - 
’s gibt keine Dividenden mehr, <br>
ihr denkt gewiss mit stillem Weh - 
noch lange an die SGB".



</doc>
<doc id="18612" url="https://als.wikipedia.org/wiki?curid=18612" title="Clara Grosch">
Clara Grosch

D Clara Marianne Sophie Leopoldine Dora Grosch (* 30. Mai 1863 z Karlsrue; † 9. Augschte 1932 z Locarno) isch e dütsch-schwyzerischi Porträtistin gsi.

D Clara Grosch isch d Tochter vom Ferdinand Grosch und dr Cora Erdmann gsi. Si het d Schuele z Karlsrue und z Düsseldorf bsuecht. 1902 het si dr Kunschtmoler Jakob Wagner vo Gälterchinde ghürotet. Do si e bekannti Kunschtmolere gsi isch het si yri Bilder wyterhi mit yrem Meitli- oder Künschtlername Clara Grosch signiert. Dur d Hürot isch si Gälterchinder Bürgere worde.

D Clara Wagner-Grosch het sich im Damenatelier P. Borgmanns z Karlsruhe, bi R. Risse und W. Sohn z Düsseldorf, K. Gussow z Berlin, G. Courtois und Girardot z Paris zur Porträtischtin lo usbilde. Si het als Porträtischtin vill Ufträge bi dr hessische Hofgsellschaft usgfüert. Im Joor 1900 het si z Paris dr Baselbieter Landschaftsmoler Jakob Wagner kenne gleert und isch mit ym 1902 nach dr Hochzyt ins Tessin nach Locarno go woone. Si het vill Porträtufträg in dr Dütschschwyz, z Dütschland und z Schwede übercho. Yri Bilder si au nach England und Russland gange. Si het Usschtelligserfolg z Berlin und z Münche gfyrt.




</doc>
<doc id="18620" url="https://als.wikipedia.org/wiki?curid=18620" title="Turkmenistan">
Turkmenistan

Turkmenistan (turkmenisch "Türkmenistan"; mänggisch au as Turkmenie bezeichnet) isch ä Schdaat in Zentralasie am Kaspische Meer. Nochberländer si der Iran, Afghanistan, Usbekistan und Kasachstan.

Dr Hauptdeil vo der Bevölkerig wird vo de Turkmene mit rund 85 % usgmacht; die gröschte Minderheite si d Russe (7 %), Usbeke (5 %), Kasache, Tatare, Ukrainer, Aserbaidschaner und Armenier.

Die höggschte Besiedligsdichte wiisen d Oase im Vorland vom Kopet-Dag, d Regione am Underlauf vom Tedschen und Murgab, s Dal vom Amudarja und d Gebiete, wo am Karakumkanal ligge, uf. 47 % vo de Bewohner läbe in Schdedt.

Die gröschte Schdeädt si (Stand 1. Januar 2005): Aşgabat (797.900 Iiwohner), Türkmenabat (234.828 Iiwohner), Daşoguz (199.514 Iiwohner) und Mary (114.690 Iiwohner).

Öbbe 90 % vo der Bevölkerig si Muslim (Sunnite vo der hanafitische Rächtsschuel). 9 % ghöre zur Russisch-Orthodoxe Chille.

Zwar isch d Religionsfreiheit in dr Verfassig feschtgeschriibe, aber lang si nume die beide erwähnte Religione offiziell anerkennt worde. Im Früehlig 2004 si wägme internationale Druck die Beschtimmige für d Zuelassig vo religiöse Minderheite gelockeret worde. D Religionsfreiheit entschbricht aber immer nonig de Schdandard, wo in weschtlige Länder üeblig si. 

Anerkennt si die Gmeinschafte: Babtischde, Adventischde, Bahai, Hare Krishna, Greater Christchurch, Church of Christ, Light of the East, Full Gospel Christian und New Apostolic Church (= Neuapostolische Kirche).

Die jüdische Religion isch in Turkmenistan nit anerkennt. Es git keini Synagoge. Vili turkmenischi Jude si noch Dütschland und Israel usgewanderet. Öbbe 1000 Jude läbe no in Turkmenistan. Die meischte vonene hai sich währed em Zweite Wältchrieg do niiderglo. Si si Flüchtling us der Ukraine gsi. Än anderi Gruppe si die altiigsässene Bucharische Jude.



</doc>
<doc id="18621" url="https://als.wikipedia.org/wiki?curid=18621" title="Thailand">
Thailand

S Königriich Thailand (Thai: ราชอาณาจักรไทย, in dr Umgangsschbrooch: เมืองไทย) isch ä Schdaat in Südostasie. Es gränzt an Myanmar (anderi Name: Birma oder Burma), Laos, Kambodscha, Malaysia, s Andamanische Meer (Deil vom Indischen Ozean) und dr Golf vo Thailand (Deil vom Pazifik).

75 % vo der Bevölkerig si Thai, 14 % Chinese. Die räschtlige Iiwohner si Aghörigi vo de Bergvölker, Khmer, Laote, Malaie, Moke, Inder, Vietnamese, Lolos und Wiissi (Farang).



</doc>
<doc id="18622" url="https://als.wikipedia.org/wiki?curid=18622" title="Tadschikistan">
Tadschikistan

Tadschikistan (tadschik. Тоҷикистон/"Todschikiston" (kyrillisch) oder (persisch); amtlig "Republik Tadschikistan", tadschik. Ҷумҳурии Тоҷикистон/"Dschumhurii Todschikiston" (kyrillisch) oder (persisch)) isch ä zentralasiatische Schdaat. D Hauptschdadt vo Tadschikistan isch Duschanbe.

Tadschikistan isch ä Hochgebirgsland, wo an Afghanistan, Usbekistan, Kirgisistan und d Volksrepublik China gränzt. Mehr as 70 % vo der Flechi si Hochgebirg. Fascht 50 % vom Schtaatsgebiet liege uf erä Höchi vo 3.000 m über NN oder no höcher. Dr Oschte vom Land wird vom Pamir-Gebirg und em gröschte Deil vom Pamir-Hochland brägt. Dört befindet sich au dr höggscht Bärg vom Land, dr 7.495 m hochi Pik Ismoil Somoni (früehner "Pik Kommunismus"). Im Norde vom Land erschtreckt sich d Gebirgschetti vom Alai. Nume im üsserschte Norde het Tadschikistan mit em Ferghanatal Diefland Gebiet, wo vom gröschte Fluss vom Land, em Syrdarja, chan bewässeret wärde und wo für intensivi Landwirtschaft bruucht wird. Dr gröscht Deil vom Land cha wäge der Höchi und em Relief nur extensiv mit Vehzucht gnützt wärde. Dr gröschti See isch dr Kara-Kul (380 km²) im Oschte vom Land; wiiteri grossi Seä si der Saressee (~ 80 km²) und der Zorkulsee 38,9 km². Dr gröschd Schtausee isch der Kairakkum-Schdausee (520 km²) am Syrdarja.



</doc>
<doc id="18626" url="https://als.wikipedia.org/wiki?curid=18626" title="Syrien">
Syrien

Syrie (amtlig "Arabische Republik Syrien", arabisch الجمهورية العربية السورية  /  "al-Dschumhūriyya al-ʿArabiyya as-Sūriyya") isch ä Schdaat in Vorderasie und Deil vom Maschrek. Syrie gränzt im Süde an Israel und Jordanie, im Weschte an Libanon und s Mittelmeer, im Norde an d Türkei und im Oschte an Irak. Mit rund 185.000 Quadratkilometer isch Syrie ungefähr halb so gross wie Dütschland.

Der Name Syrie chunnt us em Griechische, wo dr alt Name Assur übernoh het (Lueg drzue au die antike Provinze Syria Coele, Syria und Syria Palaestina). Die traditionelli arabischi Bezeichnig vom Gebiet isch bis in d Neuziit "Bilad asch-Scham" und nit Syrie gsi.

Syrie isch bis 1918, wo s Osmanische Riich ufglöst worden isch, vo de Osmane regiert worde. Es isch denn aber nid unabhängig worde, sondern Frankriich het s as Völkerbundsmandat verwaltet. 1946 isch die Arabischi Republik Syrie usgrüeft worde. 1958 het es mit Ägypte die Vereinigti Arabischi Republik bildet, wo 1961 noch eme Putsch vo syrische Offizier usenanderbrochen isch. 1963 isch d Baath-Bardei an d Macht cho. 1967 het Syrie am Chrieg gege Israel mitgmacht und d Golanhöchene verlore, wo sithär vo Israel bsetzt si. Sit 1970 het dr Hafiz al Assad d Baath-Bardei beherrscht. Im Jom Kippurchrieg 1973 het Syrie am Aafang militärischi Erfolg gha, isch aber schnäll wider vo dr israelische Armee zruggdrängt worde. 1979 het dr Assad aagfange, die muslimischi Brüederschaft, e radikali islamistischi Organisation, afo bekämpfe. 1982 het die im Norde vom Land en Ufstand aazettlet, wo bluetig underdruckt worden isch.

Am 10. Juni 2000 isch dr Hafiz al Assad gstorbe und si Sohn, dr Baschir al Assad, het d Macht übernoh. Am Aafang vo siiner Regierigszit het er Reforme iigfüehrt, aber s Regime het scho churz druf wider aagfange, Oppositionelli festzneh. Ussepolitisch isch s syrische Regime Iran noogstande und het sich im Libanon iigmischt, dört die islamistischi Hisbulla understützt und isch au beschuldigt worde, am Mord vom libanesische Füehrer Rafiq Hariri schuld z sii. Wägen em internationale Druck, wo s denn gee het, het Syrie schliesslig alli siini Druppe us em Libanon abzooge. Am 6. September 2007 het die israelischi Luftwaffe e Bombenaagriff gege gheimi Aalage im Oste vo Syrie undernoh, wo von ere vermuetet wird, ass es en Atomaalag gsi sig, wo d Syrer mit nordkoreanischer Hilf ufbaut hai. Syrie striitet das alles ab. Im Mai 2008 hai Israel und Syrie under dr Egide vo dr Türkei mit Friidensverhandlige aagfange. Die si aber abbroche worde, wo am Ändi vom Johr Israel im Gazastreife interveniert het.

Im Rahme vo dr Protestwälle in dr arabische Wält isch s im Früehlig 2011 au z Syrie zu Protest cho. Us dene het sich spötistens vom 8. April 2011 aa ä Revolte afo entwickle, wo d Regierig mit herter Hand druf greagiert het. Sit denn isch us dr Revolte e Bürgerchrieg worde, mit hundertduusige vo Opfer.

Syrie isch sit 1987 in 14 Gouvernements ("muhafazat", singular: "muhafazah") unterteilt, wo noch em jewilige Hauptort gnennt sin:



</doc>
<doc id="18627" url="https://als.wikipedia.org/wiki?curid=18627" title="Südkorea">
Südkorea

D Republik Korea (대한민국/大韓民國), wo in Oschdasie lit und im allgemeine Südkorea gnennt wird, isch ä Schdaat uf em südlige Deil vo dr koreanische Halbinsle. S einzige Nochberland isch Nordkorea im Norden (243 km Grenzlänge), dr 'sozialistischi' Deil vo Korea. Die beide koreanische Schdaate hai sich 1948 am Afang vom Chalte Chrieg gründet, und d Deilig isch mit em Koreachrieg permanent worde. Im Oschte gränzt Südkorea an s Japanische Meer (in Korea as Oschtmeer bezeichnet), im Süde lit d Koreaschdrooss und im Weschte s Gääle Meer.

Dr offiziell Nam isch uf Dütsch "Republik Korea", in dr Umgangsschbrooch wird aber meischtens vo "Südkorea" gredet. Uf Koreanisch heisst s Land offiziell "Daehan Minguk" (대한민국; 大韓民國; dt.: "Grossi Han-Republik"). Allgemein wird es in Südkorea aber mit siiner Churzform "Hanguk" (한국, 韓國, "Han-Nation") oder "Namhan" (남한, 南韓, "Süd-Han") in Abgränzig zu "Bukhan" (북한, 北韓, "Nord-Han") gnennt. In Nordkorea wird s Land "Nam-Chosŏn" (남조선, 南朝鮮, "Süd-Joseon") in Abgränzig zu "Puk-Chosŏn" (북조선, 北朝鮮, "Nord-Joseon") gnennt.


</doc>
<doc id="18628" url="https://als.wikipedia.org/wiki?curid=18628" title="Ottava rima">
Ottava rima

D ottava rima, uf Dütsch Schdanze, isch an italiänischi Värsform. Ä Schdrophe isch zsämmegsetzt vo acht Ziile, jedi mit elf Silbe. S Rhiimschema isch 'abababcc'. 

D "ottava rima" schdammt uusem schboote 13. und früeche 14. Johrhundert und isch vo de italiänische Dichder in dr Toscana entwicklet worde für religiösi Gedicht, dramatischi Wärk und Troubadourlieder. Dr Giovanni Boccaccio het "ottava rima" in siine romantische Epe "Il filiostro" (öbbe 1338) und "Teseida" (1340-41) bruucht und se zur Schdandardform für die italiänische epische Gedicht gmacht. Berüehmti Bischbil si em Ludovico Ariosto si "Orlando furioso" (öbbe 1507–32) und em Torquato Tasso si "Gerusalemme liberata" (1581) wo d Värsform erneueret hai.

Im 16. Johrhundert isch si z Schbanie und z Bordugal ufdaucht. Z Ängland isch um 1600 d Ziilelängi vom Edward Fairfax uf zäh Silbe verchürzt worde, won er dr Torquato Tasso übersetzt het. Im 17. und 18. Johrhundert isch d "ottava rima" dört für Heldeepe bruucht worde. Es het si gröschdi Wirksamkeit im Wärk vom Byron übercho. si "Beppo" (1818) und "Don Juan" (1819–24) hai ärnschdhafdi, komödiantischi und ironischi Elemänt kombiniert. Dr Shelley het "The Witch of Atlas" (1824) in "ottava rima" gschriibe. Im Dütsche isch si as Oktave odr Schdanze vom Wieland, Goethe, Schiller, Schlegel und andere bruucht worde.



</doc>
<doc id="18629" url="https://als.wikipedia.org/wiki?curid=18629" title="Paul Wirz">
Paul Wirz

Dr Paul Wirz (* 29. Meie 1892 z Moskau; † 30. Jänner 1955 z Ulopu (Nöiginea) isch e Schwyzer Ethnolog gsi. Är isch Bürger vo Gälterchinde gsi.

Dr Paul Wirz isch dr Soon vom Jakob Wirz, Fabrikant z Moskau, und vo dr Esther Louise Nidecker gsi. In erschter E`e 1912 het är d Elisabeth Wirz vo Gälterchinde ghürote, denn zwöiti E`e 1930 mit dr Hanna Wenige vo Trüningen und dritti E`e 1934 mit dr Erna Liebeck vo Drebkau. Är isch z Moskau und z`Züri in d Schuel gange. 

An dr ETH z`Züri het sich dr Paul Wirz zum technische Fachleerer lo usbilde. Denn het är z Züri und z Basel Etnologi gschtudiert. 1920 het är dr Dr. phil. gmacht und 1928 si Habilitazion gschribe.

Scho im Paul Wirz si Dissertazion über s Volk vo de Marind-anim z Nöiginea wird zum ene Schtandardwärk vo dr Völkerkund. Als Privatgleerte isch är vo 1915 bis 1955 fascht jedes Joor uf Reise z Südoschtasie gsi (bsunders z Nöiginea), z Asie, z Indie, z Afrika, in de Mittelmeerländer uf Kuba und uf em Bismark-Archipel. Zwüsche de Reise het är schtändig an wüsseschaftliche Publikazione gschafft, wo sich vor allem dur Exaktheit und Zueverlässigkeit uszeichnet hei. Är het populäri Schrifte verfasst. Syni ryche etnografische Sammlige het är zur Hauptsach im Basler Museum für Völkerkund und im Königliche Tropeinschtitut z Amschterdam übergee.





</doc>
<doc id="18630" url="https://als.wikipedia.org/wiki?curid=18630" title="Jakob Wirz">
Jakob Wirz

Dr Jakob Wirz (* 12. Meie 1856 z Gälterchinde; † 23. Meie 1904 z Moskau) isch e Schwyzer Fabrikant gsi. Är isch reformiert und Bürger vo Gälterchinde gsi.

Dr Jakob Wirz isch dr Soon vom Leerer Johann Wirz und vo dr Salome Gerster gsi. Är het z Gälterchinde d Primarschuel und z Böckte d Bezirksschuel bsuecht und 1886 d Louise Esther Nidecker vo Basel ghürotet. Yre Soon isch dr berüemti Etnolog Paul Wirz gsi. 

Dr Jakob Wirz het Bandwäber gleert. Drno het är sich in Kürs bim Verein vo de junge Chauflüt z Basel chaufmännisch lo usbilde. Är het sich in dr Sydenbandwäberei wyterbildet. Wärend dr Wirtschaftskrise, im Joor 1878, isch är nach Moskau usgwanderet und het dört im Betryb, wo im Heinrich Handschin ghört het, e Schtell als Wäbermeischter aagno. Är isch brueflig ufgschtyge und het s 1882 bis zum Gschäftsfüerer brocht. 

Wo sich dr Heinrich Handschin us Russland zruggzoge het, het är ym si Firma zum ene höchschtprofitable Grossunternäme gmacht. Ab 1885 isch är Teilhaber vo dr Firma worde. Jetz het d Firma Handschin & Wirz gheisse und isch, wo dr erscht Wältchrieg aagfange het, die gröschti Bandwäberei vo Russland gsi. Är isch bis zu sym Läbensändi z Moskau blybe. Sys Grab isch uf em Chillhof Gälterchinde. 

Syner Heimatgmein Gälterchinde het är es Waisehuus und Chilleglogge gschtiftet.




</doc>
<doc id="18633" url="https://als.wikipedia.org/wiki?curid=18633" title="Sri Lanka">
Sri Lanka

Sri Lanka, bis 1972 "Ceylon" (amtlig: "Demokratischi Sozialischtischi Republik Sri Lanka") isch än Inselstaat im Indischen Ozean 31km vor der Südschpitze vom Indische Subkontinent. D Insle wird au "Perle vom Indische Ozean" gnennt und het ca. 20 Millione Iiwohner.

Wäge ihre Lag isch d Insle ä schtrategische Punggt für d Seefahrt zwüsche Wescht- und Südostasie. Si isch eins vo de Zentre vom antike Buddhismus. Hüte isch s Land ä multireligiösi und multiethnischi Nation, in welere näbem Buddhismus vor allem der Hinduismus, s Christentum und der Islam bedütendi Religione si. Dr Buddhismus wird aber vom Schdaat bevorzugt behandelt; so gseht die srilankischi Verfassig vor, ass dr Schdaat für ä Schutz und d Pfläg vom Buddhismus verantwortlig isch.

D Singhalese möche dr gröschd Deil vo dr Bevölkerig us. D Tamile, wo vor allem im Norde und Oschde vom Land und in der Hauptstadt Colombo läbe, stelle die gröschdi Minderheit. Anderi ethnischi Minderheite si d Moore, Malaie und Burgher.




</doc>
<doc id="18635" url="https://als.wikipedia.org/wiki?curid=18635" title="Boccaccio">
Boccaccio

Boccaccio cha si:


Boccaccio isch dr Name vo dene Persone:


</doc>
<doc id="18636" url="https://als.wikipedia.org/wiki?curid=18636" title="Saudi-Arabien">
Saudi-Arabien

S Königriich Saudi-Arabie (arabisch المملكة العربية السعودية) isch än absoluti Monarchii in Vorderasie. Saudi-Arabie lit uf dr Arabische Halbinsle und gränzt im Norde an Jordanie, dr Irak und Kuwait, im Süde an dr Jemen und Oman, im Oschde an die Vereinigte Arabische Emirat, im Weschde an s Rote Meer und im Oschde an Persische Golf. Die beide heiligschte Örter vom Islam, d Kaaba in Mekka und s Grab vom islamische Prophet Mohammed in Medina, liige in Saudi-Arabie. Dr Islam isch vo salafitischer Brägig spiilt in Saudi-Arabie ä groossi Rolle, s öffentlige Religionsbild im Land isch bsundrigs stränggläubig und islamisch-konservativ. S Wochenendi isch am Donnschdig und Friitig, so isch der Donnschdiag deilwiis ä Ruhedag und der Friitig ä komplette Ruhedag. Im Königriich gültet noch em Artikel 2 vo siiner Grundordnig die islamischi Ziiträchnig.




</doc>
<doc id="18639" url="https://als.wikipedia.org/wiki?curid=18639" title="Philippinen">
Philippinen

D Philippine sind es Land vo Südoschtasie.

Es isch e grossi Inslegruppe odr en Archipel im weschtlige Pazifische Ozean.

Dr Archipel, wo vom füüfte bis zum 21. Grad nördligi Breiti und vom 117. bis zum 126. Grad öschdligi Länge goot, bildet dr fümftgröscht Inselschtaat vo der Welt noch Indonesie, Madagaskar, Papua-Neuguinea und Japan.

S Südchinesische Meer drennt d Inselgruppe vo Vietnam im Weschte, d Celebessee vo Indonesie im Süde und d Luzonstross vo Taiwan im Norde.

D Philippine bestöhn us 7.641 Insle. Vo dene sind aber nume öbbe 880 bewohnt. Nume elf Insle hai ä Flechi vo meh as 2.500 Kwadratkilometer; die gröschte sind Luzon, Mindanao, Samar, Negros, Mindoro, Panay und Palawan; nume tuusig philipinischi Insle sind grösser as ei Kwadratkilometer.

Uf es paar Insle vo de Philippine het s Vulkään.

Grossi Stedt vo de Philippine heisse: Manila, Cebu City, Davao City, Island Garden Dity of Samal, Quezon City, Tarlac City, Angeles City, Cabanatuan City, San Carlos City, Dipolog City, Cagayan de Oro und Iligan City.


</doc>
<doc id="18640" url="https://als.wikipedia.org/wiki?curid=18640" title="Osttimor">
Osttimor

Die Demokratischi Republik Timor-Leste, im Dütschen au as Osttimor bezeichnet, isch ä Inselstaat in Südostasie. Es isch der erscht Schdaat, wo im 21. Johrhundert unabhängig worden isch. Die einzigi Landgränze drennt Oschttimor vom indonesische Weschtdeil vo der Insle Timor, wo zur Provinz Nusa Tenggara Timur ghört, wie au d Insle Alor, wo im Nordweschde lit. Nördlig lit d Insle Wetar und nordöschtlig anderi Insle vo der indonesische Provinz Maluku. Australie lit im Süde, uf der andere Siite vor Timorsee.


</doc>
<doc id="18644" url="https://als.wikipedia.org/wiki?curid=18644" title="Oman">
Oman

S Sultanat Oman, (arabisch سلطنة عمان / "salṭanat ʿumān") lit am Südoschtegge vo der Arabische Halbinsle. Es gränzt im Nordweschte an die Vereinigte Arabische Emirat, im Weschte an Saudi-Arabie und im Südweschte an Jemen. Zum Staatsgebiet ghört au d Halbinsle Ruus al-Jibal am Kap Musandam, wo nördlig vom Territorium vo de Vereinigte Arabische Emirat an der Schdrooss vo Hormuz lit, d Exklave Madha, wo vo de Vereinigte Arabische Emirat umschlosse isch und d Gruppe vo de Kuria-Muria-Insle und d Insle Masirah vor der Oschtküschte vom Land. D Küschte wird begränzt vom Arabische Meer im Süde und Oschte und vom Golf vo Oman im Nordoschte. D Schdaatsgränze im Landesinnere si nit exakt feschtgleit. S Land isch ä chli chliiner as Dütschland.

Oman isch eins vo de Länder vo der Ärde, wo am dünnschte besiidlet si. Öbb 5% vo der Bevölkerig läbe no as Nomade. Zwüsche 1994 und 2004 isch d Bevölkerig um 1,8% gwaggse. Zum schdiigende Bevölkerigswaggstum in de letschten Johr hai vor allem die usländische Arbetnähmer bidrait:


34,9% vo der Omaner si 2004 jünger als 15  gsi, die durchschnittligi Läbeserwartig isch im gliiche Johr 75 Johr gsi. Der Adeil vo der schdedtische Bevölkerig isch 2004 uf 78% agwaggse. 2003 hai 1.781.558 Omaner und 559.257 Usländer im Land gläbt. In de Hafeschdedt läbe zahlriichi Inder, Pakistaner, Bangladeschi und Filipinos; vili vo de Usländer im Nordoschde schdamme us Oschtafrika.


</doc>
<doc id="18645" url="https://als.wikipedia.org/wiki?curid=18645" title="Nordkorea">
Nordkorea

Die Demokratischi Volksrepublik Korea (kor. 조선민주주의인민공화국, Chosŏn Minjujuŭi Inmin Konghwaguk), allgmein besser bekannt as Nordkorea, isch ä Schdaat in Oschdasie. Nordkorea umfasst dr nördlig Deil vo der koreanische Halbinsle und isch noch em Kollaps vom Oschdblock eine vo de wenige realsozialistische Schdaate, wo vom Kim Jong-il diktatorisch gregiert wird.

Im Süde bildet die demilitarisierti Zone d Gränze zu Südkorea („Republik Korea“), mit welem Nordkorea bis zur japanische Annexion vo Korea 1910 ä gmeinsame Schdaat bildet het. D Deilig vom Land het noch em Zweite Wältchrieg mit der Aufdeilig vo Korea in US-amerikanischi und ä sowjetischi Bsatzigszone agfange, in wele 1948 zwei unabhängigi Schdaate gründet worde si. Si isch mit em Koreakrieg (1950 bis 1953) permanänt worde. Usser an Südkorea gränzt Nordkorea au an d Volksrepublik China und am enä sehr schmale Gränzschdreife au an Russland.

Nordkorea schdoht sit öbbe 2000 wäge siiner Wiitergab vo militärische Ragetetechnologie und in letzscher Ziit zuesätzlig wäge siim Atomwaffebrogramm im Blickpunkt vo der Wältöffentlikeit.

Z Nordkorea isch d Churzform "Chosŏn" (kor. , , "Korea") gängig. Z Sidkorea, wu Gsamtkorea "Hanguk" statt "Chosŏn" gnännt wird, heißt mer dr Nochberstaat "Bukhan" (, , „Nordkorea“).

Z Dytschland, z Eschtryych, in dr Schwyz un z Nordkorea wird offiziäll d Bezeichnig "Demokratischi Volksrepublik Korea" (churz "DVRK") brucht. Nordkorea sälber het bis Mitti Dezämber 2007 di in dr DDR etabliert Ibersetzig "Koreanischi Demokratischi Volksrepublik" un d Abchirzig "KDVR" brucht. Sälte wird au no dr Uusdruck "Koreanischi Volksdemokratischi Republik" (churz "KVDR") in dr Medie brucht. Die Bezeichnig het dr Minischterrot vu dr DDR 1949 verfiegt ghaa, un het bis anne 1990 in dr DDR offiziäll Bstand ghaa, drotz ass Ändi 1977 e Änderig in "KDVR" aagregt woren isch.

Im Norde gränzt s Land an d Volksrepublik China, derzue chunnt e rund 19 km lange Gränzstreife zue Russland am Fluss Tumen lang. D Weschtkischte vu Nordkorea lyt an dr Bucht vu Korea, eme Deil vum Gele Meer. Im Oschte lyt s Japanisch Meer, wu vu dr Nordkoreaner "Koreanischs Oschtmeer" gnännt wird.. In dr Namesstryt um s Japanisch Meer isch au Sidkorea verwicklet.

S Landesinneri isch wäg syym gebirgige Karakter nume dinn bsidlet. D Bevelkerig konzentriert sich uf d Kischteregione im Weschte un Oschte vum Land. Wäge däm lige dert au di greschte Stedt vu Nordkorea - näbe dr Hauptstadt "Pjöngjang" vor allem "Hamhŭng", "Kaesŏng", "Sinŭiju" un "Ch'ŏngjin".

Dr hegscht Bärg isch dr "Paektusan" (2.744 m) an dr Gränze zue China. Di wichtigschte Fliss sin dr "Tumen" (im Norde) un dr "Amrok" (bekannter unter syym chinesische Name "Yalu").

Nordkorea het in dr Hauptsach e gmäßigt Kontinentalklima mit vier uusbregte Johreszyte. Dr Johresniderschlag fallt vor allem im Monsun ("jangma") im Zytruum vu Juni bis Augschte. D Wintermonet sin dur Chelti un Drickeni gchännzeichnet. Im Spotjohr git s mänkmol Taifun.

Nordkorea het e straff zentralisierti Blaanwirtschaft. Die isch im Raame vo dr Chuch'e-Ideologii ganz uf Autarkii usgrichdet worde. Alli Hauptindustrie und d Landwirtschaft befinde sich in staatlige Hand. D Pjöngjanger Füerig ziet d Schweerindustrii, wo milidäärisch wichdig isch, dr Brodukzioon vo Konsuumgüeter und dr Landwirtschaft vor, wo dorum stark vernoochlässigt wärde.

Wo Nordkorea sini Handelspartner im Ostblock noch dr kapitalistische Wändi dört verloore het, isch si Wirtschaft zämmebroche. Zum si Bevölkerig z ernääre, isch s Land uf Lääbensmiddelliifrige vo usländische Hilfsorganisazioone aagwiise.


</doc>
<doc id="18646" url="https://als.wikipedia.org/wiki?curid=18646" title="Nepal">
Nepal

Nepal (nepali: नेपाल, Nepāl) isch ä Schdaat in Südasie. Es gränzt im Nordoschde an d Volksrepublik China und im Südweschde an Indie.

Nepal isch ethnisch und kulturell ä Minoritätemosaik. Bin erä Volkszelig im Johr 2001 si über 100 verschiidnigi ethnischi Gruppe und Kaschte und meh as 70 unterschiedligi Schbrooche und Dialekt zehlt worde. Die komplexi Gsellschaft isch au no sehr dynamisch. Kaschtegränze si durchlässig. Zueghörikeite zu Ethnie und Kaschte überschniide sich oder hänge vo der Perspektive vom Bedrachder ab.




</doc>
<doc id="18647" url="https://als.wikipedia.org/wiki?curid=18647" title="Mongolei">
Mongolei

D Mongolei (mongolisch Монгол Улс/"Mongol Uls"; /"mongɣol ulus", wörtlich "Mongolische Staat") lit zwüsche Zentral- und Oschdasie und isch ä dünn besiidlete Binneschdaat. Si gränzt im Norde an Russland mit 3.485 km Gränzlängi und im Süde an d Volksrepublik China mit 4.677 km Gränzlängi.

In eltere Atlante findet sich no der Name „Üsseri Mongolei“ (im Unterschiid zur Innere Mongolei, wo as Autonoms Gebiet zur Volksrepublik China ghört). Bis zur Verfassigsänderig im Juli 1992 het d Mongolei dr Name Mongolischi Volksrepublik gha.

Die groossi Mehrheit vo der Bevölkerig vo der Mongolei (ca. 85 %) ghört zum Volk vo de Mongole. D Untergruppe vo däm Volk wärde im Wäsentlige dur ihre Dialekt underschiide. Vor allem im Weschde vom Land (Bajan-Ölgii-Aimag und Chowd-Aimag) läbe Minderheite us verschiidene Turkvölker, wie Kasache und Tuwiner (Urianchai). Zuegwandereti Russe und Chinese läbe vorwiegend in de Schdedt oder as Fachchreft im Bärgbau. Der Adeil vo de Russe isch noch der Demokratisierig allerdings schdark zruggange.


</doc>
<doc id="18648" url="https://als.wikipedia.org/wiki?curid=18648" title="Malediven">
Malediven

D Maledive (amtlig: "Republik Maledive", (divehi: ދިވެހިރާއްޖޭގެ ޖުމުހޫރިއްޔާ, "Rajjeyge Jumhuriyya") si än Inselstaat im Südweschte vom Südschbitz vo Indie im Indische Ozean und bschdöhn us mehrere Atoll und 1.190 Insle, drvo si 220 vo Iiheimische bewohnt und 87 anderi wärde für tourischdischi Zwäck gnützt. D Maledive bschdöhn us 99% Wasser und 1% Land.

Die 298.842 Iiwohner (Zelig März 2006) vo de Maledive si sunnitischi Muslime. Bedingig für die maledivischi Schdaatsbürgerschaft isch s muslimische Glaubesbekenntnis. Dr Islam isch also Schdaatsreligion. Die maledivischi Schbrooch, Dhivehi, isch em Singhalesische, einer vo de Amtsschbrooche vo Sri Lanka ähnlig.


</doc>
<doc id="18649" url="https://als.wikipedia.org/wiki?curid=18649" title="Laos">
Laos

Laos (laotisch: "Sathalanalat Paxathipatai Paxaxon Lao", dütsch: "Demokratischi Volksrepublik Laos") isch s einzige Binneland z Südoschtasie.

S Land gränzt an China, Vietnam, Kambodscha, Thailand und Myanmar.

Es het ä Flechi vo 236.800 Kwadratkilometer.

D Hauptstadt und au di gröschti Stadt isch Vientiane. Die andere grosse Stedt sii Savannakhet, Pakse, Luang Prabang und Phonsavan.

Laos het es tropischs Klima; dr Monsun bringt vil Rääge.

D Bevölkerig vo meh weder säggs Millione Lüüt verdeilt sich sehr ungliich über s Territorium. Die gröschti Bevölkerigsdichti het’s i der Ebeni am Mekong, drunder bsundrigs d Region um d Hauptstadt.

Die bärgige Gebiet im Oschte und Norde si sehr dünn besiidlet.

Weniger als ä Drittel vo der Bevölkerig läbt in Stedt. S gröschte urbane Balligszentrum, Vientiane, het ä Bevölkerig vo öpe 600.000 Lüüt. 

Z Laos findet me vier grosse Sproochegruppe:

D Amtssprooch vom Land isch s Laotisch.

Es git au vil Frömdsprooche im Land, öpe Thai und Vietnamesisch, Französisch und Änglisch.


</doc>
<doc id="18650" url="https://als.wikipedia.org/wiki?curid=18650" title="Emanuel Benjamin Gerster">
Emanuel Benjamin Gerster

Dr Emanuel Benjamin Gerster isch e Gälterchinder Eerebürger, Leerer, Aawalt und Politiker gsi. Är isch am 31. Meie 1882 z Gälterchinde uf d Wält cho und am 26. Juni 1968 z Gälterchinde gschtorbe. Är isch reformiert gsi.

Dr Emanuel Gerster isch dr Soon vom Ludwig Samuel Gerster, Chaufmaa und dr Salome Bieder gsi. Im Joor 1914 het är d Rosa Elisabeth Gerster vo Gälterchinde ghürotet. Är isch in d Primarschuel z Gälterchinde, d Bezirksschuel z Böckte und drno ins Gymnasium z Basel gange.

Dr Emanuel Gerster het z Basel, z Leipzig und z Bärn Jura schtudiert. Bi dr Chambre internationale d'avocat z Paris het är sich als Aawalt wyterbildet und isch au no in d Übersetzerschuel gange. 1910 bis 1956 isch är Bezirksgrichtspresidänt z Sissech und 1911 bis 1958 z Gälterchinde gsi. Ab 1912 isch är Mitglyd vom Gmeinrot Gälterchinde gsi und 1935 bis 1956 Gmeinipresidänt, drno Bürgergmeinipresidänt. 1918 bis 1941 isch är Presidänt vom Baselbieter Kriminalgricht und 1941- bis 1952 Presidänt vo dr Überwysigsbehörde gsi. Är isch Mitglyd und Vizepresidänt vo dr eidgenössische Schätzigskommission vo dr IV gsi. Vill Joor het är als Rächtskundeleerer an dr Schuel vom Chaufmännische Verein z Lieschtel gschafft. 1957 hei yn d Gälterchinder zum Eerebürger gmacht.




</doc>
<doc id="18651" url="https://als.wikipedia.org/wiki?curid=18651" title="Kuwait">
Kuwait

S Emirat Kuwait (arabisch الكويت "al-Kuwayt", dütsch au: "Kuweit") lit in Vorderasie. Es gränzt im Norde und Weschde an Irak (240 km gmeinsame Gränzverlauf), im Süde an Saudi-Arabie (222 km) und im Oschde an Persische Golf (499 km).

D Bevölkerigsschdruktur vo Kuwait isch vom sehr hoche Adeil vo usländische Arbetschreft und vo ihre Agehörige brägt (rund 60 % vo alle Iiwohner). Der Adeil vo de Manne isch mit 57 % dütlig höcher as dä vo de Fraue; 24,5 % vo der Bevölkerig isch 2004 under 15 Johr alt gsi. Kuwait isch eins vo de Länder mit em höggschde Verschdedterigsgrad (2004: 96 %); d Lebeserwartig isch 2004 bei 77 Johr gläge. S Bevölkerigswaggstum isch zwüsche 1994 und 2004 im Durchschnitt 4,1 % gsi. D Amtsschbrooch isch Arabisch, d Umgangsschbrooch vo de Kuweiter unterenander isch Irakisch-Arabisch. Persisch wird in Kuwait as Zweitschbrooch bruucht. D Handelsschbrooch isch Änglisch.

Vo de rund zweiehalb Millione Iiwohner si nume öbbe 40 % Kuwaiter (drvo 150.000 bis 180.000 Beduine). Die übrige Iiwohner si us em Iran, Indie, Pakistan, und viele andere – hauptsächlich arabische und südoschdasiatische – Länder zuegwanderet und hai die kuwaitischi Schdaatsbürgerschaft nit. D Zuewanderer si de Iiheimische gegenüber gsellschaftlig benochdeiligt. D Bevölkerig isch überwiegend muslimisch, drvo si 65 % Sunnite und 35 % Schiite. Der Islam isch Schdaatsreligion. Der römisch-katholische Chille ghöre 6 % vo der Bevölkerig a. Die räschtlige 9 % umfasse vor allem anderi chrischdligi Konfessione, Hindus und Parse.


</doc>
<doc id="18653" url="https://als.wikipedia.org/wiki?curid=18653" title="Katar">
Katar

S Emirat Katar (arabisch قطر / "Qatar") isch ä Schdaat im Nordoschde vo der Arabische Halbinsle am Persische Golf. Die schmali und ovali Halbinsle gränzt im Süde an Saudi-Arabie. Vo Süde noch Norde isch s Land rund 180 km wiit, vo Weschde nach Oschde 80 km. S Schdaatsgebiet schliesst ä baar Insle i.

Öbbe 80 % vo de Iiwohner vo Katar si Usländer. 34 % si vo indischer und pakistanischer, 16 % iranischer und 5 % von enandere Abstammig. 45 % vo de Iiwohner schdamme us andere arabische Länder. S Bevölkerigswaggstum isch zwüsche 1994 und 2004 4,2 % gsi. Der Adeil vo dene under 15 isch 2004 22,3 % gsi. Im gliiche Johr hai 92 % vo de Iiwohner in Schdedt gläbt. D Läbenserwartig isch 74 Johr. 77 % vo de Iiwohner ghöre zum sunnitische Islam, drunder au Wahabite. Dr sunnitisch Islam isch d Schdaatsreligion. Under de Usländer herrsche d Schiite vor; wiiter het s ä groossi Zahl vo Hindus und 70.000 Chrischde. D Amtsschbrooch isch Arabisch, Handelsschbrooche si Persisch und Änglisch. Au Urdu und anderi indoarischi Schbrooche wärde gschwätzt.

Als ersts Land usem Nahe Oste het sich Katar erfolgriich für e Fuessball WM beworbe. Am 2. Dezember 2010 het sich Katar gege d USA, Australie, Japan und Korea chönne duresezte.


</doc>
<doc id="18654" url="https://als.wikipedia.org/wiki?curid=18654" title="Johann Jakob Gerster">
Johann Jakob Gerster

Dr Johann Jakob (Hans Jakob) Gerster isch e Dokter und Mediziner vo Gälterchinde gsi. Är isch am 26. Aprelle 1886 z Gälterchinde uf d Wält cho und am 7. Jänner 1954 z Gälterchinde gschtorbe. Är isch reformiert gsi.

Dr Hans Jakob Gerster isch dr Soon vom Johann Jakob Gerster, Mechaniker, und dr Sophie Recher gsi. Är isch in d Primarschuel z Gälterchinde und in d Bezirksschuel z Böckte gange. 1917 het är in erschter E`e d Ida Olga Hofer vo Zofige ghürote, 1925 in zwöiter E'e d Louise Elise Koch vo Basel und in dritter E'e 1936 d Elisabeth Eggenberger vo Grabs (St. Galle).

Dr Hans Jakob Gerster isch ins Gümnasium z Basel; drno het är z Basel, z Kiel und z München Medizin gschtudiert. 1911 het är si Abschluss als Dokter Mediziner gmacht. Im erschte Balkanchrieg 1912 1913 isch är in Lazarett als Arzt tätig gsi. Vo 1915 bis 1920 het är als Dokter im Ämmetal gschafft. Vo 1920 bis 1954 het är e eigeni Landpraxis z Gälterchinde gfüert. Är het sich für schirurgischi Fäll schpezialisiert. Sit 1933 isch är in brieflichem Gedankenustusch mit em östrychische Günekolog H. Knaus über Problem vo dr Befruchtig und Vererbig gsi. Dr Knaus het yn 1938 ufgforderet är söll doch sys Wüsse veröffentlige, wo är über die natürligi Geburteregelig heigi. Dr Hans Jakob Gerster het drno es Buech " „Kinderzahl nach Wunsch und Willen“ " gschrybe, wo in acht Schproche erschyne isch. Är isch als Wüsseschaftler mit Publikazione, Korreschpondänze und Vorträg in Naturforscher- und Ärztekreise tätig gsi.





</doc>
<doc id="18658" url="https://als.wikipedia.org/wiki?curid=18658" title="Jemen">
Jemen

Dr Jemen (arabisch اليمن  / "al-Yaman") isch ä Schdaat im Noche Oschte, gnauer im Südweschte vo der Arabische Halbinsle. Er isch öbbe anderthalbmol so gross wie Dütschland und gränzt im Norde an Saudi-Arabie, im Oschde an Oman, im Süde an dr Golf vo Aden und s Arabische Meer, im Weschde an s Rote Meer. Dschibuti und Eritrea ligge nume ä baar Kilometer äwäg uf dr andere Site vom Rote Meer. D Küschtelengi bedräit 2400 km; d Landgränze si 1746 km lang. Zum Jemen ghöre au d Insle Sokotra, wo 3600 km² grooss isch, und zahlriichi chliineri Insle im Bab al-Mandab, im Rote Meer und im Arabische Meer.


</doc>
<doc id="18659" url="https://als.wikipedia.org/wiki?curid=18659" title="Jordanien">
Jordanien

S Haschemitische Königriich Jordanie (arabisch الأُرْدُن  / al-Urdun) isch ä Schdaat in Vorderasie. Es gränzt an Israel, die Palästinensische Autonomiigebiet, Syrie, dr Irak, Saudi-Arabie und an s Rote Meer (Golf vo Aqaba), wo s ä Seegränze zu Ägypte het. Jordanie zelt zu de sog. Maschrek-Schdaate.

D Jordanier si zu 87 % Araber und 7 % Aramäer, denn git s 2 % Tscherkesse, 2 % Kurde und 2 % Armenier. Drzue git s no Gaschdarbeiter us Südoschtasie. D Amtsschbrooch isch Arabisch. Mä schwätzt au verschiideni Beduinedialekt und Schbrooche vo Minderheite (Armenisch, Kurdisch, Aramäisch u. a.).

Rund 60 % vo der Bevölkerig schdammt vo de öbbe 800.000 Paleschtinenser ab, wo 1948 noch em Agriffschrieg vo de benochberte arabische Schdaate noch dr Schdaatsgründig vo Israel gflüchdet oder verdriibe worde si, oder wo noch em Säggsdagchrieg us em Weschdjordanland, wo vo Israel bsetzt worden isch, noch Jordanie gflüchdet si.


</doc>
<doc id="18661" url="https://als.wikipedia.org/wiki?curid=18661" title="Kambodscha">
Kambodscha

Kambodscha ("khmer:" Kâmpŭchea) isch ä Schdaat in Südostasie am Golf vo Thailand. Es gränzt an Thailand, Laos und Vietnam.
D Bevölkerig und s Land si vom Vietnamchrieg und dr Herrschaft vo de Rote Khmer schwer gschädigt worde.
Die ethnischi Hauptgruppe si d Khmer. Wiiteri Bevölkerigsgruppe si d Vietnamese (öbbe 5%), d Cham (öbbe 4%) und öbbe 100.000 Verdräter vo emä Dutzed chliinere ethnische Gruppe, wo mä nä meischdens zsämmenfassend "Khmer Loeu" („Hochland-Khmer“) sait. Usserdäm si vili Kambodschaner in de Schdedt vo chinesischem Urschbrung (mä schetzt d Zahl uf ä halbi Million), wo sich uf d Ziit wiit vor Angkor lön lo zruggverfolge.

Hauptsiidligsgebiete si die fruchtbare Schwemmlandflechene an de Ufer vom Mekong, vom Tonle-Sap-See und vom Binnegwässersyschdem zwüschem Zsämmefluss vom Mekong und em Tonle-Sap-Fluss und em Mekong-Delta, wo in Vietnam lit.

Mit über 2 % jöhrlig (Schtand 2003) isch s Bevölkerigswaggstum hüt eins vo de höggschde in der Region.




</doc>
<doc id="18667" url="https://als.wikipedia.org/wiki?curid=18667" title="Karl Völlmin">
Karl Völlmin

Dr Karl Völlmin (* 6. Jänner 1876 z Gälterchinde; † 6. Juni 1962 z Lieschtel) isch e Schwyzer Sydebandwäber gsi. Är isch reformiert und Bürger vo Gälterchinde gsi.

Dr Karl Völlmin isch dr Soon vom Mathias Völlmin, Buur und Posimänter und dr Eva Schaub, Posimäntere gsi. Är het in erschter E`e 1898 d Maria Aenishänslin, Posimäntere, vo Gälterchinde und in zwöiter E`e 1948 d Lisette Fankhauser vo Trub ghürotet. Är isch z Sissech in d Primarschuel. Wo är zwölfi gsi isch, isch em d Mueter gschtorbe, dorum het är dr Schuelbsuech in dr Bezirksschuel z Böckte abbroche. 

Dr Karl Völlmin het zäme mit syner Schweschter, scho als Chind, am verweiste Posimäntschtuel vo yrer Mueter gschafft. Das isch e Wäbschtuel gsi, wo me no vo Hand het müese aatrybe. Im Joor 1892 isch är den in e Sydebandfabrik go schaffe. Är het d Gnosseschaft vo de Sydebandwäber und Heimposimänter gründet und isch als Verträter vo dere Gnosseschaft im Verwaltigsrot vo dr Elektra Sissech-Gälterchinde und dr Elektra Gnosseschaft Farnsburg gsässe. Wo är zwänzgi gsi isch, isch är in die Freysinnigi Partei yträtte. Dr Karl Völlmin isch dr Gründer und Presidänt vom Konsumverein Gälterchinde gsi. Är isch im Gälterchinder Gmeinrot gsässe.




</doc>
<doc id="18668" url="https://als.wikipedia.org/wiki?curid=18668" title="Carl Albert Handschin">
Carl Albert Handschin

Dr Carl Albert Handschin (* 15. Dezämber 1849; † 13. Merze 1933 z Lieschtel) isch e Schwyzer Unternämer gsi. Är isch reformiert und Bürger vo Gälterchinde gsi.

Dr Carl Albert Handschin isch dr Soon vom Albrecht Handschin, Sattlermeischter und Buur, und dr Sara Mühlethaler gsi. Im Joor 1876 het är d Anna Freivogel vo Gälterchinde ghürotet. 

Dr Carl Albert Handschin het z Gälterchinde und in dr Schwyzerhalle die chaufmännischi Leer gmacht. Als junge Brufsmaa het är sich wyterbildet. Vo 1874 bis 1883 het är als Verwalter vo dr Erschparniskasse Gälterchinde gschafft. In dr mechanische Schtikerei z Aarburg isch är chaufmännische Leiter und Teilhaber gsi. 

Im Joor 1884 het är z Lieschtel e eigeni Schtikerei gründet; das isch dr Grundschtei vo dr spötere Textilfirma Hanro gsi. 1889 het är e Fabrik boue. Är het nach Frankrych und Ängland glyferet. In de Joore 1895 bis 1920 isch dr Carl Ronus als Teilhaber drzue cho. Jetz het die Firma Handschin und Ronus oder churz Hanro gheisse. Nach dr Umwandlig vo dr Firma in d Akziegsellschaft Hanro AG isch är dr Verwaltigsrotspresidänt gsi. Är isch au Verwaltigsrot gsi bi dr Basellandschaftliche Kantonalbank (als Presidänt) und der Basellandschaftliche Hüpotekebank. Bi dr Nazionalbank isch är Rechnigsrewisor gsi.

Vo 1901 bis 1911 isch dr Carl Albert Handschin Mitglyd vom Landrot gsi, 1907/08 Landrotspresidänt. Vo 1916 bis 1917 isch är im Liäschteler Gemeinrot gsässe.




</doc>
<doc id="18669" url="https://als.wikipedia.org/wiki?curid=18669" title="Angola">
Angola

Angola (dt. Uussproch [], port. []; uf Kimbundu, Umbundu un Kikongo Ngola) isch e Staat im sideweschtliche Afrika. Nationalfyrdig isch dr 11. Novämber, dr Dag vu dr Unabhängigkait (1975). Angola gränzt an Namibia, Sambia, d Republik Kongo, di Demokratisch Republik Kongo un dr Atlantisch Ozean. D Exklave Cabinda lyt im Norde zwische dr Demokratische Republik Kongo un dr Republik Kongo am Atlantik.

Dr Name "Angola" isch abgaltet vum Titel "Ngola" vu dr Chenig vu Ndongo, eme Vasallestaat vum friejere Chenigrych Kongo, wu eschtli vu Luanda glägen isch. D Region um Luanda het dää Name im 16. Johrhundert vu dr erschte portugiesische Seefahrer iberchuu, wu an dr dertieg Kischte glandet sin un e Padrão, e Chryz us Stai ufgstellt, ghaa hän as Zaiche derfir, ass es Land jetz em protugiesische Chenig ghere soll. Dr Name isch Ändi 17. Johrhundert uf d Region um Benguela uusgwytet wore, im 19. Johrhundert derno uf sa ganz Biet, wu Portugal het welle kolonisiere.

D Republik Angola lyt zwische 4° 22’ un 18° 02’ sidliger Braiti un 11° 41’ un 24° 05’ eschtliger Lengi. S Land glideret si grob in e schmali Niderig an dr Atlantikkischte lang, wu in Richtig Oschte, zum Landesinnere zues, zum Hochland vu Bié aastygt. Des Hochland macht dr greschte Dail vu Angloa uus, isch m Side flach un in dr Landesmitte bärgig. Dr hegscht Bärg isch dr Môco mit 2619 m iber em Meeresspiegel. wu au in däm Hochland lyt.

Dr Oschte vu Angola wird vum Sambesi durflosse.

Angola isch in drei Klimazonen yydailt:

An dr Kischte un im Norde vum Land isch s tropisch, des haißt, s git s ganz Johr hochi Dagestämperature zwische 25 un 30 °C, znacht isch s nume lycht chieler. Vu Novämber bis April isch Rägezyt. S Klima wird stark dur dr chiel Benguelastrom (17–26 °C) beyyflusst, wäge däm isch s vylmol näblig. Di durschnittli Niderschlagsmängi lyt bi 500 mm, im Side chum bi 100 mm im Johr.

S Hochland im Zäntrum un Side vum Land isch gmäßigt-tropisch, e git vor allem im Winter dytligi Tämperaturunterschid zwische Dag un Nacht. Zem Byschpel lige z Huambo d Tämperaturen im Juli zwische 25 °C am Dag un bi 7–8 °C znacht, derzue chunnt e starki Drickini. D Rägezyt isch wie an dr Kischte vu Oktober bis April. Im Durschnitt het s rund 1000 mm Rägen im Johr.

Im Sidoschte vum Land isch haiß un drucke mit chiele Nächt im Winter un Hitz un verainzelte Niderlscheg im Summer. D Johresniderschleg schwanken um 250 mm.

D Vegetation goht dur s Klima vu tropischem Rägewald im Norden un z Cabinda iber Baumsavannen im Zäntrum bis zuen ere druckene Grassavanne, wu dursetzt isch mit Euphorbie (Wolfsmilchgwächse), Akazien un Affebrotbaim. Vu Namibia uus goht e Wieschtestraifen an dr Sidweschtkischte lang. D Fauna vu Angola isch arg vylfältig, zum Byschpel het s Elifante, Flusspfärd, Geparde, Gnu, Krokodil, Strauße, Nasherner un Zebra. D Uuswytig vu dr Landwirtschaft, aber au d Verwieschtige dur d Burgerchrieg un dr Handel mit Elfebai gfehrde s Iberläbe vun e Huffe Arte.

No dr Volkszellig „Recenseamento Geral da População e Habitação“ anne 2014 isch d Bevelkerig vu Angola bi 24,4 Millione gläge.

Di meeschten Angolaner sin Bantu un ghere drei Ethnien aa. Iber e Drittel sin Ovimbundu, wu uf em Zäntralhochland, em Kischtestraife un mittlerwyli au in allne greßere Stedt wohne. Rund e Viertel sin Ambundu, wu vor allem in eme braite Landstrich vu Luanda bis Malanje wohne, un 10 bis 15 % sin Bakongo, wu im Weschte vu Kongo-Brazzaville un dr Demokratische Republik Kongo un im Nordweschte vu Ango läbe.

Chlaineri Volksgruppe sin d Ganguela, e Konglomerat us chlainere Gruppe z Oschtangola, d Nyaneka-Nkhumbi im Sidweschte, d Ovambo (Ambo) un d Herero z Sidangola un d Tshokwe (mit dr Lunda) im Nordoschte vu Angola. E baar chlaini Gruppen im usserschte Sidweschte wäre Xindonga gnännt. Derzu git s au no Gruppe vu dr Khoisan (San), wu verstrait z Sidangola läben un nit zue dr Banto ghere.

Rund 2 % vu dr Bevelkerig sin "mestiços", also Mischling vu Afrikaner un Europäer. D Portugiese sin mit 320.000 bis 350.000 Mänschen am Änd vu dr Kolonialzyt di grescht europäischstämmig Volksgruppen im Land gsii. Di maischte vun ene sin no dr Unabhängigkait vu Angola uf Portugal, Brasilien oder Sidwafrika gflichtet. Mittlerwyli isch ihri Zahl aber wider uf iber 100.000 aagwachse. Derzue chunnt e ähnlig großi Zahl vu andere Europäer, Nord- un Latynamerikaner.

In dr Zwischezyt git s z Angola au ne großi Gruppe vu Chinese vu rund 300.000 Mänsche, wu uf Afrika uusgwanderet sin.

Bis 1974/75 het s im Land au rund 130 dytschi Familie al Buuren oder Unternämmer gee, vor allem in dr Regionen um Huambo un Benguela. No dr Unabhängigkait hän aber faascht alli s Land verloo, hite git s no rund 1000 Angola-Dytschi.

Z Angola wäre 37 Sproche gschwätzt 

Portugiesisch isch Amtssproch im Land un wird hite vu eppe 30 % vu dr Angolaner au as Muetersproch gschwätzt, vor allem in dr Hauptstadt Luanda. Vu dr ibrige Angolaner schwätze vyl au Portugiesisch, in dr Stedt d Meehait. S angolanisch Portugiesisch het e Huffe Werter us dr afrikanische Sproche ibernuu.

Di urspringli Bevelkerig im Biet vum hitigen Angola sin Vorfahre vu dr Khoisan gsii - Gruppe vu Jeger un Sammler, wu mer hite no z Sidangola un im Norde vu Namibia un Botswana findet. Zwisch em 7. Johrhundert un em 9. Johrhundert hän si Bantu-Volksgruppe in däm Biet nidergloo un hän d Uryywohner absorbiert oder verdrängt. Si sin vor allem Ackerbuure gsii un hän derzue gjagt oder Fisch gfange.

Im 14. Johrhundert isch im Nordweschte vum hitigen Angola, im Sidligsbiet vu dr Bakongo, s Chenigrych Kongo mit dr Hauptstadt Mbanza Kongo grindet wore. Im 15. Johrhundert isch sideschtli dervu unter dr Ambundu s Chenigrych Ndongo entstande. Dr Nordoschte, wu Tu-Chokwe un Balunda lääbe, het zum Chenigrych Lunda ghert, wu s Zäntrum dervu im Side vu dr hitige Demokratische Republik Kongo lyt. Uf em Zäntralhochland vu Angola hän si im 18./19. Johrhundert unter dr Ovimbundu e baar chlaineri bolitischi Ainhaite bildet. Im usserschte Side isch s Volk vu dr Ovambo entastande, wu uf bode Syte vum Kunenefluss gsidlet het, vor allem im hitige Namibia. Au bi ihne hän si bolitischi Strukture bildet.

Anne 1483 isch dr portugiesisch Seefahrer Diogo Cão as erschte Europäer in dr Region glandet. D Portugiese hän ganz offiziäll, „vu Staat zue Staat“, Beziehige zum Chenigrych Kongo ufgnuu.. Portugiesischi, aber au italienischi un spanischi Gaischtligi hän si duurhaft im Name vum portugiesische Chenig am Hof vu däm Rych ufghalte, em domolige un hitige M'Banza Kongo. Si hän si Miei gee, europäischs Wisse, europäischi Kultur un s kadolisch Chrischtedum z vermittle. Uf dr andre Syte hän d Portugiese Handelsstatione ufgmacht, zerscht an dr Mindig vum Kongo, vor allem z Soyo un däm sym Seehafe Mpinda. Dert sin si aber unter dr Herrschaft vum Chengrych gstande, wäge däm hän si si bal an dr Atlantikkischte wyter sidli nidergloo, usserhalb vum Machtberych vum Kongorych.

1576 isch di hitig Hauptstadt Luanda as bfeschtigti Sidlig grindet wore, in ere Bucht in dr Nechi vu dr Mindig vum Kwanzafluss. Die Bucht, wu as Seehafe guet gaignet isch, isch uf em Biet vu dr Axiluanda gläge, ere Untergruppe vu dr Ambundu, wu nume wenig Beziehige zum Kongorych un dr flussufezues glägene Ambundu-Rych Matamba un Ndongo unterhalte het. Mit Luanda sin d Portugiese uf uf Sklavehandel uus gsii un nit uf erobere un herrsche. Mer het Sklave us em wyt ewäge Hinterland iber afrikanischi Mittelsmanne gchauft un het si uf Brasilien un in d Karibik wyterverchauft, zue me gringe Dail au uf Portugal. Fir d Sälbschtversorgig hän di baar Hundert Yywohner vu dr Stadt in dr Gegnig buurt, Vii ghalte un gfischt, in dr Stadt sälber hän si ghandwärcht. Si hän Beziehige bflägt zum Kongorych un zue Matamba un Ndongo. In dr wirtschaftlige Konflikt, wu s als gee het, isch d Chenigi Nzinga vu Ndongo un Matamba zuen ere Simbolfigur fir d Dursetzig vu afrikanische Inträsse wore.

Im 17. Johrhundert isch no ähnligem Muschter wyter sidli d Handelssidlig Benguela grindet, uf eme Kischtestraife, wu an s Biet vu dr Ovimbundu gränzt het. Au Benguela het Sklavehandel dribe, mit Hilf vu dr Ovimbundu, wu Karawane zwische Benguela un em hitige Oschtangola organisiert un vu dert Sklave, Elfebai, Wachs, Hunig un anderi War mitbrocht hän.

Erscht im 19. Johrhundert hän d Portugiese versuecht si vu Luanda un Benguela uus wyter landyynezues feschtzsetze. Die Versuech sin aafangs halbhärzig gsii, hän ender zuen ere punktuällen Uusdehnig vum Machtberych gfiert unsin au zytwys unterbroche wore. In dr zwote Johrhunderthelfti sin die Versuech wider ufgnuu wore, wu dr europäisch „Wettlauf um Afrika“ yygsetzt het un au Portugal alles draagsetzt het, si z Afrika megligscht großi Biet as Kolinie z sichere. Dur e Raie vu Fäldzig hän si verschideni Velker bzw. Chenigrych uf em Territorium vum hitige Angola chenne unterwärfe, derzue hän si ne luck Netz vu Handels-, Militer- un Verwaltigsposchten un Missione yygrichtet. Bis aafangs 20. Johrhundert het des aber nit s ganz gegewärtig Territorium abdeckt.

Scho anne 1885 sin d Aasprich vu Portugal uf s Nochberbiet Belgisch-Kongo am Yyspruch vu Dytschland gschyteret, anne 1890 het Lissabon au em britische Druck mieße noogee un uf d Verbindig vu Angola un Mosambiks zue me zuenige sidafrikanische Kolonialrych mieße verzichte. Statt däm het dr Yyfluus vum britische Kapital in dr portugieseische Kolonie all mee zuegnuu.

Verhandlige iber e britisch-dytsch Bindnis hän aber scho 1898 zum sognännte "„Angola-Verdrag“" gfiert: Wänn imfall Portugal Gäld brycht het, hän Dytschland un Großbritannie e gmainsami Aalei veryybart, wu di portugiesische Kolonien as Pfand derfir vorgsääne gsii sin. Wänn Portugal zahligsuufähig wore wär, wu mer druf gwartet ghaa het, hätt Zäntralangola (Innerangola) an Großbritannie solle goo, Nord-, Sid- un Weschtangola dergege an Dytschland, derzue au Nord-Mosambik un Portugiesisch-Timor an Dytschland, Sid-Mosambik an Großbritannie. Dytschland het doderfir druf verzichtet, d Buure in däre ihrem Kampf gege Großbritannie z unterstitze.

S Abchuu isch am 30. Augschte 1898 gschlosse wore, aber nie umgesetzt un scho 1899 dur d Verlengerig vu dr britische „Schutzgaranty“ (Windsorverdrag) fir Portugal un all syni Bsitzige unterlofe wore.

Wäg em Konflikt mit Dytschland het si di portugiesisch Kolonialmacht Miei gee d Gränze zue Dytsch-Sidweschtafrika z sichere. Em portugiesische Vordringe no Side hän erscht d Humbe un d Cuamato (Kwamato), wu zum Volk vu dr Ovambo zelle, Widerstand entgege gsetzt. D Cuamato hän zwar iber d Portugiese gsigt in dr Schlacht an dr Pembe-Furt (1904),sin aber ainewäg in dr Johr dernoo dur e baar portugiesischi Strofexipidtione unterworfe wore.

Drotz ass d britisch-dytsch Bindnis nie zstand chuu isch, het si Großbritannie zwische 1912 un 1914 nomol Miei gee, dr ändgiltig Bruch mit em Dytsche Chaiserrych ufzuchiebe. Bi me Bsuech vum britische Chenig z Berlin 1913 isch dr Angola-Verdrag vu 1898 us dr Archiv gholt un sogar no zuegunschte vu Dytschland modifiziert wore. Dytschland hätt jetz ganz Angloa sotten iberchuu, derzue hätt Großbritannie im Uusdusch fir Belgisch-Kongo un Angola dr Briten zwee Drittel vu syre Koloniy Dytsch-Sidweschtafrika (hite Namibia) aabote. Großbritannie het d Unterzaichnig vum Verdrag aber uusezegeret, un im Juli 1914 het s Attentat vu Sarajevo un dr Uusbruch vum Erschte Wältchrieg sy Umsetzig uumegli gmacht.

Drotz ass Portugal erscht 1916 in dr Erscht Wältchrieg yydrätten isch, isch s scho 1914 zue Kampfhandlige zwischen Angola un Dytsch-Sidweschtafrika chuu. Noch em Dod vu me dytsche Beamte isch s zum Kampf um s portugiesisch Fort Naulila chuu, wu vu dytsche Soldate gschlisse woren isch.

Dr rächtli Status vu Angola het si 1951 gänderet dur d Umwandlig in e portugiesischi Iberseeprovinz. D Afrikaner hän jetz e Megligkait, unter bstimmte Umständ as „Assimilado“ anerkännt z wäre, was e greßeri (ab 1962 vollständigi) Glychstellig mit dr portugiesische Staatsburger broicht het. „Mischling“ hän dä Status in fascht allne Fäll iberchuu, wäge däm si di „Wysse“ scho 1950 gegeniber dr „Assimilado“ in dr Minderhait gsii. Die Bolitik, wu dr Assimilierig un Integration hätt solle diene, het schnäll au anti-koloniali Chrefdt gferderet. In dr 1950er Johr hän si an verschidene Ort, au usserhalb vu Angola, im Untergrund Gruppe bildet, wu noch em Byschpel vu andere afrikanischer Länder d Freihait vu Angola vu dr Kolonialherrschaft zum Zyl ghaa hän. Noch eme spontanen Ufstand 1959 isch s ab 1960/61 zue me Unabhängigkaitschrieg chuu, wu bis 1974 gangen isch. Är isch vu drei nationalistische Bewegige drait wore - FNLA, MPLA un UNITA -, wu si fir d Unabhängigkait vu Angola as Ganzes yygsetzt hän, un vu dr FLEC, fir d Unabhängigkait vu dr Provinz Cabinda kämpft het. Di lokalen Ufständ sin aber vum portugiesische Militer scho um 1964 nidergschlaa wore. D Guerillaaktione vu däne Bewegige hän nume wenig Erfolg ghaa un sin bis 1973 praktisch zum Stillstand chuu. As Folg vu dr „Nägelirevolution“, wu am 25. April 1974 em Salazar-Regime z Portugal en Änd gmacht het un d Entkolonialisierig vu dr Iberseebiet yyglaitete het, het z Angola ne Machtkampf zwische dr drei nationalistische Bewegige aagfange. Drotz intänsive Vermittligsversuech vu dr neie portugiesische Regierig isch s nit zuen ere Ainigung chuu. Am 11. Novämber 1975 het s MPLA z Luanda d Unabhängigkait vum Land uusgruefe, glychzytig z Huambo dur FNLA un UNITA. S sin zwoo Regierige bildet wore. Dr Entkolonialisierigskonflikt isch eso bruchlos in e Burgerchrieg ibergange.

Cabinda, wu vu dr Organisation fir Afrikanisch Ainhait 1974 unter em Name "Portugiesisch Kongo" as unabhängig anerkännt woren isch, sich vu dr drei nationalistische Bewegige as Dail vu Angola aagluegt wore. D FLEC isch no 1975 vu dr MPLA-Regierig in dr Untergrund drängt wore. S git si aber bis hite un si kämpft allno fir d Unabhängikait vu Cabinda.

Di erscht Regierig isch us Mitglider vum Movimento Popular de Libertação de Angola (MPLA) bildet wore, wu am 11. Novämber 1975 z Luanda d Volksrepublik Angola no oschteuropäischem Muschter uusgruefe het un si sälber zue dr ainzige legale Bartei gmacht het. Dr erscht Staatsschef isch dr MPLA-Fierer Agostinho Neto wore. Parallel doderzue hän d Frente Nacional da Libertação de Angola (FNLA) un d União Nacional para a Independência Total de Angola (UNITA) zäme z Huambo e Republik Angola uusgruefe un hän e Gegeregierig bildet. 

Diräkt derno isch e Burgerchrieg zwische MPLA, UNITA un FNLA uusbroche, wu au uusländischi Mächt yygriffe hän, in dr Hauptsach Sidafrika un Kuba.

E gmainsame Versuech vu UNITA un FNLA, mit dr Unterstitzig vu Sidafrika Luanda yyznee, isch mit kubanischer Hilf in dr Schlacht bi Kifangondo Ändi 1975 abgwehrt wore. D FNLA het si no däre Niderlag nie mee erholt, het si uf Zaire zruggzoge un faktisch in dr Bedytigslosigkait versunke.

S MPLA isch vu Kuba, dr Sowjetunion un andere sozialistische Staaten unterstitzt wore. Uf em Hegschtpunkt vum Konflikt sin rund 50.000 kubanischi Soldaten im Land gsii. D UNITA isch vu dr USA mit Finanzmittel un Waffe unterstitzt wore un vum Apartheidregime z Sidafrika mit Luft- un Bodedruppe, Waffe un Uusbildigsprogramm.

D FNLA, wu vu Zaire unterstitzt un fascht nume vu Bakongo drait woren isch, het si aafangs mit dr UNITA verbindet, isch aber no schwäre Verluscht us dr Kämpf uusgstige. Sidafrika het dodruf allmee d UNITA unterstitzt. Anne 1983 sin rund 5000 sidafrikanischi Soldate bis zue 250 km dief in dr Side vu Angola yydringe, go Stitzpinkt vu dr Rebellebewegig SWAPO vu Sidweschtafrika z schlysse. Sidafrika het im Lauf vu dr Johr dytligi Niderlage gege kubanischi Verbänd kriegt. Wäge däm het si Sidafrika schließli us Angola zruggzoge un het Verhandlige ufgnuu. 

Anne 1991 hän si di boode Burgerchriegsbarteie MPLA un UNITA druf gainigt, ass e Meebardeiesischtem soll yygfiert wäre. S MPLA het d Doktrin vum Marxismus-Leninismus ufgee. Wu 1992 bi dr erschte dur d UN iberwachte demokratische Wahle s MPLA zur greschte Fraktion im Barlemänt woren isch un dr José Eduardo dos Santos vum MPLA bim erschte Wahlgang vu dr Bresidänschtschaftswahle di meeschte Stimmen iberchuu het, het d UNITA mit em Argumänt, bi dr Wahle sei bschisse wore, dr Friide ufgchindet. 

Am 20. Nocvämber 1994 isch s Lusaka-Protokoll unterzaichnet wore, e Friidesverdrag zwische dr Regierig un dr UNITA. Anne 1997 isch e nationali Ainhaitsregierig bildet wore, aber Ändi 1998 sin wider bluetigi Kämpf uusbroche, Hunderdöuserti Mänsche sin verdibe wore. E Dail vu dr UNITA het si abgspalte, wel si nit bi dr Kämpf hän welle mitmache.

D UNITA isch international all mee isoliert gsii un di angolanische Regierigsdruppe hän ihri letscht Versorgigswäg, dr Diamanteschmuggel, abgschnitte. Am 22. Februar 2002 isch dr Fierer vu dr UNITA, dr Jonas Savimbi, uf dr Flucht vor Regierigsdruppe verschosse wore, derno het d UNITA dr Kampf mit Waffen ändgiltig ufgee.

Syt em Änd vum Burgerchrieg git s z Angola formal e Meebarteiedemokraty, faktisch aber e autoritär Regime, wu dr Bresidänt José Eduardo dos Santos di real Macht het. Anne 2010 isch e neii Verfassig bschlosse wore, wu s autoritär Bresidialsischtem gfeschtigt un d Gwaltedailig ufglupft het.Wirtschaftli het s Land hit en ängig Bindig zue dr USA, uf dr andre Syte aber au zue China. 

Angola isch in 18 Provinze (portugiesisch: "províncias") glideret, wu wyter in 157 Municípios un 618 Kommune unterdailt sin.



</doc>
<doc id="18670" url="https://als.wikipedia.org/wiki?curid=18670" title="Angola (Begriffsklärung)">
Angola (Begriffsklärung)

Angola bezeichnet:



</doc>
<doc id="18671" url="https://als.wikipedia.org/wiki?curid=18671" title="Äquatorialguinea">
Äquatorialguinea

D Republik Equatorialginea oder aifach Equatorialginea (span. "Guinea Ecuatorial", franz. "Guinée équatoriale", portug. "Guiné Equatorial") isch e Staat z Afrika. Dr Feschtlanddail vum Staat gränzt im Norden an Kamerun, im Siden un Oschten an Gabun un im Weschten an dr Golf vu Guinea. Dr sidligscht Dail vum Staatsbiet, d Annobón oder Pagalu, lyt 156 Kilometer sidli vum Equator, dr Feschtlanddail e weng nerdli dervu. Equatorialginea isch näbe Dänemark ain vu dr beede Staate uf dr Wält, wu d Hauptstadt uf ere Insle lyt, drotz ass si ne Feschtlanddail hän.

D Bevelkerigsgruppe, wu di ehmolig spanisch Kolony beherrscht, sin d Fang, e marginalisierti Minderhait sin d Bubi. Im Land het s vor allem an dr Koischte lang e Huffe Vorchuu vu Ärdel, wu d Yyname drus aber numen ere chlaine – bolitisch yyflussrychen – Elite zguet cheme. S durschnittli Pro-Chopf-Yychuu isch fascht eso hoch wie dr europäisch Durschnitt. Ainewäg isch d Armuetquote seli hoch. D Verletzige vu dr Mänscherächt sin in dr letschte Johr zrugggange, ainewäg bietet s Land kai Rächtssicherhait.

Equatorialginea isch mit ere Flechi vu 28.051 km² ais vu dr chlaischte Länder vu Afrika, dodervu umfasst dr Feschtlandsdail Mbini ("Rio Muñi") rund 26.000 km².
Zum Staatsbiet ghere au verschideni Insle, di grescht dervu isch mit 2017 km² Bioko, wu bis 1973 unter dr Näme "Santa Isabel" un "Fernando Póo" bekannt gsi isch un e Zytlang "Macías Nguema Byogo" (noch em domolige Bresidänt Francisco Macías Nguema) ghaiße het. Uf Bioko lyt au Malabo, d Hauptstadt vum Land. Dr Feschtlanddail styt vu dr flache Kischte bis uf 1.200 Meter im Inland aa.

D Insle sin dur e vulkanische Hotspot entstande, wu au d Insle São Tomé und Príncipe, wu zwische Bioko un Annobón lige, aber nit zue Equatorialginea ghere, un dr Kamerunbärg derdur entstande sin. Au di kischtenoche Insle Corisco, Elobey Grande un Elobey Chico ghere zue Equatorialginea.

D Landgränze sin 835 km lang, d Kischte 296 km.

Uf dr Insle herrscht e tropisch Rägewaldklima mit ere Rägezyt im Oktober. Uf em Feschtland isch es druckener, vylmol deckt un windig.

D Bflanzewält wird dominiert vu verschiden Type vu tropische Rägewälder, uf em Feschtland "„Atlantic Equatorial coastal forests“", uf dr Insle in dr diefere Lage "„Cross-Sanaga-Bioko coastal forests“", in dr hechere Lage "„Mount Cameroon and Bioko montane forests“".

D Kischte wäre gsuumt vu Mangrovesimpf. Uf dr Insle isch e Dail vum Rägewäld dur Plantaschge ersetzt. Uf Annobón het s in dr Hauptsach El- un Kokospalme.

Di wyte Rägewaldbiet biete ne Huffe Dierarte ne ideale Läbesruum, zum Byschpel Schimpanse, Gorilla, Mandrill un Bäremaki. Au Leoparde, Wladelifante, Waldbiffel, Schirrantilope un Bongo het s hyfig.

Equatorialginea isch ais vu dr wenige Länder z Afrika, wu ai Volk dytlig in dr Mehrhait isch: Rund 85,7 % vu dr Bevelkerig ghere zue dr bantusprochige Fang. Im gebirgigen Innere vu dr Insle läbe in vilmol schwär zuegänglige Derfer d Bubi, wu au zue dr Bantuvelker zelle un 6,5 Brozänt vu dr Bevelkerig stelle. Aber au do dominiere mittlerwyli d Fang. Wäg dr starke Repressalie in dr Zyt vu dr Diktatur vum Francisco Macias Nguema het d Mehrhait vu dr Bubi, wu bis dert 20 Brozänt vu dr Bevelkerig gstellt gha hän, s Land mieße verloo, vil sin uf Spanie gange. Wyteri Minderhaite sin mit 3,6 Brozänt d Mdowe un mit 1,1 Brozänt d Bujeba. Uf dr Insle Annobón läbe d Annobonese, wu 1,6 Brozänt vu dr Gsamtbevelkerig stelle. S git au no ne baar Döusert Europäer im Land, in dr Hauptsach Spanier, un e baar Döusert "Fernandino", d Noochuu vu änglischsprochige Kreole.

S Bevelkerigswachstum lyt bi rund 2,6 %. D Yywohnerzahl isch anne 2010 vu dr Regierig mit guet aire Million aagee wore. Uf Bioko läbe rund 20 %, uf Annobón nume 1 % vu dr Equatorialgineer. Wel gnaui un zueverlessigi Bevelkerigsdate fähle, sin die Uussage un die zum Bruttoinlandsprodukt un zu Pro-Chopf-Yychuu uusicher, un di internationalen Inschtituzione chemme zue Ergebnis, wu zem Dail stark vunenander abwyche.

E Erb vu dr spanische Kolonialherrschaft isch au d Religion: Aahänger vu dr Remisch-katholische Chilche sin iber 87 % vu dr Equatorialgineer, dernäbe sin 5 % Proteschtante. Aahänger vu Naturreligione stelle dergege zmindescht offiziäll nume no chlaini Minderhaite.

Des sin Fang, Bube, , Ndowe, Balengue, Bujeba, Bissio, Gumu, Baseke, Annobonesisch, Fernando-Poo-Kreolänglisch, Igbo un Pidginänglisch. Z Equatorialginea wäre insgsamt 14 verschideni Sprochen un Idiom gschwätzt.

Drotz ass iber 80 Brozänt vu dr Bevelkerig Fang as Muetersproch schwätzt, sin d Amtssproche vu Equatorialginea noch em Verfassigsgsetz un dr Änderig in Artikel 4 vum Grundgsetz Spanisch un Franzesisch. Syt 1997 isch s Land Mitglid vu dr Gmainschaft vu frankophone Staate.

Equatorialginea isch näb dr Demokratische Arabische Republik Sahara s ainzig Land vu Afrika, wu Spanisch Amtssproch isch. Spanisch isch hite di wichtigscht Bildigssproch im Land, wel di maischte Schuele im Land wäre vu chilchlige Missione un spanische Yyrichtige drait.

Syt 2007 het Equatorialginea au dr Status vun eme assoziierte Beobachter in dr Gmainschaft vu dr portugiesischsprochige Länder un im Johr 2010 het dr Bresidänt verchindet, ass Portugiesisch as zuesetzligi Amtssproch soll yygfiert wäre, ass Equatorialginea Vollmitglid chaa wäre. Am 23. Juli 2010, bim 8. Gipfel vu dr Gmainschaft z Luanda, isch dr Aadrag uf Vollmitglidschaft gstellt wore. D Gmainschaft het aber zwoo Bedingige gstellt: zum Aine d Yyfierig vu Portugiesisch as Amtssproch, zum andere bolitisichi Reforme in Richtig Demokrati un Mänscherächt. Im Juli 2012 isch dr Aadrag wider abglähnt wore wäg dr Verletzig vu dr Mänscherächt.

D Sproche vu dr Ethnie vum Land sin noch em Verfassigsgsetz 1/1998 vum 21. Jänner 1998 integrale Dail vu dr nationale Kultur. Des sin Fang, Bube, Benga, Ndowe, Balengue, Bujeba, Bissio, Gumu, Baseke, Annobonesisch, Fernando-Poo-Kreolänglisch, Igbo un Pidginänglisch. Z Equatorialginea wäre insgsamt 14 verschideni Sprochen un Idiom gschwätzt.

D Insle Bioko isch zwische 700 un 1000 n. Chr. vum Feschtland uus bsidlet wore, also vu dr Kischte vum hitige Nigeria un Kamerun. D Bubi, wu us däre Bsidlig firigange sin, schwätze ne Bantusproch.

Annobón isch bis zue dr Aachumft vu dr Europäer anne 1473 nit bewohnt gsii.

D Uryywohner vum Feschtlandbiet sin Pygmäe (Gyele) gsii. Vum 17. bis zum 19. Johrhundert sin verschideni Bantugruppe in des Biet yygwanderet un hän d Urbewohner bis uf chlaini Gruppe verdrängt. Die Bantu sin d Ndowe, Bujeba, Balengue un Benga gsii (di sognännte „Kischtestämm“) un speter d Fang, wu hite 80 Brozänt vu dr Bewohner stelle. Derwylscht s nerdli un sidli vu Rio Munis in dr vorkoloniale Zyt großi Rych gee het, isch s do nit zue Staatsgrindige chuu.

Dr erscht Europäer, wu uf d Insle Bioko chuu isch, isch anne 1471 dr portugiesische Seefahrer Fernão do Pó (Fernando Poo) gsii. Är het ere dr Name „Formosa“ („Di Schen“) gee, en Uusdruck, wu si aber nit duregsetzt het (un speter fir di oschtasiatisch Insle Taiwan brucht woren isch …). Ab 1494 het d Insle bi dr Europäer dr Name vu ihrem „Entdecker“ Fernando Poo ghaa. Bi dr Yyhaimische het si dergege Bahasa, Ischulla oder Bisila ghaiße. D Portugiese hän d Insle 1474 offiziäll in Bsitz gnuu. 1642 hän d Niderländer ohni Gnähmigung vu dr Portugiese ne Handelsstation uf Fernando Poo grindet. Anne 1648 hän d Portugiese aber wider d Kontroll iber d Insle un au iber d Nochberinsle Corisco, wu hite au zue Equatorialginea ghert.

Um d Mitti vum 18. Johrhundert isch s zuen eme Ainigungsbrozäss bi dr yyhaimische Bubi unter dr Fierig vun eme lokale Oberhaupt mit Name Molombo (zirka 1700 bis 1760) chuu. Die Ainigung un dr Ruggzug vu dr Yyhaimische ins Landesinner isch s Ergebnis vu dr Sklavejadge gsii, wu allmee zuegnuu hän. Ab 1760 bis 1810 het dr Lopoa die Fierigsroll ibernuu. In dr Verdreg vu Ildefonso un Pardo (1777 un 1778) het Portugal zuegunschte vu Spanien uf d Insle Fernando Poo (wie au uf Annobón un s Feschtlandbiet) im Uusdusch gege dr Verzicht vu Spanien uf Dail vum spetere Brasilie zuegunschte vu Portugal verzichtet.

Di chlai Insle Annobón isch am 1. Jänner 1473 vu dr portugiesische Seefahrer Pedro Escobar un João de Santarém entdeckt wore. Si hän si noch em portugiesische Neijohrsgrueß „Ano bom (Guet Johr)“ gnännt. Im Gegesatz zue Fernando Poo isch d Insle mänscheläär gsii, si hän si derno ab 1474 mit Afrikaner vu Angola bsidlet, wu si iber Sao Tomé dohär brocht ghaa hän. Anne 1778 hän d Portugiesen im Verdrag vu Pardo au Annobón dr Spanier iberloo.

S hitig Biet vu Mbini het eso bis in s 19. Johrhundert nonig gee. Uf em Feschtland hän d Portugiese gwissi Handelsrächt am Kischtestraife zwisch em Niger un em Fluss Ogooué im hitige Gabun ghaa. Au die Rächt hän si mit em Verdrag vu El Pardo an d Spanier abdrätte.

Unter dr Fierig vum Conde de Argelejos het Spanie 1778 en Expedition uf Bioko gschickt go si in Bsitz z nee. Dr Conde isch vier Monet do blibe. Im Oktober 1778 het Spanie ne Gouverneur yygsetzt, wu aber scho anne 1780 mit dr ibrige Spanier d Insle verloo het.. Fir mehreri Johrzehnt isch di spanisch Herrschaft uf dr Insle Theory blibe.

Anne 1817 hän si d Briten un d Spanier uf d Bekämpfig vu dr Sklaverei gainigt un d Spanier hän d Insle an d Brite verpaachtet. Die hän an dr Nordkischte ne Stadt mit Name "Port Clarence" grindet (s speter Malabo) un hän do un z San Carlos Flottebasen yygrichtet. Vo do uus sin britischi Schiff uus mit em Ufdrag Sklaveschiff ufzbringen un ihri Insasse z befreie. E Hufe vu dr befreite Sklave – wu d Haimetort vun ene vylmol Döuserti vu Kilometer wyt ewäg gsii sin – hän si uf Fernando Poo/Bioko aagsildet un hän mit dr yygwanderete Arbeitsmigrante vum Feschtland bal en aigeni Bevelkerigsgruppe bildet, dio sognännte Fernandinos. Die sin britisch orientiert gsii un hän e britisch Kreolisch gschwätzt, s Pichinglis-Kreolisch bzw. s Fernando-Po-Kreolisch. Si hän vylmol e Mittlerstellig zwische dr Briten un dr Yyhaimischen ibernuu. D Yyfieig vu dr Kakao<nowiki>bohne</nowiki> uf Fernando Poo isch zem Byschpel s Wärch vun eme „Fernandino“ mit Name William Pratt gsii, eme freiglossene Sklav vu Weschtindie. D Brite hän an ihre Stitzpinkt aber wäg em fir Europäer extrem uugsunde Klima kai Fraid nit ghaa un hän si 1843 wider zuegmacht. Dr britisch Konsul John Beecroft isch aber uf dr Inlse blibe. D Spanier hän ene 1843 zum Gouverneur gmacht, derwylscht er glychzytig fir d Brite d Kolonisierig vu noch gläge Feschtland vu Nigeria bedribe het.

Ab 1862 hän d Spanier d Insle as Strofinsle bruucht fir ufsässigi Sklave vu ihre Kolony Kuba.

Dr yyhaimische Bubi, wu si vor dr Sklavejeger in s Landesinner zruggzoge gha hän, hän in däne Johrzehnt yygschaipfti Chrankete un Alkoholmissbruuch zuegsetzt. Ihri zäntralisiert Organisation unter eme allgmain anerkännte Oberhaupt hän si aber au im Verlauf vum 19. Johrhundert bhalte. Noch em Lopoa sin dr Madabita chuu (1842–1860) un derno dr Sepoko (1860–1875).

Uf Annobón het s zimli Widerstand gege d Spanier gee. Au wäg dr gringe wirtschaftlige Bedytig vu dr chlaine Inlse hän d Spanier uf e diräkti Macht verzichtet. D Inslen isch vu dr portugiesischen Insle São Tomé uus verwaltet wore. Intärn het s en Arrangemänt gee, ass e Gremium vu fimf Yyhaimische d Insle verwaltet het. Doderby het s Amt vum Gouverneur zwische däne fimf Personen in eme Ritmus rotiert, wu sbtimmt woren isch vu dr Zytspanni, wu zeh Schiff din uf d Insle chuu sin. Erscht am Änd vum 19. Johrhundert het Spanie faktisch d Kontroll iber s Insle ibernuu. Au uf Annobón het si ne aige Kreolisch entwicklet.

Uf em Feschtland het Spanie sy Machtaaspruch bis in d Mitti vum 19. Johrhundert nit duregsetzt un het vu dr im Verdrag vu El Pardo zuegsaite 800.000 km² dr grescht Dail an anderi europäische Mächt verlore, bis s spanisch Biet uf di rund 26.000 km² vum hitige Mbini bschränkt gsi isch.

Um d Mitti vum 19. Johrhundert het s Iberlegige gee, di spanische Bsitzigen an dr Gineakischte an d Brite z verchaufe.Wu s spanisch Barlemänt des abglähnt ghaa het, het Spanie aagfange syni koloniale Aasprich z Fernando Poo, z Annobón un uf em Festland durezsetze. In dr letschte Johrzehnt vum 19. Johrhundert het d Kolonialmacht uf en Yywanderig vu Kolonischten un Missionar us em Mueterland gsetzt. Wel d Erfolg wäg em fir Europäer schwirige Klima uusblibe sin, isch d Kolonialbolitik um d Johrhundertwändi umgschwänkt uf d Iberdragig vu dr Verantwortig an Großunternäme.

Im Verdrag vu Paris sin anne 1900 di konkurrierende Aasprich vu dr benochberte Kolonialmächt greglet wore. Aafangs 20. Johrhundert isch au dr Name Spanisch-Ginea gängig wore.

Dr Status vu dr Yyhaimische isch allmee offiziäll greglet wore, im 19. Johrhundert dur s Regelwerk „Curador Colonial“ un vu 1904 bis 1959 dur s „Patronato de Indígenas“. Dodin isch zwische dr bevormundete „indígenas“ (dr „Yygeborne“) un dr „Emanzipierte“ unterschide wore. Nume di Emanzipierte sin as erwachseni Mänschen akzeptiert wore. Dr Indígenas isch s verbote gsii, ass eber mee wie vier Hektar Land ghet het. Anne 1959, bi dr Abschaffig vum „Patronato“, sin grad emol 200 Yyhaimisch uf dr vollwärtig Status vun eme „Emanzipierte“ chuu.

Di große europäische Chrieg hän numen am Rand Uuswirkige ghaa uf di spanische Bsitzige z Ginea. Im Erschte Wältchrieg isch s neutral spanisch Territorium zue dr Zueflucht vu dr gschlaane Schutztruppen us dr benochberte dytsche Kolony Kamerun gsii. Im Spanische Burgerchrieg hän uf Fernando Poo d Francischte gherrscht, uf em Feschtland d Republikaner. Im Zweete Wältchrieg hän d Kolonien ihri Produktion mießen uf Nahrigsmittel fir s „Mueterland“ umstelle.

Uf Bioko isch di nei Bolitik am wirksamschte gsii. Dr Aaböu vu Kakao un Kaffee isch gferderet wore, Hauptbrobläm isch dr Mangel an Arbetschreft gsii, wu dur dr Yysatz vu spanische Strofgfangene un d Aawärbig vu Lyt us em unabhängige Liberia un zum Dail au vu Fang us em spanische Feschtlandsbiet hätt solle deckt wäre.

Di schlächten Arbetsbedingige hän all Ritt zur Gegewehr vu dr Bedroffene gfiert. Anne 1900 isch s zueneme Straik vu dr Arbeismigrante chuu, wu dur spanischi Marineinfantrischte nidergschlaa woren isch. Di yyhaimsche Bubi hän si anne 1910 gege d Zwangsarbet mit eme Ufstand gwehrt. D Bubi sin allno unter dr Autoritet vu ihrem Chenig gstande, vu 1904 bis 1937 isch des dr Löpèlo Mëlaka, gnännt Malabo, gsii. D Aawärbig vu Arbetschreft vu Liberia isch e guet Gschäft gsii fir di liberianische Bolitiker un hert zum Dail dr Karakter vu Sklavehandel ghaa. Wu die Zueständ effetli wore sin, isch anne 1930 d Aawärbig vu Liberianer yygstellt wore, was zuen eme ärnschthafte Mangel an Arbetschreft gfiert. Vu do ab sin Lyt vu Kamerun un, ab 1942 staatli greglet, vu Nigeria aagworbe wore. Wu s Land anne 1960 unabhängig woren isch, hän d Nigerianer iber d Helfti vu dr Bevelkerig vu dr Insle uusgmacht.

D Fernandinos hän uf Fernando Poo e chlaini Mittelschicht bildet, wu wirtschaftli all mee erfolgrych gsii isch. Urspringli proteschtantisch un britisch oriäntiert, hän si jetz vylmol dr katholisch Glauben aagnuu, was ihne bzw. ihre Chinder dr Zuegang zue dr katholische Missionsschuele ufgmacht het.

Di kolonial Machtibernahm uf em Fechstland het si bis dief in s 20. Johrhundert yynezoge. Erscht anne 1926 isch au s Inner vu „Rio Muni“ wirkli dr Kolonialverwaltig unterworfe gsii. E wirtschaftligi Bedytig het do vor allem s Holz mache ghaa. In eme gringe Umfang sin au do Arbetsmigrante zum Yysatz chuu, wel si di yyhaimisch Bevelkerig gege d Zwangsarbet gwehrt het un bi dr traditionälle Subsistenzwirtschaft bliben isch.

Di gring wirtschaftli Bedytig un dr Widerstand vu dr Bewohner, wu als wytergange isch, het d Kolonialmacht 1885/87 derzue brocht, d Inslen Annobón em Orde vu dr Claretiner z iberloo. Vu dr Verwaltig här het d Insle zämmeghert mit dr chlaine Insle Elobey Chico, Elobey Grande un Corisco diräkt vor dr Kischte vum Feschtland. Zwische 1903 un 1910 het s sogar aigeni Briefmarke fir Annobón, Elobey un Corisco gee. Di chlai Inselgruppe vu dr zwoo Elobeyinsle un Corisco isch scho lenger in Verbindig mit europäische Händler gstande, dr proteschtantisch Yyfluss isch do groß gsii.

Anne 1950 isch z Spanisch-Ginea zum erschte Mol e bolitischi Verainigung im modärne Sinn grindet wore, wu si fir d Unabhängigkait vum Biet yygsetzt het, d „Cruzada Nacional de Liberacion de la Guinea Ecuatorial“ (dr „Chryzzug fir d Befreiig vu Equatorialginea“). D Bewegig hert Spnien in ere effetlige Dänkschrift aagchlagt, Equatorialginea widerrächtli bsetzt z hebe. D Verainigung het si Ändi vu dr 1950 Johr mit dr Zyt ufglest, wu ihre Bresidänt, dr Acacio Mane, vu dr Guardia Civil umbrocht woren isch. Im Exil sin derno Noofolgorganisationen entstande,

Wu Spanien anne 1955 in d UNO yydrätten isch, isch des en entschaidende Schritt in Richtig Entkolonialisierig gsii. Uf d Forderig vu dr Weltorganisation no dr Unabhängigkait vu syre zäntralafrikanische Kolonie het Spanie zerscht emmol anne 1959 mit ere Änderig vum koloniale Sischtem reagiert. Dur di sognännt „Provinzialisierig“ het s 1960 Wahle zue zwoo Provinzversammlige gee (mit Europäer as Bresidänte), wu yyhaimischi „Familienoberhaipter“ hän derfe mitmache. Mit eme Wilwardo Jones Níger het s in dr Inselhauptstadt Santa Isabel zum erschte Mol en yyhaimische Burgermaisachter gee un vu dr sechs Verdrä#tter vu Spanisch-Ginea in dr Cortes sin drei Afrikaner gsii. Di wirkli Macht isch aber wyterscht in dr Hand vu dr Regierig vum „Mueterland“ blibe. Anne 1963 isch dr boode Provinze ne gwiisi Autonomy zuegstande wore un 1964 sin Wahle fir d Provinzbarlemänt durgfiert wore.

Um des Zyt sin in dr Nochberstaate Aasprich uf Biet vu dr Kolony gstellt wore. Nigeria het druf verwise, ass d Meehait vu dr Bewohner vu Bioko Nigerianer gsii sin, Gabun het d Insle Elobey Chico, Elobey Grande un Corisco vor syre Kischte welle, wu Ärdel vermuetet woren isch, un en Exilorganisation (un Noofolgorganisation vum „Chryzzug“) het anne 1961 dr Aaschluss an s benochbert Kamerun gforderet.

Dr Bonifacio Ondó Edu het d "Bewegig fir e nationali Union" grindet. Unterstitzt woren isch er doderby vu spanischen Unternämmer, wu imnträssiert gsii sin an ere drännten Entwicklig vu dr beede wichtigschte Landesdail Fernando Poo un Rio Muni. Si hän druf ghofft, ass eso zmindescht d Insle bi Spanie blybt. Anne 1964 isch dr Bonifacio Ondo Edu dr erscht Regierigsschef vum autonomen Equatorialginea wore.

Im Johr 1966 het si d Generalversammlig vu dr UNO fir d Unabhängigkait vu Equatorialginea uusgproche. E Verfassigskumferänz isch ygruefe wore, wu vor allem um d Frog vu dr Ainahit vum Staat gstritte het.

Im Spotjohr 1968 het s Wahle gee. Dr wichtigscht Gegespiiler vum Bonifacio Ondo Edu isch dr Francisco Macías Nguema gsii, en unuffellige, chlaine Aagstelle vu dr Kolonialverwaltig, wu in dr Zyt vu dr Autonomy Arbetsminischter gsii isch un ain vu dr wenige ehmolige „Emanzipierte“. Hinter ihm isch e Gruppe vu spanischen Unternämmer gstande, wu bishär nit in dr Kolony engaschiert gsii sin un si Gschäft mit eme neie Staat versproche het.

Dr Macias Nguema het d Wahl im zweete Durgang mit 68.130 Stimme gwunne, sy Gegekandidat Ondó Edu vu dr Union Bubi het 41.252 iberchuu. Dr Nguema het sy Siig vor allem mit Stimme vum Feschtland gwunne, dr Ondó Edu het d Meehait uf Fernando Poo ghaa. Bi dr Barlemäntswahle, wu au im Septämber stattgfunde hän, het sy Bartei IPGE acht vu dr 35 Sitz iberchuu.

Am 12. Oktober 1968 isch d Unabhängigkait vu Equatorialginea verchindet wore. Um des Zyt isch dr nei Staat vu dr Schuelquote un dr Ernehrigssituation här nit schlächter wie anderi jungi afrikanischi Staate do gstande. D Wirtschaft isch aber extrem vu dr ehmolige Kolonialmacht abhängig gsii. 90 % vu dr Export sin uf Spanie gangen un 80 % vu dr Import sin vu dert chuu. E Wirtschaftswachstum vu aafangs 7 % im Johr un allmee Engaschmönt vu nichtspanischem Kapital im Land hän Hoffnig gee. Dr nei gwehlt Bresidänt het die Hoffnigen aber in wenige Johr gschlisse un het mit dr Zyt aini vu dr „bluetigschte Diktature vu Afrika“<ref name="Hofmeier/Mehler">Rolf Hofmeier, Andreas Mehler (Hrsg.): "Kleines Afrika-Lexikon – Politik Wirtschaft Kultur"; Schriftenreihe der Bundeszentrale für Politische Bildung 464; Bundeszentrale für politische Bildung, Bonn 2005; ISBN 3-89331-576-4; S. 19ff</ref> ufgrichtet.

Anne 1969 hän no antispanische Ibergriff un dr Verchindig vum Uusnahmzuestand di maischte Spanier s Land verloo. Ai Johr speter sin di boode Barteie vu Equatorialginea zur dr Ainhaitsbartei „Partido Unico Nacional de los Trabajadores“ zwangsveraint woren zun am 14. Juli 1972 het si dr Nguema zum Bresidänt uf Läbeszyt erklert. Anne 1973 isch e neji Verfassig in Chraft drätte, wu in eme Referändum mit 99 % vu dr Stimmen aagnuu woren isch, Equatorialginea isch dodermit zuen ere Volksrepublik wore.

Alli Schlisselpositionen im Staat het dr Macias Nguema mit Lyt us syre Verwandtschaft bsetzt. D Jugendorganisation Juventud en Marcha con Macias isch zum zäntrale Organ vum Terror wore. In dr Ändzyt vu syre Herrschaft sin alli Chilche un Schuele zuegmacht wore.

D Wirtschaft isch im Lauf vu dr 1970er Johr allmee zämebroche. Ai Grund isch dr Mangel an Arbetschreft gsii, wel eso vyl Lyt s Land verloo hän. Au di Döuserte nigerianische Arbetsmirganten uf Bioko hän no Ibergriff gege si 1976 s Land schließli wider verloo. Dur d Yyfierig vu Zwangsarbet het dr Macias Nguema versuecht, d Wirtschaft wider in Gang z bringe, mit eme 12-Stunde-Dag, Briigelstrofe un Vergwaltigunge vu Fraue. D Versorgigslag isch derzue no dur Verbot verscherft wore: alli Chie sin gmetzget wore, wel Milch zum "verwärflige, kapitalistische Nahrigsmittel" erklert woren isch, wie au Brot, Anken un Schunke. Fischerboot sin gschlisse wore go d Flucht vu Yywohner z verhindere, doderdur hets au kai Fisch me gee.

Wu di kataschtrogfal Lag im Land derzue gfiert het, ass au s d Versorgig vum Militer nimi gsichrete gsii isch, het s am 3. Augschte 1979 e Butsch gee geg dr Nguema, aagfiert vu sym Näffe Teodoro Obiang Nguema Mbasogo, em Oberbefählshaber vu dr Armee un Gouverneur vu Bioko. Dr Macias Nguema isch uf dr Flucht ufgriuffe wore un noch eme Schaubrozäss am 29. Septämber 1979 hiigrichtet wore. Dr Mbasogo het sich zum Staatsschef erklert.

Amnesty International schetzt d Zahl vu dr Opfer vu dr Terrorherrschaft vum Nguema uf eppe 40.000 Mänsche, bsundersch d Bubi sin verfolgt wore. Derzue sin rund 100.000 Mänschen us em Land gflichtet, bis anne 1978 het s Land dur Flucht un Hiirichtige rund 20 % vu syre Bevelkerig verlore.

Dr nei Machthaber het si erfolgrych Miei gee um internationali Unterstitzung un vor allem um besseri Beziehige zue Spanie. Är het di katholisch Chilche wider zuegloo un rund 15.000 vu 130.000 Flichtling isch wider retuurchuu ins Land. In ächt het si aber chuum ebis gänderet an dr Mänschnrächtssituation im Land. D Zwangsarbet isch in ere verdeckter Form wytergfiert wore, bolitischi Gfangeni sin nume in Uusnahmfäll freigloo wore, d Verbräche vu dr Terrororganisatione vu sym Vorgänger sin nit gstroft wore. D Korruption isch als wytergange. Dr Nguema Mbasogo het d Mitglider vu sym Clan Esangui mit dr yyflussryche Peschte versorgt. En aageblige Butsch anne 1981 het er gnutzt go intärni Konkerränten abzsetze.

Am 15. Augschte 1982 het er iber e neii Verfassig abstimme loo, wu mit 95,38 % vu dr Stimmen aagnuu woren isch. Mit dr neie Verfassig hert sy erschti sibejehrig Amtszyt as „gwehlte“ Bresidsänt aagfange. Im Mai 1983 isch s zuen eme ächte Butschversuch chuu, wuz vu syre marokkanische Lyybgarde nidergschlaa woren isch. Bi dr Wahl vu dr 41 Abgordnete vum neie Barlemänt am 28. Augschte sin kaini Barteie zuegloo gsii, di bishärig Ainhaitsbartai PUNT isch scho no dr Machtibernahm vum Nguema Mbasogo ufglest wore. Anne 1987 het er e neii ‚Ainhaitsbartei grindet, d Partido Democrático de Guinea Ecuatorial (PDGE), wu bi dr Barleäntswahle im Juli 1988 alli Sitz gwunne het. Är sälber isch mit 99 Brozänt widergwehlt wore.

Anne 1984 isch Equatorialginea dr afrikanische CFA-Franc-Zone bydrätte. Wirtschaftlig isch s bis aafangs 1990er Johr dytli aabegange. Missmanagement un di all niidere Wältmärtbryys hän e wirtschaftligi Erholig verhinderert, d Produktionszahle bi Holz un Kakao sin nie me eso hoch gsii wie vor dr Unabhängigkait. Anne 1988 het di amerikanisch Axim Consortium Group e Lizänz iberchuu, ass si rund sibe Millione Tonne Atommill uf dr Insle Annobón derfe vergrabe. Bis hite cheme all Johr rund zwoo Millionen Tonne Mill derzue. S Reschym verdient dodermit all Johr rund 200 Mio. US-Dollar. D Bevelkerig siit vu däm Gäld nyt un läbt in bitterer Armuet. D Insle stoht vor em ekologische Zämebruch– d Pflanze chene d Giftkunzäntration im Grundwasser nit verdlyyde un stärben ab. D Helfti vu dr Chinder, wu uf dr Inlse uf d Wält cheme, sin unterernehrt un lyyde unter Chrankete.

Mitti 1990er Johr isch di wirtschaftli Lag zmols besser wore, vor allem dur d Ferderig vum Ärdeel vor dr Kischte. S Land isch doderdur zum „Kuwait vu Afrika“ wore. S Gäld fließt aber zum große Dail in Däsche vum Bresidänt un syre Familie. Zur Zyt ferderet Equatorialginea rund 403.000 Barrel Raueel all Dag, bi gschetzte Reserve vu 1,77 Milliarde Barrel.

Im Zug vu dr allgmaine Demokratisierig z Afrika no 1989 het au dr Obiang Nguema zmindescht an dr Oberflechi sy Kurs gänderet. Am 16. Novämber 1991 het er e neii Verfassig mit 94,3 % vu dr Stimmen in eme Referändum aagnuu wore un am 21. Novämber 1993 het s zum erschte Mol syter anne 1968 Wahle mit mehrere Barteie gee, wu sy Bartei PDGE 68 vu dr 80 Sitz iberchuu het. Dur Verhaftigen un Misshandlige vu Opposizionällen isch d Opposizion doderby aber schanselos gsii. No Ablauf vu syre zwoote sibejehrigen Amtszyt as Bresidänt isch er am 25. Februar 1996 mit 97,85 % vu dr Stimme widergwehlt wore, d Opposizion het die Wahle boykotiert ghaa. Bi dr Barlemäntswahlen am 7. Merz 1999 het sy Bartei PDGE 75 vu dr 80 Sitz gwunne. D Bresidäntschaftswahlen am 15. Dezämber 2002 het er mit 97,1 % vu dr Stimme gwunne, di vier Opposizionskandidate hän si aber scho vorhär zruggzoge ghaa. Bi dr negschte Barlemäntswahlen am 25. April 2004 isch sy PDGE as Dail vun ere Koalizion aadrätte, wu 98 vu dr 100 Sitz gwunne het, d PDGE dodervu elai 68.

Im Merz 2004 isch s wider zuen eme Umsturzversuech chuu, wu aber nidergschlaa woren isch. Folter un bolitischi Mord ghere z Equatorialginea allno zum Aaldag, di internazional Akzeptanz vum Reschyym isch aber dur s Eel gstiige.

Equatorialginea glideret sich in zwoo Regione mit sibe Provinze, vier uf em Feschtland un drei uf dr Insle.




</doc>
<doc id="18678" url="https://als.wikipedia.org/wiki?curid=18678" title="Ludwig Freivogel">
Ludwig Freivogel

Dr Ludwig Freivogel (* 19. Meie 1859 z Gälterchinde; † 14. Juni 1936 z Basel) isch e Schwyzer Leerer und Hischtoriker. Är isch reformiert und Bürger vo Gälterchinde und Basel gsi. 

Dr Ludwig Freivogel isch dr Soon vom Friedrich Freivogel, Posimänter und dr Anna Buser gsi. Im Joor 1893 het är d Elisabeth Rudloff vo Basel ghürotet. 

Dr Ludwig Freivogel het Gschicht gschtudiert. Im Joor 1893 het är als Dr. phil. abgschlosse. Vo 1890 bis 1893 het är als Leerer an dr Bezirksschuel z Waldeburg gschafft. Vo 1893 bis 1897 isch är Schuelinschpäkter im Baselbiet gsi. Drno, ab 1897 het är als Leerer z Basel gschafft, wo är bis an sys Läbensändi au gwoont het. Är macht sich e Name als Lokalhischtoriker und isch Mitautor vo dr Gschicht vo Baselland in zwe Bänd (1932).





</doc>
<doc id="18679" url="https://als.wikipedia.org/wiki?curid=18679" title="Jakob Buser">
Jakob Buser

Dr Jakob Buser (* 3. Juli 1847 z Gälterchinde; † 19. Juni 1914 z Sissech) isch e Schwizer FDP-Politiker gsi. Är isch reformiert und Bürger vo Gälterchinde gsi.

Dr Jakob Buser isch dr Soon vom Johann Jakob Buser, wo buuret het und dr Elisabeth Breitenstein gsi. Im Joor 1871 het är in erschter E`e d Walpurga Reiser vo Dürmentingen (Württemberg) ghürotet und in zwöiter E`e 1884 d Julia Bieder vo Langebrugg. Är isch in d Primarschuel z Gälterchinde und in d Bezirksschuel z Böckte. Drno isch är ins Wälsche go französisch leere. Är het sich im Sälbschtschtudium Schproche, Matematik und Rächtskund bybrocht und het e Handelsleer z Gälterchinde gmacht. 

Dr Jakob Buser isch ab 1870 Sekretär vo dr Bezirksschryberey Sissech gsi. Är isch 1875 bis 1881 und 1891 bis 1914 im Landrot gsässe, siebemol als Presidänt, 1887 und 1891 isch är im Verfassigsrot, vo 1890 bis 1913 im Nazionalrot und 1913 und 1914 im Schtänderot gsi. Är isch vo 1898 bis 1914 im Zäntralvorschtand vo dr FDP gsi, sit 1879 Mitglyd vo dr Schuelpfläg Sissech und vo 1885 bis1914 Mitglyd vo dr Bezirksschuelpfläg Böckte gsi. Denn vo 1887 bis 1910 Bezirksgrichtspresidänt z Sissech, vo 1881 bis 1887 Oberrichter (Vizepresidänt 1884 bis 1887), drno vo 1906 bis 1914 Bankrot vo dr Nazionalbank und vo 1907 bis 1914 Zensor vo der Soloturner Kantonalbank gsi. Im Militär het är dr Dienschtgrad vom ene Artilleryoberscht gha und im Joor 1907 isch är Parkdiräkter im Armeeschtab gsi. In ville Firmene het är im Verwaltigsrot mitgmacht und isch in Schütze- und Turnverein in dr Füerig gsässe.




</doc>
<doc id="18680" url="https://als.wikipedia.org/wiki?curid=18680" title="Ghana">
Ghana

Ghana (Uschbrooch [ˈgaːna], früehner "Goldküschte") isch ä Schdaat in Weschdafrika. Er gränzt an d Elfebeichüschde, Burkina Faso, Togo und im Süde an dr Golf vo Guinea (Atlantik). Ghana isch faschd so grooss wie Groossbritannie, und isch sit dr Kolonialziit äng verbunde mit däm siiner Gschicht.

Dr Volta-See isch dr gröschd Binnesee vom Land und gliichziitig der gröschd vollschdändig künschdlig agleit Schdausee vo der Wält. Wäge siine tropische Rägewälder het Ghana ä vilfältigi Pflanze- und Dierwält, wo au im wirtschaftlige Beriich vo groosser Bedütig isch, wägem Tourismus und wägem Edelholz<nowiki>export</nowiki>. Wirtschaftlig bedütend isch Ghana au wäge siim Riichdum an Rohschdoff. Eine vo de wichtigschde isch Gold, wo der ehemolige Kolonii der Name „Goldküschde“ ge het.

Es het bis zu hundert Ethnie, wo im Land läbe, d Schbroocheviilfalt und die religiösei Heterogenität isch grooss und ä facetteriichi Kultur het sich uf das ufbaut.

Ghana het insgsamt e flach Relief, wu nume an wenige Stelle Hechine vu 900 Meter het. Rund d Helfti vum Land lyt unterhalb vun ere Hechi vu 150 Meter. D Kischte het e Lengi vu 543 Kilometer. S Land wird geografisch in Kischtenebene, Rägewald un Savanne unterdeilt. Näbe dr geografische Gliderig losst sich Ghana au no dr Oberflechestruktur in fimf Naturryym yydeile: Low Plains, Hochland vu Ashanti, Akwapim-Togo-Chette, Volta-Becki un High Plains.

Vu dr Kischteniderig, dr Low Plains, wu in d Kischtenebeni mit wyte Sandstränd un Mangrovebiet un eme Flachland zwisch em fimfte un segste Breitegrad unterdeilt isch, stygt s weschtlig Land zum Hochland vu Ashanti aa, wu im Mittel e Hechi vu 450 Meter iber em Meeresspiegel het. Eschtlig vum Hochland schließt sich s Volta-Becki aa, wu mit insgsamt 87.000 km² au dr grescht Naturruum isch. Im Norde schließe d High Plains s Land ab. Die Biet zelle scho zue dr Großlandschaft Sudan. D Akwapim-Togo-Chette isch e Bärgchette un e Naturruum, wu in dr Nechi vu Accra aafangt un bis uf Toge yyne goht. Do lige di hegschte Bärg vum Land.

Zweidrittel (66 %) vu dr Flechi vu Ghana, rund 158.000 km², wäre iber dr Volta entwässeret, wu in syym Unterlauf dur dr Akosombo-Staudamm zem greschte vollständig chinschtlig aagleite Stausee vu dr Ärd ufgstaut wird. Us em Hochland vu Ashanti chemme derzue vil Fliss, wu in dr Atlantik minde.

Di arteryych Dier- un Pflanzewält isch in dr Vergangeheit allmeh unter Schutz gstellt wore.Allmeh vu däne Biet wäre fir dr Turismus erschlosse. D Yynahme us däm Wirtschaftszwyyg sollen as Ökoturismus au ne wichtige Byydrag zum Erhalt vu dr Artevilfalt lifere. Dr Rägewald, wu no in Räscht erhalten isch, isch arg arteryych un di ganzjehrig konschtant Tämperatur un di hoch Luftfyychtigkeit ferdere s Pflanzewagstum.

Ghana isch e tropisch Land, s het also kei Johreszyte wie in dr mgäßigte Breite, sundern e Wägsel zwische Rägen- un Druckezyt.D Däg un d Näächt sin wäge dr Nechi zem Äquator fascht s ganz Johr glych lang. Grob losst sich s Klima im fyychte Side mit immergriene un rägegriene Rägewaldbiet vum druckenere Norde mit Baumsavanne, Struuchsavanne un dr Grassavanne im nerdligschte Deil unterscheide. Dr "Harmattan", Passatwind, wu us em Nordoschte wait, bstimmt zwisch em Novämber un em Februar di drucke Johreszyt.Dr ussertscht Sidweschte vum Land an dr Kischte isch d Zone mit em meischte Niderschlag in dr Rägezyt lige (iber 2.000 mm all Johr).

Di jehrlig Niderschlagsmängi lyt im Norde bi 1.000 mm, im weschtlige Kischteabschnitt bi dr Stadt Axim bis zue 2.200 mm. Bi Accra het s chuum 800 mm. Nume im fyychtheiße Sidweschte wagst immergriene Rägewald, wu in e rägegriene Tropewald ibergoht. D Waldbständ sin allmeh dur Waldryti bedroht. In s Land yynezues chemme derno Fyychtsavanne un Druckesavanne.

D Akwapim-Togo-Chette isch e bucklige un lyycht bärgische Uuslaifer vu dr "Atakora-Gebirgschette" in dr Togo un Benin. Die Bärgkchette fangt aa in dr Nechi vu Accra un zieht sich derno e Wyyli an dr Gränze zue Togo lang, bis si iber d Gränze goht. Do het s in dr zahlryychte Schluchte au Wasserfäll. D Bärghäng un Bärgrucke hän deilwyys e vulkanische Ursprung un s het iberaal Rägewald druf.

Dr hegscht Bärg im Land isch dr "Mount Afadjato" mit 885 m. i. NN in dr Nechi vum Dorf Liati Wote diräkt an dr Gränze zue Togo. Dr zweithegscht Bärg vu Ghana isch dr "Mount Dzebobo" mit 876 m. i. NN, glyych an dr Gränze zue Toge gläge aber wyter nerdlg. Bedi Bärg sin Deil vu dr Akwapim-Togo-Chette.

Dr risig Volta-Stausee lyt im Zäntrum vum Land un isch mit ere Greßi vu 8.502 km² rund 15-mol greßer wie dr Bodesee (536 km²) un deet meh wie d Helfti vu Schleswig-Holstein (15.799,38 km²) bedecke. Är chunnt syy Wasser vo allem us em "Schwärte Volta" (Mouhoun), em "Wysse Volta", em"Afram", em "Daka" un em "Oti" iber. Noch em Akosombo-Staudamm mindet dr Fluss, wu ab do "Volta" heißt in eme wyte Flussdelta in dr Atlantisch Ozean. Zämme mit dr Näbefliss "Rote Volta" (Nazinon), "Nasia" un "Kulpawn" isch dr Volta-Fluss s grescht zämmehäöngig Gwässersyschtem

Der etwa eine Million Jahre alte "Bosumtwisee", wu rund e Million Johr alt isch un wahrschyns uf dr yyschlag vun eme Meteorit zruckgoht, het kei Zue- un Abfliss. Fir di yyheimisch Bevelkerig het er e großi religiesi Bedytig

Weniger bekannti Fliss sin Pra, Bia, Ankobra un Tano, wu diräkt in dr Atlantik minde. D Näbenfliss vum Pra sin Anum, Offin un Birim, wu zämme mit em Pra s zweitwichtigscht Entwässerigssyschtem vu Ghana bilde. Mit Schiff cha mer uf em Pra nume im Mindigsberyych fahre, wel s im Oberlauf Stromschnelle het.

Anderi chleini Fliss sin Laboni, Obosum, Sisili, Senne, Tain un Todzie.

Z Ghana git s in dr Hauptsach drej verschideni Großläbesryym: dr tropisch Rägewald, d Fyychtsavanne un d Kischtesavanne. Dr tropisch Rägewald un dr Fyychtwald lige im Sidweschte vum Land. Im immergriene Rägewald git s di vilfältigscht Vegetation im Land. Im Norde un im mittlere Deil het s d Fyychtsavanne, wu in e Baum- un e Grassavanne unterdeilt wird. Ußerdäm git s e schmale Streife an dr Kischte mit ere Kischtesavanne.

Dr Rägenwald het urspringlig e Flechi gha vu 85.000 km² un isch d Heimet fir e arteryychi Pflanze- un Dierwält. Dur di unterschidlige Ökosyschtem git s im Land au kei landestypischi Pflanze- oder Dierwält. Di einzelne Läbesryym unterscheide sich zimli stark. Bsundersch vilfältig un ryych isch d Natur in dr Savanne mit ihre tyopische bewohner, im Rägewald mit syym Arteryychtum un im Volta-Delta as Zuefluchsttätt fir e Vilzahl vu Zugvegel.

Wäg dr unterschidlige Vegetationsforme un dr greßere mänschlige Bsidligsdichti isch d Dierwält vu Weschtafrika nit verglyychbar mit Oschtafrika. S het kei großi Dierhärde, wie in dr oschtafrikanische Nationalpark.

D Yywohner vu Ghana nännt mer "Ghanaer", sältener un vor allem z Eschtryych "Ghanese". D Läbeserwartig isch anne 2006 no dr Wältgsundeheitsorganistation (WHO) durschnittli bi 57 Johr – di fimfthegscht z Weschtafrika (Manne 56, Fraue 58), ass dr Wärt im Verglyych zue dr Weschtlige Wäölt nidererer isch lyt vor allem an dr hoche Chinderstärbligkeit 11,2 Prozänt. Die Rote sinkt aber wäg dr verbesserete medizinische Versorgig un dr Ufchlärigsarbet im Beryych vu dr Hygniene allmeh.

D Bevelkerigsstruktur isch e klassischi Bevelkerigspyramide. Rund d Helfti vu dr Bevelkerig isch unter 16 Johr alt. S git e jehrligs Bevelkerigswagstum vu 2 Prozänt, s gringscht vu allne Staate im sidlige Weschtafrika.

Au wänn Ghana no zue dr Dritte Wält zellt wird, het s mittlerwyyli im Verglyych zue dr Nochberländer e hechere Wohlstandsgrad. Des isch dr Grund, wurum e Zehdöuserdi Flichtilig us Togo, Burkina Faso, Liberia, Niger un Nigeria dert läbe.

S git e uusbregti Abwandrig vum Land in d Stedt. Dert stygt d Arbetslosigkeit aber allmeh aa, grad unter junge Mänsche. Vor allem jungi Manne wandre wäg däm in s Uusland ab go z europa oder z Nordamerika Arbet finde. S git s au Familie, wu Gäld derfir sammle, ass e junge Verwandte in s Uusland cha goh, ass er vu dert uus d Großfamlie cha finanziäll unterstitze.

D Bevelkerig vu Ghana wagst schnäll aa un het sich innerhalb vu dr letschte 20 Johr fascht verdopplet.

Ghana isch e Vilvelkerstaat, wu us fascht eso vil Ethnie zämmegsetzt isch wie Sproche. D Bevelkerigszahl vu dr unterschidlige Ethnie goht vu ne baar hundert bis zue ne baar Millione Mänsche.

Mittlerwyyli wäre meh Ehene zwische Aagherige vu verschidene Ethnie gschlosse. Des fiert derzue, ass di chleine Volksgruppe langsam in dr greßere ufgehn un d Gränze zwische dr einzelne Volksgruppe allmeh verschwimme. Des macht di gnau Zueornig zue einzelne Ethnie schwirig un fiert zue Abwyychige in verschidene Quälle.

Di wichtigschte ethnische Gruppe sin Akan (anne 2000 rund 45.3%), Dagbone-Dagomba (15.2%), Ewe (11.7%), Ga-Adangme (7.3%), Guan (4%), Gurma 3.6%, Grusi 2.6%, Mande-Busanga 1%. Rund 1,5 % vu dr Bevelkerig stamme vu Europa oder us andre Länder (zem Byschpel vu China oder us em Libanon).

Mit 79 verschidene Sproche isch d Sprochvilfalt rächt groß. Amtssproch isch Änglisch. Di hyfigschte Sproche sin Akan (8,3 Mio.), Ewe (2,25 Mio.), Abron (1,05 Mio.), Farefare (0,82 Mio), Dagbani (0,8 Mio.), Dangme (0,8 Mio.), Ga (0,6 Mio.), Konkomba (0,5 Mio.), Hausa (0,2 Mio.)

Di meischte Ghanaer wagse scho vor dr Schuel mehsprochig uf un lehre derno in dr Schuel no di regional wichtigscht Sproch Akan (80 %) un/oder Änglisch (70%). Ghanaer schwätze vilmol drej bis fimf Sproche seli guet. Vil Sproche vu Ghana wäre zue dr gferdete Sproche zellt, wel d Sprächerzahl allmeh abnimmt. Hauptursache sin s greßer Sozialprestisch vu einzelne Sproche (z. B. Fanti as Sproch vum Handel), interethnischi Ehene un d Abwandrig in d Stedt, wu d Chinder derno d Mehrheitsproch ibernämmen.

D Paläontologe gehen hit dervu uus, ass s Biet vu Ghana irgedwänn im Zytruum vu vor 150.000 bis vor 20.000 Johr s erscht Mol vu Mänsche bsidlet woren isch. Die erschte Bewohner hän zue dr Sango- oder Sangoan-Kultur ghert, ere Kultur, wu gchännzeichnet gsi isch dur dr Ibergang vu dr eltere zue dr jingere Altsteizyt. E Pase vun ere extreme Drickeni, wu vor eppe 25.000 Johr aagfange het un bis eppe vor 13.000 Johr gangen isch, het d Mänsche vu Sangoan-Kultur aber derzue brocht, die Ebene z verloo. Di elteschte Keramikfund uf em Biet vum hitige Ghana sin uf e Alter vu rund 5.800 Johr datiert wore. Im Allgmeine wird dr Zytpunkt vum Ufträtte vu Keramik glyychgsetzt mit em Aafang vum Fäldböu, au wänn Bewyys doderfir us dr Friezyt vu dr Keramikpresänz no fähle.

Vor rund 3800 bis ca. vor 2000 Johr het s z Weschtafrika un im weschtlige Zäntralafrika e churzi, aber intensivi klimatischi Druckephase gee mit stark Wind. In däre Zyt het s uf em Biet vum hitige Ghana mit dr Kintampo-Kultur e wyteri vorgschichtligi Kulturstapfle gee am Nordrand vum Rägewaldgirtel, uugfehr im Zytruum vu vor 4000 Johr bis vor eppe 2700 Johr. D Kintampo-Kultur het e seli kompläxi Wirtschaftsform gha, mit ere Mischig vu fäldböulige Waldlandbewirtschaftig dur un uf dr andre Syte Vihhaltig in dr Savanne. Mit Sicherheit noogwise isch s Halte vu Schof un Geiße fir d Zyt vor 3750 bis 3550 Johr, in dr Spotzyt isch wahrschyns au Rindvih ghalte wore. Dr Rägewald, wu dur d Druckzyt all liechter woren isch, un s versterkt Ufträtte vu dr Elpalme, wu Nahrig, Fasere- un Böumatrial gliferet het, het wahrschyns d Entwicklig vu dr fäldböulige Waldlandbewirtschaftig gferderet. Einewäg hän d Mänsche uf em Hegschtpunkt vu dr Drickeni schyns die Gegnige wider verloo.

Die Bevelkerigsschicht, wu hite z Ghana un z Togo as autochthon giltet, sin in dr Hauptsach Gruppe, wu syt em 9. un 10. Johrhundert in große Gruppe us Norde oder Nordoschte in d Biet sidlig vum Savannegirtel vu Togo un Ghana chuu sin. Uusleser vu däre Migrationsbewegig isch e Klimaänderig gsi, wu d Vegetation vu dr Savanne gänderert het. Aber au di alte Ryych vu Alt-Gana un d Vorlaifer vum Mali-Ryych hän zue däre Wandrig byydrait. Zwisch em 11. un 15. Johrhundert het s großi Bewegige im Volta-Becki gee. Dur wyteri Yywandrige vu Velker us em Norde sin die Gruppe derno au wider in sidligeri Biet drängt wore.

Dr modärn Staat Ghana het syy Namme vum alte "Ryych vu Ghana", wu aber e baar Döusert Kilometer nordweschtli glägen isch un in keim ethnische historische Zämmehang mit em hitige Ghana stoht. Uf em Biet vum hitige Staat het s in dr vorkolonialie Zyt e baar großi Ryych bzw. Federatione gee. Di erschte vu däne Staatswäse, d Ryych vu Dagomba, dr Mamprussi oder dr Gonja, sin in dr Savanneregion vu Nordghana entstande un sin kulturäll vum wyter nerdli glägene Ryych vu dr Mossi un vum Islam bregt gsi. D Macht vu ihre Ryterheer isch bis zum Rägewaldgirtel gange. In dr Rägewaldzone hän sich ab uugfehr 1300 n.Chr. Akanvelker us em Norde aagsidlet un hän verschideni chleini Ryych grindet. Um 1600 het do z Zäntralghana dr Ufstig vum Ashantiryych zue dr wichtigschte Macht im gsamte hitige Ghana aagfange. D Ashantifederation isch eis vu dr wenige afrikanische Ryych, wu s bis Ändi 19. Johrhundert mit dr britische Kolonialtruppe het chenne ufneh un die in e baar Chrieg gschlaa gha het. Erscht Aafangs 20. Johrhundert isch w ändgiltig vu dr britische Kolonialherre bezwunge wore. Mit em Ashantiryych hän im Side vum Land d Fantistaate konkurriert, wu mit dr Brite verbunde gsi sin un sich am Ämd vum 19. Johrhundert zue dr Fanti-Konfederation zämmegschlosse hän.

An dr Goldkischte het s syt em 17. Johrhundert bfeschtigti Niderlassige vu europäische Mächt gee (Portugiese, Ängländer, Niderländer, Brandeburger, Schwede, Däne) in ere Dichti wie in keim andre afrikanische Biet. "Groß Friedrichsburg" z Princess Town isch zem Byschpel im 17. Johrhundert e brandenburgisch-preußischi Feschtig gsi.

Um 1820 het s "Colonial Office" di britische Handelsposchte an dr Goldkischte ibernuu. Zwische dr Brite un em Volk vu dr Fanti isch e Abchuu gschlosse wore go sich geg d Ashanti us em Binneland verdeidige. Anne 1874 hän d Brite dr Kischtestreife zuen ere Kronkolonii erklärt. S Ashantibiet im Innere vum Land un au di sognännte ‚Nerdlige Territorie“ sin 1901 ändgiltig annektiert un vum Guverneer z Accra diräkt verwaltet wore. E baar Kischtestedt sin scho um d Mitti vum 19. Johrhundert yyheimischi Gmeiret zuegstande wore. 1925 isch s unter em Guverneer Gordon Guggisberg, eme kanadische General mit Schwyzer Vorfahre, zuen ere Verfassigsreform chuu. Im Ashantiland un in dr Nordterritorie isch d "indirect rule" yygfiert wore. Di dertige draditionälle Oberhaipter sin em Guverneer z Accra diräkt unterstellt gsi. In dr eigetlige "Colony" an dr Kischte isch e Legislativrot mit 29 Mitglider yygfeirt wore, wu s erscht Mol nyyn Afrikaner din gha het.

Am Zwete Wältchrieg hän iber 40.000 Soldate us dr Goldkischte uf dr Syte vum Britische Empire deilgnuu. Dr Großdeil dervu isch z Sidoschtasie yygsetzt wore.

Dur d "Burns-Constitution" sin anne 1946 dr Nordterritorie un em Ashantiland Sitz im Legislativrt zuegsproche wore. D Stellig vu dr draditionälle Oberhaipter isch doderdur wyter gsterkt wore.

1947 het sich d "United Gold Coast Convention" (UGCC) bildet, dr Sekretär vun ere isch dr "Kwame Nkrumah" wore. Är un wytrei Fierer vu dr UGCC sin ei Johr speter no Uuruejene z Accra e Zytlang in s Gfängnis chuu. Des Johr isch e Wändejohr in dr ghanaische Gschicht gsi.

In dr negschte zwei Johr isch vor allem d Nationalbewegig um dr Kwame Nkrumah wichtig wore, wu sich in dr Zwischezyt u dr UGCC drännt un d "Convention People's Party" (CPP) grindet gha het. Si hän Bykott organisiert un Streiks un hän vu Großbritannie s Sälbschtbstimmigsrächt gforderet "(Self-Government Now!)". Anne 1950 isch dr Nkrumah wider vu dr Brite yygspeert wore. Einewäg het d CPP bi dr Wahle, wu ei Johr speter abghalte wore sin, e große Siig gfyyrt. Dr Nkrumah isch vum Guverneer Arden-Clarke (1949–57) frejgloo un sofort in d Regierig ufgnuu wore. Syter anne 1952 isch er Premierminischter gsi.

Dr Wäg in d Unabhängigkeit 5 Johr speter isch gebnet gsi. 1954 sin d Nordterritorie an dr Kolonii Golkischte aagschlosse wore.

Am 6. Merz 1957 sin d Goldkischte un s Ashantiland as Ghana unter em Premierminischter Nkrumah unabhängig wore. Noch ere Volksabstimmig isch au s britisch Mandatsbiet "Britisch-Togoland" em neje Staat byydrätte, dää Deil vu dr ehmolige dytsche Kolonii Togo, wu syter em Änd vum Erschte Wältchrieg unter britischer Veraltig gstanden isch. D Verbindige zue Großbritannie sin aber nie abbroche wore. As erscht schwarzafrikanisch Land isch s e Vollmitglid im Commonwealth of Nations wore – zeerscht isch es no es "Commonwealth Realm" gsy, aber 1960 hets sich zur Republik erchläärt.

Dr Staatsmonopolismus un e schlächti Ussehandelsbolitik, derzue ne missglickte Versuech vu dr yyrichtig vun ere sozialistische Staatsform, hän unter em Nkrumah zuen ere massive finanziälle Krise gfiert un zuen ere hoche Staatsverschudlig.

In dr Johre 1966, 1972, 1978 un 1979 het s Militer putscht. Au d Militerregierige hän d Probläm ni chenne lese. Unter dr Herrschaft vu dr kleptokratischen Militerchunta vum Ignatius Kutu Acheampong isch s Land no meh in d Schuldefalle grote. Korruption un Willkir hän in dr 1970er Johr d Bolitik vum Land bstimmt. 1981 het dr Fligerleitnant Jerry Rawlings e zweit Mol putscht, är het d Macht in dr Zwiychezyt e Zytlang an e demokratisch gwehlti Regierig abgee gha. Zwerscht het er as Diktator regiert, in syyre Herrschaft het er s Land wirtschaftli stabilisiert mit hilf vu dr Wältbank un em IWF.

Anne 1992 het dr Jerry Rawlings Ghana e demokratischi Verfassig gee, wu freji Wahle, Meinigs- un Pressefrejheit, s Rächt uf lyybligi Uuversehrtheit un d Glyychheit vor em Gsetz din garantiert wore sin. S Eibarteiesyschtem isch abgschafft wore. D Mänscherächt, wu vu dr UNO feschtgschribe sin, sin au anerkännt wore. No dr Wahle 1993 un 1996 het dr Rawlings as gwehlte Presidänt wyterregiert. Wu dr Rawlings bi dr Wahle 2000 no dr Verfassig nit e dritt Mol het derfe aadrätte, het dr John Agyekum Kufuor (NPP) d Wahl geg dr friejer Vizepresidänt John Atta-Mills (NDC) gwunne. Dr Kufuor isch bi dr Wahle im Dezämber 2004 im Amt bstetigt wore. Im Johr 2008 het s wider freji demokratischi Wahle gee. Dr Presidänt Kufuor het sich nimmi derfe zur Wahl stelle. No dr Wahl am 7. Dezämber het s e Stichwahl gee aafangs Jänner 2009, wu dr John Atta-Mills gwunne het.
Noch em Dod vum Atta-Mills im Juli 2012 het dr Vizebresidänt John Dramani Mahama interimsmäßig s Amt vum Staastbresidänt ibernuu.


Ghana glideret sich in zeh Regione, wu jedi dervu e „Regional Minister“ an dr Spitze het. Alli Regional Minister wäre zue Zyt vu dr Regierigsbartei "New Patriotic Party (NPP)" gstellt.

Di einzelne Regione sin derno in chleineri Bezirk unterglideret, d "districts". Zerscht het s 110 Distrikt gee, in ere Verwaltzigsreform isch die Zahl aber uf doch 138 aaghobe wore.

Di greschte Stedt sin (Stand 2006):





</doc>
<doc id="18681" url="https://als.wikipedia.org/wiki?curid=18681" title="Äthiopien">
Äthiopien

Ethiopie (amharisch ኢትዮጵያ "Ityop̣p̣əya") isch e Binnestaat im Nordoschte vu Afrika. In dr Zyt vum Chaiserrych isch er im Uusland au als Abessinie (sältener au Abyssinie) bekannt gsii. Är gränzt an Eritrea, dr Sudan, dr Sidsudan, Kenia, Somalia un Dschibuti. Vu dr Yywohnerzahle här isch s Land dr grescht Binnestatt vu dr Wält. Ethiopie lyt uf em Human Development Index aktuäll (Stand 2012) uf em 173. Blatz vu insgsamt 187 Länder, wu Informatione derfir vorlige.

D Gschicht vu Ethiopie goht zrugg bis in s 9. Johrhundert v. Chr. Abgsääne vun ere fimfjehrige Bsetzig vor un im Zweete Wältchrieg dur s dodemol faschistisch Chenigrych Italien isch Ethiopie dr ainzig Staat z Afrika, wu nie unter ere europäische Kolonialherrschaft gstanden isch. Noch em Zweete Wältchrieg het dr Chaiser Haile Selassie s Land dailwys modärnisiert. Anne 1974 isch d Monarchy gstirzt wore. S kommunistisch Reschiim, wu derno chuu isch, wird unter anderem wägen ere zum Dail vu ihm verschuldetet Hungersnot in dr 1980er Johr as aini vu dr repressivschte Diktature vu Afrika aagluegt. Anne 1991 hän di no Ethnie drännte Rebellegruppe EPRDF, TPLF un EPLF unter dr Fierig vum Meles Zenawi d Militärdiktatur, wu vum Oschtblock unterstitzt woren isch, in e Burgerchrieg gstirtzt. D EPRDF het si as Regierigsbartei etabliert un regiert unter eme autoritäre, federale Syschtem.

Ethiopie isch dr zehntgrescht Staat z Afrika, s isch rund dreimol eso groß wie Dytschland. Sy Gränze sin 5.328 km lang un dränne s Land uf ere Lengi vu 349 km vu Dschibuti, uf 912 km vu Eritrea, uf 861 km vu Kenia, uf 1.600 km vu Somalia, uf 883 km vum Sidsudan un uf 723 km vum Sudan.

Zwische 1952 un 1993 het Ethiopie ne Zuegang zum Meer ghaa, wu aber mit dr Unabhängigkait vu Eritrea verloren gangen isch.

D Landesnatur vu Ethiopie nimmt innerhalb vu Afrika ne Sunderroll yy. Ethiopie isch näbe Lesotho s am hegschte gläge Land vum Kontinänt: 50 % vu syre Felchi lige hecher wie 1200 Meter, iber 25 % iber 1800 Meter, iber 5 % sogar iber 3500 Meter. Ainewäg het dr grescht Dail vum Hochland Mittelgebirgskarakter mit eme gmeßigte Klima. D Hochlandsränder un d Yyschnitt vu dr Fliss Blaue Nil, Omo, Takaze) sin arg gääch uusbildet.

Dr Großdail vu Ethiopie wird vum Hochland vu Abessinie yygnuu. In däm wytlaifige Hochgebirg lyt au d Hauptstadt vum Land, Addis Abeba (2370 m iber em Meeresspiegel). Dr hegscht Bärg vum Hochland isch dr Ras Daschän (4.545 m); anderi Vierdöuserter sin dr Talo (4.413 m), dr Guma Terara (4.231 m) un dr Guge (4.203 m). Dur d Mitti vum Land ziet si in Nordoscht-Sidwescht-Richtig dr Groß Afrikanisch Grabebruch (wu do au "Abessinische Grabe" gnännt wird). Uf dr sideschtlige Syte dervu schließt si s Somali-Hochland mit em Deemtu (4.377 m) aa. Di diefscht Landesstell lyt mit 116 m unter em Meeresspiegel im Koba-Sank (oder Afar-Sank) am Karumsee weschtli vu dr Gränze zue Eritrea.

An Bodeschetz bietet Ethiopie Mangan, Gold, Platin un Edelstai. Vorret vu Ärdel un Ärdgas wäre unter anderem z Gambela un in dr Region Somalia vermuetet.

Di klimatischen Unterschid innerhalb vu Ethiopie chemme in dr erschte Linie vu dr Hechi här, in dr Diefebene isch s haiß un in dr Hochebene relativ chiel.

Mer cha drei Klimazonen unterschaide: di tropisch-haiß Zone bis 1800 m, di warm-gmeßigt Zone vu 1800 bis 2500 m un di chiel Zone iber 2500 m. In dr Hauptstadt Addis Abeba, wu uf ca. 2400 m Hechi lyt, lyt di durschittli Tämperatur zmidaag zwische 8 un 24 °C.

In dr tropisch-haiße Zone ("Qolla") isch s durschnittli 27 Grad warm bin ere jehrlige Rägemängi unter 500 mm Niderschlag. Di warm-gmeßigt Zone ("Woyna Dega") isch 22 Grad warm bi 500 bis 1500 mm Niderschlag pro Johr. Im Bärgbiet ("Dega", iber 2.500 m) wäre nume 16 Grad gmässe, un d Rägemängi stygt bis 1.800 mm Niderschlag. D Haupträgezyt isch zwische Mitti Juni un Septämber, e chlaini Rägezyt git s zwische Februar un Merz.

Ethiopie het e langi Gschicht vu extreme Wättererignis. Niderschleg git s vylmol stark konzentriert as Konvektionsstirm. In dr letschte drei Johrzehnt het s uuzelligi lokali Deerine un sibe großi Deerine gee, dailwys mit Hungersnet as Folg. Wäg dr globale Ufwermig wird mit ere Verschlächterig vu dr Situation grächnet, wu Bodenerosion, Wieschtinebildig, dr Verluscht an Biodiversitet un Iberschwämmige chennt versterke. Noch em Nationale Aktionsprogramm fir d Aabassig (NAPA) sin Landwirtschaft, Wasserressource un di mänschli Gsundhait am sterkschte negativ vum Klimawandel bedroffe.

Dr grescht See isch dr Tanasee. Im große afrikanische Grabebruch git s e Huffe, zmaischt vulkanischi See. Dr Shala isch dr grescht Kratersee un dr diefscht vum Land. Dr Langano isch wäge sym hoche Ghalt an Natriumhydrogencarbonat ain vu dr wenige See, wu mer din cha bade, wel er frei isch vu Bilharzioseerreger.

Di wichtigschte Fliss z Ethiopie sin dr Akobo, dr Awash, dr Blaue Nil, dr Juba, dr Ganale, dr Omo, dr Tekeze-Setit un dr Wabi Shebelle.

Syter anne 2011 wird am Blauen Nil] d Grand-Ethiopian-Renaissance-Dalspeeri böue, wu Egypte dr Böu dervu wett verhindere.

Wäg dr abwächsligsryche Topografy, diverser geologische Schichte un verschidener klimatischer Verheltnis isch d Ethiopie d Haimet fir e vylfeltigi Bflanzen- un Dierwält. Vu dr Savanne iber immergrieni Fychtwälder bis zue Regione mit alpinem Klima hän si do vyl Läbesryym etabliert.

Ethiopien isch ais vu dr acht Genzäntre no Wawilow. Di ethiopisch Flora umfasst rund 7000 hecheri Bflanzenarte, wu uugfehr zwelf Brozänt dervu endemisch sin. Ethiopien isch s Ursprungsland vum Kaffee un vu verschidene Fruuchtarte, wie Teff, un vu dr Zierbanane (Ensete). Iber 20 verschideni Kulturbflanze stammen us däm Land.

D Schirmakazie, dr Baobab, Räckholder un d Muulbeerfyyge sin typischi Baumarte vm Land. Ais vu dr große Umwältbrobläm vu Ethiopie isch d Ryti vum Wald, wu derzue gfiert het, ass vyl vu däne Arte scho aafangs vum 20. Johrhundert in ihrem Bstand gschwecht gsii sin. D Ufforschtig mit Eukalyptusbaim anne 1905 het derzue gfeirt, ass sälli hitigsdags dr grescht Dail vun dr Baim vu Ethiopie uusmache.

Unter dr zahlryche Dierarte sin 30 Suugerarte (12 %) (unter anderem dr Ethiopisch Wolf, dr Ethiopisch Staibock, d Sömmerringgazelle, dr Dschelada un s Bärgnyala), 23 Vogelarte (2,6 %) (unter anderem d Blaufligelgans, d Rougets Ralle un dr Klunkeribis), 3 Reptilarte (3,9 %) un 17 amphibischi Arte (31,5 %) endemisch.

Z Ethiopie git s 15 Nationalpark (Stand: 2012). Dr Nationalpark Simien Mountains ghert zum Wältnaturerb vu dr UNESCO.

S Schutzbietssyschtem wird dur rund 100 wyteri nationale Schutzbiete mit unterschidligem Schutzstatus ergänzt.

Ethiopie het Mitti 2008 e Bevrlkerig vu 79,1 Millione ghaa. 16 Brozänt vu dr Mänsche hän dertemol in dr Stedt gläbt. 43 % vu dr Bevelkerig sin unter 15 Johr alt gsii un nume 3 % iber 65 Johr. En ethiopischi Frau bringt im Lauf vu ihrem Läbe im Durschnitt 5,3 Chinder uf d Wält.

Ethiopien isch e Vylvelkerstaat mit iber 80 ethnische Gruppe. D Greßi vu däne goht vu wenige Hundert bis zue mehrere Millione. Drotz ass es geografisch em Afrika sidlig vu dr Sahara zuegrächnet wird, sin großi Dail vum Land in ihre historischen un kulturällen Entwicklig stark vu Yyfliss us em Noche Oschte bregt.

Syt em Änd vum 19. Johrhundert wird s Land uf dr bolitischen un kulturällen Ebeni vu dr Amhare dominiert. Drotz ass si nume rund 27 % vu dr Bevelkerig stelle, isch ihri Sproch, s Amharisch, Amtssproch un vor allem in dr Stedt as Verchehrssproch wyter verbraitet. Zämme mit dr Tigray, wu eppe 6 % vu dr ethiopische Bevelkerig uusmache, sin si draditionäll in dr nerdlige Hochländer gsidlet, em Chärnland vum historischen ethiopische Chaiserrych. Amhare un Tigray chenne unter em ethio-semitischen Uusdruck Habescha (Abessinier) zämmegfasst wäre, bodi Sproche zelle zue dr ethiosemitische Sproche. Zum groe Dail sin si Aahänger vu dr Ethiopisch-Orthodoxe Tewahedo-Chilche.

Di zahlemäßig grescht Ethny bilden aber d Oromo. Si sin friejer au as „Galla“ bekannt gsii, was uf Amharisch au „haidnisch“ bzw. „nit-chrischtli“ bedytet; dää Uusdruck giltet hiten as abwärtend un veraltet. D Oromo läben im Siden, Oschten un Weschte vum Land un stellen offiziäll 34 % vu dr Bevelkerig. E Huffe Oromo sin Muslim, s git unter ene aber au ethiopisch-orthodoxi un proteschtantischi Christen. D Oromo ghere zue dr kuschitische Sprochgruppe. Zue däre ghere au d Somali (6,2 %) un d Afar (1,7 %) in dr Dieflandbiet im Oschte vum Land, d Agau (verschideni Untergruppen im nerdlige Hochland, zämme iber 1 %) un d Sidama (4 %), d Hadiyya (1,7 %) un anderi im sidlige Hochland.

Zue dr omotische Sprochgruppe im Sidweschte vu Ethiopie ghere d Wolaytta (2,3 %), d Gamo (1,5 %), d Kaffa (1,2 %) un e Huffe chlianeri Gruppe.

Im Weschte vum Land läben in dr Grenzbiet zum Sudan un Sidsudan au chlaineri Minderhaite, wu nilo-saharanische Sproche schwätze, wie d Berta (0,25 %), d Gumuz (0,22 %), d Anuak (0,12 %), d Nuer (0,2 %) un d Majangir (0,03 %). Die Volksgruppe läbe zum Dail au im Sudan bzw. Sidsudan. Si sin friejer vu dr Hochland-Ethiopier abwärtend Shanqella gnännt wore. Si hän zmaischt e dunkleri Hutfarb un gälte wäge däm as „Schwarzi“, derwylscht si d Hochlandbewohner as „Rote“ aasääne.

Z Ethiopie wäre iber 80 Sproche gschwätzt. D Amtssproch uf Bundesebeni isch Amharisch, wu zum (sid-)semitische Zwyg vum Afroasiatische ghert un vu rund 19,8 Mio. Mänschen as Muetersproch gschwätzt wird, as Zwootsproch vu nomol 4 Mio. Ethiopier. Änglisch isch Bildigssproch un wird in dr Oberschuelen as Unterrichtssproch brucht. In ainzelne Bundesstaate, wu d Gränze vun enen no Sprochgränze zoge wore sin, diene di regionale Sproche Oromo, Tigrinya, Somali, Afar un Harari as Arbetssproch vu dr Beherde, Amharisch isch näbe dr Region Amhara au in dr ethnisch un sprochli gmischte Region Gambela, Benishangul-Gumuz un in dr Region vu dr sidlige Natione, Nationaliteten un Velker Arbetssproch. Anderi Sprochze wie Sidama un Kafficho wäre lokal in dr Grundschuele brucht.

SIL International fiert insgsamt 89 Sproche uf, wu z Ethiopie gschwätzt wäre:

Eso unterschidlig wie di ethnisch Zuegherigkait isch au di religies. Di wichtigschte Glaubesgmainschafte sin ethiopisch-orthodoxi Chrischte, s sunnitischi Muslim un verschideni ethiopisch-evangelischi Chilche. Chlaini Minderhaite bilde d Aahänger vu draditionälle afrikanische Religione un ethiopisch-katholischi Chrischte. Di ethiopische Jude (Falascha, Beta Isra’el) sin mittlerwyli fascht ganz uf Israel uusgwanderet.

Zue dr religiese Zämmesetzig vu dr Bevelkerig z Ethiopie git s widersprichligi Aagabe. Di vorlaifigen Ergebnis vu dr letschte Volkszellig vu 2007 gän die Zahle: 62,8 % Chrischte – dervu 43,5 % Ethiopisch-Orthodoxi (Census 1994: 50,6 %), 18,6 % Proteschtante (1994: 10,2 %) un 0,7 % Katholike – 33,9 % Muslime (1994: 32,8 %), 2,6 % Aahänger vu draditionälle Religione (1994: 4,6 %) un 0,6 % Sunschtigi (z. B. Atheischte, 1994: 1,8 %). In diverse Enzyklopdie, Nooschlagwärch un uf dr Websyte vun e baar Usseminischterie wäre dergege Zahlen aagee, wu zum Dail stark vu dänen offiziällen Aagaben abwyche. Dr Aadail vu dr Chrischte lyt dert zwische 40 % un 55 % un dää vu dr Muslime zwische 40 % un 50 %. Dä nider Aadail an dr Bevelkerig in dr offiziälle Zahle wird au vu Wisseschaftler skeptisch aagluegt:

"The 1994 CSA census put the percentage of the Muslim population of Ethiopia at 32,8 %, however, this number is doubted by Muslims and many scholars alike. A percentage of ca. 45 % Muslims in Ethiopia […] is believed to be a more realistic estimate."

Fir d Glaubesgmainschaft vu dr Rastafari sin dr Chaiser Haile Selassie un Ethiopie vun ere zäntrale Bedytig. E seli chlaini Gruppe vu Aahänger vu däre Religion läbt z Shashemene sidli vu Addis Abeba, syter ass si dert afrikanischi Haimchehrer zerscht us dr USA, speter vu Jamaika un derno us dr ganze Wält nidergloo hän.

S eschtlig Afrika wird vu dr maischte Paleanthropologen as d Wagle vu dr Mänschhait aagsääne. Iberräscht vu Millione Johr alte Vor-Mänsche (Australopithecus afarensis) sin z Ethiopie gfunde wore, unter anderem anne 1974 s guet erhalte Skelett vu dr „Lucy“ z Hadar im Afar-Sank, em Biet vu dr Afar-Nomade.

Etiopien isch dr eltscht Staat z Afrika, wu di ganz Zyt unabhängig gsii isch un wu s hite no git, un au ain vu dr eltschte Staate vu dr Wält. Dr hitig wider wyt verbraitet Landesname goht uf e antike griechische Uusdruck zrugg, wu d Regione Abessinie, Nubie, Sudan un Daul vu Libye umfasst het: „Αιθιοπία“, vu "αίθαλο"/"aíthalo", „s sunnebryynt“ un "οψ"/"ops", „s Gsicht“.

S Alt Teschtamänt brichtet, wie d Chenig vu Saba uf Jerusalem graist isch. No dr ethiopischen Iberliferig heb dr Menelik I., dr Suhn vum Chenig Salomo un dr Chenigi vu Saba, s Ethiopisch Rych grindet. Historisch noogwisen isch d Grindig vum ethiopische Rych dur dr Stamm vu dr "bt", wu im 1. Johrdöusert v. Chr. vu Sidarabien uusgwanderet isch. D Ahuptstadt Aksum isch zum erschte Mol gnännt wore vum Claudius Ptolemäus im 2. Johrhundert n. Chr.

No dr Aposchtegschicht vu dr Bibel, Kapitel 8 Vers 26–39, isch dr domolig Schatzmaischter vu dr „ethiopische“ Chenigi dr erscht „ethiopisch“ Chrischt wore. Iber dr Ursprung vu dr Chilchen im hitigen Ethiopie brichtet dr latynisch Gschichtsschryber Rufinus vu Aquileia: D Brieder Frumentius un Aidesios seie uf ihre Hairais uf Tyrus an dr Kischte vum Rote Meer iberfallen un an dr Hof vum Chenig vu Aksum verchauft wore. Wäg ihre griechische Bildig seie si zue Erzieher vu dr Brinzen ufgstige un hebe dr Chenigsfamilie ihre chrischtlige Glaube vermittlet. Dr Frumentius sei speter zum Bischof vu Alexandria, em Athanasius, graist un sei vu ihm zum Bischof vu Aksum gweiht wore Dr Iberdritt vum Chenig Ezana zum Chrischtentum isch dur Minzfund archäologisch belait. Unter em Ezana wird s Chrischtentum Staatsreligion. S Rych vu Aksum het im 4. Johrhundert zytwys au d Herrschaft iber Sidarabie un dr Nordsudan gwunne. Mit dr Uusdehnig vum Islam im 7. Johrhundert wird di ethiopisch Chrischtehait vum Yyfluss vu dr Wältchilche isoliert, het aber wyter Kontakt zue dr koptische Chilche ghaa.

D Uusbraitig vum Islam fiert zum Nidergang vum Rych vu Aksum, wu d Biet an dr Kischte abdrännt un eso di alte Handelswäg blockiert wäre. Aksum sich speteschtens im 9. Johrhundert as Hauptstadt ufgee wore. Di aksumitisch Kultur un s ethiopisch Chrischtetum het im ethiopische Hochland chennen iberläbe. Ass s Chrischtetum z Ethiopie nit sterker vu dr Muslime bekämpft woren isch, wird dodermit erklert, ass dr aksumitisch Chenig d Aahänger vum Mohammed in dr Zyt vu dr Hidschra bschizt ghaa het.

Noch em Ruggzug in s ethiopisch Hochland isch in dr erschte Helfti vum 12. Johrhundert im sidlige Tigre un z Angot vum Mara Takla Haymanot d Zagwe-Dynaschty grindet wore. Dr Mara isch General vum letschte aksumitische Chenig Dil Na'od gsii un het däm sy Dochter Masoba Warq ghyrote. Är het sy schwigervater vum Droon gstirzt un di nei Dynaschty grindet.

D Zagwe sin vu dr Abstammig här Agau gsii. Si hän d Hauptstadt uf Roha z Lasta bim hitige Lalibela verlait. Ihre bekanntescht Chenig isch dr Gebra Maskal Lalibela, wu d Felsechilche vu Lalibela het böue loo.

D Zagwe hän bis 1270 gherrscht, wu dr letscht Zagwe-Chenig vum Yekuno Amlak im Kampf bsigt un umbrocht woren isch.

Anne 1270 isch d Zagwe-Dynaschty dur dr Yekuno Amlak gstirzt wore. Dää het sy Abstammig uf di alten aksumitische Chenig un au uf dr Chenig Salomo zrugggfiert. Di Salomonisch Dynaschty het dr Volksgruppe vu dr Habescha aaghert, wu d Amhare un d Tigray derzue ghere.

D Habescha hän mit nume wenig Unterbrächige vu 1270 bis 1974 regiert. In däre Zyt het s Chaiserrych alli Biet im hitige Ethiopien un Eritrea eroberet. Si hän erfolgrych di osmanischen Armee bekämpft un hän Beziehige zue europäische Mächt gchnipft.

Ethiopie het scho unter em Chaiser David I. (1382-1411) Kontakt zue Eiropa ghaa, drotz ass d Raise dur s Egypte schwär gsii sin. S isch zuen eme Uusdusch mit dr italienische Handelsstedt chuu, vor allem mit Venedig. In dr Zyt vum Zara-Jakob (1434-1468) isch sogar en ethiopischi Delegation uf Wunsch vum Papscht Eugen IV. zum Konzil vu Floränz graist. Dr Wunsch vu dr Eiropäer mit dr Ethiopier zämme gege dr Islam vorzgoo isch aber uf wenig Gegeliebi gstoße, wel sich Ethiopie dr muslimische Strytmacht nit gwachse gsääne het.

Anne 1493 isch derno dr Portugies Pêro da Covilhã an dr Hof vum Negus chuu. Är het fir e portugiesisch-ethiopisch Bindnis solle wärbe, wel Portugal um des Zyt aagfange het, sy Herrschaft im Indische Ozean ufzböue. Dr Covilhão isch ehrevoll behandlet wore, un dr Na’od I. un dr David II. hän em Ländereie gschänkt, aber si hän an dr ethiopische Dradition feschtghalte, ass kai Främde s Land wider het derfe verloo. Dr Covilhão het dr Negus aber chennen iberzyge, dr Armenier "Matthäus" anne 1509 as Gsandte uf Lissabon z schicke. Anne 1520 isch mit em Rodrigo de Limas e portugiesischi Delegation an dr Hof vum Negus gsändet wore, wu dert dr Covilhão in beschter Gsundhait un ghyrote mit ere ethiopischen Adligen aadroffe heb.

Anne 1543 portugiesischi Hilfsdruppen unter em Suhn von Vasco da Gama, em Cristóvão da Gama, d Ethiopier noch eme Hilferuef vum Negus gege d Druppe vum Ahmed Graññ vum Sultanat Adal unterstitzt un hän sälli Druppe vernichtet. Ihre Vorhaa, s Land zum Katholizismus zu bechehre, hän si aber nit gschafft.

Im Lauf vu dr Johrhundert isch s Land ussenandergheit in d Dailchenigrych Amhara (mit dr Hauptstadt Gonder), Tigray (mit Asmara un dr antike Hauptstadt Aksum) un Shewa (unter dr alte Chaiserdynaschty).

Vu 1769 bis 1855 isch Ethiopie dur d „Ära vu dr Brinze“ () gange. Des isch e Period gsii, wu s zahlrychi Konflikt zwische Chriegsherre gee het. Dr Chaiser het um die Zyt nume no iber d Gegnig um di domoli Hauptstadt Gonder gherrtsch. D Ära vu dr Brinze isch anne 1855 z Änd gange, wu dr Tewodros II. di verschidene unabhängige Firschtetimer gwaltsam unter syre Herrschaft gainigt het.

Im Zug vum Kolonialismus het si Ethiopie als gege d Yyflussnahm vu eiropeische Mächt gwehrt, zerscht unter em Chaiser Tewodros II. gege di britisch Ethiopienexpedition vu 1868, derno am Änd vum 19. Johrhundert gege d Italiener un ihri Koloni Eritrea. Drotz dass di italienisch Armee mit ihre modärne Waffe tächnisch iberlääge gsii isch, hän d Ethiopier unter em Chaiser Menelik II. di italienischen Invasoren anne 1896 in dr Schlacht vu Adua zruckgschlaa. Des Ergebnis giltet bis in d Gegewart as wichtige Siig vun eren afrikanische gege ne eiropäischi Armee un isch in dr Zyt derno ne feschte Bstanddail vum ethiopische Nationalbewusstsyy wore.

Dr Chaiser Menelik II. het s Land in dr Zyt vu syre Herrschaft modernisiert un het s Rych uusgwytet. Anne 1923 isch Ethiopie, näbe Liberia un Ägypte dr ainzig unabhängig Staat z Afrika, in dr Velkerbund yydrätte. Dr Chaiser Haile Selassie het anne 1931 di erscht Verfassig vum Land yygfiert.

Am 3. Oktober 1935 sin italienischi Soldaten unter em General Emilio De Bono vu dr Koloni Italienisch-Eritrea us z Ethiopien yymarschiert un hän dr zweet Italienisch-Ethiopische Chrieg aagfange. Dää Chrieg, wu d Italiener Giftgas yygsetzt un gege d Haager Landchriegsornig verstoße hän, isch sibe Monet gange, voreb dr Chaiser Haile Selassie in s Exil gangen isch un d Italiener dr Siig verchindet hän. D Invasion isch vum Velkerbund verurdailt un s faschistisch Italie unter em Benito Mussolini isch en Aggressor gnännt wore, s sin aber nume wenig Sanktione verhängt wore. Im Mai 1936 isch Ethiopie schließli Dail vum italienische Kolonialbiet Oschtafrika wore. Drotz ass di italienisch versuecht het, d Oberschicht mit Masseverschießige z vernichte, isch s ere nie glunge, s ganz Land z kontrolliere. Zwische 1935 un 1941 sin zwische 350.000 un 760.000 Ethiopier em italienischen Expansionsdrang zum Opfer gheit, zwische fimf un zeh Brozänt vu dr Gsamtbevelkerig. In ihre churze Herrschaft hän d Italiener z Ethiopie ne Rassedrännigssyschtem yygfiert, wu gwissi Ähnligkaite mit em Apartheid z Sidafrika ghaa het.

Anne 1941 isch s Land vu ethiopische Partisanen un Druppe vum Commonwealth of Nations un vu britische Strytchreft befreit wore. D Hauptoffensive gege di italienische Kolonialdruppe sin vum anglo-egyptische Sudan un vu Britisch-Oschtafrika uus yyglaitet wore. Fimf Johr no syre Flucht in s Exil isch dr Chaiser Haile Selassi wider uf Addis Abeba zruckgchehrt.

Di ehmolig italienisch Koloni Eritrea isch noch em Zweete Wältchrieg in s ethiopische Chaiserrych zerscht as federative Dailstaat yyglideret wore. D Aigeständigkait vu Eritrea isch schrittwys ufghobe un anne 1962 isch Eritrea schließli zuen ere aifache Provinz wore.

Aafangs 1970er Johr isch s Chaiserrych in er schwäri Krise grote. Di verarmte Bauern hän unter dr Abgabe an d Großgrundbsitzer glitte, s Burgertum vu Addis Abeba het sich in syne bolitische Entfaltigsmegligkaite yygängt gsääne. D Inflation noch dr Deeri vu 1973 un dr Elkrise hän Massendemonschtratione vu Studänten un Straikwällen uusglest. Schließli hän aafangs 1974 au Dail vu dr ethiopische Armee revoltiert. Am 12. Septämber 1974 isch dr Haile Selassie gstirzt wore.

S Militer het d Macht z Ethiopie ibernuu, d Studäntebewegig, wu as Hauptinitiator vu dr Revolution giltet, het si in en ethnischi un e sozialistischi Opposition gspalte, isch dailwys in dr Untergrund gange un het bewaffnete Widerstand glaischtet. Di gmäßigte Chreft im Militer hän si nit chenne duresetzet, e provisorische Militerverwaltigsrot, "Derg" gnännt, unter dr Fierig vum Major Mengistu Haile Mariam isch yygsetzt wore. Anne 1975 isch d Monarchy abschafft un s Land in e sozialistischi Volksrepublik umgwandlet wore.

Uf dr „rot Terror“ (1975), wu di sozialistisch studäntisch Opposition fascht ganz uusgschalte het, sin bal militerischi Ussenandersetzige mit dr Nochberstaate chuu. Mit Hilf vu dr Sowjetunion un vu Kuba isch 1977/1978 e vu dr USA unterstitzti Invasion vu Somalia in dr vu ethnische Somali bewohnte Ogaden abgwehrt wore. Dr Derg het mit Hilf vum Oschtblock bal di grescht Armee vum subsaharische Afrika ghaa – um 300.000 Mann.

Wäg dr massive Repressionen gege d Zivilbevelkerig hän d Separatischte z Eritrea all meh Zuespruch iberchuu. In dr Provinz Tigray isch d Volksbefreiigsfront vu Tigray aktiv gsii un au im Siden un Oschte het s bewaffneti Widerständ gege d Regierig gee.

Anne 1984 isch Ethiopie dur e Reportasch vum BBC-Färnseh iber d Hungersnoot im Land in dr Blick vu dr Wälteffetligkait grote. Scho in dr 1970er Johr hän Deerine in dr Sahelzone un z Ethiopie zue Ärnuusfäll un Hungersneet gfiert. Aafangs vu dr 1980er het si d Situation im nerdlige Hochland vu Ethiopie (Zäntral-Eritrea, Tigray, Wollo un Dail vu Begemder un Shewa) wider zuegspitzt. Anne 1984 sin noch eme fascht vollständigen Uusfall vu dr Ärn fascht acht Millione Mänsche vum Hunger bedroffe gsii. E Huffe Mänsche sin in d Stedt gflichtet, wu sich sognännti „Hungerlager“ bildet hän. Anne 1985 het s wider e Deeri gee un aafangs 1986 het si d Hungersnoot au uf Dail vum sidlige Hochland uusgwytet. In däm Johr isch d Lag zuesätzli au no dur Wanderhaigumper verscherft wore, rund 5,8 Millione Mänsche sin uf Nahrigsmittelhilf aagwise gsii. Ethiopie isch au wäg em Burgerchrieg am schlimmschte vu däre Kataschtrof bedroffe gsii. D Hungersnoot in dr Johre 1984 un 1985 het e halbi bis ai Million Opfer gforderet.

Anne 1991 isch s Reschim schließli zämmebroche. E bolitischi Koalition us verschidene Befreiigsbewegige, di Revolutioner Demokratisch Front vu dr Ethiopische Velker, het d Macht ibernuu, un dr Fierer vu dr Volksbefreiigsfront vu Tigray, dr Meles Zenawi, isch zum Ibergangsbresidänt ernännt wore. Unter dr neie Interimsregierig het Eritrea im Mai 1993 no fascht dryysg Johr Chrieg d Unabhängigkait vu Ethiopien iberchuu.

Am 5. Juni 1994 sin Wahle zuen ere verfassigsgebende Versammlig abghalte wore. Di Revolutionär Demokratisch Front vu dr Ethiopische Velker het 484 vu 547 Sitz gwunne, e Huffe Oppositionsgruppe hän die Wahl aber boykottiert ghaa. D Verfassigsversammlig het derno im Dezämber 1994 e neji Verfassig verabschidet, wu syterhär in Chraft isch. Im Mai 1995 sin di erschte freie Barlemäntswahle z Ethiopie abghalte wore un am 22. Augschte 1995 isch di federal Demokratisch Bundesrepublik Ethiopie proklamiert un dr Meles Zenawi zum Premierminischter erklert wore.

Wäge Gränzstryt isch s anne 1998 wider zuen eme Chrieg zwische Ethiopien un Eritrea chuu. Di ethiopisch Luftwaffe het di eritreisch Hauptstadt Asmara bombardiert, dr Vormarsch vu dr ethiopische Bodedruppe isch aber churz vor Asmara abbroche wore un d Armee het si wider zruckzoge. Dr Chrieg isch dur dr Fridesvertrag vu Algier im Dezämber 2000 z Änd gange, un Blauhelm-Soldate vu dr "United Nations Mission in Ethiopia and Eritrea" (UNMEE) sin in d Region chuu go dr Friden iberwache. Am 13. April 2002 het en unabhängigi Gränzkommission ("Eritrea Ethiopia Boundary Commission", EEBC) en ändgiltigi Empfählig fir e Änd vum Gränzstry abgee. Ai Johr speter het Ethiopie die Empfählig aber abglähnt, wel d Stadt Badme, andersch wie vu dr Kommission vorgschlaa au wyter zue Ethiopie sott ghere. Syterhär herscht zwische dr bode Chriegsbarteie ne uurueige Fride.

Anne 1991 sin di historische Provinzen ufglest un Ethiopie isch nei no ethnische Kriterie in Regionen oder Bundesstaaten yydailt wore (ethnische Federalismus). D Provinz Eritrea isch anne 1993 us em Staatebund uusdrätte. Syter anne 1998 git s nyyn aigeständigi Regionen un zwoo unabhängigi Stedt (Addis Abeba un Dire Dawa). Sechs Regione hän je ai Volksgruppen as Titularnation (Tigray, Amhara, Oromia, Somali, Afar un Harar), di ibrige drei sin ethnisch gmischt un sällewääg mehrere yyhaimische Volksgruppe zuegordnet (Benishangul-Gumuz, Gambela un d Region vu dr sidlige Natione, Nationaliteten un Velker).




</doc>
<doc id="18682" url="https://als.wikipedia.org/wiki?curid=18682" title="Benin">
Benin

Benin (frz.: "Bénin" , Uuschbrooch beˈnin) isch ä Schdaat in Afrika. Er gränzt an Nigeria, Niger, Burkina Faso, Togo und im Süde an dr Golf vo Guinea, genauer an d Bucht vo Benin. 

Bis 1975 het s Land Dahomey gheisse. Die Bezeichnig schdoht in Tradition zum hischtorische Königriich Dahomey, wo bis zur Eroberig vo de Franzose am Ändi vom 19. Johrhundert dr südlig Deil vom moderne Schtaat und vom Nochberschtaat Togo umfasst het. 

Geografisch lyt Benin zwische 6° 25’ un 12° 30’ nerdliger Braiti un 0° 45’ un 4° eschtliger Lengi. Di grescht Nord-Sid-Uusdehnig sin 650 km, di grescht Wescht-Oscht-Uusdehnig 320 km.

D Landesgränzen umfasse insgsamt 1.989 km, zue Burkina Faso 306 km, zue Niger 266 km, zue Nigeria 773 km un zue Togo 644 km. D Lengi vu dr Kischte isch 121 km.

Hinter dr Lagune an dr Kischte goot s Land ufe zuen ere fruchtbare Ebeni, wu intensiv buurt wird, derno cheme as Furtsetzig vum Togo-Gebirg d Atakora-Bärg. Di nordeschtlig Ebeni goot aabe zum Dal vum Niger.

Dr hegscht Bär gisch dr Mont Sokbaro in dr Atakora-Chette mit ere Hechi vu 658 Meter. D Landesflechi umfasst 112.622 km², dodervu 30 % Wald, 12 % Ackerland, 4 % Matte un Waide.

As Vegetationstip herrscht d Savanne vor. Benin hrt Aadail an zwoo Vegetationszone, dr Sudanzone un dr Guineazone un lyt in eme fascht waldfreie Korridor zwische dr oberguineische un dr kongolesische Rägenwälder, em "Dahomey Gap". Derzue git s Druckewälder wie dr "Forêt de la Lama" im Zäntrum vu Benin un em seli yydrucksvolle Sumpfwald vu Lokoli. D Flora vu Benin umfasst uugfehr 3000 Arte. D Savannen im Norde vum Land wäre dur dr Nationalpark W un dr Nationalpark Pendjari, beedi Dail vum trinationalen WAP-Nationalparkkomplex, gschitzt. Do het s no Elifante, Leebe un e Hufe fir weschtafrikanischi Savanne tipischi Großdierarte.

Anne 2013 hän z Benin noch em UNDP Wytentwickligsbricht 2014 10,3 Millione Mänsche gläbt, s Mee dervu in dr landwirtschaftlge Kischteregion un im eBiet, wu bis ca. 200 km wyt ins Landesinnere goot.

Rund 39,2 % vu dr Gsamtbevelkerig ghere zue dr Fon, wu au di gsellschaftli dominant Bevelkerigsgruppe im Land, speziäll im Side, isch, 15,2 % vu dr Yywohner sin Adja. 12,3 % sin Yoruba un verwandti Ethnie, 9,2 % sin Bariba. E greßeri Minderhait stelle mit 7 % d Fulbe, wu in dr gsamte Sudanzone verbraitet sin. D Otamari bilde 6,1 % vu dr Bevelkerig. Yoa-Lokpa un verwandti Velker stelle 4 % un d Dendi im Norde bilde ne chlaini Minderhait vu 2,5 %. Dernäbe git s Aagherigi vu dr Atakora-Gruppe.

Bi dr letschte Volkszellig anne 2002 het mer 141.595 Uusländer zellt. S Mee vun ene stammt vu andere weschtafrikanische Länder. Di greeschte Yywanderergruppe cheme vum Niger (49.300 Lyt; 34,8 % vu allne Uusländer), Togo (31.306; 22,1 %), Nigeria (29.018; 20,5 %), Burkina Faso (6.472; 4,6 %), Mali un Senegal, derzue 1.169 vu Frankrych.

SIL International fiert insgsamt 55 Sproche uf, wu z Benin gschwätzt wäre: 

Us dr große Familie vu dr Niger-Kongo-Sproche git s verschideni Sproche us vier Untergruppe:

D Sproch vu dr ehmolige Kolonialherre, Franzesisch, isch bis hite di ellainig Amtssproch.

Di beninisch Gebärdesproch basiert uf dr American Sign Language.

Bi dr Volkszellkig 2002 hän nume no 23,4 % vu dr Yywohner draditionälli Religionen as ihre Glauben aagee. Zue däne ghere z Benin d Religione vu dr Yoruba un dr Ga. 17,3 % vu dr Lyt hän Voodoo as Religion aagee. S cha aber syy, ass vu dr 6,3 %, wu kai Religion aagee hän, vyl au Voodoo prakiziere, villicht au ne Hufe vu dr Chrischte un Muslim. Hochburge vu dr Voddoo-Religion sin d Departement Atlantique, Couffo, Mono un Zou. Au s Departement Atakora isch e Hochburg vu dradizionälle Relogione.

D Religion, mit maischte Aahänger, isch offiziäll s Chrischtedum mit eme Bevelkerigsaadail vu 42,3 %. Dodrunter sin 23,0 % Katholike, 5,1 % Aahänger vu dr Eglise de Céleste un 4,2 % Methodischte as greschti Ainzelgmainschafte. D Katholike stelle nume im Departement Littoral s absolut Mee, sin aber mit Uusnahm vu dr Departement Alibori un Couffo iberall stark verdrätte. D Aahängervu dr Eglise de Céleste findet mer vor allem in dr Departement Ouémé, Atlantique, Zou un Plateau. D Hochburge vu dr Methodischte sin d Departement Collines, Ouémé un Plateau. Anderi greßeri chrischtligi Gmainschafte sin d Assemblées de Dieu (Pfingschtbewegig), di Neiaposchtolisch Chilche, di Nigerianisch Aposchtolisch Chilche, d Zyyge vu Jehova un d Baptischte.

Rund 27,8 % vu dr Bevelkerig vu Benin sin Muslim. Zue ihne ghere vu dr greßere Velker fascht alli Fulbe un Dendi, e chlaine Dail vu dr Otamari un rund d Helfti vu dr Yoruba. Dr Islam isch in dr Departement Alibori, Borgou un Donga d Religion vum Großdail vu dr Bevelkerig un het au in dr Departement Atakora, Collines, Littoral, Ouémé un Plateau vyl Aahänger. Au ne große Dail vu dr Zuewanderer vu Weschtafrika (Burkina Faso, Mali, Niger, Nigeria un Senegal) ghert em Islam aa.




</doc>
<doc id="18683" url="https://als.wikipedia.org/wiki?curid=18683" title="Botsuana">
Botsuana

Botsuana [] (offizielli dütschi Schriibweise noch em StAGN und em Uswärtige Amt vo Dütschland), noch dr internationale Schriibwiise Botswana, isch ä Land im südlige Afrika. Der Name leitet sich vo dr Bezeichnig vom Volk vo de Tswana ab. Dr Nationalfiierdig isch dr 30. September, Dag vo der Unabhängigkeit vo Groossbritannie (1966). Botsuana gränzt im Süde und Südoschte an Südafrika, im Weschte an Namibia, im Norde an Sambia und im Nordoschte an Simbabwe.

Öbbe 24 % (Schtand 2005) vo de Erwaggsene si mit HIV infiziert – die zweithöggschti Roote uf dr Wält noch Swasiland. Alli drei Schtunde stirbt ä Mensch im Land vo Aids. D Chranket bedroht immer meh die sozioökonomischi Exischtänz vom Land.

Botsuana lyt zwische 17°50' un 26°50' sidliger Braiti un 20°00' un 29°20' eschtliger Lengi. S isch 582.000 km² groß un het rund 2 Millione Yywohner. Dodermit ghert s zue dr Länder uf dr Ärd mit dr gringschte Bevelkerigsdichti.

Großi dail vum Land macht d Halbwieschti Kalahari im Siddail uus. Si bstoht us Dorn- un Grassavanne. Derzue git s Salzpfanne un Salzseeä, wu in dr Rägezyt zue große, nidere Seeä wäre. Im Nordweschte lyt s Okavangodelta, s groß Binnedelta vum Fluss Okavango. Wyteri wichtigi Fliss sin dr Limpopo an dr Sidoschtgränz, dr Chobe River im Norde un dr Sambesi an dr Nordgränz. S Land isch in dr Hauptsach Hochland mit wenige Bickel. Nume wenigi Biet wie d Makgadikgadi-Pfanne un d Region am Limpopo lige unter 1.000 Meter iber em Meeresspiegel.

Z Botsuana findet mer Elifante, Giraffe, e Huffe Antilopenarte, Lebe, Leoparde, Geparde un Zebra. S Okavangodelta isch fir syy Arteryychtum bekannt. 

E wytere Verdrätetr vu dr Fauna vu Botsuana isch s Flusspferd, wu in dr Landessproch Setswana "kubu" gnännt wird. Im Chobe-Nationalpark cha mer s in syre natyrlige Umgäbig beobachte, derzue au dr Puku, dr Kaffernbiffel un Elifante.

Z Botsuana herrscht e semi-arid Savanne-, un Halbwieschteklima. D Tämperature schwanke zwische 35 °C im Summer un e weng guet 20 °C im Winter. Dr Winter isch dur syni zem Dail gringe Nachttämperature gchännzaichnet. Im ganze Land isch im Winter Froscht megli, Tämperaturunterschid vu iber 20 °C zwische Dag un Nacht sin normal. In dr Hauptstadt Gaborone wäre zem Byschpel im Juli am Dag im Durschnitt 23 °C gmässe, derwyscht s znacht nume rund 3 °C het. D Druckzyt isch im ganze Land mit 6 bis 9 Monet seli lang. Im Johr gheit rund 250–500 mm Räge, am meeschte vu Dezämber bis Merz.

Botsuana het rund 2,03 Millione Yywohner. Di ethnisch Zämmesetzig vu dr Bevelkerig siht eso uus:

D Yywohnerzahl isch syt dr Unabhängigkait stark aagstige. D Kurve vum Aastig isch dur di hoch Stärbligkait wäge Aids in dr letschte Zyt abgflacht un anne 2005 het s sogar e Bevelkerigsschwund vu rund aim Brozänt gee. Dur d Krise z Simbabwe isch d Bevelkerig 2008 stark aagstige, Ändi 2008 hän fascht 800.000 Flichtling vu Simbabwe z Botsuana gläbt. 

Z Botswana schwätze 78% vu dr Bevelkerig Setswana, e Bantusproch, as Muetersproch. Anderi Sproche sin d Bantusproche Birwa (15.000 Sprächer), Gciriku (2.000), Herero (31.000), Kalanga (150.000), Kgalagadi (40.000), Kuhane (3.000), Lozi (14.000), Mbukushu 20.000), Nambya (15.000), Ndebele (17.000), Tswapong (2.000), Yeyi (20.000) un Zezuru (11.000). Näbe Afrikaans (20.000) un Änglisch (4.000) wäre au no verschideni Koishan-Sproche gschwätzt: ||Ani (1.000), ||Gana (2.000), |Gwi (2.500), ‡Hua (200), Ju|’hoan (5.000), Khwe (1.800), Kua (820), ‡Kx’au||’ein (3.000), Nama (200), Naro (10.000), Shua (6.000), Tsoa (3.000), !Xóõ (4.000)

Amtssproche sin Änglisch un Setswana. Uf Änglisch verhandlet s Barlemänt, un au alli greßere Zytige erschyne uf Änglisch. In dr Schuel findet d Primarschuel uf Setswana statt un ab dr Sekundarstufe wird uf Änglisch unterrichtet.


Im Großruum vu dr Kalahari losst sich scho vor guet 100.000 Johr e staizytligi Bsidlig noowyyse. Di erschte Sidler sin d San gsi un d Khoikhoi. Um 3000 v. Chr. isch zuen ere große Migration vu Bantuvelker us Weschtafrika chuu. D Ursach fir die Uuswandrig wird hite in klimatische Verändrige gsähne, wu d Sahara derdur allmeh in e Wieschti verwandlet woren isch. Um s Johr 250 hän d Bantu dr Sambesi iberschritte un son eso au in s Biet vuj hitige Botsuana chuu. Si hän in däm Ruum zem erschte Mol d Yysebearbeitig yygfiert.

Um s Johr 650 isch im Biet vum hitige Botsuana dr Staat vu Toutswe entstande, wu um 1050 syy Bluescht ghaa het um wu s bis um s Johr 1300 gee het. Di wirtschaftli Grundlag vu däm Staat isch dr Vihrychtum gsii. Dr hitig Name het des Rych vu archäologische Fund am Toutswemogala Hill bi Palapye iberchuu.

Dr Staat vu Toutswe isch im 14. Johrhundert verfalle, villicht unter em Druck vum Nochberrych Groß-Simbabwe. Um die Zyt het d Wandrig vu dr Bakgalagadi, dr Basotho un dr Batswana aagfange. D Batswana hän s Vakuum gnutzt, wu dur dr Nidergang vum Toutswerych entstanden isch un hän sich im Berych vum hitige Botsuana aagsidlet

Verschideni chlaino Chenigrych hän sich bildet, un um 1800 isch dr ganz Oschtdail vum hitige Botsuana vu Batswana bsidlet gsi.

Im Zug dr Zuluchrieg im 19. Johrhundert sin Bakololo un Ndebele unter em General Mzilikazi no Side zoge, s isch au zue mitliterische Ussenadersetzige mit dr Batswana chuu.

Um 1840 het d Kolonialisierig dur di erschte wysse Missionar un Händler aagfange, wu ins Biet vum hitige Botsuana vordrunge sin. Anne 1845 het dr Sir David Livingstone z Kolobeng di erscht ständig Missionsstation vu Botsuana grindet. 1867 het dr Karl Mauch großi Goldvorchuu Tati entdeckt.

Im 19. Johrhundert sin vu Sidafrika uus großi Dail vu dr burische Bevelkerig uf dr Flucht vor dr Brite no Norde zoge. Doderby hän si au verschideni Tswana aagriffe; si hän vun ene Styyre erhovbe un hän Sklave gnuu. Wu d Batswana-Fierer Khama III, Bathoen un Sebele d Brite um Hilf bätte hän, het di britisch Regierig s Biet vum hitige Botsuana am 30. Septämber 1885 zum britische Protektorat "Betschuanaland" erklert. Formell isch des Biet e Protektorat blibe un isch nie zuen ere Koloni erklert wore, praktisch het des aber kai Unterschid gmacht. No dr Burechrieg aafangs 20. Johrhundert hän d Brite mit dr Yyfierig vun eme Styyrsystem "(hut tax)" aagfange, wu vu dr lokale Regänt yyzoge woren isch. D Fierigsrolle vu däne Herrscher isch zerscht nit aagriert wore.

D "British South Africa Company", e mit Hohaitsrächt uusgstatteti Monopolgsellschaft, wu vum Cecil Rhodes grindet woren isch, het sich speter aabotte, Betschuanaland wyter z erschließe un z verwalte – gege d Vergab vu Konzessione fir d Uusbytig vum Land.

Des isch vuv Tswana-Chenig Khama III., Bathoen I. un Sebele I. verhinderet wore, wu anne 1895 uf London graist sin, uf dr Yyhaltig vu dr Schutzverdreg bstande hän un sich hän chenne dodermit dursetze. E gwissi Yygliderig in di Sidafrikanisch Verwaltig het s aber gee, s Biet isch vu Mafikeng, eme Ort z Sidafrika, uus verwaltet wore. 1910 het s Protektorat Botsuana mit Sidafrika e Zollunion bildet.

E Entwicklig vum Land hän d Brite nit bedribe. Botsuana het zue dr ermschte Länder z Afrika zellt un het bi dr Unabhängigkait grad emol 8 km asphaltierti Stroße ghaa.

Erschti Schritt in Richtig Sälbschtverwaltig un Unabhängigkait hän anne 1950 aagfange mit dr Grindig vum "Joint Advisory Council", eme multikulturälle Berotigsgremium. E Verfassig vu 1961 het e Barlemänt gschaffe, wu au e Berotigsfunktion ghaa het.

Im Juni 1964 hän d Brite entschide, em Land d Unabhängigkait z gee. D Hauptstadt isch 1965 vu Mafikeng z Sidafrika uf Gaborone verlait wore, dodermit het s Biet au zem erschte Mol e Verwaltigssitz im Land ghaa. In däm Johr het s au zem erschte Mol Wahle gee, wu di 1962 grindet Botswana Democratic Party unter dr Fierig vum Seretse Khama iber 80 % vu dr Stimme iberchuu het. Botsuana isch schließlig am 30. Septämber 1966 unabhängig wore un isch glychzytig em British Commonwealth bydrätte. Erschte Staatsbresidänt isch dr Seretse Khama wore, dr Chenig vu dr Bangwato. 

Di wirtschaftlig Lag vum Land het sich churz no dr Unabhängigkait drastisch verbesseret, wu 1967 bi Orapa erschti großi Diamantelager entdeckt wore sin. 

Botsuana het sich anne 1974 zämme mit Angola, Mosambik un Tansania zue dr Gruppe vu dr „Frontstaate“ zämmegschlosse, wu d Befreiigsbewegige z Namibia un em domolige Sidrhodesie (hite Simbabwe) unterstitzt hän. Anne 1979 hän die Frontstaate zämme mit Lesotho, Malawi, Sambia, Simbabwe un Swasiland d Sidafrikanisch Entwickligskonferenz (SADCC) grindet, zerscht as Gegegwicht zue Sidafrika. Noch em Änd vum Apartheid-Regime isch Sidafrika anne 1992 dr Organisation au bydrätte, jetz unter em Name "Sidafrikanischi Entwickligsgmainschaft (Southern African Development Community, SADC). Die het ihre Sitz z Gaborone.

Noch em Dod vum Seretse Khama anne 1980 isch zerscht dr Ketumile Masire Bersidänt wore, im Johr 1998 derno dr Festus Mogae, au am 30. Novämber 2004 widergwehlt woren isch. Vu 2008 bis 2018 isch dr Ian Khama Bresidänt gsii, e Suhn vum erschte Staatsbresidänt Seretse Khama. Sy Noofolger isch im Merz 2018 dr Mokgweetsi Masisi wore.

D Verfassig vum Land stammt vu anne 1965. S git e Barlemänt mit 57 Sitz, wu näbe dr Mitglider vu dr alli fimf Johr gwehlte Nationalversammlig au dr Staatsbresidänt, dr Barlemäntssprächer un vier vum Bresidänt bstimmti Mitglider derzue ghere. E wyteri Chammere isch s "House of Chiefs", wu 15 Mitglider umfasst un us dr fierende Stammesverdrätter vum Land bildet wird un in dr Hauptsach e berotendi Funktion het.

D Exekutivgwalt lyt bim Staatsbresidänt. Är wird vum Barlemänt gwehlt, mittlerwyli isch nume no ai Widerwahl zuelessig. Dr erscht Staatsbresidänt isch bis zue sym Dod anne 1980 dr Seretse Khama gsii. No ihm isch zerscht dr Ketumile Masire chuu un vu 1998 bis 2008 dr Festus Mogae, wu am 30. Oktober 2004 syy zwooti Wahlperiode aagfange het. Am 1. April 2008 isch dr Mogae vu syne Ämter zruckdrätte, syy Noofolger isch 2008 dr Ian Khama wore. Anne 2018 isch dr Mokgweetsi Masisi Bresidänt wore.

S het e Mehbarteiesyschtem. Syt dr Unabhängigkait isch d Botswana Democratic Party (BDP), wu vum Seretse Khama grindet woren isch, d Regierigsbartei. Oppositionsbarteie sin d Botswana People's Party (BPP) un in dr letschte Zyt in stedtische Biet d Botswana National Front (BNF). D Opposition het aber nume ne gringe Yyfluss, au bi dr letschte Wahlen im Oktober 2004 isch d BDP wider Wahlsigeri mit eme große Abstand wore, di versplitterete Oppositionsbarteie hän insgsamt nume fimf Sitz im Barlemänt errunge. D Wahle gälten aber as frei un fair.


Botsuana isch in nyyn Distrikt unterdailt:


Dr North-West District isch anne 2001 entstande us em Zämmeschluss vum Chobe District un em Ngamiland District.




</doc>
<doc id="18689" url="https://als.wikipedia.org/wiki?curid=18689" title="Florenz">
Florenz

Florenz (italiänisch "Firenze") isch ä mittelitaliänischi Schtadt am Fluss Arno mit 382.258 Iiwohner (Schtand am 31. Dezember 2016). Si isch d Hauptschtadt vo dr Toskana und dr Provinz Florenz und vo 1864 bis 1871 vom Königriich Italie gsi. Florenz gilt as d Wiege vo dr Renaissance. Wäge siire kulturelle Bedütig – bsundrigs für d Kunst – het Florenz au dr Biinaame „s italiänische Athen“.

Florenz ligt diräkt am Fluss Arno, wo dur d Altschtadt fliesst. Er het ä wichdigi Rolle in dr Versorgig vo de Lüt gschbiilt und isch au bedütend für ä Handel gsi. Dr Arno het allerdings au Leid und Zerstörig verursacht mit siine Überfluetige.

Nördlig vo Florenz isch dr Bärgzug vom toskanisch-emilianische Apennin, im Süde gränze die samfte Hügel vom Chianti an d Schtadt.



</doc>
<doc id="18701" url="https://als.wikipedia.org/wiki?curid=18701" title="Terza rima">
Terza rima

D terza rima (dütsch Terzine) si än italiänischi Värsform, wo us Schdroophe vo drei Ziile beschdoht, wobii sich die erschd und dritti Zille mitenand riime und die zweiti sich mit dr erschde und dritte Zille vo dr neggschde Schdrophe riimt. S Riimschema isch aso: aba, bcb, cdc, ded ... S Värsmass isch hüfig dr jambisch Pentameter.

S eltischde Wärk in "terza rima", wo mä kennt, isch im Dante si "Divina commedia (Göttligi Komödie)" wo öbbe 1310-1314 gschriibe worden isch, aber vor ihm hai scho d Troubadour die Form benutzt. Im 14. Johrhundert si d Terzine in Italie sehr populär gsi. Dr Petrarca und dr Boccaccio hai se in allegorische und didaktische Gedicht bruucht. Im 16. Johrhundert si si au d Form vo Satire und Burleske gsi, vor allem biim Ariosto.

Es isch schwiirig in "terza rima" z schriibe, vor allem in Schbrooche, wo weniger Riim as s Italiänische ufwiise. Z Ängland isch si aber scho vom Chaucer in siim Gedicht "Complaint to His Lady" im 14. Johrhundert iigfüehrt worde. Im 16. Johrhundert het si dr Sir John Wyatt bruucht. D Romantiker vom 19. Johrhundert wie dr Shelley in dr "Ode to the West Wind (Ode an Weschdwind)", dr Byron, d Elizabeth und dr Robert Browning hai se bruucht. Im zwanzigschde Johrhundert hai d Dichder d Form freier benutzt: dr W. H. Auden in "The Sea and the Mirror (S Meer und dr Schbiegel)" und dr Archibald MacLeish in "Conquistador". Au bi de dütsche Romantiker, biim Friedrich Rückert, Adelbert von Chamisso, August Graf von Platen und em Hugo von Hofmannsthal "(Terzinen über Vergänglichkeit)" findet mä sä, wenn au nid immer in ihrem schdrikte Riimschema.



</doc>
<doc id="18702" url="https://als.wikipedia.org/wiki?curid=18702" title="Parma">
Parma

Parma isch ä oberitaliänischi Grossschtadt mit 178.718 Iiwohner (Groossruum: 425.000 Iiwohner) in der südweschtlige Poebeni. Parma lit in der Region Emilia-Romagna, wo im Norde an d Lombardei und Venetie, im Weschte und im Süde an d Bärg vom toskanisch-romagnolische Apennin und im Oschte an d Adria gränzt. Näbe Mailand, Turin, Genua, Bologna, und Venedig isch Parma sit de Industrialisierig im Königriich Idalie ä füehrends Wirtschaftszentrum vo Norditalie, mit Schwerpunkt in der Nahrigsmittelindustrii. So isch Parma wäge siine Parmesanchäs (Parmigiano Reggiano), de Parmaschingge und nit zletscht as Sitz vo international dätige Unternähme wie dr Nudelfabrikant Barilla oder der Parmalat Spa (Milchprodukt) bekannt. Au d Erfolg vom Fuessballklub AC Parma hai massgäblig zum Bekanntheitsgrad vo der Schtadt bidrait (AC Parma: Europacupsiiger vo du Cupsiiger 1993, UEFA-Cup-Sieger 1995 und 1999).

Parma het än altehrwürdigi Universidet (wo noch dr mittelalterlige italiänische Dradition zu de so genannte "Universitates Citramontanorum" ghört), än internationale Flughafe (Aeroporto di Parma Giuseppe Verdi) und lit verkehrsgünschtig an erä Hauptautibahn, wo vo Mailand über Rom bis Kalabrien füehrt.


</doc>
<doc id="18704" url="https://als.wikipedia.org/wiki?curid=18704" title="Neapel">
Neapel

Neapel (italienisch: "Napoli" , neapolitanisch: "Napule" odder au ; vo Griechisch "nea polis" „neui Schtadt“) isch noch Rom und Mailand die drittgröschti Schtadt vo Idalie und die gröschti Schtadt vo Süditalie. S isch d Hauptschtadt vo der Region Kampanie und der Provinz Neapel. D Schtadt sälber het öbbe 1 Million Iiwohner mit erä hoche Dunkelziffre vo Persone, wo nit amtlig regischtriert si, zsämme mit de Vorört het d Agglomeration über 4,4 Millione Iiwohner.

Neapel litt am Vesuv im Golf vu Neapel. D'Aafäng vu de Stadt lige an de Chüste, wu de erscht Stadtchärn entstande-n-isch. Dört sin di griechische Koloniie gläge, wu de Aafang vum Handel bedütet un dodemit zur Entwicklig vu de hüttige Stadt biidrage hänn. S Stadtgebiet isch vu Hügel brägt, wu di meiste devuu e Höchi zwüsche 150 un 452 Meter hänn un wu eigeni Stadtdeil un Quartier druff entstande sin, dezüe chömme no mehreri Insle, Halbinsle un Buchte. Geologisch gseh hät Neapel e kumpläxi Gschicht, di letschti Schicht bstoht vor allem us Gröll mit vulkanischem Ursprung. 10 km vo Neapel liit dr Vulkan Vesuv.

Neapel litt in de Erdbebezone 2 (mittelmäßig hoch).

Neapel wiist e tyypisch mediterrans Chliima uff. D Winter sin mild un niderschlagsriich, während d Summer heiß un druche sin, allerdings meistens durch e Brise us de Richtig vum Meer chielt were. D Sunne schiint ime-ne Johr an durchschnittlig 250 Dag. D Zämmesetzig vu de Landschaft fiehrt dodebii zu de Bildig vu Mikrochliimata im Stadtinnere, so chas sich scho noch wenige Kilometer ändere un zum Bispil meh kontinental odder in höchere Lage chiehler were.

Drotz de milde Winter isch es scho vorchuu, dass es z Neapel gschnäit hät. Meh wie zeh Zäntimeter sin uff de Hügel zum letschte Mol am 1. März 2005 ghäit.

Es gìt vili Legände, wùù sich ìm antike Neapel abgspììlt haa solle, di wohl bekanntesti devùù isch sälli vù de Partenope. Sìì soll e Sirene gsìì sii, wùù sich nooch de glungene Flucht vùm Odysseus sälber ùmbrocht hät; ihri Liiche isch deno vùm Meer bìs dörtane drììbe worre, wùù hǜt s Castel dell'Ovo stoht.

Bim hǜtige Neapel häts au daatsächlig griechischi Koloniie gee ùn e Stadt mìt em Name Partenope isch ìm 9. Johrhundert voor Christùs e Stùck witter westlig gläge. 470 v. Chr. isch Neapolis (Griechisch fǜr „nöii Stadt“) dört gründet worre, wùù hǜt s Zändrùm vù de Neapler Altstadt lìt. Es isch e riichi Stadt gsìì, wùù under anderem ǜber Chirche, Theater ùn e Rossrännbahn verfiegt hät ùn vù zwei Archon regiert worre isch.

Bal hät si sich gege d Samnite ùn d Römer mieße verdeidige. E Fründschaft mìt de Römer, wùù gege Sǜǜde zoge sìn, isch ùf Drùck vù de Koloniie gscheitert ùn es isch 326 v. Chr. zù de Iinahm vù Neapel chùù. Gliichzittig hät d Bevölkerig abber e gwǜssi Selbständigkeit wie au di griechischi Kultur chönne bhalte.

Nooch em Zerfall vùm Römische Riich hät sich Neapel vù nöiem mieße verdeidige; glunge isch säll gege de oströmisch Herrscher Justinian (536), nìt abber gege d Gote, wùù d Byzantiner hän chönne ǜberwältige. Bi-n-ere Schlacht am Füeß vùm Vesuv ìm Johr 553 sìn d Gote ändgültig verdrììbe worre.

Am Aafang vùm Sträbe nooch Selbständigkeit isch 615 e churzläbigi eigeni Regierig gstande, e definitivi Unabhängigkeit hät s erscht 661 gee. Dört isch de Herzog Basilio Regänt vù Neapel worre, während d Stadt formal allewiil no vù Byzanz abhängig gsìì isch. Am Aafang hän no d Byzantiner de Herzog gwählt, spöter isch dää Titel erblig worre.

S Herzogdùùm Neapel isch bìs 1137 bstande. Ìn dèm Johr isch de letscht Herzog vù Neapel gstorbe ùn de normännisch Herrscher Roger II., wùù schù voorhäär Sizilie iignùù ghaa hät ùn witter ìn Sǜǜdidalie iidrunge gsìì isch, hät sinni Macht au ùf Neapel chönne ussdèhne. Nooch sinnem Dood ìm Johr 1151 isch em de Wilhelm I. gfolgt, wùù zwaar de Biiname „il Malo“ (de Böös, de Schlächt) drait, abber e grächte ùn glèhrte Herrscher gsìì isch, wie au sii Noochfolger, de Wilhelm II. Nooch sinnem Dood isch de Tancredi d Altavilla zùm Chönig ernännt worre zùm vermide, dass d Stadt an di Düttsche chùnnt. Wùù-n-èr abber 1191 gstorbe isch, isch de Heinrich VI. an d Macht chùù. Nooch dräi schwèère Johr isch de Frììdrich II. gfolgt, wùù vù vile als gröschte Herrscher aaglüegt wird, wùù jee ùf eme europäische Droon gsässe isch.

1266 isch de Karl vù Anjou Chönig vù Sǜǜdidalie worre. Èr hät wäge de Aagrìff vùm Corradino, em Verlust vù Sizilie nooch de Ùfständ vù de Sizilianische Vesper ùn wäg eme Ùfstand z Neapel kei liichti Herrschaft ghaa. Sii Noochfolger degege, de Karl II., hät e kulturälli Blietezitt fǜr Neapel brocht; zù sinner Zitt hät z. B. de Schriftsteller Giovanni Boccaccio gläbt, usserdèm isch de gotisch Baustiil ùfblieht. Under sinner noochlässige Nichte, wùù 1343 an d Macht chùù isch, hät Neapel wìderùm glìtte, bsunders under de Pestepidemiie ùn de ungarische Iifäll. Nooch vierzig Johr isch d Giovanna vù ihrem Neffe ùmbrocht worre, wùù abber nooch e baar Johr sälber gstorbe isch.

Deno isch d Herrschaft an de Ladislao I. ǜbergange. Ìm Rahme vù sinnem Versüech, d Apenninehalbinsle z vereinige, hät er Rom iignùù, 1409 abber mieße ùfgee. Nooch sinnem Dood isch d Herrschaft an sinni Schwöster ǜbergange, wùù churz voor ihrem Dood nooch ere schlächte Herrschaft de Alfonso d'Aragona adoptiert hät, sodass èr zùm nöie Chönig worre isch. Doodevùù hät sich de aragonesisch Fürscht brovoziert gfiehlt ùn er hät Neapel bsetzt. Under derre Bsetzig ùn under em Suhn vùm Alfonso hät Neapel e nöii Bliete erfahre, öbbe durch de Bau vùm Castel Nuovo odder de Porta Campuana.

Am Aafang vùm 16. Johrhundert hän d Spanier Napoli iignùù ùn ǜber zweihundert Johr lang hät de Chönig vù Madrid als Vizechönig regiert. Ùf de eine Sitte isch di kulturälli Hoochzitt wittergange, ùf de andere Sitte isch zù derre Zitt au d Camorra entstande, 1647 hät de Ùfstand vùm Masaniello stattgfunde, wùù abber wìderùm e unabhängigi Republik zùr Folg ghaa hät.

1707 hän d Ööstriicher Neapel iignùù ùn e Ǜbergangszitt isch gfolgt, bìs 1737 de Carlo I. di Borbone ùf de Droon gsììge isch. Er hät de Stadt zùr Unabhängigkeit verhulfe (obwohl er ùs eme spanische Huus chùù isch) ùn durch sinni Reforme de Bevölcherig e wirtschaftligi Brägig gee, wùù au hǜt no zùm Deil z seh isch (Handwerch ùn Industri als Hauptarbetgeber). D Macht vùm Adel ùn vù de Geistlige isch ùnder sinnem Iiflùss reduziert worre ùn au kulturälli Züügnìss sìn ùs sinner Zitt erhalte (Teatro San Carlo, Reggio di Corpodimonte, Piazza Dante, erschti Musikschüel ùvm.).

1759 hät de Carlo abber mieße ùf de spanisch Droon stige ùn hät Napoli sinnem Suhn Ferdinando mieße ǜberloo. Sälle isch e weniger starche Herrscher gsìì.

Churz nooch de Ussbreitig vùm Barock hän sich nooch de Französische Revolution ìm Johr 1789 au di liberale Idee ìn de Stadt aafange verbreite. De Ferdinando hät sälli Idee fräilig nìt understǜtzt, sällewääg hät er au ùf Sizilie mieße flüchte, wùù 1799 de napoleonisch Gèneral Championnet Neapel bsetzt hät. Am 24. Januar 1799 isch di Partenopäischi Republik ("Repubblica Partenopea") ussgrüefe worre. Durch de Fäldzùùg vùm Ruffo vù Kalabrie, understǜtzt vù de Ängländer ùn de Spanier, isch si abber churzläbig gsìì: ìm Juni vùm gliiche Johr hän d Franzose Neapel mieße ùfgee ùn di soognännte "Sanfediste" hän zahlriichi Republikaner hììrichte loo. De Ferdinando hät chönne zrùckchùù, abber nǜmi lang regiert: 1805 sìn d Franzose vù nöiem iidrunge ùn er hät wìder mieße ùf Palermo flüchte.

Zwüsche 1805 ùn 1808 hät z Neapel de Joseph Bonaparte regiert, wùù de Brüeder vùm Napoleon Bonaparte gsìì isch. Zù sinner Zitt isch zùm Bispiil s "Conservatorio di Musica" baut worre, wùù spöter e idaliänischi Hoochburg vù de Musik worre isch. 1808 hät de Napoleon Neapel ìm Gioacchino Murat aaverdraut. Sälle isch vùm Volch aaerkännt ùn gschätzt worre ùn hät mìt de Eroberig vù Capri au e militärische Erfolg glandet. De Wiener Kongräss hät deno abber s Änd vù sinner Herrschaft gfordert ùn wùù-n-er versüecht hät, ùf de Droon zrùckzchùù, isch er zùm Dood verurdeilt worre. Ìn de Folgèzitt, under em Ferdinando I., hät Neapel zùm "Regno Due Sicilie" ghöört.

S 19. Johrhundert hät fǜr Neapel au e schnälli Entwìcklig bedüttet, soo sìn 1837 zùm erschte Mool Gaaslampe verwändet worre, 1839 hät Isebahnlììnie d Stadt mìt Portici verbunde ùn d Vesuv-Beobachtigsstätte, wùù 1841 gründet worre isch, isch di erschti Vulkanbeobachtigsstätte wältwitt gsìì. D Bevölkerig isch rasant aagstììge ùn Napoli isch mìt ere halbe Mìllion Iiwohner di gröschti Stadt vùm hǜtige Idalie worre; au kulturälli Entwìcklige hän stattgfunde.

Ìm Rahme vù de 1848er-Rèvolution isch au z Neapel e Verfassig ùn e Parlamänt iigfiehrt worre.

1860 isch de Giuseppe Garibaldi bìs ùf Neapel vüredrunge ùn es isch – under de Züestìmmig vù me-ne große Deil vù de Bevölkerig vù de Stadt zùm nöi gründete Königriich Idalie chùù.

Au Neapel hät under em Zweite Wältchrieg glìtte, voor allem während de „Quattro giornate di Napoli“, wùù s vù de Alliierte mìt Bombe aagrìffe worre isch. Au di Düttsche hän wölle verschììdeni Bauwerch zerstöre, sìn abber nìt gege de idaliänisch Wììderstand aachùù. Nooch em Chrieg isch d'Neapler Bevölkerig bi-n-ere Abstìmmig knapp fǜr d Iifiehrig vù de Republik gsìì.

Ìm Johr 1980 hät e Erdbebe z Neapel ùn z Kampanie drùm ùme insgsamt rund 2.900 Doti gfordert und vili Obdachloosi si druf in d Stadt cho.

Im Verhältnìs zum Räst vu Italie isch Neapel wirtschaftlig schwach. D Provinz hät im nationale Vergliich numme de 92. vu 103 Plätz belèggt.

Z Neapel herrsche Chleiunternämme vor, 2001 häts 138.000 sonigi Unternämme mit insgsamt 595.000 Bschäftigte gha. Lut neapoletanischer Handelschammere häts 2005 264.956 Gsellschafte gee, dodevuu hänn numme 52 meh wie 200 Aagstellti gha, numme 12 meh wie 500. 54 Brozänt vu alle Unternämme hänn unter 20 Bschäftigte gha.

D Verdeilig uff d Sektore isch ase:


D Arbetslosequote isch extrem hoch und fluktuiert zwüsche 20 und 30 %. Exakti Zahle si, wie für alli neapolitanische Wirtschaftsdate, nur schwer z beschtimme, wil ä grosse Deil vo dr Schattewirtschft (Schwarzhandel, Schmuggel), wo vo der Camorra dominiert wird, kompensiert wird. Die Schattewirtschaft isch eini vo de bedütendschte ökonomische Chreft vo der Schtadt und d Camorra gültet inoffiziell as der gröscht Arbetgäber vo Neapel. 

Verschiideni Familie si in däm Zsämmehang in letschter Ziit widr verschterkt in Bandechrieg mit vile Dodesopfer involviert gsi.
Neapel und siini nöcheri Umgäbig hai – nit zletscht wäge dr Camorra, wo dra verdient – groossi Problem mit der Entsorgig vo Abfall und mit der Versüüchig vom Bode, wo vermuetli es Resultat vom Abfallbroblem isch.



</doc>
<doc id="18705" url="https://als.wikipedia.org/wiki?curid=18705" title="Pest">
Pest

D Pescht (v. lat. "pestis" = Süüchi) isch ä sehr aschteckendi Chrankhet, wo vom Bakterium "Yersinia pestis" verursacht wird. Si isch urschprünglig ä Zoonose vo Naager (Murmeldier, Ratte, Eichhörnli), in dene ihre Populatione cha si enzootisch si. Vo do chunnt au dr Begriff „Silvanischi Pescht“ (vom lat. "silva" „Wald“) wo mä mänggisch bruucht bi Lüt, wo sich dört agschdeckt hai.

In mehrere groosse Pandemie het die Chrankhet widerholt groossi Deil vo der Wältbevölkerig befalle, und d Menschheitsgschicht nochhaltig beiiflusst. Der Lauf vo dr europäische Gschicht isch vor allem vo einere groosse Pandemii im 14. Johrhundert brägt worde. Wil s aber zu sällere Ziit no kei exakti Diagnose für d Chrankhet geh het und au eidütig verwärtbari Augezüügebricht fehle, isch s nit ohni Zwiifel erwiise, ass es sich dennzumol um d Pescht im eigentlige Sinn ("Yersinia pestis" as Erreger) ghandlet het. Mit dere Pandemii befasst sich ä separate Ardikel mit em Ditel Dr Schwarz Dod.
Mä unterscheidet vier Erschiinigsforme vo der Pescht: Büülepescht wo men ere au "Bubonepescht" sait (lat. "bubo" „Büüle“), Peschtsepsis, Lungepescht und die abortivi Pescht. Bi Pandemie dräte alli Forme vo der Chrankhet uf, am hüfigschte si d Büülepescht und d Lungepescht. Us erä Büülepescht entwickelt sich ohni Behandlig fascht immer ä Peschtsepsis, wo zur Lungepescht füehrt.

Bi dr Büülepescht bassiert d Aschdeckig gwöhnlig dur ä Biss vom enä Rattefloh, wo dr Erreger as Zwüschewirt in sich drait. Dur ä Wirtswächsel wird s Bakterium vom enä infizierte Nahrigsopfer uf eins, wo bis denn gsund gsi isch, überdrait, nachdäm es sich im Floh vermehrt het.

As schtationäre Parasit isch der Rattefloh eigentlig äng an si Wirtsdier bunde. Er befallt dr Mensch erscht denn, wenn er kei geignete Wirt me findet. Wäge däm isch mindeschtens der Büülepescht immer ä massehafts Ratteschdärbe vorusgange.

D Inkubationsziit lit bi wenige Schtunde bis siibe Däg. D Symptom si Fieber, Chopf- und Gliiderschmärze, schtarks Chrankhetsgfüehl und Benommeheit. Schböter chunnt es zu Bewusstsisschdörige. Der Name Büülepescht schtammt vo de schtark gschwullene, sehr schmärzhafte Büüle am Hals, in de Achselhöhle und in de Leischte, wo dur d Infektion vo de Lymphchnote und Lymphgfäss im Beriich vom Flohbiss entschdöhn. Die Büüle chönne ä Durchmässer vo bis zu zäh Santimeter übercho und si wäge de innere Bluetige in de Lymphchnote blau-schwarz gfärbt. D Geschwür zerfalle, nachdäm sie eitrig iigschmulze si.

D Büülepescht isch as sonigi nit tödlig, und d Büüle chönne vo sälber abheile. Ä chirurgischi Intervention (Schpaltig vo de Büüle) isch wäge der Schtreuig vo de Bakterie über ä Bluetwäg in anderi Organ kontraindiziert. Allerdings chunnt s bi 25 % bis 50 % vo de unbehandlete Patiente zu nerä Schdreuig vo de Bakterie über ä Bluetwäg (hämatogeni Dissemination) und so zur Peschtsepsis und au zum Befall vo andere Organ (sekundäri Pescht), z. B. zur Lungepescht oder zun erä Schtreuig vo de Erreger mit usdehnte Huutbluetige. Die Forme füehre unbehandlet in 90–100 % vo de Fäll zum Dod.

D Büülepescht verbreitet sich im Winter langsamer as im Summer, wil der Überdrägerfloh bi Tämprature under 12 °C in ä Chältischtarri fallt. Der epidemischi Höhepunkt vo dere Peschtart isch immer mit der Furtpflanzigsziit vo de Flöh im Herbscht zsämmegfalle.

D Peschtsepsis entschtoht dur ä Iidritt vo de Bakterie vo ihrem Vermehrigsort in d Bluetbahn. Das cha dur Infektion vo usse, zum Bispil über offeni Wunde, bassiere, aber au as Komplikation us de beide andere schwere Verlaufsforme, zum Bischpil dur s Blatze vo Peschtbüüle noch inne. D Erreger im Bluet verdeile sich mit em Bluetschdrom im ganze Körper. D Infektion bewirkt hochs Fieber, Schüttelfroscht, Chopfweh und ä allgemeins Unwohlsi, schpöter groossflächigi Huut- und Organbluetige. Peschtsepsis isch unbehandlet praktisch immer dödlig, in der Regle spöteschtens noch 36 Schtunde.

Hüt cha dur Behandlig mit Antibiotika d Schdärblikeit dütlig gsänkt wärde.
Wenn d Erreger bin erä Büülepescht über d Bluetbahn im Verlauf von erä Peschtsepsis in d Lunge grote, redet mä von erä sekundäre Lungepescht. Wird si aber dur ä Tröpfliinfektion vo Mensch zu Mensch überdrait, redet mä von erä primäre Lungepescht.

Die Lungepescht verlauft heftiger as d Büülepescht, wil d Abwehrbarriere vo de Lymphchnote dur die diräkti Infektion vo der Lunge umgange wärde. Si foot a mit Schnuufbeschwärde, Hueschde, Blaufärbig vo de Lippe und schwarz-bluetigem Uswurf, wo extrem schmärzhaft abgehueschtet wird. Drus entwickelt sich ä Lungenödem mit Kreislaufversäge, wo, wenn s unbehandlet bliibt, noch zwei bis fünf Däg zum Dod füehrt.
D Inkubationsziit bedrait nume ei bis zwei Däg, d Schdärblikeitsroote lit bi 95 %.

Die abortivi Pescht isch die harmlosi Variante vo der Pescht. Si üsseret sich meischtens nume in liichtem Fieber und erä liichte Schwellig vo de Lymphdrüese. Noch dr überschtandene Infektion wärde Antikörper bildet, wo äim für langi Zit immun gege alli Forme vo dr Krankhet mache.


</doc>
<doc id="18706" url="https://als.wikipedia.org/wiki?curid=18706" title="Johann Jakob Schaub">
Johann Jakob Schaub

Dr Johann Jakob Schaub isch am 21. Dezämber 1828 z Ütige uf d Wält cho und am 18. Augschte 1910 z Gälterchinde gschtorbe. Är isch reformiert, Bürger vo Ütige und Leerer gsi.

Dr Johann Jakob Schaub isch dr Soon vom Johannes Schaub, Posimänter und Chlybuur, und dr Anna Madörin gsi. Im Joor 1855 het är d Anna Maria Zeller vo Lieschtel ghürotet. Är isch in d Bezirksschuel z Böckte und drno ins Wälsche gange zum französisch leere. Sy Soon isch dr Volksschtimm-Verleger Jakob Schaub gsi.

Dr Johann Jakob Schaub isch ans Leererseminar z Wettige (Augustin Keller) gange. Drno het är 1850 als Volksschuelleerer z Türne gschafft, z Arschdf 1851-54, z Üttige 1864-71 und z Gälterchinde 1854-64 und 1871-1910. Är isch im obere Kantonsteil e bekannte Leerer gsi. Z Gälterchinde het är au Französisch- und Gygeunterricht gee und het als Gmeinischryber g`amtet. Är het no buuret, bsunders dr Rebbou und d Baumzucht hei yn intressiert. Är het d Heimetkund vo Gälterchinde 1864 verfasst. 1882 isch är es Mitglyd vom Gründigskomitee vo dr Zytig „Volksstimme von Baselland“ gsi. Im Armenerzyeigsverein Baselland isch är im Vorschtand gsässe. Vo 1884 bis 1905 isch är Kassier vo dr Wasserversorgig z Gälterchinde gsi.




</doc>
<doc id="18707" url="https://als.wikipedia.org/wiki?curid=18707" title="Jakob Schaub">
Jakob Schaub

Dr Jakob Schaub isch am 2. Novämber 1862 z Gälterchinde uf d Wält cho und am 3. Merze 1950 z Sissech gschtorbe. Är isch reformiert, Bürger vo Ütige und Verleger gsi. 

Dr Jakob Schaub isch dr Soon vom Johann Jakob Schaub, Leerer und dr Anna Maria Zeller gsi. Im Joor 1888 het är d Elisabeth Buser vo Sissech ghürotet. Är isch z Gälterchinde in d Primarschuel und z Böckte in d Bezirksschuel gange.

Dr Jakob Schaub het z Gälterchinde e Schriftsetzerleer gmacht. Drno het är sich z Büelach zum Buechdruker wyterbildet. Är het z Basel bi de „Basler Nachrichte“ und z`Züri gschafft. 

Im Joor 1885 het är dr Uftrag übercho, d „Volksstimme von Baselland“ wo 1882 gründet worde isch, z druke. Do drzue het är im Hans Schneider si Drukerei z Sissech überno. Im Joor 1900 het är vom Herusgäberkomitee vo dere Zytig s Verlagsrächt abgchauft und het d Volksschtimm vo denn a sälbschtändig redigiert und usegee. 1904 het är es nöis Geböi an dr Sissecher Hauptschtross bezoge. Meer als sächzg Joor isch dr Jakob Schaub für d Volksschtimm tätig gsi und het sich in die Zytig ybrocht. Nodem 1928 dr „Baselbieter“ ygange isch, blybt d Volksschtimme die einzig «abonnierti Zytig» im obere Kantonsteil.




</doc>
<doc id="18708" url="https://als.wikipedia.org/wiki?curid=18708" title="Schwarzer Tod">
Schwarzer Tod

As Schwarze Dod wird die groossi europäischi Pandemii vo 1347 bis 1353 bezeichnet, wo gschätzti 25 Millione Dodesopfer - ä Drittel vo der europäische Bevölkerig zu sällere Ziit- gforderet het.

Dr Begriff "Schwarze Dod" isch erscht abem 17. Jahrhundert ufcho, d'Ziitgenosse händ meischtens vom "Grosse Stärbe" gredet (oder vode "Pescht" - aber zu dere Ziit isch jedi Epidemii e "Pescht" gsi).

Hüt wird der Peschderreger "Yersinia pestis" für die Justinianischi Pest verantwortlig gemacht, und im 2003 het me drü Liiche us emne Massegrab vo 1348 in Montpellier undersuecht und au dört d'Yersinie chöne beschtätige. Das isch nid unbedingt en Bewiis, dass die ganz Süüch zu dere Ziit ellei us dr Pescht bestande het, aber doch en Hiiwiis für die Vermuetig.

D Epidemii isch noch hütigem Wüssensschdand zerschd in Asie usbroche und mit em Schiffsverkehr noch Europa cho. Dört si mänggi Landschdrich wiitgehend entvölkeret worde, währed ander Regione vo dr Peschd verschont oder nume wenig bedroffen gsi si. Luut em Bricht vom Gabriel de Mussis us Piacenza sig d'Chranchet über Genuesischi Handelsschiff nach Europa cho, nachdäm ihri Handelsniderlassig Kaffa uf dr Krim vo Tatare belageret worde isch. Wo d'Pescht under deene uusbroche gsi isch, hege si ihri Peschtleiche über d'Muure katapultiert und demit d'Genuese infiziert. Wo d'Genueser mit irne Galeere heiwärts gflüchdet sind, händ si Chranket nach Europa bracht, und zwar über Messina, denn nach Frankriich und schliesslich nach Genua. D'Uswürkige vode Chranket sind fatal gsii: In Florenz het nume ein vo füf Bürger d Epidemii überläbt. Für s Gebiet vom hütige Dütschland wird drgege gschetzt, ass jede zähnti Iiwohner wägem Schwarze Dod siis Läbe verlore het. Hamburg, Köln und Breme hai zu de Schdedt zelt, wo ä sehr hoche Bevölkerigsadeil gschdorbe isch. Sehr vil chliiner isch drgege d Zahl vo de Dodesopfer in Süddütschland gsi.

Die soziale Uswirkige vom Schwarze Dod si schwerwiegend gsi: d Jude si sehr schnäll in Verdacht cho, mit Giftmischerei und Brunnevergiftig d Epidemii usglöst z ha. Das het in vile Deil vo Europa zu Pogrom gfüehrt und zum lokale Usschdärbe vo jüdische Gmeinde. Di erschte Vertriibige hän in Spanie und Frankriich stattgfunde, und sich denn über d'Schwiz nach Dütschland usbreitet. Mer het dur Folter Gschtändnis vode Jude erprässt und denn anderi Stett gwarnt. So hett zum Biispil Zofige d'Ussage vonere agäbliche jüdische Wältverschwörig gege d'Chrischteheit i verschidini Stett gschickt. Dur die Kommunikation zwüsche de Stett und d'Angscht vor de Pescht hend die Pogrom zum Teil statt gfunde, bevor d'Süüch die beträffendi Stadt überhaupt erreicht hett, wie zum Biispil in Strossburg oder Baasel. Hüfig sind die Ufständ au verbunde gsi mit anderne soziale Spannige, öppe zwüsched em Patriziat oder de Zümft. Sogar dört, wo geischdligi oder wältligi Herrscher brobiert hai, das z verhindere, isch ihre Autoritätsverluschd dur die soziale Verwerfige in dr Folg vo dr Epidemii so hoch gsi, ass ihne das in der Regle nit glunge isch. So hett de Papscht im Johr 1348 inere Bulle druf hiigwise, dass au d'Jude ade Pescht stärbed, und trotzdem hett er d'Verfolgig vo de Jude nume i sinere eigete Stadt, in Avignon, chöne verhindere (dr Hof vom Papscht isch zu dere Ziit nid in Rom, sondern in Avigon gsi).

D'Angscht vor de Pescht het sich au inere gsteigerte Religiosität güsseret. So händ sich Lüt zu sogenannte Geissler zämetue. Me seitene au Flagellante, zu dere Ziit dötsmol hetmene au "Laise" gseit, will si ständig "Kyrie Eleison" (griechisch: Herr erbarm di) gruefe hän. Die Gruppene wo in Europa umezoge sind, hetts scho vorem schwarze Tod gä, aber erscht mit de Pescht sind si i grosser Zahl ufträte. Vermuetli händ si drum sonen grosse Erfolg gha, will d'Pescht zu dere Ziit als Strof vo Gott inderpretirt worden isch, und ihres Ziil isch gsi, für die eigete Sünde und stellversträtend für dSünde vode andere zbüesse. Als Flagellante sind si 33 1/2 Täg (d'Läbesjohr vo Jesus) greist und händ i dere Ziit Buess tue, das heisst, ide Stett Predigte ghalte und sich sälber geisslet mit Stöck, bis si blüeted händ. Debii händ si au alli Zuehörer dezue ufgforderet, Buess ztue. Sie händ under stränger Disziplin gläbt und händ müesse gnueg Gäld ha, zum sich während de Geisselfahrt chöne sälber zversorge Allerdings isch die Bewegig scho glii nüm beliebt gsi wie am Afang: Es hett eifach zvill vo ine gäh, und d'Disziplin isch langsam abhande cho. Usserdäm händ ihri Züg bald als Unglückszeiche golte (hüfig hän si vermuetli zude Usbreitig vode Pescht biietreit, allerdings ohni, dass d'Ziitgenosse das gmerkt hätted). Usserdem sind si scho vo Afang ah de Chile en Dorn im Aug gsi, will si händ Laie loh predige (das händ zu dere Ziit eigentlich nume Geischtlichi dörfe). 

Der massiv Bevölkerigsiibruch in Europa wägem Schwarze Dod het zun erä Umschdrukturierig vo der mittelalterlige Gsellschaft gfüehrt. Ä grössere Prozäntsatz as vorhär het jetzt Zuegang zu lohnende Arbetsblätz gha. Zümft hai in de Johr noch em Schwarze Dod au Mitgliider zuegloo, wo män ä vorhär wäge ihrer soziale Härkumft d Uufnahm verweigeret het. D Verdüürig vo de Arbeitschreft het zun erä zuenähmende Mechanisierig vo dr manuelle Arbet gfüehrt, so dass es im Schbotmittelalter zun erä Reihe vo technische Neurige cho isch.


</doc>
<doc id="18712" url="https://als.wikipedia.org/wiki?curid=18712" title="Chaucer">
Chaucer

Chaucer isch der Name vom



</doc>
<doc id="18713" url="https://als.wikipedia.org/wiki?curid=18713" title="Fritz Fischer">
Fritz Fischer

Dr Fritz Fischer (* 9. Februar 1898 z Signau BE; † 28. Dezember 1947 z Züri) isch ä technische Physiker gsi. Er isch sit em 30. Juli 1936 mit dr Maud Schätti verhürotet.

Er het vo 1917 bis 1921 Elektroingenieurwäse an der ETH Züri schdudiert. Bi de Telefonwärk Albisriede het er 1924/25 d Qualität vo dr Schbroochüberdrägig verbesseret, und isch denn ins Zentrallaboratorium vo der Mueterfirma Siemens & Halske z Berlin versetzt worde. Dört het er under anderem die erschte färnglänkte Schiff und Flugzüg baut und het die physikalische Grundlage vom Farbfilm erforscht. 1932 isch er an d ETH Züri grüeft worde, won er s Inschdidut für Technischi Physik iigrichtet und s Eidophor-Verfahre entwicklet het, wo s möglig gmachd het Färnsehbilder in Kinoliinwandgrössi zu überdräge. Dr Profässer Fritz Fischer isch eine vo de gröschte technische Wüsseschaftler vo siiner Ziit gsi.


</doc>
<doc id="18714" url="https://als.wikipedia.org/wiki?curid=18714" title="Karl Friedrich Gegauf">
Karl Friedrich Gegauf

Dr Karl Friedrich Gegauf (* 13. Dezember 1860 z Wahlwies; † 13. Dezember 1926) isch ä Schwiizer Erfinder und Undernähmer gsi. 

Dr Karl Friedrich Gegauf isch 1860 in Wahlwies z Schdockach (Bade-Würtebärg) uf d Wält cho. Im Früehlig 1890 isch er vo Tägerwile im Thurgau noch Steckborn TG zooge und het im Refektorium vom Chloschder Feldbach ä Schdickerei und ä Wärkschdatt für d Broduktion von erä Monogrammschdickmaschine, won er erfunde het, ufgmacht. 1892 het er die erschdi Hohlsuummaschine entwicklet und s Schwiizer Patent No. 4670 drfür übercho. Noch emä Brand in dr Schdickerei het sich s Undernähme ehnder uf d Produktion vo Hohlsuummaschine konzentriert. Si si so berüehmt worde, ass mä dr mechanische Herschdellig vo Hohlsüüm „Gegaufe“ gsait het. Dr Uusbruch vom Erschde Wältchrieg isch ä Schlag für em Gegauf si Fabrik gsi, wo dr Verchauf vo Hohlsuummaschine ins Uusland verbote worden isch.
Noch em Chrieg het er 1919 d "Karl Friedrich Gegauf" gründet. 1923 het er z Steckborn ä Chunschtsiidefabrik ufdoo und ä Underbind- oder Fitzmaschine entwigglet.

Noch em Dod vom Karl Friedrich Gegauf am 13. Dezember 1926 hai siini Söhn Fritz (1893-1980) und Gustav d Fabrik übernoh.



</doc>
<doc id="18716" url="https://als.wikipedia.org/wiki?curid=18716" title="Erfinder">
Erfinder

Än Erfinder isch ä Person, wo einmol oder widerholt öbbis Neus erschafft oder ä wäsentligi Verbesserig im Beriich vo der Technik macht, wo as Erfindig cha bezeichnet wärde.

D Eigeschafte, won än Erfinder usmache si, ass er

S Erkenne vom Broblem isch die wichtigschti Vorussetzig für än Erfinder, wie s bsunders dütlig wird uf de zahlriiche Erfindermesse, uf wele mänggisch Erfindige zeigt wärde, wo em Publikum deilwiis sehr skurril erschiine und bi wele die eigentligi erfinderischi Leischtig s Erkenne vom enä Broblem isch, wo nonig glöst worden isch.
Die drei konschtitutive Eigeschafte vom enä Erfinder wärde au bim Patent beachtet. Bim Patent längt s, wenn der Erfinder s Broblem, wo mä söt löse, beschriibt und ä Lösig cha vorzeige. As Gegeleischtig für s Schutzrächt muess d Erfindig offegleit wärde. Das bedütet, ass si vom Erfinder so genau muess beschriibe wärde, ass ä Fachma, wo sich uskennt in däm Gebiet, in der Lag söt si, die Erfindig nochzvollzieh. Die Offelegig isch der wohr Grund für d Etablierig vo de Patentämter am Ändi vom 19. Jahrhundert. Si het s möglig gmacht, ass Erfinder uf de veröffentlichte Erfindige vo andere Erfinder hai chönne ufbaue und het zum enä Technologiischub in alle Länder gfüehrt, wo neui Patentämter gründet hai.

Au s „Broblemerkenne“ vo der konschtitutive Definition vom enä Erfinder wird im Patentwäse berücksichtigt: Die erforderligi Erfindigshöchi cha im Patentwäse au im Finde vo Broblem, wo bishär nit as sonigi bekannt gsi si und ihrer technische Lösig, erreicht wärde. 

Für zum d Leischtige vo de Erfinder für d Gsellschaft zu würdige, wärde in mängge Länder nationali Erfinderdäg gfiirt. 
Dr Erfinder muess underschiide wärde vom Entwickler. Die meischte erfolgriiche Erfinder si au gueti Entwickler, wil si suscht ihri eigeni Erfindig nit zum enä Prototyp oder in ä Produkt chönne umsetze. 

Bekannti erfolgriichi „Duur-Erfinder“ wie öbbe dr Thomas Alva Edison und dr Artur Fischer si im Regelfall gueti Handwärker, Techniker oder Ingenieur.




</doc>
<doc id="18718" url="https://als.wikipedia.org/wiki?curid=18718" title="-minu">
-minu

dr -minu, eigentlig Hans-Peter Hammel (* 16. Juni 1947 z Basel) isch ä Schwizer Autor und Kolumnischt und ä Basler Stadtoriginal.

Charakteristisch si si exaltierte Schriibstil und sini Homosexualität, won er offensiv zur Schau schdellt. Er isch im Grossruum Basel ä lokali Berüehmtheit, aber au in der übrige Schwiiz und im Elsass kennt män en. Für vili Basler ghört dr -minu zur Schdadt wie s Münschter oder dr Basilisk.

dr -minu isch uf s Realgymnasium gange und het denn Journalismus gschdudiert. Sit 1967 schriibt er wöchentligi Kolumne für d «Basler Zeitung» und au Gaschtkolumne für anderi Schwiizer Ziitige. Uf Telebasel het dr -minu sit em Johr 2000 än eigeni Chochsändig („Kuchiklatsch“), won er Prominänti us der Region mit Rezäpt überrascht, wo schbeziell uf si zuegschnitte si. Er isch Autor vo verschiidene Chochbücher, und siini Kolumne und Gschichte si in über 100 Bänd erschiine.

dr -minu läbt sit 38 Johr mit siim Lääbespartner, em Basler Aawalt Christoph Holzach, z Basel, im Elsass und z Italie. Am 5. Januar 2007 hai si ä iidraiti Partnerschaft gschlosse.

2018 het dr -minu bekannt gää, dass er si im Alter vo 69 Joor bi uugschütztem Sex mit eme andere Maa mit em HI-Virus aagsteckt heeb.




</doc>
<doc id="18720" url="https://als.wikipedia.org/wiki?curid=18720" title="Brockhaus">
Brockhaus

Brockhaus bezeichnet:

Brockhaus isch au dr Name vo däne bekannte Persone:
Lueg au:


</doc>
<doc id="18721" url="https://als.wikipedia.org/wiki?curid=18721" title="Journalist">
Journalist

Ä Journalischt isch ä Schriftschdeller, wo brueflig für Zitige, Zitschrifte, Nochrichteagenture, Korreschbondänzbüro, s Färnsee, Radio usw. schafft, d. h. Massemedie wo Informatione, Meinige und Unterhaltig verbreite. Er cha feschdagschdellt si oder freibrueflig schaffe.

In demokratische Länder wird groosse Wärt uf d Meinigsfreiheit gleit, und dorum git s keini Beschränkige, wär öffetlig darf publiziere. Es git zwar Schuele für Journalismus, aber mä muess nit dört glehrt ha, für zum as Journalischt z schaffe. Wil s Internet ufchunnt, wo jede si freji Meinig cha veröffentlige, und die druckte Ziitschrifte und Ziitige Schbarmassnahme müesse mache und dorum Material vo Nochrichteagenture übernämme, ohni si sälber z überbrüefe, gönge vili Böschde verlore, wo früehner professionelli Journalischde usgfüllt hai.

Vili Autore, wo hüt as Schriftschdeller bekannt si, hai au as Journalischde gschafft:
Maxwell Anderson; Julian Barnes; Ambrose Bierce; Albert Camus; Daniel Defoe; Theodore Dreiser; O. Henry; Hermann Hesse; Arthur Koestler; George S. Kaufman; Margaret Mitchell; Edgar Allan Poe; J. B. Priestley; Damon Runyon; Jean-Paul Sartre; Mark Twain; George Bernard Shaw; Dame Rebecca West

Vom französische "Journal", altfranzösisch "jurnal", vom schbootlatiinische "diurnalis" vo latiinisch "diurnus" (däglig), vo "dies" (Dag)


</doc>
<doc id="18722" url="https://als.wikipedia.org/wiki?curid=18722" title="Simbabwe">
Simbabwe

Simbabwe (in dr Schwyz offiziäll "Zimbabwe"; []; ibersetzt „Staihyyser“ in dr Sproch vu dr Shona; friejer Rhodesie) isch e Binnestaat im sidlige Afrika. Dr Name Simbabwe goht uf e Ruinestätt zruck, wu mer hit „Great Zimbabwe“ nännt un wu di grescht vorkoloniale Staiböute im sidlige Afrika sin.

Bis 2017 het dr Robert Mugabe s Land diktatorisch regiert, wu 1980 zum erschte Mol zum Bremierminischter un 1987 zum Bresidänt gwehlt woren isch. Z Simbabwe sin Hunger, Arbetslosigkait und Binneflucht wyt verbraitet. Im Human Development Index vu dr Verainte Natione isch Simbabwe 2013 unter 187 Länder uf em 156. Blatz gläge. Nazionalfyrtig isch dr 18. April.

Simbabwe lyt zwische dr Braitegrad 16° un 22° Sid un dr Lenginegrad 26° un 33° Ostch un het as Binnestaat kai aigene Zuegang zum Meer. S gränzt an Sidafrika (225 km), Botswana (831 km), Sambia (797 km) un Mosambik (1231 km). Dr Sambesi bildet di nerdli Gränze zue Sambia. Simbabwe het e Flechi vu 390.757 km², dodervu sin 3910 km² Wasser. D Gsamtflechi vum Land entspricht ungfehr dr Flechi vu Dytschland un Belgie. Di hegscht Hebig mit 2592 m, dr Inyangani, lyt im eschtlige Hochland nerdli vu Mutare im Nyanga-Nationalpark.

Di greschte Stedt (Yywohnerzahle no dr Volkszellig 2012) sin Harare (1.485.231), Bulawayo (653.337), Chitungwiza (356.840), Mutare (187.621), Epworth (167.462) un Gweru (157.865).

Simbabwe het e subtropisch bis tropisch Klima mit em fychte, dailwys schwiel-haiße Summer (bis iber 35 °C) un ere Druckezyt im Winter mit gmäßigtere Tämperature (um 25 °C). In dr hechere Lage, wu dr grescht Dail vum Land uusmache, isch d Hitz im Summer e wenig niderer (25 bis 30 °C) un im Winter git s ab un zur gmäßigti Nachtfrrescht (bis −5 °C). D Rägezyt] dduurt vu Novämber bis Merz, in däre Zyt het s iber 90 % dvu dr jehrlige Niderschleg, wu im Schnitt bi 1000 mm lige. In dr Hauptstadt Harare lyt di durschnittli Tämperatur bi 20 °C, sunscht bi 19–22 °C.

In e Dail Johr, wie eppe 2007/2008, isch s zue uugwehnli hoche Niderschleg chuu, wu dur Iberschwämmige Dodesopfer gforderet un d Ärn vernichtet hän. 2015/2016 isch zuen ere schwäre Deeri chuu,

S Land ischt fascht ganz deckt mit ere Druckesavanne, dominiere dien Miombo- un Mopane-Wälder. Vyl het s au Affebrot- un Läberwurschbaum un Schirmakazie. S Gras vu dr Savanne isch in dr Druckezyt bruun un verdeert, wird aber in dr Rägezyt bis zue zwee Meter hoch un bildet d Fuetergrundlag fir e Huffe Dierarte.

Bekannti Nationalpark z Simbabwe sin dr Hwange National Park, dr Mana-Pools-Nationalpark un dr Victoria Falls National Park.

Dr grescht Dail vu dr Bevelkerig mache d Shona uus (ca. 70 %). Dernäbe git s no chlaineri ethnischi Gruppe wie Ndebele (13 %) un d Chewa (6 %), derzue d Tonga am Sambesi, un im Side d Tsonga un d Venda.

Derzue git s hite no ca. 20.000 Noofahre vu europäische Sidler im Land un e chlaini Minderhait vum indische Subkontinänt.

SIL International fiert insgsamt 21 Sproche uf, wu z Simbabwe gschwätzt wäre:

Mit Änderig vu dr Verfassig 2013 het Simbabwe 16 glychbrächtigti Amtsspriche (): Chewa, Chibarwe, Englisch, Kalanga, Khoisan, Nambya, Ndau, Nord-Ndebele, Shangani, Shona, Sign Language, Sotho, Tonga, Tswana, Venda, Xhosa.

85 % vu dr Bevelkerig sin Chrischte un 62 % gehen regelmäßig in Gottesdienscht. Di greschte chrischtlige Gmaine sin di Anglikanisch, do Remisch-Katholisch un di Methodistisch Chilche. Wie in dr maischten anderen ehmolige europäische Kolonie mischle si Räscht vu lokaler Religionen us dr Zyt vor dr Chrischtianisierig in dr chrischtli Glaube. 

Dernäbe git au no dradizionälli Glaubesvorstellige wie Ahnekult oder Bsässehaitskult wie Mashawe. Rund 50.000 Simbabwer un 20.000 Mänschen in dr Nochberländer verehre dr Himmelsgott "Mwari". D Lemba sähn si as Noofahre vu Jude, wu vor 2700 Johr solle Israel verloo haa.

Weniger wie ai Brozänt vu dr Bevelkerig sin Muslim.

Schriftligi Ufzaichnige us em Biet vu Simbabwe git s erscht syt em Yydräffe vu dr Portugiesen um 1500 n. Chr.. S het au elteri arabischi Ufzaichnige us em 10. Johrhundert vum Al Masudi, wu aber wohl nume des ufgschribe het, was em an dr Kischte iber s Hinterland verzellt woren isch. Wäge däm wird di elter Gschicht vor allem us archäologische Quälle rekonschthruiert.

Bis um d Zytewändi isch s hitig Hochland vu Simbabwe vu staizytlige Jeger un Sammler bewohnt gsii, wu zue dr Khoisan-Velker ghert hän. Ihri spot Staizytkultur het si vu dr Jungstaizyt in andere Regione doderu unterschide, ass Hafnerei, Acherböu un Viizucht ganz gfählt hän. Die hän d Khoikhoi erscht vu dr yysezytlige Yywanderer, dr Bantu ibernuu.

Um d Zytewändi hän Bantuvelker vu Oschtafrika aagfange, sich iber dr Sambesi no Side uuszbraite. Si hän e frie-yysezytligi Kultur mitbrocht, wu Hafnerei, Landwirtschaft un Viizucht derzue ghert hän, vor allem Schof un Gaiße, chuum Rinder. Mabveni, di erscht yysezytligi Sidlig us em spote 2. Johrhundert, isch im Hochland vu Simbabwe gfunde wore. Um 1000 no Chr. hän si si uf s ganz Hochland uusdehnt ghaa. In dr Zyt vu dr Yywanderig vu dr Bantu hän d Khoikhoi, wu in dr Gegnig aasässig gsii sin, schyns d Viizucht vun ene ibernuu.

E zwooti Yywanderig vu Bantu mit ere furtgschrittenere Yysezytkultur het Mitti vum erschte Johrdöusert Spuren am obere Sambesi hinterloo. Die Mänsche sin schyns weschtlig am Hochland vu Simbabwe duren an dr Limpopo zoge. Dert isch im 9. un 10. Johrhundert e Kultur mit große Sidlige vu mehrere Döusert Yywohner entstande (unter anderem Musina). Churz vor dr Johrdöusertwändi sich die Kultur nidergange, villicht dur ekologischi Erschepfig vu dr Region. Schyns hete große Dail vu Bewohner s Limpopobiet verloo un het si im 10. bis 15. Johrhundert vu Sidweschte här iber s Hochland vu Simbabwe uusbraitet.

Vi vyl, aber nit allne Hischtoriker wäre si as Vorfahre vu dr hitige Shona aagsääne, wu uugfehr 80 % vu dr hitige Bevelkerig uusmache. Si hän e Kultur vu dr spote Yysezyt mitbrocht un hän ußer Ackerböu in großem Maß Rinderzucht dribe. An dr Ränder vum Hochland het d Rinderzucht zue Transhumanz gfiert. D Stadt Simbabwe un anderi Duursidlige sin uf em weniger malariaversyychte Hochland gläge, wu in dr summerlige Rägezyt Ackerböu dribe woren isch. In dr Druckezyt sin d Rinder in s chuum bsidlet Diefland dribe wore, wu s vyl drucke Gras gee het.

Zum Dail nochenander, zum Dail parallel sin e baar Staaten entstande. Groß-Simbabwe bi Masvingo, dr grescht Kompläx vu alte Staiböute z Afrika sidlig vum Equator, wird as erscht Zäntrum vum Mutapa-Rych aagsääne, d Macht vun em isch bis an d Kischte gange un au nerdlig un sidlig iber s hitig Simbabwe uuse. Khami, en ähnli große Kompläx vu Muure sibe Kilometer weschtli vu Bulawayo isch zerscht parallel entstanden un isch soeter Zäntrum vum Torwa-Rych gsii.

Um 1450 isch Groß-Simbabwe verloo wore, wahrschyns wel d Bevelkerigskonzentration s Land uusglaugt ghaa het. Dr Mutapa-Staat het sy Zäntrum no Norde verlagere tun het sy Vormachtstellig an dr Torwa-Staat verlore. Nei Zäntrum isch fir run 200 Johr sällem sy Hauptstadt Khami wore. Mitti vum 17. Johrhundert isch dr Torwa-Staat vu dr Changamire-Dinaschty ibernuu wore.Um die Zyt isch Danangombe (Dhlodhlo) zur Hauptstadt wore.

D Shona-Staate hän läbigi Handelsbeziehige mit Swahili-Händler an dr Kischte vum Indischen Ozean ghaa. Mer het Gold, Elfebai un Chupfer gege [Duech un Glas duscht, dr Färnhandel isch, wie Bodefund zaigt hän, bis uf China gange. S het e lokali Textilproduktion gee un ihri Podukt hän e hoche Prestigewärt ghaa. Wel d Wäbstiehö aber tächnisch veraltet gsii sin, hän sis i nit duurhaft gege di importiertet Duech chenne bhaupte.

Im Lauf vum 15. Johrhundert hän islamischi un portugiesischi Händler um dr Yyfluss an dr Chenigshef kunkerriert. Wu Portugal di mosambikanisch Kischte zue syre Kolony gmacht he tun dr swahilisch Kischtehandel unterbunde het, het s Shona-Rych sy Bedytig verlore. Im 17. Johrhundert sin d Nguni-Velker, wu us em Kongo-Biet chuu sin un militerisch straff organisiert gsii sin, ins Biet sidlivum Sambesi eyygwanderet, am bekannteschte d Zulu z Sidafrika. Im hitige Simbabwe isch s Nguni-Volk vu dr Ndebele (Matabele) gsii, wu 1835 unter ihrem Chenig Mzilikazi s Land eroberet un d Shona unterworfe hän. Dr letscht Shona-Staat vu dr Changamire-Dinaschty isch dur Burgerchrieg gschwecht gsii un isch vu dr neie Akteur vu dr Bolitik, afrikanische wie europäische, aifach ibergange wore. S Biet vum Matabelerych isch fascht deckigsglych mit däm vu dr hitige Republik Simbabwe gsii. Hauptstadt sich Bulawayo gsii.

Syt dr Grindig vu ihre Niderlossige an dr Kischte vu Angola un Mosambik hän d Portugiese Aasprich gstellt uf s ganz Binneland im sidlige Afrika vu dr Wescht- bis zue dr Oschtkischte, ohni ass si dä Herrschaftsaaspruch ernschthaft duregsetzt hätte. Im 19. Johrhundert hän Händler, Jeger un Missionar vu dr Brite un Kapholländer (Bure) di portugiesisch Herrschaft im Binneland unter Verwys uf dr arabisch Sklavehandel, wu s allno gee het, in Frog gstellt

Anne 1888 het dr britische Kolonialbolitiker Cecil Rhodes vum Ndebele-Chenig Lobengula Schirfrächt gchauft. 1889 het dr Rhodes e Lizänz fir d British South Africa Company iberchuu, 1893 het er, unterstitzt dur Abdailige vu dr Kapbolizei un Seldner, s Matabele-Chenigrych un Biet nerdlig vum Sambesi unterworfe. Är het d Bsidlig un au Edelmetall- un Mineralverarbaitig firschidribe. D Ndebele un au d Shona hän 1896–1897 verbittereti, aber erfolglosi Ufständ gege di europäisch Kolonisierig unternuu.

Im Johr 1911 isch em Rhodes sy Territorium dailt wore: in Nordrhodesie (jetz Sambia) un in Sidrhodesie, wu 1922 e sälbschtverwalteti britischi Sidligskolony woren isch, 1930 isch s Land in wyysi un schwarzi Sidligsbiet ufdailt un eso di afrikanische Buure in erdragsarmi Biet verdrängt wore. 1950 het dr Joshua Nkomo di "National Democratic Party" grindet, wu fir e velligi Unabhängigkait vum Land kämpft het. 1953 sin di beede Dail vu Rhodesie wider verainigt un mit Njassaland, hite Malawi, zue dr Federation vu Rhodesien un Njassaland unter dr Fierig vum Roy Welenski verbunde wore. No dr Uflesig vu dr Federation 1963 hän di Wysse z Sidrhodesie, unterstitzt vi dr Apartheid-Regierig z Sidafrika, ihri Unabhängigkait gforderet.

Derwylscht im benochbarte Nordrhodesien un z Njassaland schwarzafrikanischi Meehaitsregierige d Macht griffe hän, het e wyysi Minderhaitsregierig unter em Ian Smith am 11. Novämber 1965 aisytig Unabhängigkait verchindet. Großbritannie het die Erkerlig illegal gnännt, het aber nit gwaltsam di alte Zueständ widerhärgstellt. S Mee vu dr afrikanische bolitische Fierer isch derno ins Exil uf Sambia gangen oder isch vu dr wysse Regierig inhaftiert wore. Wu Verhandlige 1966 un 1968 fählgschlaa sin, het Großbritannie vu dr Verainte Natione Wirtschaftssanktione gege Rhodesie erlangt. Di wyss Minderhaitsregierig het 1970 d Republik uusgruefe. Die isch vu kaim Staat uf dr Wält ußer Sidafrika anerkännt wore.

S Zensuswahlrächt z Rhodesie het si im Gegesatz zue Sidafrika nit diräkt an dr Hutfarb orientiert, sunder an Yychuu un Bildig. Unabhängig vu dr Hutfarb isch e jede wahlbrächtigt gsii, wu s Regischtrierigsformular het chennen uusfillen un uf e bstimmt Yychuu chuu isch. In dr Praxis het des Wahlsischtem aber di afrikanisch Bevelkerig vu dr bolitische Bedailigung im Große un Ganzen uusgschlosse. Regischtriere loo hän si nume ne baar Döusert Afrikaner, drotz ass theoretisch e baar Zehdöusert wahlbrächtigt gsii wäre. Anne 1970 isch fir d Afrikaner en aige Wehlerregischter gschaffe wore un ihne 16 Abgordneti zuegsproche wore. Die Zahl hätt solle aastygemi em Styyraadail u dr schwarze Meehaitsbevelkerig. D Aaforderige sin aber eso hoch aagsetzt wore, ass e Machtibernahm vu dr schwarze Meehait „uf döusert Johr“ hätt sotte uusgschlosse blybe.

Z Rhodesie het zwar Rassedrännig gherrscht aber kai Apartheid im sidafrikanische Stil; di afrikanisch Bevelkerig isch in Wirtschaft un Verwaltig yybunde gsii un het d Meehait vu dr Beruefssoldate (bi dr Offizier erscht ab 1977) un dr paramilitärische Bolizei gstellt. E Wehrpflicht het s aber nume fi Wyssi gee.

Diräkt no dr Unabhängigkaitserklerig vu Rhodesien anne 1965 isch Großbritannie zuen ere Bolitik vu wirtschaftlige Sanktionen ibergange. S isch doderby zum Wortfierer in dr UN-Gremie wore. Dr UN-Sicherhaitsrot het nodno di vu dr britischen Ussebolitik bregte Positionen ibernuu un het im Mai 1968 voll verbindligi Sanktionsmaßnahme bschlosse. D USA hän zäme mit Großbritannie 1970 in dr Verainte Natione d Uuswytig vu dr Sanktionen uf Sidafrika un Portugal verhinderet. Beedi Staate hän zue dr wichtigschte Unterstitzer vum Regierigssischtem vum Ian Smith ghert.

Iber d Johr sin di innebolitische Spannigen im Land all greßer wore. D Smith-Regierig het doderby uf e Verscherfig vu ihre rassistisch begrindete Vormachtstellig gsetzt, uf e Yywanderigsbolitik fir d Sterkig vu dr europäischstämmige Bevelkerigsgruppe un d Aawärbig vu guet guet uusbildete Seldner in dr weschtlige Staate fir Ufgaben in dr rhodesische Strytchreft bzw. paramiliterische Organisatione (zum Byschpel "Rhodesian Special Air Service"). As hilfrych hän si di guete Verbindige zwische Militer- un Ghaimdienschtchrais vu Sidafrika un Rhodesie gwise. Sidafrika het aafangs im Rame vu syre "Detente"-Bolitik mit Mittel vu dr Entspannig en ihm gnähm Regierigssischtem im Nochbarstaat z schaffe.

Anne 1966 hän d Rebälle vu ZANU un ZAPU e Guerillakampf gege di Machtstrukture vu dr Wysse aagfange. Di militerische Aktivitete vu dr wenigen un unerfahrene Kämpfer sin zerscht gring un sporadisch blibe. Erscht zwische 1973 un 1974 hän d Aagriff, wu vu dr mosambikanische Provinz Tete uusgange sin, Wirkig zaigt. Doderudr het si zum Byschpel z sidafrika d Iberzygig duregsetzt, s aafellig Reschym vum Smith besser dur e alternativ, stabiler un vu Pretoria gstyrt Machtsischtem yyzbinde. Au in dr wysse Bevelkerig isch d Uuzfridehait mit dr Regierigbolitik greßer wore. As Reaktion uf d Verhandligsergebniss vu dr Rhodesie-Kumferänz z Gämf sin am 3. Juli 1977 Mitglider vu dr Regierigsbartei us dr "Rhodesian Front" uusdrätten un hän di ultrarächt "Rhodesian Action Party" grindet. Dr Smith het mit dr Uflesig vum Brlemänt reagiert un mit Neiwahle fir 85.000 Wyssi un eme seli chlaie Chrais vu schwarze Wehler. 

Dytligi Differänze hän si 1977 zwische dr afrikanische Nationalischtefierer zaigt, em Abel Muzorewa, Joshua Nkomo, em Robert Mugabe un em Josiah Tongogara. Dr Tongogara het e Guerillagruppe aagfiert un het e militerisch Training in dr Volksrepublik China kriegt. Dr tansanisch Bresidänt Julius Nyerere het si um en Ainigung gmiet. Sidafrika het als wyter yygriffe, unter anderem mit Waffeliferige un ere militerische Unterstitzig vu dr Smith-Regierig mit dr sidafrikanische Armee. Iber d Kooperation mit em rhodesische Militer het Sidafrika versuecht, d Verhältnis z Mosambik z destabilisiere, wel dert MK-Gruppe vum Afrikanische Nationalkongress wichtigi Ruggzugsryym ghaa hän. Au dr Mugabe het si Unterstitzig z China gsuecht, derwylscht anderi Nationalischtefierer sich u Unterstitzig us em sowjetisch kontrollierte Oschtblock bemiet hän.

Di wirtschaftli Situation un dodermit dr Rugghalt fir d Smith-Regierig isch all schlächter wore.Wel dr Guerillachrieg en all greßeri Belaschtig fir s Land woren isch, het dr Smith schließli im Dezämber 1977 ghaimi Verhamdlige mit em Muzorewa, em Ndabaningi Sithole un em Chirau ufgnuu. Am 3. Merz 1978 het dr Smith e Veryybarig mit dr drei schwarze Fierer zuen ere Bildig vun ere Ibergangsregierig unterzaichnet. Im April 1979 het s zum erschte Mol Barlemäntswahle mit allgmainem Wahlrächt] gee, wu dr Muzorewa bas dytlige Fierer drus firigangen isch. Am 1. Juni 1979 isch di nei Verfassif in Chraft drätte, s Land isch in Simbabwe-Rhodesien umgnännt woren, un di nei Regierig mit em Muzorewa as Regierigsschef het d Arbet ufgnuu. Dr Ian Smith isch as Minischter ohni Gschäftsberych als im Kabinett blibe.

Wel die Ibergangsregierig aber kai Fride brocht het, het di britisch Regierig im Rame vun dr Kumferänz vu dr Staatsoberhaipter vum Commonwealth of Nations z Lusaka alli Bedailigte vum Konflikt zuen ere Frideskumferänz uf London yyglafd, wu am 12. Septämber 1979 z Lancaster House aagfange het. Unter dr Vermittlig vum Lord Carrington hän si Verdrätter vu dr Patriotic Front un dr simbabwisch-rhodesischen Ibergangsregierig no wuchelange Verhandligen uf e Waffestillstand un Wahle gainigt, wu au d Patriotic Front derby gsii isch. Im Dezämber isch s Lancaster-House-Abchuu unterzaichnet wore, dr Waffestillstand isch in Chraft drätten un s simbabwisch-rhodesisch Barlemänthe di aisytig Unabhängigkaitserklerig vu 1965 zrugggnuu. D Regierig un s Barlemänt si ufglest woren un dr Lord Christopher Soames isch fir e churzi Zyt dr letscht Gouverneur vu Sidrhodesie wore.

D Neiwahle Ändi Februar 1980 het zuen eme fir di weschtlige Beobachter iberraschende Wahlsiig vum Robert Mugabe gfiert. Sy ZANU-PF het ihre Rugghalt vor allem unter dr zahlemäßig dominierende Shona ghaa. Dää Wahlsiig het dr Mugabe as Grun fir sy duurhafti Herrschaft z Simbabwe aagee. Dr Muzorewa het e dytligi Niderlad vmiteße vertlyyde, Bartei UANC het nume 3 vu insgsamt 100 Sitz im nei gwehlte Barlemänt iberchuu. Fir d Regieig z Sidafrika ischdes Ergebnis e bolitische Schock gsii. D Zytig "The Citizen" vu Johannesburg het am 5. Merz 1980 gschribe „"Dr Herr Mugabe het en Ärdrutschsiig errunge, wu sälbscht iber unseri schlimmschten Erwartige uusegoht“. Die neie Machtverhältnis z Sidrhodesie hän faktisch dr bolitische Strategy vu Pretoria vun ere Staategmainschaft im sidligen Afrika en Änd gmacht. Au fir di siafrikanisch Innebolitik isch dytli wore, ass d Zämenarbet vu schwarze Marionettebolitiker mit ere wysse Regierig bi dr schwarze Wehler kai Unterstitzig gfunde het. Am 18. April 1980 isch Simbabwe offiziäll unabhängig wore. Dr wysse Minderhait sin aber no fir sibe Johr 20 vu dr 100 Sitz Barlemänt reserviert bliben un derzue au d Garanty, ass dr Landbsitz un d Räntenaasprich nit aaglängr wäre.

Dr Unabhängigkaitschrieg het no rhodesischen Aagabe 20.350 Mänscheläbe (468 wyssi Zivilischte, 1.361 Aagherigi vu dr Militer (rund d Helfti Wyssi), 10.450 Ufständischi un 7.790 schwarzi Zivilischte) gforderet. D Rebällegruppe hän vu iber 30.000 Dote gschwätzt.

No dr Unabhängigkait vu Simbabwe anne 1980 het s Land langi Zyt as Vorbild fir e fridligi poschtkoloniali Transformation gulte. Ab 1990 het si di sozial un bolitisch Lage aber wider dytli verschlächteret un vier bis fimf Millione Simbabwer hän im Exil gläbt.
Di barlemäntarisch Regierigsform isch no 1980 aafangs bybhalte wore. D Legislative isch bstanden us em House of Assembly mit 100 uf fimf Johr gwehlten Abgordnete, wu 20 Mandat dervu bis 1987 fir di wyss Bevelkerigsminderhait reserviert gsii sin, un em Senat, wu s bis 1989 gee het un wu di maischte vu dr 40 Mitglider vum House of Assembly gwehlt un e chlaine Dail vu Stammeshaiptling nominiert un vum Bresidänt ernännt wore sin. Au do sin bis 1987 20 Brozänt vu dr Mandat dr wysse Minderhait vorbhalte gsii. Mit dr Johr het dr Mugabe s Land all autokratischer un diktatorischer gfiert, au mit Hilf vum vu dr Vorgängerregierig ibernummene Ghaimdienscht "Central Intelligence Organisation". Zum Johreswächsel 1987/1988 sin z Simbabwe Verfassigsänderigen yyglaitet wore, wu langfrischtig uf d Bildig vun eme sozialistisch orientierte Aibarteiestaat zyylt hän. Simbabwe isch in e Bresidialrepublik umgwandlet un s Amt vum Premierminischter abgschafft wore.

Noch em Amtsaadritt 1980 het d Regierig Mugabe Chlaibuure gferderet un het e baar Regierigsprogramm aagfange, unter anderem im Gsundhaits- un Bildigsberych. D Wirtschaftslaischtig vu dr Chlaibuure het zuegnuu (3,6 Brozänt Wachstum pro Johr). Erfolg sin au bi dr andere Pogramm uusechuu un soziali Indikatore sin arg besser wore. Zum Byschpel isch dr Aadail vu drchinder Mangelernehrig vu 22 (1980) uf 12 Brozän (1990) gsunke.

D Lääbeserwartig isch zwische 1980 un 1990 dytli gstige, d Chinderstärbligkait isch vu 86 Promille uf 49 zrugggange. Problematisch isch di hoch Arbstlosigkait blibe dur s hoch Bevelkerigswachstum, drotz ass d Aazahl vu dr Bscheftigte vu 1980 bis 1991 um iber 20 Brozänt uffegangen isch. S durschnittli Wirtschaftswachstum pro Johr vu 1980 bis 1989 isch bi 4,5 % vum BIP gläge (unter dr Vorgängerregierig 1966–1979: 3,8 %).

No johrelange Gfächt het s schließlig 1987 e Fridesverdrag gee zwische dr ZAPU un dr ZANU un di boode Orgynisatione sin 1988 zue dr ZANU-PF verainigt wore.

D Regierigsbartei het derno d Wahle vu 1990 zuen ere Abstimmig gmacht iber d Yyfierig vun ere Aibarteieregierig un d Verankerig vum Sozialismus in dr Verfassig. Drotz em positive Ergebnis het d Regierig us Angscht vor e internationale Kapitalflucht s Projäkt abgsetzt un statt däm ekonomischi Maßnahme un Sparprogramm bschlosse, wu vum IWF unterstitzt wore sin. En andere Grund isch au di schlimmscht Deeri vum Johrhundert im sidlige Afrika gsii, wu anne 1992 aagfange he tun simbabwe eso massiv droffe het, ass dr national Notstand uusgruefe woren isch.

Syt 1990 wird dr Bresidänt in diräkte Wahle fir en Amtszyt vu sechs Johr gwehlt. Drotz dr Meehaitsregierig, wu all mee Ziig vun ere persenlige Diktatur aagnuu het, hän di Wysse– weniger wie 1 % vu dr Bevelkerig – aber 70 % vum urbare Land in dr Händ ghaa. Großi Dail vu dr Bevelkerig hän noch em Änd vu dr wysse Herrschaft Landreform erwartet wore. Anne 1999 het d Regierig schließlig e Programm fir d Umverdailig vun Land vu dr wysse Farmer zue dr schwarze Buure proklamiert. In mehrere Schritt sin syt 2000 rund elf Millione Hektar Land entaignet un nei verdalt wore – offiziäll an rund 300.000 Chlaibuure, derwlyscht di Wysse noch em "Land Acquisition Act" hätte sotten entschedigt wäre. E Hufe Heef sin aber ohni Entschädigungszahlig an Verwandti vum Mugabe un an Bolitiker vu dr Regierigsbartei ZANU-PF gange. Zum anderi intärni Schwierigkaite z iberspile (vor allem di stark Korruption vu Verwaltig un Bartei), aber au wäg dr Agrarkrise, sin di Wysse all scherfer unter psychische un physische Druck gsetzt wore. Di schnäll Landreform („fast-track land reform“) syt 2000 het si vun eme Landumverdailigsprogramm all mee zuen ere gwaltsame Kampagne gege d Opposition entwicklet. E Huffe wyssi Sidler sin gflichtet, un hän vorhär s Vii umbrocht un hän d Maschine un Bewässerigsaalage verwieschtet. Dur die Art vu dr Landreform het si di friejer „Fruchtchammere“ vu Afrika in e Land gwandlet, wu Hungersnet blogt un duurhaft vu Läbesmittelimport abhängig isch. Simbabwe isch in däm Zämehang wäge Verletzige vu Mänscherecht un dr Verschiebig vu dr Wahle 2002 vum Commonwealth suschpendiert wore. Di unabhängig Dageszytig "Daily News" isch verbote wore. Im Dezämber 2003 isch s Land us em Commonwealth uusdrätte. Di wichtigscht Oppositionsbartei isch syt dr Mitti vu dr 1990er Johr d MDC (Movement for Democratic Change). 

Mitti vu dr 1990er Johr het dr Bresidänt Mugabe e Kampagne gege Homosexualitet aagfange, wun er as unnatytlig un „unafrikanisch“ darstellt. Homosexuälli – wu fir dr Mugabe „minderwärtiger wie Sei“ sin – chenne mi zeh Johr Gfängnis bestroft wäre.

Dur d Entaignige, di korrupte Devisebewirtschaftig un di hoche Agragexport isch di sozial Lag all schlächter wore, vor allem uf em Land. D Wirtschaft het au dodrunter glitte, ass ass z Simbabwe e HIV/AIDS-Pandemy wietet: no Schetzige vu dr UN isch e Drittel vu dr Bevelkerig infiziert.

Am 15. November 2017 het s Militer vu Simbabwe d Kontroll iber s Land ibernuu, dr Mugabe isch unter Huusarräscht gstellt wore, am 21, Novämber isch er offiziäll as Bresidänt zruggdrätte. Am 24. Novämber 2017 isch em Mugabe sy Barteifrynd Emmerson Mnangagwa as neie Bresidänt yygsetzt wore, wu au derno di umstrittene Bresidäntschaftswahle am 30. Juli 2018 gwunne het.

Simbabwe glideret si in acht Provinzen un zwoo Stedt mit Provinzstatus (d Hauptstadt Harare un Bulawayo). D Provinze daile si in 59 Bezirk un 1200 Gmaine. Letschteri bstehn derno wider us mehrere Ortschafte. D Yywohnerzahlen in däre Tabälle bezien si uf d Volkszellig vum 18. Augschte 2002.
Quälle: Central Statistical Office of Zimbabwe




</doc>
<doc id="18723" url="https://als.wikipedia.org/wiki?curid=18723" title="Anglonormannisch">
Anglonormannisch

Anglonormannisch isch die romanischi Schbrooch, wo die normannischi Oberschicht noch der Eroberig vo Ängland im Johr 1066 us Frankriich mitbrocht het, wo aber scho zu Ziite vom Eduard em Bekenner am Hof iigfüehrt worden isch. Für die änglische Arischtokrate isch si Gebruuch s Zeiche vo ihrer Adlikeit worde, im Gegesatz zur Bevölkerig, wo Angelsäggsisch gschwätzt het. Au in Wales und Irland isch s iigfüehrt worde, und, in chliinerem Umfang sogar in Schottland.
Die eltischde anglonormannische Schrifte, wo s no git, ghöre in d Ziit vom Henry I. im früeche 12. Johrhundert, die letschte in d Regierigsziit vom Henry IV. im früeche 15. Johrhundert.

Bis zum Ändi vom 14. Johrhundert isch Anglonormannisch (näbem Latiinische) d Schbrooch vom änglische Hof, der Verwaltig und Juschtiz bliibe. In der Literatur isch s sit dr Mitti vom 13. Johrhundert vom Mittelenglische abgelöst worde.

S normannisch Französisch wird hüte no uf de Kanalinsle un in dr Normandii gschwätzt.

Vo dr Schbrooch, wo mä uf der Île-de-France gschwätzt het, isch s Anglonormannisch vo Afang a verschiide gsi. Nochdäm d Normanne d Normandii im früeche 13. Johrhundert verlore hai, het sich ihri Schbrooch no meh vom feschtländische Französisch afo underscheide, was z. B. dr Geoffrey Chaucer in der Beschriibig vo dr Prioresse im Prolog vo de "Canterbury Tales" äso het zum Usdruck lo cho:

"And Frensh she spak ful faire and fetisly" 
"After the scole of Stratford atte Bowe"
"For Frensh of Paris was to hire unknowe" (124 – 126).
(Und Französisch het si sehr zierlig gschwätzt
Noch dr Schuel vo Stratford atte Bowe
Wil s Französisch vo Paris ihre unbekannt gsi isch.)

E anglonormannischi Autorin vom 13. Johrhundert isch d Marie de France gsi.



</doc>
<doc id="18725" url="https://als.wikipedia.org/wiki?curid=18725" title="Reims">
Reims

Reims [] isch ä Schtadt im Nordoschte vo Frankriich, öbbe 140 km vo Baris. Verwaltigstechnisch isch Reims d Unterpräfektur (franz.: "") vom Département Marne, in der Région Grand Est. D Schtadt isch Sitz vom enä Erzbischof und het sit 1969 ä Universität. Reims isch nit nume s Herschtelligszentrum für Champagner, au Teggschtilie, Nahrigsmittel und Usrüschtigsgegeschtänd für d Ruumfahrt wärde dört hergeschtellt. D Gschicht vo der Schtadt goht zrugg bis ins Römische Riich.



</doc>
<doc id="18728" url="https://als.wikipedia.org/wiki?curid=18728" title="Karl Rudolf Wirz">
Karl Rudolf Wirz

Dr Karl Rudolf Wirz isch am 26. Merze 1885 z Basel uf d Wält cho und am 27. Dezämber 1957 z Basel gschtorbe. Är isch reformiert, Bürger vo Gälterchinde und Kunschtmoler gsi.

Dr Karl Rudolf Wirz isch dr Soon vom Adolf Wirz und der Maria Plattner gsi. Im Joor 1921 het är d Marguerite Lydia Janin vo Basel ghürotet. Är isch z Basel in d Schuel gange.

Dr Karl Rudolf Wirz het z Basel e Flachmolerleer gmacht, isch vo 1905 bis 1909 in die Allgemeini Gwerbschuel z Basel gange und het sich selbschtändig zum Kunschtmoler usbildet. Nodem är e paar Joor als Flachmoler gschafft gha het, het är sich im ene eigene Atelier z Basel ab 1928 ganz dr Kunscht gwidmet. Är het sich als ächte Heimetmoler profiliert und het hauptsächlig Landschafte und Stillläbe in Öl, Tempera und Pinselzeichnige gmolt. Är het Basler Stadtaasichte die schwyzerischi, elsässischi und badischi Umgäbig vo Basel, usserdem au no Szenerie us de Freybärge und im Tessin gmolt. Im Baselbiet molt är bsunders z Zeglige und drum ume vill Bilder. Regelmessig nimmt är an Usstellige in der Basler Kunschthalle und z Lieschtel teil. Es git vo ym rund vierhundert Wärk.




</doc>
<doc id="18729" url="https://als.wikipedia.org/wiki?curid=18729" title="Johann Wirz">
Johann Wirz

Dr Johann Wirz isch am 17. Oktobr 1814 z Gälterchinde uf d Wält cho und am 13. Septämbr 1870 z Gälterchinde gschtorbe. Är isch reformiert, Bürger vo Gälterchinde und Leerer gsi.

Dr Johann Wirz isch dr Soon vom Johann Jakob Wirz, Buechdruker, und dr Anna Katharina Buser gsi. Im Joor 1839 het är d Salome Gerster vo Gälterchinde ghürotet. Mit zwölfi isch är Vollweise worde und isch als Verdingbueb zu me Buur cho. Sy Soon isch dr Jakob Wirz gsi.

Dr Johann Wirz isch nach ere churze Bandwäberleer dank ere Gönnerin an dr Buebeschuel Vordemwald z`Zofige zum Leerer usbildet worde. Im Joor 1833 het är am Inschtitut vom Pfarrer Jacquet z Dälschbrg unterrichtet und 1834 bis 1835 denn z Gälterchinde. 1838 isch är an dr Société des Missions Evangéliques z Paris tätig gsi. 1839 bis 1854 isch är Leerer im «nöie» Schuelhauus z Gälterchinde gsi. Är het mit syne Schüeler aagfange dr Bettäbrg ufzforschte. Us gsundheitlige Gründ het är müese ufhöre als Leerer z schaffe. Wärend syne verblybende Läbensjoor het är als Oberufse`er (Betrybsleiter) in dr «rote» Bandfabrik Freyvogel, Heusler & Cie. z Gälterchinde gschafft. Är isch nume sechsefüfzgi worde.




</doc>
<doc id="18730" url="https://als.wikipedia.org/wiki?curid=18730" title="Schneidemühl">
Schneidemühl

Schneidemühl (uff polnisch "Piła"; IPA: [ˈpʲiwa]) isch e Stadt am Fluss Küddow in de Woiwodschaft Großpole im Nordweschte vu Pole. Sie ligt uugfähr 80 Kilometer im Norde vu Pose. Hytt hättse mit irre Induschtrie (Chemie, Metall- und Holzverarbeitung), Landwirtschaft und als Sitz vunnere bekannte Lokwerkstatt überregionale Bedütig.

Die Stadt isch 1380 gründet worre und hätt 1513 vum polnische König Sigismund I. des Magdeburger Stadtrecht kriegt. Mit de erschte Teilung vu Pole im Joor 1772 isch die Stadt vu Pole aa Preusse kumme. Noch im Johr 1774 ware 47 Prozent vu de Iiwohner Pole, des isch dänn immer wiitr ksunke bis im Joor 1900 uff unter 5 Prozent. En bedeutende Uffschwung hätt die Stadt wegge dem Bau vu de "Oschtbahn" erlebt.

Noochm Wiener Kongress hätt Schneidemühl zum "Kreis Chodziesen" khert (der dänn 1877 in "Kreis Kolmar i. Posen" umbnannt worre isch). Der Kreis isch in de preussische Provinz Pose im Regierungsbezirk Bromberg ksi. 

Sit 1914 hätt Schneidemühl dänn en eigene Stadtkreis bildet. Doodemit isch die Stadt numme de Verwaltung vum Landrat unterworfe ksi.

Wegge Grenzverschiebunge noochm Erschte Weltkrieg isch als Folge vum Versailler Vertrag im Johr 1919 de Sitz vum Regierungspräsident vu Bromberg nooch Schneidemühl verlegt worre. Die neue "Regierungsstelle fyr de Verwaltungsbezirk Grenzmark Weschtpreusse-Pose" hätt älle bi Deutschland verbliebene Gebiete vu de Provinze Pose und Weschtpreusse weschtlich vu de Weichsel verwaltet. 1921 hänntse de Name vu derre Regierungsstelle in "Pose-Weschtpreusse" gändert.

Ab 1922 hätt Schneidemühl als Provinzialhuuptstadt zu de neue Provinz "Grenzmark Pose-Weschtpreusse" und nooch derre Ufflösung 1938 bis 1945 zu de Provinz "Pommern" khert. 

Noochm Zweite Weltkrieg isch Schneidemühl aa Pole kumme. Die meischte deutsche Iiwohner sind uus irre Heimat vertribbe worre. Hytt lebbet no 800 Deutsche (1,1 Prozent) in Schneidemühl, die sich zu nem Freundeskreis ("Deutsche Sozial-Kulturelle Gesellschaft in Schneidemühl") zammegschlosse hännt.

Die folgende Schtadtteil ghöred au dezue:





</doc>
<doc id="18731" url="https://als.wikipedia.org/wiki?curid=18731" title="John of Gaunt">
John of Gaunt

Dr John of Gaunt, Herzog vo Lancaster, dt. Johann vo Gent, frz. "Jean de Gand" (* 6. März 1340 z Gent; † 2. Februar 1399 z Leicester) isch dr dritt Sohn vom König Eduard III. vo England und dr Philippa von Hainault, wo überläbt het. Si Zuesatz zum Name "Gaunt" (Gent) isch vo siim Geburtsort Gent im hütige Belgie abgleitet worde. Siini andere Ditel si Ritter vom Hosebandorde, Lord High Steward of England, Herzog vo Aquitanie, Earl of Derby, Earl of Lincoln, Lord of Bergerac & Roche-sur-Yon, Lord of Beaufort & Nogent und König vo Kaschtilie.

Dr Gaunt isch sehr riich gsi und het enorme Iiluss uf d Regierig währed dr Herrschaft vo siim Neveu Richard II. gha, und in dr Ziit vo dr politische Unrueh, wo druf cho isch. Er isch aber vorsichtig gnue gsi, ass män en nit offe mit de Gegner vom Königs hätt chönne in Verbindig bringe.

Zum John of Gaunt siine legitime Nochkomme, vom Huus Lancaster, hai die änglische König Heinrich IV., Heinrich V., und Heinrich VI. ghört. Zum John of Gaunt siine Nochfahre, wo zerschd illegitim, aber denn mit dr Hürot mit dr Catherine Swynford im Johr 1396 legitimiert worde si, het dr John Beaufort 1. Earl of Sommerset ghört, däm si Groossdochder Margaret Beaufort wo schböter ins Huus Tudor iighürotet het, und weles mit em Heinrich VII. zum Dron ufgschtiigen isch. Anderi legitimi Nochkomme vom Gaunt si d Döchter Philippa of Lancaster, wo an der Siite vom König Johann I. vo Bordugal gregiert het und d Mueter vom Eduard gsi isch, d Elizabeth, Herzogin vo Exeter, wo d Mueter vom John Holland, 1. Herzog vo Exeter worden isch, und d Katherine (Catalina) of Lancaster, wo an der Siite vom König Heinrich III. vo Kastilie dr schbanisch Dron bestiige het. Sie isch d Groossdochder vom Peter I. vo Kastilie und d Mueter vom Johann II. gsi.

Wo dr John of Gaunt 1399 gschtorbe isch, si siis Land und siis Vermöge an d Krone gfalle, wil dr Richard II. im Gaunt si Erb Heinrich Bolingbroke 1398 ins Exil gschickt het. Dr Bolingbroke isch 1399 zruggcho und het dr Richard, wo wenig populär gsi isch, abgsetzt, und isch sälber as dr erscht Abkömmling vom John of Gaunt König worde, drHeinrich IV. vo Ängland.
Dr John of Gaunt isch näbe siiner erschte Frau, Blanche of Lancaster, im Chilleschiff vo der St. Paul's Cathedral im enä Grab us Elfebei, wo vom Henrich baut worden isch und däm vo siim Sohn ähnlig isch, in der Canterbury Cathedral) begrabe. 








</doc>
<doc id="18732" url="https://als.wikipedia.org/wiki?curid=18732" title="Thomas Chaucer">
Thomas Chaucer

Dr Thomas Chaucer (* um 1367; † 18. November 1434) isch der ältischt Sohn vom berüehmte Dichter Geoffrey Chaucer und siiner Frau Philippa Roet, Dochter vom Sir Payne Roet und Schwöschter vo dr Catherine Swynford, dr Mätresse und denn Frau vom John of Gaunt, Herzog vo Lancaster, gsi. Si Frau het groossi Ländereie mit in d Eh brocht, die wichdigschd drvo s Landguet vo Ewelme in Oxfordshire.

Er het schon früeh d Mathilda, die zweiti Dochter vom John Burghersh, Lord Kerdeston, em Neveu vom Henry Burghersh, Bischof vo Lincoln, Schatzmeischter und Kanzler vom Königriich, ghürotet. Die Verwandtschaft und die mit em John of Gaunt het sich sehr günschtig uf si Karriere usgwürkt. Am Hof vom Richard II. het er dr Boschde vom Hauptmundschänk gha mit erä Ränte vo 20 Mark. Er isch Konnetabel vo Wallinford Castle und Hofmeischder, und für die und anderi Positione het män em £40 im Johr zahlt und £10 für ä Schdellverdräter. 1402 isch er zum Scheriff vo Berkshire und vo Oxfordshire ernennt worde. Zu dere Ziit het er au s Amt vom königliche Förschder vo North Petherton Park übercho, wo scho si Vater bsetzt gha het und er isch Hauptmundschänk für siis ganze Läbe worde. 1411 het em d Königin s Guet vo Woodstock gschänggt.

Vo 1400 bis 1431 isch er Parlamentsmitgliid und ä baar mol au Schbrächer vom House of Commons gsi, in erä Ziit, wo s Parlamänt siini Rächt het müesse verdeidige em König gegenüber. So hai si an dr Sitzig vo 1407 z Gloucester dr König dra erinneret, ass er em Parlamänt d Abrächnig für s Budget, won er übercho het, nonig usgliiferet haig. Dr Kanzler het en underbroche und gsait, ass d Abrächnig nit barat sig und ass in Zuekumft mä nüm wurd verschbräche si z veröffentliche. Wo dr Chaucer 1410 und 1411 widr gwehlt worden isch, het er, wie mä s immer gmacht het, d Erlaubnis verlangt, frei dörfe z rede. Dr König het em d Antwort gä, ass er dörf rede wie anderi Schbrächer vor ihm au, aber nid meh as das. Dr Dag druf het sich dr Chaucer endschuldigt. 1413 isch dr Heinrich IV. gschdorbe und si Sohn, dr Heinrich V., uf ä Dron cho. S Johr druf isch dr Chaucer widr zum Schbrächer gwehlt worde und het au vom König dr Ufdrag übercho, as "domicellus" si Hürot z arrangiere.

1415 isch er em König mit zwölf Ritter und 37 Bogeschütze, won er sälber zahlt het, noch Frankriich gfolgt und isch in dr Schlacht vo Agincourt drbii gsi. 1417 het er dr Uftrag übercho, mit Frankriich Friidensverhandlige azfoo.
1417, under em Heinrich VI. , isch er as dr königlich Hauptmundschänk abgelöst, churzi Ziit druf aber widr iigesetzt worde. Dr Heinrich VI het em Thomas Chaucer s Wallingford Castle gä. 1431 isch er Teschtamäntsvollschdrecker vo dr Herzogin vo York gsi. As sehr wohlhabende Ma, wo der König Gäld für ä Chrieg gege Frankriich het lo ufdriibe, isch er uf erä Schbändelischte mit £200, dr höggschte Einzelspänd, iidrait gsi. Er isch am 14. März 1434 as hochagsehne Ma gschdorbe und z Ewelme begrabe worde.

Er het ä Dochter, d Alice, gha won er im Alter vo elfi mit em Sir John Philip verhürotet het, as Wohnsitz het er nä s Schloss Donnington kauft. D Eh isch aber nie vollzoge worde, wil dr Sir John im gliiche Johr gschtorbe isch. In zweiter Eh het si dr Thomas Monacute, 4th Earl of Salibury, ghürotet, mit welem si keini Chinder gha het. Die dritti Eh het si mit em William de la Pole abgschlosse, Earl und denn Herzog vo Suffolk, emä Chriegsheld, wo 1450 vo dr Jeanne d’Arc gefangegno und schböter köpft worden isch. Dere Eh entschtamme zwei Söhn und ei Dochter. Der ältischt Sohn het in erschter Eh die schböteri Königsmueter, d Margaret Beaufort, ghürotet.



</doc>
<doc id="18733" url="https://als.wikipedia.org/wiki?curid=18733" title="Gegauf">
Gegauf

Gegauf cha si dr Familiename vom

Fritz Gegauf AG isch dä Name vo dä Fabrik z'Steckbora im Kanton Thurgau, wo d'Nähmaschine BERNINA produziert


</doc>
<doc id="18745" url="https://als.wikipedia.org/wiki?curid=18745" title="Gambia">
Gambia

Gambia (Uschbrooch: []; engl.: "The Gambia" []) isch ä Schdaat in Weschdafrika, wo an de Ufer vom Gambia-Fluss lit. Mit Usnahm vom enä churze Küschtenabschnitt an der Mündig vom Fluss in dr Atlantisch Ozean wird Gambia vollschdändig vom Schdaat Senegal umschlosse. Mit erä Flechi vo ungfähr 11.000 Quadratkilometer isch s Land öbbe halb so gross wie s Bundesland Hesse und dr chliinschd Flecheschdaat vom Kontinänt. Gambia het ungfähr 1,5 Millione Iiwohner (Schdand: 2008).

Gambia lyt an dr Weschtkischte vum afrikanische Kontinänt un isch mit 11.295 km² dr chlaischt Flechestaat z Afrika. Di rund 740 Kilometer lang Gränze goht uf ere Lengi vu 480 Kilometer un ere Braiti vu 10 bis 50 Kilometer em Verlauf vum Gambia-Fluss noo. Abgsääne vum Kischtenabschnitt isch Gambia ganz vum zwanzgmol greßere Senegal umschlosse. Vylmol wird s Land en Enklave gnännt, was aber nit stimmt, wel s ebe ne Zuegang zum Altantische Ozean het. Dr uugwehli Gränzverlauf vum Land chunnt dohär, ass des d Rychwyti vu dr Kanone vu dr britische Schiff uf em schiffbare Dail vum Fluss gsii isch.

S Klima isch tropisch mit ere uusbregte Räägezyt un ere Druckezyt. D Druckezyt goht vu Novämber bis Mai. Si isch beyyflusst vum druckene Nordoscht-Wind us dr Sahara, gnännt Harmattan. D Durschnittstämperature styge doderby uf Wärt zwische 21 un 27 Grad Celsius aa mit Spitzewärt bis iber 40 °C. Di relativ Luftfychtigkait blybt im Berych zwische 30 un 60 Brozänt.

Gambia het e Kischtelinie vu rund 80 Kilometer Lengi. Eppe 1300 Quadratkilometer, also 11,5 Brozänt vu dr Landesflechi, sin Wasserflechine. Dodervu het dr Gambia-Fluss – ain vu dr Hauptstrem vu Afrika – mit syne Sytenarm dr Hauptaadail.

Di geografisch Lag vum Land sorgt zäme mit dr umfangryche Fychtbiet fir e großi Aazahl vu verschidene Pflanzenarte. Rund 530 Pflanzenarte sin z Gambia bekannt. Dr Dail vum Senegal, wu im Norden aagränzt, lyt in dr Sahelzone, wyter im Side vu Weschtafrika schließt si dr tropisch Räägewald (Guineazone) aa. D Ibergangszone, wu au Gambia din lyt, nännt mer Sudanzone. Vorherrsche duet dr Vegetationstyp vu dr Fychtsavanne.

Noch ere Landnutzigsstudie vu 1998 sin eppe 45 Brozänt vu dr Landesflechi mit unterschidlige Waldtype deckt. Dr Aadail vu zuenigem Wald („dense forest“, mit eme zuenige Chronedach) isch aber nume bi 9 Brozänt gläge, derwylscht rund dreiviertel vu dr Waldflechi as „Waldsavanne“ klassifiziert woren isch. Nomol 32 Brozänt vu dr Landesflechi sin parkartigi, uffigi Hurscht-Savanne gsii, wu zmaischt saisonal druf buurt woren isch. Bi dr Umwandlig vu Wald in Ackerflechi wäre normal bstimmti Baim stoo gloo, zamischt sonigi, wu Fricht lifere (z. B. "Cordyla pinnata", Baobab), Medizin (z. B. "Khaya senegalensis"), Fueter fir s Vii (grien Laub in dr Druckezyt, z. B. "Faidherbia albida") oder Fasere (z. B. d Rinde vum Baobab zum Sail mache). D Waldsavanne cha mer yydailen in e Variante uf diefgrindigere, bessere Bede mit hechere Niderschleg (busnersch in dr West Coast Region un in dr weschtlige Helfti vu dr Lower River Region) un in e Variante uf dr ender flachgrindige Platoo mit gringere Niderschleg im Oschte vum Land. Di hyfigschte Baumarte sin "Khaya senegalensis", "Cordyla pinnata", "Daniellia oliveri", "Pterocarpus erinaceus", "Prosopis africana". Uf dr druckenere Platoo het s derzue no "Bombax costatum" un "Afzelia africana". Uf dr bessere Bede im Weschte git s dergege "Anogeissus leiocarpa", "Parkia biglobosa" un "Sterculia setigera". Uf große Flechine isch d Waldsavanne dur Waldbränd, Iberwaidig un starki Nutzig syt Johrzehnt degradiert un in dr Artenzämmesetzig stark veränderet wore. Statt dr urspringlige Artevylfalt hän si ender robuschti Pionierpflanze etabliert wie "Terminalia macroptera" un verschideni Combretum-Arte.
Iber e Strecki vu guet 200 Kilometer ab dr Mindig duryy, het s am Gambia eso wyt, wie dr Yyfluss vum Salzwasser goht, dr Brackwasserzone, Mangrovewälder. Wyter uffezues un au an e Dail Zuefliss, wu vylmol nume in dr Räägezyt Wasser fiere, Räscht vu immergrienem Galerywald. Do wachse näbe dr Baumarte, wu fir d Waldsavanne typisch sin, au "Diospyros mespiliformis", "Erythrophleum guineense", "Milicia regia", "Borassus aethiopum" un e Huffe Liene. Byschpil vum Galerywald sin im Abuko Nature Reserve un bim Ort Pirang in eme kleinen staatlige Forest Park erhalte blibe.

Am Atlantik lang het s vor dr Iberböuig mit ere turistische Infrastruktur e Kischtewald (Coastal Woodland) ghaa, wu vor allem dur zuenigi Bständ vu "Borassus aethiopum" gchännzaichnet gsii sin, derzue au "Allophyllus africanus", "Malacantha alnifolia" un "Fagara zanthoxyloides". E guet erhaltene un gschitzte Räscht vum Kischtewald findet mer im Bijilo Forest Park.

Derzue git s z Gambia au Baumarte, wu nit haimisch sin, aber im greßeme Umfang gsetz wore sin, zem Byschpel "Gmelina arborea" us Sidoschtasie oder "Tectona grandi" (Teakbaum), "Mangifera indica" (Mango), "Azadirachta indica" (Niembaum) und Eukalyptusarte.

Großwild wie Elifante, Leebe oder Giraffe sin im 19. Johrhundert un am Aafang vum 20. Johrhundert vu dr Kolonialherren un Wilderer uusgrottet wore. Ainewäg git s hite z Gambia no ne großi Aazahl vu Dierarte.

Rund 108 Suugerarte het s im Land, zem Byschpel verschideni Antilopenarte, wie d Sitatunga oder d Buschbeck. S git asu vyl Primate, dodrunter dr Guinea-Pavian un Grieni Meerchatze, aber au Weschtafrikanischi Stumbenaffen un Husarenaffe. Erfolgrych het mer di letschte Schimpanse vum Land in e Naturreservat umgsidlet.

S Land isch bekannt fir di groß Vylfalt vu Vegel. Iber 540 Vogelarte sin in dr Fachliteratur bschribe – e Drittel dodervu sin Zugvegel.

Friejer het dr Gambia as krokodilrychschte Fluss z Afrika gulte; hite findet mer in dr freie Wildbahn nume no sälte Krokodil, dodrunter s Nilkrokodil un s Stumpfkrokodil. Zue dr Echse ghert au dr bis zue zwee Meter groß Nilwaran. Sälte wore sin au d Flusspfärd, wu s no oberhalb vu Elephant Island rund 100 Exemplar het.

Di gschitzt Kischtelinie isch e beliebt Laich- un Ufwuchsbiet fir verschideni Fisch. In dr Flussmindig cha mer au als Delfin bschaue.

Wei d Hauptstadt Banjul uf ere Insle liyt, cha si nit wyter expandieren. Doderdur isch Serekunda in dr Kombo-St. Mary Area di mit Abstand grescht Stadt un mit 415.962 Yywohner s wirtschaftli un kulturäll Zäntrum vum Land.

Di grescht Bevelkerigsgruppe sin d Mandinka mit eme Aadail vu rund 40 Brozänt, derno d Fulbe un d Wolof. En Aadail vun eme Viertel verdailt si uf di räschtlige ethnische Gruppe:


Noch em Ethnologue wäre z Gambia die Niger-Kongo-Sproche gschwätzt (mit Sprächerzahl anne 2006):
Derzue git s s N’ko, e Mischsproch us dr Mande-Sproche Bamanankan, Maninkakan, Jula un Mandinka, wu as Zwootsproch brucht wird.

S Änglisch isch au no dr Unabhängigkait vum Verainigte Chenigrych anne 1965 offiziälli Amtssproch blibe un hite au di am meeschte brucht Schriftsproch

Di arabisch Sproch isch im Gambia-Dal en alti Schriftsproch. Im Zug vum Transsaharahandel sin scho im 10. Johrhundert v. Chr. nordafrikanischi Händler zue dr weschtafrikanische Herrscherhyyser chuu. Mit dr Aanahm vum Islam isch s Arabisch as Bildigssproch un as Sproch vu dr Religion in d Region chuu.

D Bevelkerig vu Gambia isch zue 90 Brozänt muslimisch, nyn Brozänt sin Chrischte un rund ai Brozänt ghert draditionälle indigenen afrikanische Religionen aa.

S Krokodil giltet as hailig. Im Mond sään Weschtafrikaner e Krokodil. Z Gambia git s drei "hailigi Krokodilbeckine", z Kachikally, bi Barra un bi Allahein. Dert wären in langer Familiendradition Krokodil ufzoge. S Aalänge vun ene soll Glick bringe. Mythologischi Bedytig het au dr Affebrotbaum (Baobab). 

Di fruchtbare Stade vum Gambia-Fluss sin scho syt Johrdöusert bsidlet. E schriftli Zygnis het dr Karthager Hanno dr Seefahrer um 470 v. Chr. im Bricht vu syre Rais uf Weschtafrika gee. D Verbindig zum Mittelmeerruum isch erscht mit em Fall vum Remische Rych un dr Uusbraitig vum Islam abgrisse.

Um d Mitti vum 15. Johrhundert hän e Huffe vum Heinrich em Seefahrer initiierti Entdeckigsfahrten an dr Weschtspizt vu Afrika gfiert. Dodrunter sin d Seefahrer Dinis Dias, Alvise Cadamosto un Nuno Tristão gsii. In dr Jorh derno hän portugiesischi Händler d Ruute mit Schiff as Dransportmittel ibernuu. Zue däm Zytpunkt isch Gambia Dail vum Rych Mali gsii.

Anne 1618 het dr Chenig James I. ere britische Gsellschaft s Privileg zum Handel mit Gambia un dr Goldkischte, em hitige Ghana, gee. Au d Niderlande un s Herzogtum Kurland hän churzi Zyt Kolonien uf em Biet vum hitige Gambia ghaa. Vum spote 17. bis zum Änd vum 18. Johrhundert hän si Ängland un Frankrych um di bolitisch un wirtschaftli Herrschaft iber d Fliss z Senegal un z Gambia gstritte. Dr Pariser Fride vu 1763 het Großbritannie d Herrschaft iber Gambia gee, d Franzose hän nume ne chlaini Enklave um Albreda im Norde vum Fluss iberchuu, wu anne 1857 an Großbritannien abdrätte woren isch.

In dr Zyt vum transatlantische Sklavehandel sin iber drei Millione Mänschen as Sklaven uf Amerika verschlaipft wore. Erscht 1807 het Großbritannien offiziäll mit em Sklavehandel ufghert, dr Handel z Gambia isch aber vorerscht wytergange. Anne 1816 hän d Ängländer z "Bathurst" (hite Banjul) e Militerstitzpunkt böue. In dr Johr derno isch Banjul zytwyise em britische General-Gouverneur z Sierra Leone unterstande. Erscht 1888 isch Gambia en aigeständigi Kolony wore. Doderrby sin d Gränze zwische dr franzesische Kolony Senegal un Gambia ändgiltig feschtglait wore.

Am 18. Februar 1965 isch Gambia unabhängig un as konschtitutionälli Monarchy in s Commonwealth ufgnuu wore. Am 24. April 1970 isch Gambia in e Republik innerhalb vum Commonwealth umgwandlet wore. Dr erscht Bresidänt vu dr Republik isch dr bishärig Minischterbresidänt David Dawda Kairaba Jawara wore, wu bis 1994 fimfmol widergwehlt woren isch. Am 30. Juli 1981 het im Land e Butschversuech gee, wu vum Bresidänt Jawara schließli mit Hilf vu sengalesische Druppe nidergschlaa woren isch. Im Noospiil zum Butsch hän Gambia un Senegal am 12. Dezämber 1981 e Verdrag iber e Verainigung vu dr Armee, dr Währig un em Wirtschaftsruum in dr Konfederation Senegambia vorgsää het. Die Konfederation het s vum 1. Februar 1982 bis zum 30. Septämber 1989 gee, wu Gambia us em Bund wider uusdrätten isch.

Am 22. Juli 1994 het s wider e Butsch gee, un dr Jawara isch us em Land gjagt wore. Sy Noofolger isch dr 29-jehrig Leutnant Yahya Jammeh wore. Am 2. Oktober 2013 isch Gambia us em Commonwealth uusdrätte.

Bi dr Bresidäntschaftswahl am 1. Dezämber 2016 het dr Oppositionskandidat Adama Barrow gege dr langjehrige Amtsinhaber Yahya Jammeh gwunne. Aafangs het dr Jammeh sy Niderlag yygstande, het des aber ai Wuche speter widerruefe un het Neiwahle aagchindet. Di international Staategmainschaft (OAU, Verainti Natione, USA) hän des Verhalte verurdailt un hän en zum Ruggdritt ufgforderet. Wel er d Macht nit abgee het, sin am 19. Jänner 2017 Druppe us fimf Nochberstaate z Gambia yymarschiert go d Machtibergab z zwinge. Dr Jammeh het derno ai Dag speter sy Ruggdritt aagchindet un isch am 22. Jänner in s Exil uf Equatorialginea gange.

Dr Staat Gambia isch in fimf "Regione" un zwoo Gmaine (), d Stadt Banjul un d Gmai Kanifing, unterdailt.
Yywohner 








</doc>
<doc id="18746" url="https://als.wikipedia.org/wiki?curid=18746" title="Flawil">
Flawil

Flowil () isch ä politeschi Gmaind zwüsched Sanggale und Wil im Kanton Sanggale i de Schwiz.

Ursprünglich isch d Burgau s Zentrum gsi. Us verchehrstechnische Gründ het denn aber Flowil afange waxe, und Burgau het a Bedütig verlore. Im Mittelalter isch d Vogtai Floowil under de Giele vo Glattburg gstande, wo ires Recht ane 1486 an Apt vo Sanggale verchauft hend. S hüttige Gmaindswoppe isch da vo de Giele vo Glattburg gsii.

Flowil lit im Försteland, zwüsche Wil und Sanggale, quasi a de Grenze zwüsched em Flachland und de Hügel vo de Voralpe. Es lit a de Oscht-Wescht-Hauptverchersax vo de Schwiz wo vo Sanggale noch Gemf got. Im übrige gönt Verchehrsverbindige noch Süde richtig Tegersche und gege Südwescht, zum Toggeburg ewegg.

Di ganz Ortschaft isch sehr langzoche, entlang vo de Hauptverchersaxe zwüsche Sanggale und Wil, bezihigswis Züri. Das het au mit de Hügel ztue, uf de Nordsite isch de Ruehberg und uf de Südsite de Botsberg und de Schtocke. Z Flowil hez zwai markanti Chilene, di katolisch Chile bim Spitol und di reformirti im Feld usse. 
D Toggi Chrüzig isch so ungfähr s Zentrum, döt chömed d Bahnhofschtross, d Wilerschtross, d Sanggalerschtross und d Maggenauerschtross zeme. De Marktplaz mit em Fürwehrdepo isch gad nöch nebetra, de Bahnhof isch au nöd wit, und es paar grösseri Hotel und Reschtarand sind rund ume. Vil Gschäft sind a de Bahnhofschtross oder a de Wilerschtross entlang. Witeri markanti Pläz und Chrüzige im sind de Bäreplaz, d Mattioli Chrüzig und de Engel. Am Dorfusgang vo de Maggenauerschtross isch d Ritthale und de Tschupplaz.

Flowil het kain Aschluss a d Autobahn A1 wells so nöch isch bi Gossau und Uzwil, und voralem wells us geografische Gründ eifacher gsi isch d Autobahn witer im Norde durezfüehre. Flowil het aber recht gueti Zugverbindige uf Züri und uf Sanggale wel d Intercity haltet.
Z Flowil hez e schöni Badi, si isch guet verschteckt, usserhalb vom Dorf, wemer gege Tegersche fahrt. 
D Flowiler hend es aiges Spitol. Es isch ene so wichtig, dass heftig proteschtiert hend wos het sölle zue gmacht werde.

De gröscht Arbaigeber im Dorf isch s Spitol, vor de Firma Büechi. Anderi grossi Bude sind Kochheer und d Flawa. Viel früener isch d Habis emol gross gsi. Vil Lüt, wo im Dorf lebed schaffet an anderne Ort i de Region Wil–Sanggale, oder pendlet au bis uf Züri abe.
Flowil het en aigeni Zitig, de 'Volkfründ', mengmol seget em d Flowiler zum Spass de 'Volksfind'.

Bi de Kantonsrotswahle am 14. März 2004 hets di folgende Resultat geh:


Flowil het mehreri Primarschuelhüser: s Enzebüel, de Vorder Grund und de Hinder Grund, Feld und Botsberg. Zuedem hez es Oberschtufezentrum im Feld usse und e hailpedagogischi Schuel. Für d Kanti gönd d Flowiler uf Sanggale oder uf Wil, oder an Fridberg uf Gossau.

Z Flowil hez einigi Sportklüb: under anderem de FC Flowil, de HC Flowil und de TC Flowil. Es hät nöd nu e Fraibaad, es hät au e Gokart-Rennbahn.

D Harmonimusig macht jedes Johr es grosses Konzert. Im übrige tretet si a verschidene Aless uf und wird ab und zue gruefe wenns näbis Grosses z fiire git. De Gospelchor isch i de letschte Johre au sehr aktiv gsi. De Kulturverein Touch organisiert regelmessig kulturelli Aless.

Fasnacht isch amel e wichtige Sach z Flowil, und es git mehreri Guggemusige, eini vo de bekanntischte sind d Wyssbachgaischter. A de Fasnacht gits amix en spezielle Pris für de Flowiler oder d Flowileri wo de luschtigscht Chaib botte het im vergangene Johr. De Pris haist 'Chratzbörschte' und de Volksfründ git denn amel extra e Fasnachtzytig use.

De Böögg wird amel am End vom Winter im Waideggperkli azündt zum de Winter verjage.



</doc>
<doc id="18750" url="https://als.wikipedia.org/wiki?curid=18750" title="Stimmloser velarer Frikativ">
Stimmloser velarer Frikativ

De stimmlosi velari Frikativ isch e Luut vo de mänschliche Sprooch. Im Alemannische isch er näbe [] eini vo de Ussprooche vùm <ch> wie in „Bach “, „Chind“ oder „Chuchichäschtli“. Trotz dr Annahm vo Laie dass de „ruuche“ Luut e Eigeart vùm Dütsche oder Alemannische isch, chùnt de Luut in de Sprooche vo dr Wält rächt viil vor. Im internationale phonetische Alphabet wird er mit transkribiert.

Im Alemannische isch de Luut in freier Variation mit em uvulare []. Je nooch Dialäkt ùn Person bruucht mer also eine vo de beide Luut, oder öbis derzwüsche, ohni dass d Bedütig vùm Wort sich verändret. Au im Hochdütsche sin die zwee Luut in freier Variation.

In viilene hochalemannische Dialäkt wie em Züridütsche, wird zwüsche eme chùrze (Lenis) ùn lange (Fortis) velare Frikativ ùnterschide. Die beide Luut sin also verschiidni Phonem. D Transkription vo dänne beide Luut wird vo Linguischte aber nit eiheitlig gmacht. Zum Deil wird de Lenis als ùn de Fortis als [xː] transkribiert, oder aber de Lenis wird mit em Zeiche für en stimmhafte velare Frikativ ùn eme Sùnderzeiche für Stimmlosigkeit transkribiert, ùn de Fortis defür mit em normale . Mangmool wird s Zeiche für Stimmlosigkeit au ewäg glo, oder mer ùnterscheidet grad gar nit zwüsche dänne beide Luut. In de Verschriftig vùm Alemannische wird de Ùnterschid meischt gar nit gmacht; allerdings isch in de erschte Ussgaab vo de Dieth-Schrift vo 1938 für de Lenis-Luut e normals <ch> vorgschloo worde, ùn für de Fortis <cch>. Des het sich aber nit duregsetzt ùn in de zweite Ùfflaag vo 1986 wird empfoole, dass mer die beide Luut normalerwys nit sött verschiide kennzeichne.

In de meischte alemannische Dialäkt usserhalb vo de Schwyz, wo vo de binnedütsche Konsonanteschwächig betroffe sin, git es die Luut überhaupt nit als eigeständigi Phonem, sùndern si sin nùmme je nooch de Position im Wort oder de luutliche Ùmgäbig Allophon vùm glyche Phonem. In Transkriptione vo dänne Dialäkt wird de meischt eifach ällewell s Zeiche gnoo.



</doc>
