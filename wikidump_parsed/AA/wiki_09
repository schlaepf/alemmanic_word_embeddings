<doc id="18751" url="https://als.wikipedia.org/wiki?curid=18751" title="Burkina Faso">
Burkina Faso

Burkina Faso ([]; alem.: „Land vo de Ufrächte“, dytschi Uussproch: [], franzesischi: []) isch e Staat z Weschtafrika, wu im Innere vum Nigerboge lyt un an Mali, Niger, Benin, Togo, Ghana un d Elfebaikischte gränzt. Di ehmolig franzesisch Kolony Obervolta (franzesisch "", noch em Fluss Volta) isch am 5. Augschte 1960 unter däm Name unabhängig wore. Noch ere Phase vu bolitischer Instabilitet mit zahlryche Putsch isch s anne 1983 zur Revolution vum panafrikanistisch-sozialistisch orientierte Thomas Sankara chuu. Unter syre Bresidäntschaft isch dr Name vum Land 4. Augschte 1984 in "Burkina Faso" („Land vu dr ehrewärte Mänsche“ oder „Land vo de Ufrächte“) gänderte wore. Administrativi un kulturälli Hauptstadt vum Land mit 16.751.455 Yywohner (Zensus 2011) isch d zäntral gläge Millionestadt Ouagadougou.

Dr Binneschtaat lit in de Savanne vom sudanische Hochplateau und het im Norde Deil am Sahel. Burkina Faso ghört zu de ärmschte Länder uf dr Wält, zeichnet sich aber dur ä gwüssi Schtabilität und die kulturelli Vilfalt vo siine Ethnie, wo friidlig zsämmeläbe, us. D Mossi si öbbe d Hälfti vo der Bevölkerig. Rägelosi Periode, wo mit groosser Hüfikeit widrchömme, verursache mänggisch groossi Not bi dr Bevölkerig, wo hauptsächlig vom Buure läbt.

Dr Präsident isch vu 1987 bis 2014 dr Blaise Compaoré gsi, wu s Land syt eme Putsch gege dr Thomas Sankara semiautoritär regiert un stabili Verhältnis fir uusländischi Inveschtitione gschaffe ghaa het.

Burkina Faso organisiert under anderem s panafrikanische Filmfestival FESPACO us, wo alli zwei Johr stattfindet.

Der Name "Burkina Faso" isch zweischbrööchig; "Burkina" isch Moré und bedütet öbbe „dr Unbeschtächlig, dr Integer, dr Ufrichtig“. "Faso" schtammt us dr Schbrooche Dioula und heisst „Vaterland“ ("fà:" „Vater“, "só:" „Haus, Dorf'“). "Burkina Faso" bedütet aso wörtlig „s Vaterland vo de ufrichtige Mensche“. D Bewohner vo Burkina Faso nenne sich "Burkinabè," wobii das Wort nit flektiert wird. D Pluraländig "-bè" isch us dr dritte Hauptschbrooch vom Land, em Fulfulde (d Schbrooche vo de Fulbe), gnoh. Im amtlige dütsche Schbroochgebruch isch d Iiwohnerbezeichnig "Burkiner" vorgschriibe; Kritiker säge, ass eso der Wunsch vo de Burkiner, ass mä au in Fremdschbrooche ihri Eigebezeichnig wurd bruuche, übergange wurd. "Burkinabe" wird mänggisch as Synonym in nitoffizielle Teggschd bruucht.

Burkina Faso isch e Binnestaat im Innere vu Weschtafrika mit 274.200 km² Flechi, wu 400 km² dervu Gwässer sin. S lyt sidli vum Nigerboge un dr Sahara un dailt si syni 3.193 km lang Landgränze mit sechs Nochberstaate: im Nordweschten un Norde mit Mali (1.000 km Lengi), im Oschte mit Niger (628 km) un im Sidoschte Benin (306 km) un Togo (126 km). An Burkina Faso gränze derzue no Ghana (549 km) im Siden un d Elfebaikischte (584 km) im Sidweschte. De grescht Dail vum Land lyt in dr Großlandschaft Sudan, derzue het Burkina Faso im Norden Aadail am Sahel.

Rund drei Viertel vum Land sin bregt vun ere Rumpfflechi, wu zum nidere Mittelabschnitt vu dr Oberguineaschwelle ghert. S handlet si um e flachwälligi Hochebeni, wu ne durschnittligi Hechi het vu 250–350 iber NN un wu Dail vun eme präkambrische Sockel us Granit un Gneis isch, wu vor rund 2–3 Milliarde Johren entstanden isch. Eppe 32 % (70.778 km²) vu dr Landesflechi ghere zum Zäntralplatoo (no syne Bewohner au Mossiplatoo gnännt). D Landschaft vum Platoo isch in dr Hauptsach flach mit verainzlete Biel, Sanke, Chäpf, Inselbärg un freie Granitstai, wu dr Erosion widerstanden hän. E Sandstaidafelland bregt dr Sidwescht vu Burkina Faso, wu mit em Tena Kourou, em hechschte Bärg vum Land, uf e Hechi vu 749 m chunnt. Des Massiv, wu in dr Hauptsach d Form vun eme monotone Hochplatoo ufwyst, het e durschnittligi Hechi vu 450 bis 500 m, goht zue dr mit Sedimänt deckte Sockel gääch aabe un bildet doet dr Hechezug Chaîne de Banfora. Die Chette goht bin ere durschnittlige Hechi vu 150 m in Nordoscht-Sidwescht-Richtig. Im Sidoschte lige d Chaîne de Gobnangou, e Massiv, wu villicht 100 m iber s Zäntralplatoo ufferagt. Quartäri Formatione het s vor allem in Form vu Altdine im Norde vum Land, wu uf e Hechi vu bis zue 20 m un e Lengi vu 10–20 km chemme. 40 % vu dr Flechine nerdli vu Markoye sin vi Dine deckt. Dr diefscht Punkt vum Land lyt im Flussdal vum Oti mit 125 m.

D Wasserlaif z Burkina Faso cha mer drei Beckine zueordne. Vu dänen isch s Voltabecki mit ere Flechi vu 120.000 km² s wichtigscht, s umfasst d Beckine vum Mouhoun (Schwarze Volta), vum Nakambé (Wysse Volta) un vum Pendjari. Im Norde vu Ghana nimmt dr Mouhoun s Wasser vu dr gnännte Nääbefliss un vum Nazinon (Rote Volta) uf. Mit 18.000 km² Flechi isch s Becki vum Comoé, wu dr Lauf vun eme dur Stromschnälle un Wasserfell (zem Byschpel dr Cascades de Karfiguéla) unterbroche wird, dytli chlainer. Zum 72.000 km² große Entwässerigssischtem vum Nigerbecki zelle di chlaine tämporäre Wasserlaif, wu em Niger im Norde vu Burkina Faso vu rächt s här zuefließe (unter anderem Béli, Gorouol un Sirba).

E Huffe vu dr zahlryche chlaine See un abflusslose Weier, dodrunter Ramsar-Schutzbiet Mare d’Oursi, liige saisonabhängig drucke. Si stelle wichtigi Wasserreservoir fir Mänsch un Vii dar. Di beede greschte natyrlige See vu Burkina Faso, dr Bamsee un dr Demsee, liige rund 100 km nerdli vu Ouagadougou. Zahlrychi Fliss sin zue See gstaut wore, zem Byschpel liigen im Sidoschte dr Kompienga- un im Side dr Bagré-Stausee, wu beedi je ne Spycherchraftwärch aadryybe. Im Nordweschte isch dr Sourou gstaut wore, derwylscht dr Ziga-Stausee syt Juli 2004 di weschtli glääge Hauptstadt mit Wasser versorgt.

Burkina Faso het e tropisch Wächselklima, wu primär beyyflusst wird vu dr Wächselwirkig vum weschtafrikanische Monsun un em Passatwind Harmattan, wu dr Regione vum Land en unterschidli langi, aber uusbregti Yydailig in Drucke- un Räägezyt bringt.

Vu Nord no Sid het s Land Aadail an dr unterschidlige Vegetationszone vum Sahel un em Sudan. Zue dr Sahelzone gheren eppe 25 % vu dr Landesflechi, wu vu Drickini bregt sin. D Niderschlage chenne do uf unter 300 mm im Johr gheie, d Räägezyt goht zum Dail chirzer wie zwee Monet. D Helfti vum Land unterliigen em Sudan-Sahel-Klima, wu ne Räägezytduur vu vier bis fimf Monet karakteristisch isch. Eppe sechs Monet goht d Räägezyt in dr sim Side glägene Sudan-Zone. Do sin Niderschleg vu bis zue 1300 mm im Johr kai Sältehait. D Durschnittstämperature liige zwische 25 °C un 30 °C. Di niderscht je gmässe Tämperatur isch 5 °C gsii, anne 1971 bi Bobo-Dioulasso un 1975 z Markoye. Dert isch mit 46 °C au di hegscht je gmässe Tämperatur vum Land ufzaichnet wore. Merz un April sin di haißeschte Monet, Jänner un Dezämber di cheltschte. In dr Räägezyt streme warmfychti Wind us Sidwescht iber s Land, derwylscht im Winter dr druckehaiß Harmattan Sand un Staub us dr Sahara in Richtig Sidwescht wait. In dr vergangene 35 Johr hän klimatischi Veränderige chenne feschtgstellt wäre, unter anderem e Sinke vu dr Niderschlagswärt un e Aastiig vu dr Tämperature. Extremi Klimaerschynige wie großi Drickine un Inerschwämmige hän in dr vergangene Johrzehnt au zuegnuu.

Z Burkina Faso chännt mer 2067 Arte vu hechere Bflanze, dr grescht Aadail dodraa hän Sießgreeser un Schmätterlingsblietler. Zahlrychi Wildbflanze wäre as Raustoff, Viifueter, Nahrig oder Medizin gnutzt. Bsundersch wichtigi Nutzbaim sinzem Byschpel Karitébaum, Afrikanische Affebrotbaum (Baobab) un Néré, aber au Anabaum, Niembaum, Ethiopischi Palmyrapalme un Tamarindebaum. Im Zug vu Nutzigsänderigen un Klimawandel verschiebt si s Areal vun e Huffe sahelische Arte no Side.

Burkina Faso umfasst drei phytogeografischi Zone, wu zum sudanosambesische Savannegirtel zelle: Sahel im Norde, Sudan im Zäntrum un Sudan-Guinea im Side. D Unterschaidig basiert unter anderem uf dr nidrigere Niderschleg (weniger wie 600 mm Niderschlagsmängi pro Johr) un dr lengere Druckezyt im Norde. In dr Sahelzone herrsche Dornehirschtsavanne vor – zum Dail mit Digerbuschvegetation, wu ne Form vu dr Aabassig an d Drickini darstellt. Baim wachse zmaischt verainzelt, zum Dail zue Hain gruppiert. Arte, wu vorherrsche, sin Verek-Akazie, Duftig Akazie, Wischtedattel, Indischi Jujube un dr fir dr Sahel karakteristisch Afrikanisch Affebrotbaum (Baobab).

D Sudanzone, gchännzaichnet dur Niderschleg im Berych zwische 600 mm un 1000 mm pro Johr, isch wie dr Sahel vu Akazie un Dorngwächs bregt, unterschaidet si aber unter anderem dur anderi Arte wie Néré, Karitébaum un vor allem Fligelsomegwächs as dominierend Elemänt vu dr sudanesische Savanne. D Baumdichti nimmt zue im Side zues un bildet verainzelt Hain, Wälder un an dr Fliss lang Galerywälder. In dr dichtbsidlete Gegnige vum Zäntralplatoo dominiere dur mänschligen Yyfluss degradierti Savannelandschafte. D Chrutschicht bstoht no Arte un Abundanz zuen eme große Dail us Greeser, doderby nimmt dr Aadail vu hoche un uusduurede Arte no Side zue.

In dr Sudan-Guinea-Zone sin Niderschleg iber 1000 mm pro Johr gängig. Zue dr Arte, wu s au in dr nerdlige Zone het, chunnt do unter anderem d Guineapfluume derzue. In dr Galerywäldern findet mer Arte wie di Braitblettrig Fyyge, dr Weschtafrikanisch Butterbaum, d Elpalme oder d Juckbohne. In dr Galerywälder drieje vor allem Bflanze, wu ne fycht-warm Klima bruuche.

Di maischte vu dr große Suuger, wu in dr Savanne lääbe, findet mer au z Burkina Faso, dur dr enorm Bevelkerigsdruck aber in ihre Lääbesraim bedroht. E Dail Dierarte, wie zum Byschpel Giraffe un Geparde, git s nimi im Land. In dr Schutzbiet lääbe Flusspferd, Elifante, Antilope, Affe, Gazellen un Leoparde, wu dur Jagd dezimiert wore sin. S git Afrikanischi Buschratten un Schlange. Im Land sin 495 Vogelarte noogwise wore, unter anderem dr Afrikanisch Struss, mehreri Storcharte, rund 50 verschideni Gryfvegel, Nashornvegel, Yysvegel un Binefrässer. In de See un "mares" lääbe Krokodil, wu vu dr Bevelkerig „hailigi Krokodil“ bsundersch verehrt wäre. Fir bstimmti Dierarte het s Jagdverbot.

Zue dr Naturschutzbiet z Burkina Faso zelle vier Nationalpark. Dr Nationalpark Arly lyt wie dr burkinisch Dail vum Nationalpark W im Sidoschte, dr Nationalpark Kaboré-Tambi im Siden un dr Nationalpark Deux Balés im Weschte vum Land. S git au ne UNESCO-Biosphärereservat Mare aux Hippopotames un e Ramsar-Schutzbiet Mare d’Oursi, derzue e Huffe "réserves" un "forêts classés" gnännti Schutzbiet.

Dr Klimawandel, wu mer z Burkina Faso syt uugfehr 35 Johr cha beobachte un wu si in all nidrigere Niderschlagswärt un all hechere Tämperatur uusdruckt, un d Buschfyyr, wu vu dr Buure fir d Gwinnig vu Ackerland aagfacht wäre, d Abholzig vu dr Wälder un d Uushagerig vu dr Beede sin Grind fir e all greßeri Desertifikation, wu vum sahelische Norden uusgoht. Anne 1984 isch dr "Plan national de lutte contre la désertification" (PNLD) ufgstellt wore, wu dermit di no intakte Naturryym gschitzt, d Praxis vu dr Buschfyyr bekämpft, d Bodequalitet verbesseret un Widerufforschtigsprogramm organisiert wäre solle. Ellai in dr Johr 1996 bis 2000 sin zue däm Zwäck rund 23 Millione Baim gsetzt wore. Raini Eukalyptusplantasche macht mer hite nimi, wie no in dr 1960er-Johr fir di schnäll Gwinnig vu Fyyrholz.

Bi dr schwären Uuwätter, wu in dr Räägezyt 2007 in zahlryche weschtafrikanische Länder zue Iberfluetige gfiert hän, isch s au z Burkina Faso zue Schäde chuu. Eppe 9000 Hyyser sin zerstert un 28.000 Mänschen obdachlos wore, 51 Mänsche sin gstorbe. E Huffe Stroße un Brugge sin bschedigt wore. Dr Uusfall bi dr Ärne wird mit 13.268 Tonnen aagee.

Vu dr Zahle här sin di sterkscht Ethnie d Mossi (40 %), wu d Vorfahre vun ene eppen im 15. Johrhundert us em Siden yygwandert gsii sin un sich im Lauf vu dr Zyt mit dr altyygsässene Bewohner, dodrunter dr Yonyoose, assimiliert hän. Des Gmisch us autochthone Gruppe ("tẽng-biisi" gnännt) un Eroberer "(nakombse)" het dur gmainsami Sproch, Grindigsmythe, Ritual un hierarchisch organisierte Machtstrukture ne ethnischi Identitet entwicklet mit em Moogo naaba as gaischtigem Oberhaupt un het hite ne bolitisch dominierendi Roll z Burkina Faso. Äng verwandt mit ene sin d Gulmancema, wu im Oschte lääbe 8 % der Bevölkerung). Noch em Grindigsmythos vu baide Velker stamme di jewylige Stammväter – dr Ouédraogo bi dr Mossi un dr Diaba Lompo bi dr Gulmancema – us dernämlige Familie. En anderi Bevelkerigsgruppe sin d Fulbe (5 %), wu in dr Hauptsach im Norde as sidle, as Viizucht-Nomade aber im ganze Land aazdräffe sin. Si stammen urspringlig us em Fouta Toro im hitige Senegal. Au nomadisch lääbe hoch im Norden, im Sahel, d Tuareg (7 %). Sprochlig äng mitenander verwandt sin d Bissa im side un d Sana im Nordweschte. Dr Sidweschte vum Land isch ethnisch weniger homogen: näbe Bobo (14 %), Senufo (9 %), Lobi (6 %) un Bwaba lääbe dert zahlrychi chlaineri ehtnischi Gruppe. Unter Uusdruck "Gurunsi" het mer friejer unter anderem d Kassena, d Nuna un d Lyéla zämmegfasst. Di draditionälle Schärzbeziehige "(parenté à plaisanterie)" zwische dr verschidene Gruppe liaschte ne wichtige Bydrag zum fridlige Zämmelääbe. Bstimmte Ethnie derfe si doderby no feschtglaite Regle gegesytig uze, zum Byschpel d Mossi un d Sanan oder d Fulbe un d Bobo.

Rund 3200 Franzose lääbe duurhaft z Burkina Faso, doderzue chemmen eppe 20.000, wu sich unter anderem im Ramme vu Projäkt vu dr Entwickligszämmearbet zytwys im Land ufhalte. Di wirtschaftli wichtig libanesisch Gmainschaft zellt uugfehr 600 Mitglider.

In dr letschte Johr isch d Bevelkerigszahl gumphaft aagstige (pro Johr um 2,4 %). Dur di nider Lääbeserwartig (52 Johr) un dr hoch Geburtenrote isch dr Aadail vu junge Mänsche an dr Gsamtyywohnerzahl relativ hoch.

No dr Unabhängigkeit isch d Sproch vu dr ehmolige Kolonialherre, Franzesisch, d ellainig Amtssproch blibe. Wel nume ne Minderhait vu dr Bevelkerig Franzesisch beherrscht, git s Alphabetisierigskurs fir diejenige, wu nie uf e Grundschuel gange sin, unter anderem in dr Nationalsproche Mòoré (dr Sproch vu dr Mossi), Dioula un Fulfulde (dr Sproch vu dr Fulbe). Dioula isch e wichtigi Verchehrs- un Handelssproch im sprochli heterogene Weschte vum Land. Au Arabisch het s Funktion as Handelssproch un wird unter anderem an Koranschuele glehrt.

SIL International fiert insgsamt 69 Sproche uf, wu z Burkina Faso gschwätzt wäre:

D Bedytig vu dr draditionälle Religione vu dr ainzelne ethnische Gruppe het si bis hite sterker chenne halte wie in andere Staate, uugfehr 15,3 % vu dr Burkiner sin Aahänger vun ere indigene Religion. Des hangt vor allem dodermit zämme, ass si d Mossi dr Islamisierig us em Norde lang widersetzt ghaa hän. Im draditionälle Glaube vu dr Mossi git s e Gott "Wẽnde", wu s Universum gschaffe het un si derno vu dr Mänsche zruckzoge het. As Vermittler hän si derno an verschidene Blätz, in Objäkt un Dier verschideni Gaischter aasgsidlet. Ahneverehrig het bi dr Mossi e großi Bedytig. Erscht am Änd vum 18. Johrhundert isch dr Moogo naaba Doulgou zum Islam konvertiert.

Mit 60,5 % sin´hite iber d Helfti vu dr Burkiner Muslime. Bis hite wird im Land en undogmatisch-pragmatischi Variante vum Islam gläbt, wu Elemänt vum Animismus yybeziet. Dur intensivi Mission wachst dr Aadail vu dr Muslim. Sammelverband vu dr burkinische Muslime isch d "Communauté musulmane du Burkina Faso" (CMBF), grindet anne 1962.

D Zahl vu dr Chrischte wird mit 23,2 % aagee, in dr Meezahl Katholike (19 %), un Aagherigi vu verschidene proteschtantische Glaubesrichtige (4,2 %). Di chlai libanesisch Gmainschaft isch zue 90 % chrischtli. S git 13 katholischi Bischtimer, dodervu drei Erzbischtimer, wu in dr Bischofskonferänz vu Burkina Faso un Niger organisiert sin. Erzbischof vu Ouagadougou isch dr Philippe Ouédraogo.

Mit Uusnahm unter anderem vu dr Fulbe im Norde sin di ethnische Gruppe religies heterogen. Vor allem d Hauptstadt Ouagadougou isch religies durmischt, derwylscht d Wirtschaftsmetropole Bobo-Dioulasso meehaitli muslimisch isch. Nit nume in dr Theory, au in dr Praxis git s d Freihait vu dr Religionswahl un -uusiebig, un au im alldäglige Zämmelääbe chunnt s nit zue Brobläm. Des wird dr draditionäll hoche religiese Toleranz vu dr Burkiner zuegschribe.

Rund 400.000 Johr alti Hackwärchzyyg («Chopping Tools») sin im Norde vum Land bi Markoye gfunde wore. Anne 1973 het mer e Huffe Artefakt vu Jeeger un Sammler gfunde, wu vor rund 14.000 Johr im Nordweschte vum hitige Burkina Faso gläbt ghaa hän, zem Byschpel Maißel un Schaber. Zwische 3600 un 2600 v. Chr. hän jungstaizytligi Kulture scho buurt. Fir d Zyt vor rund 3000–3500 Johr isch dr Gebruuch vu Yysenobjäkt un Keramik noogwiise wore. Vor eppe 3000 Johr hän Mänsche bi Tin-Akoff Perlhirse aaböue.

Fundstelle vu friezytligen Artefakt het s vor allem in dr Gegnig vu dr Pics de Sindou im Sidweschten un am Mare d'Oursi im Norde vum Land. S sin e Huffe Felsmolereie entdeckt wore mit Darstellige vu Aidechsli, Schildchrotte, Ross un Antilope. Bsundersch in dr Gegnig um Markoye im Sahel sin vyl Felszaichnige entdeckt wore.

E Dail vu dr Ethnie, wu hite z Burkina Faso lääbe, zem Byschpel d Dogon, sin scho am Änd vum erschte Johrdöusert no Chrischtus uf em hitige Biet gwohnt un in autonome Gmainschaften organisiert gsii. Um s 12. Johrhundert het d Zyt vu dr große Wanderige, wu nodno do ethnische Gruppe vu Ghana oder Mali in s Land brocht hän, wu bis hite di burkinisch Bevelkerig uusmache.

Im 15. Johrhundert sin d Mossi us em Norde vum hitige Ghana in dr Norde zoge. No ihre Mythology het des eso stattgfunde: d Prinzässin Yennenga isch in Richtig Norde zoge go si em Yyfluss vu ihre Familie z entzie un het mit em Jeeger Rialé e Bue mit Name Ouédraogo iberchuu, wu speter us em Dorf, wu syni Eltere grindet hän, s Rych Tenkodogo gschaffe het, s eltscht vu dr Mossirych. In däm sträng hierarchisch strukturierte Staat isch d Basis fir d Macht vu dr Mossiherrscher in dr negschte Johrhundert gsii. Em Ouédraogo sy Suhn Oubri isch speter wyterzoge in Richtig Weschten un isch uf s Sidligsbiet vu dr Nyonyonsé droffe. Är het d Hauptstadt Kombentinga vu däne eroberet un het Wogodogo grindet, s speter Ouagadougou. Är het si zum Moogho Naba ernännt, em Herrscher iber d Mossi un het dodermit d Dynaschty vu Oubritenga grindet. D Nyonyonsé hän si mit dr Zyt mit dr Mossi assimiliert.

Nume fir e churzi Period am Aafang vum 16. Johrhundert cha mer vu aim Mossi-Rych schwätze, gnännt "Moogho", bis im Norde vu Naaba Yadega s Rych Yatenga grindet woren isch. Dodermit het s e nei unabhängig Rych gee, wu dr Moogho Naaba praktisch kai Yyflus driber ghaa het. E ainig Mossi-Rych het s derno nimi gee. Des isch unter anderem an intärne dynastische Probläm gläge, an Chrieg zwische Nochberrych un dr Gegesätz vu dr Mossi un dr ibrigen Ethnie vu dr Region. S Moogho definiert si uf kulturällem Biet, nit uf dr Basis vun ere bolitische Ainhait: dr gmainsam Grindigsmythos, di sozioethnisch Integration, d Assimilation vu Främden un di gmainsame Draditionen un religiese Vorstellige bilde s Band, wu d Mossirych verbindet. E zäntrali Herrschaft dur dr Moogho Naaba het s nit gee. Mer goht insgsamt vu 19 Mossistaaten uus.

Iber Johrhundert hän d Mossi si chenne behaupten un dr Yyfluss vum Islam us em Norden abwehre. Erscht anne 1785 isch dr erscht Moogho Naba zum Islam iberdrätte, di draditionälle Glaubesvorstelligen un Bryych sin aber nit ufgee wore. Im 18. Johrhundert het dr Naaba Kango 30 Johr lang z Yatenga regiert, nodäm er mit Hilf vu andere Ethnie dr verlore Droon het chenne wider zruck erobere. No sym Dod isch s Rych in e Huffe Dynaschtie versplittert. Die Schwechig het dr Franzose bi dr Eroberig ghulfe. D Mossirych hän ihri Macht un Bedytig bhalte bis zue dr Aachumft vu dr Franzose am Änd vum 19. Johrhundert. Noch em Dod vum Naaba Koutou anne 1871 hän syni Sihn um d Macht gstritte, dr elter het schließlig as Naaba Sanem regiert bis 1890. No sym Dod isch sy jinger Brueder Boukary dur Drohige zum neie Naaba, Naaba Wobgo, gwehlt wore. Är het schließli vergäbes versuecht s Rych gege d Franzose z verdaidige.

Im Oschte het s Rych Gulmu vu dr Gourmantché (Gurma) gee, wu äng mit dr Mossi verwandt sin un wu urspringli au us em Norde vu Ghana chuu sin. Dr legendär Grinder vum Rych, dr Diaba Lompo, soll mit em Ouédraogo verwandt gsii syy. Au Gulmu isch hierarchisch organisiert gsii, het Aagriff vu dr Fulbe un dr Hausa chennen abwehre un het am Sturz vum Mali-Rych mitgwirkt. Im 18. Johrhundert isch d Hauptstadt vum Rych vu Pama uf Noungou z Fada N’Gourma verlait wore. Intärni Stryt um d Macht hän Gulmu im 19. Johrhundert bregt. Anne 1895 het dr Naaba Batchande e Protektoratsverdrag mit dr Franzosen unterzaichnet, go syni Rivale z besige, dodermit het er aber schließli d Macht an Frankrych verlore.

Im Weschten isch im 18. Johrhundert d Dynaschty vu dr Ouattara ufchuu, aini vu dr Chriegerdynaschtie, wu mit militerischer Macht iber d Ethnien in dr Region un dr Handel gherrscht. E Gegner vum Sékou († 1745) un sym Brueder Famagan († 1750) isch dr Tiéba vu Sikasso gsii. E bstimmt Territorium bolitisch z verwalte, isch nit in ihrem Inträssi gläge. Ai Machtzäntrum isch Kong gsii, en ander im Mouhounboge isch in dr Gschichtsschrybig Gwiriko gnännt wore. Di zmaischt akephale Gsellschafte vu dr autonomen Derfer hän unterschidlige Beziehige zue dr "maisons de guerre" ghalte. Zum Dail isch dr Uusdruck „Rych“ in dr Lteratur bruucht wore, was aber nit dr wisseschaftli gsicherete Chänntnis entspricht. Au d Näme Gwiriko oder Kénédougou sin nit sicher. Ethnien im Yyflussbiet vu dr Ouattara sin unter anderem Bwa, Samo oder Lobi gsii.

Im 15. Johrhundert sin d Fulbe us em Biet vum hitige Senegal in dr hit burkinische Sahel zoge. Si hän si iberall dert in chlaine Gruppe nidergloo, wu ihri Rinderhärde Wasser gfunde hän. Anne 1810 hän di muslimische Fulbe dr Machtaaspruch vu dr Gourmantché chenne abwehren un s Emirat Liptako as unabhängige Staat mit dr Hauptstadt Dori errichte. Im Gegesatz zue dr beede erschte Emir, wu em Emirat en Identitet hän chenne gee, sin dr Sori Hamma un syni Noofolger mit Chriegszig bscheftigt gsii, mit Uusnahm vum Seeku Saalu (1860–1887). Wu dr Heinrich Barth anne 1853 uf Dori chuu isch, isch er dert uf Armuet un Anarchy gstoße. Weschtli vu Liptako het s s Emirat Djelgodji mit dr Hauptstadt Djibo gee. Liptako het anne 1891 e Protektoratsverdrag mit Frankrych abgschlosse.

D Tuareg, wu us em Norde chuu sin un d Fulbe aagriffe hän, sin vu däne zruckgschlaa wore un hän derno nerdli vu Liptako ihre Rych Oudalan grindet. D Tuareg sin aafangs 20. Johrhundert vu dr Franzose militerisch bsigt wore.

Dr erscht Europäer, wu in s hitig Burkina Faso graist isch, isch dr Dytsch Heinrich Barth gsii, wu anne 1853 vu Norde här in s Emirat Liptako chuu isch un uf em Wäg uf Timbuktu fir ai Wuche d Stadt Dori bsuecht het.

Uf dr Kongokonferänz z Berlin (1884/85) sin d Ramebedingige vum „Wettlauf um Afrika“ verhandlet wore, unter anderem dr Kampf um Yyfluss im nonig kolonialisierte weschtafrikanische Hinterland. D Rych vu dr Mossi sin uf s Inträssi vu dr Kolonialmächt Frankrych, Dytschland un Großbritannie gstoße, unter anderem wäg ihrem Rychtum an potänziälle Arbeiskchreft un dr hierarchische Herrschaftsstrukture, wu ähnli gschine sin zue europäische Verhältnis. Frankrych het die umstrtittene Biet vu dr Mossi as Bindeglid fir syni Bsitzige im Sahel un an dr Kischte welle nutze. Dr Dytsch Gottlob Krause, wu uf ere wisseschaftlige Mission gsii isch, isch am 24. Septämber 1886 dr erscht Europäer gsii, wu noowysli uf Ouagadougou chuu isch, wun er vu dr Prinzässin Baouré Sandwidi behärbärgt woren isch. Anne 1888 het dr Curt von François bim Versuech s Biet vu dr dytsche Koloni Togo no Norde uuszwyte im Biet vu dr Bissa mieße umchehre, wäge Hunger un dr Fyndseligkait vu dr yyhaimische Bevelkerig. Dr Hans Gruner isch anne 1894 mit eme ähnligen Ufdrag unterwägs gsii, e vum Ernst von Carnap-Quernheimb gfierti Gruppe vu dr Mission het aber z Kombissiri mieße umchehre, wu ene e Bott vum Moogho Naaba däm sy kategorischi Ablähnig vun eme Bsuech z Ouagadougou iberchuu hän.
Schließli hän d Franzose anne 1896 mit militerischer Gwalt Ouagadougou chennen yynee un dr Moogo naaba zur Flucht zwinge. Dur e Huffe Protektoratsverdreg isch derno s ganz Biet vum hitige Burkina Faso unter Kontroll brocht un unter Militärverwaltig gstellt wore. Anne 1904 isch s Dail vu dr Kolony Obersenegal un Niger wore un 1919 isch e neji Kolony Obervolta (franzesisch "La Haute Volta", noch em Fluss Rio Volta) gschaffe wore, wu zue Franzesisch-Weschtafrika ghert het. Dr Versuech vun ere wirtschaftlige Entwicklig unter em Guverneur Édouard Hesling isch erfolglos gsii un wel si d Kolony nit räntiert het, isch s Territorium 1932 unter dr Nochberkolonie Franzesisch-Sudan (s hitig Mali), Niger un Elfebaikischte ufdailt. Dodermit het unter anderem dr Yysatz vu Zwangsarbaiter uf dr Plantaschen an dr Kischte sotte lychter wäre. Obervolta het wäg syre relativ hoche Bevelkerigszahl as Reservoir fir Arbetschreft dient. Wie im Erschte sin au im Zweete Wätchrieg Obervoltaer as Soldate bi dr Ainhalte vu dr sognännte Senegalschitze "(tirailleurs sénégalais)" fir Frankrych derby gsii.

Noch em Chrieg isch di franzesisch Kolonialornig unter em Charles de Gaulle mit dr Grindig vu dr "Union française" nei gstaltet wore. Vor allem d Mossi unter dr Fierig vum Moogo naaba Koom II. hän uf d Widerhärstellig vu Obervolta in dr Gräönze vu 1932 drängt, un eso isch Obervolta 1947 Iberseeterritorium "(territoire d’outre-mer, TOM)" wore. In dr Johr druf het si s bolitisch Läöben entwicklet, un Obervoltaer sin im Barlemänt vum Mueterland t Paris verdrätte gsii (Nazi Boni, Joseph Conombo, Henri Guissou, Gérard Kango Ouédraogo un Mamadou Ouédraogo). Barteie hän aber chuum programmatischi Unterschid bote un sin vor allem uf d Persenligkaite vu dr Barteifierer orientiert gsii. Zue dr wichtigschte Bartei in ere konfliktryche un vu Spaltgen un Zämmeschliss bregte Barteielandschaft het si di obervoltaisch Sektion vum interkoloniale Barteiebindnis "Rassemblement démocratique africain" (RDA) unter em Daniel Ouezzin Coulibaly un no däm sym Dod Maurice Yaméogo entwicklet. In däne Johr sin d Waiche gstellt wore fir d Unabhängigkait. Mit em loi-cadre Defferre vu 1956 het d Kolonialverwaltig Macht an Territorialversammligen un –regierigen abgee, wu nei hän mieße gwehlt wäre. Mit em Referendum 1958 isch s im Ramme vu dr "Communauté française" zuen ere Assoziation mit Frankrych as autonomer Republik chuu. Doch schließli het au Obervolta im „Afrikanische Johr 1960“ sy Unabhängigkait verchindet.

Dr erscht Bresidänt vum unabhängige Obervolta isch dr Maurice Yaméogo wore, wu derno ne Aibarteiediktatur vum RDA yygrichtet het. Sy verschwänderische Regierigsstil, Korruption un wirtschaftligi Fählentwicklig hän schließli zuen eme Volksufstand gfiert. Dr Yaméogo het no Stroßeprotescht unter em Druck vu Gwerkschaften un dr Untergrundopposition im Jänner 1966 abdankt. Sy Noofolger isch dr Sangoulé Lamizana wore, dr Oberbefählshaber vu dr Armee. Unter dr Militärregierig vum Lamizana, wu pragmatischer un beschaidener ufdrätten isch, isch e neji Verfassig uusgschafft wore, wu noch eme Referändum 1970 im Jänner 1971 di Zwoot Republik gschaffe het. No dr Barlemäntswahle, dr erschte freie Mehbarteiewahle z Weschtafrika isch dr Gérard Kango Ouédraogo (RDA) Premierminischter wore. Dr Inner Stryt in dr Bartei het derzue gfiert, ass anne 1974 wider s Militär d Macht ibernuu het un d "Gouvernement du renouveau national" (GRN: „Regierig vu dr nationale Erneierig“) gschaffe het. Wäg dr Uuzfridehait vu dr Bevelkerig wäg dr wirtschaftligen un soziale Probläm Mitti 1970er-Johr het dr Lamizana ne Regierig vu dr nationale Ainhait ernännt, wu ne neji Verfassig het solle uuschaffe. Wu die per Referändum aagnuu woren isch, isch dr Lamizana bi dr Wahle 1978 zum Bresidänt vu dr Dritte Republik gwehlt wore. Zum Premierminischter het er dr Joseph Conombo ernännt. Au die Regierig isch wäge intärne Querele handligsuufähig gsii, un noch eme Streik vu Lehrern het am 25. Septämber 1980 e Gruppe vu Militär um dr Saye Zerbo butscht, wu derno Bresidänt woren isch. Im Ruggblick wären em Lamizana sy Uusglychfähigkaite zguet ghalte un ass es unter ihm kaini bolitische Gfangene gee het.. Ender zuefellig an d Macht grote, het s Militer unter em Lamizana allmee Gfallen an dr Macht gfunde.
Mit em Butsch vu 1980 isch Obervolta fir drei Johr in e Chaos gstirzt, wu verursacht woren isch dur dr Machtkampf vu dr alte Garde vum Militer un ere Gruppe vu jungen Offizier, wu dr Stillstand vum Land hän wellen iberwinde. Dr Zerbo het s Land mit eme "Comité militaire de redressement pour le progrès national" (CMRPN) regiert, het dur uupopuläri Maßnahme – dodrunter em Verbot vu Straik – waidli syni Popularitet verlore. Um des Zyt het dr Ufstiig vum karismatische linksgrichtete Thomas Sankara aagfange. Schließlig isch s am 7. Novämber 1982 wider zuen eme Militerbutsch chuu. Wel dr Sankara, wu hinter em Butsch gstäckt isch, d Macht aber nit aagsträbt het, isch dr Militerdokter Jean-Baptiste Ouédraogo Bresidänt wore. Derwylscht d Ruggchehr zuen ere verfassigsgmäßen Ornig aagsträbt woren isch, het dr Sankara as Premierminischter Kontakt zum antiweschtlige Reschiim vum Muammar al-Gaddafi z Libyen ufgnuu. Des het em Ouédraogo nit gfalle, wu d Bindige zue Frankrych un zue dr gmäßigte Staate vu Afrika het wellen ufrächthalte, un sy Macht gfährdet gsääne het. Dr Sankara isch schließli feschtgnuu wore, was derno Uurueje bim Militer un Protescht in dr Bevelkerig uusgleest het. Wu dr Offizier Blaise Compaoré mit syre Fallschirmspringerainhait uf Ouagadougou zogen isch go sy Freind Sankara z befreien, isch s am 4. Augschte 1983 zum e Butsch chuu, wu speter Revolution gnännt woren isch, un dr Sankara an d Macht brocht het.

Dr Sankara het e linksgrichteti Militerdiktatur mit em "Conseil national de la révolution" (CNR: „Nationaler Revolutionsrat“) as Exekutivorgan errichtet, het en energischi Sozial- un Entwickligsbolitik bedribe, wu dr ländli Ruum sterker het solle ferdere zue Uugunschte vu dr Stadtbevelkerig un dr Staatsklasse, un het d Glychstellig vu dr Fraue forciert. Sy Ziil isch e radikali Umgstaltig vu dr Gsellschaft gsii un en Änd vu dr Anhängigkait vum Uusland. Bi me Gegebutschversuech sin in dr Nacht vum 9. uf dr 10. Augschte zwee vu däjenige, wu derby gsii sin, um s Läbe chuu. Dodermit isch s z Obervolta zum erschte Mol bi me Umsturzversuech zuen eme Bluetvergieße chuu. In dr Folg het dr Sankara "Comités de défense de la révolution" (CDR: „Komitee fir d Verdaidigung vu dr Revolution“) gschaffe, wu in allene Ort vum Land dr Verlauf un dr Furtbstand vu dr Revolution hän solle gwehrlaischten un iberwache. D CDR hän erfolgrych mitmgacht bi ne Huffe Entwickligskampagne, wie me großaaglaite, vu WHO un UNICEF unterstitzte Programm zue dr Impfig vu Chinder oder em "bataille du rail" gnännt Uusböu vu dr Yysebahnstrecki. In dr Aafangsphase vu dr Revolution isch s zue Verhaftigen un Denunzierig vu Persone chuu, wu verdächtigt wore sin, ass si ne Gegerevolution aasträbe, dodrunter dr Joseph Ki-Zerbo. Am Spitz vum Staat isch e Gruppe, wu näb em Sankara au dr Blaise Compaoré, dr Henri Zongo un dr Jean-Baptiste Lingani derzue ghert hän.

Am 2. Oktober 1983 het dr Sankara dr Bevelkerung in ere "discours d’orientation politique" (DPO) gnännte Red di bolitische Ziil vu dr Revolution bresäntiert. Ziil sei s, di mit em Imperialismus verbunde Bourgeoisie zue Gunschte vu dr Klasse, wu schaffe, z neutralisieren un di landwirtschaftli Sälbschtversorgig megli z mache. Doderzue sin Grund un Bode verstaatligt wore, wu d Nutzig vun ene dervor vu traditionällen Autoriteten in dr Derfer organisiert wore sin. Alphabetisierig un Glychstellig vu dr Gschlächter si anderi Schwärpinkt vum Sankara gsii. Vor d "tribunaux populaires de la révolution" (TPR: „Volkstribunal vu dr Revolution“) hän si ehmoligi Bolitiker un Beamti wäge Vergoh wie Korruption un Unterschlagig vu effetlige Gälder mieße verantworte. Dr Ex-Bresidänt Zerbo het mit 15 Johr Haft, dodervu siben uf Bewehrig, di hegscht Strof iberchuu. Anne 1985 sain di uusgsprochene Urdail wider ufghobe wore. Zum mit dr koloniale Vergangehait z bräche, het dr Sankara dr Staat anne 1984 in "Burkina Faso" („Land vu dr ehrewärte Mänsche“) umgnännt, het e neji Fahne in dr panafrikanische Farbe schaffe loo un het e neji, vu ihm sälber verfassti Nationalhymne "(Ditanyè)" yygfiert. Im Mai 1984 si sibe Persone wägen eme versuechte Butsch verurdailt un hiigrichtet wore. Die Gwalt het d Bevelkerig vergelschteret, wie au d Brandstiftig in dr Ryym vu dr unabhängige Zytig "L’Observateur" (hite "L’Observateur paalga"), wu derno ihre Erschyne het mießen yystelle. Dr anne 1985 uusbroche Gränzchrieg mit Mali um e schmale Gränzstraifen im Sahel het mit ere militerische Niderlag vu dr dytli unterlägene Burkiner ufghert un eme Richterspruch vum Internationale Grichtshof. Vor däm Konflikt het dr Sankara zuen ere Revolution z Mail ufgruefe, wu unter em Diktator Moussa Traoré „im Dienscht vum amerikanische Imperialismus handle diei“. Gege Mali het dr Sankara versuecht, Burkina Faso in ere Weschtafrikanische Union mit Ghana zämmezschließe. In eme Klima vu Verdächtigunge, Machtmissbruuch vu dr CDR un bolitische Gfangenahme bis zue Folter un Dod isch d Uuzfridehait vu dr Lyt gwachse. Dr repressiv Karakter vum Reschiim het d Bevelkerig vum Projäkt vu dr Revolution entfrämdet. In dr CNR isch s zue Mainigsverschidehaite zue dr Gschwindigkait vu wytere Reformen un dr Art vu ihre Umsetzig chuu. Em Thomas Sankara isch vorgworfe wore, är diei in Dogmatismus schlyfere un d Revolution verrote. Bi me Butsch am 15. Oktober 1987 isch er mit rund 30 andere Persone verschosse wore. Dr Blaise Compaoré isch neie Bresidänt vu Burkina Faso wore, d Blän zuen ere Union mit Ghana sin verworfe wore.

Dr Compaoré het s Land zerscht an dr Sptiz vun ere "Front populaire" (FP: „Volksfront“) an dr Syte vum Zongo un em Lingani regiert. In ere "rectification" („Verbesserig“) gnännte Entwicklig hätt s zuen ere Normalisierig un bolitische Effnig sotte chuu, noch em Umsturz isch s Lag aber arg instabil gsii, s het drei Butschversuech gee un e Huffe Doti in eme repressive Klima, dodrunter au dr Zongo un dr Lingani, wu 1989 verschosse wore sin. Die Barteien un Organisatione, wu dr Compaoré unterstitzt hän, hän si in dr "Organisation pour la démocratie populaire-Mouvement du travail" (ODP-MT) zämmegschlosse, dr Vorgängeri vu dr hitige Regierungsbartei "Congrès pour la démocratie et le progrès" (CDP). Unter em Yyfluss vu dr wältbolitische Umwälzige 1990/91 isch s au z Burkina Faso zuen eme Brozäss vun ere formalen Demokratisierig chuu. Dr Compaoré lhet e Verfassig uusschaffe loo, wu 1991 in eme Referändum vu dr Bevelkerig aagnuu woren isch. D Bresidäntschaftswahle, wu derno chuu sin, sin vu dr Opposition boykottiert un mit ere Wahlbedailigung vu nume 27 % zue eme Misserfolg fir dr Compaoré wore. In dr Johr derno isch e gsellschaftligi un wirtschaftligi Stabilisierig glunge, drotz ass dr CFA-Franc anne 1994 massiv abgwärtet woren isch. Wu dr Compaoré bi dr Wahle vu 1998 im Amt bstetigt woren isch, isch s no dr Ermordig vum kritische Schurnalischt Norbert Zongo zue ere große Krise mit zum Dail gwaltdätige Protescht chuu. Bi dr Barlemäntswahle 2002 het d Regierigsbartei CDP e Huffe Sitz an di versplitteret Opposition verlore. Dur e umstritteni Verfassigsänderig het dr Compaoré 2005 wider zum Bresidänt chenne gwehlt wäre.

Schwäri Vorwirf, ass s Land bi dr Burgerchrieg Liberia un Sierra Leone mitgmacht het un vum Handel mit Waffen un dr sognännte „Bluetdiamante“ profitiert heb, hän bishär nit chenne bewise wäre. Dr ehmolig liberianische Bresidänt Charles Taylor, wu as Freind vum Compaorés giltet, het sy Aagriff vu Burkina Faso uus organisiert, wun em Asyl gwährt gha het.

Mit em Burgerchrieg in dr Elfebaikischte isch s zue dr wohl schwärschte ussebolitische Krise vum Land chuu, wu Burkina Faso vum Nochberland bschuldigt woren isch, ass es d Rebälle unterstitze diei. D Normalisierig vu dr Beziehig un d Vermittlig vum Verdrag vu Ouagadougou, wu em ivorische Burgerchrieg en Änd gmacht het, gälten as Erfolg vu dr Diplomaty vu Burkina Faso un vum Compaoré.

E blanti Verfassigsänderig, wu em Compaoré e fimfti Amtszyt hätt sotte megli mache, het aafangs 2014 zue dr greschte Demonschtration syt langem gfiert. Ändi Oktober hän si die Protescht uusgwytet un hän zue Uusschrytige gfiert. D Gwerkschafte un d Opptisition hän zue Straik ufgruefe. Am 30. Oktober 2014, em Dag vu dr blanten Abstimmig, het s Militer d Regierig entmachtet un s Barlemänt ufglest. Am Dag derno isch dr Compaoré offiziäll as Bresidänt zruggdrätte un isch in d Elfebaikischte gflichtet. No Machtkämpf im Militer het schließli am 1. Novämber dr Oberscht Isaac Zida d Macht im Land ibernuu. Am 16. Novämber isch dr Michel Kafando as zivile Ibergangsbresidänt fir ai Johr beruefe wore, dr Zida het s Amt vum Premierminischter ibernuu. Freii Barlemänts- un Bresidäntschaftswahle sin fir dr 11. Oktober 2015 aagsetzt wore. Am 16. Septämber 2015 isch s zuen eme Militerbutsch vu dr Bresidäntgarde gege d Ibergangsregierig un dr Ibergangsbresidänt chuu. Wel d Bevelkerig, großi Dail vum Militer un au di Afrikanisch Union un d ECOWAS dää Butsch aber nit anerkänt hän, hän d Militer d Macht wider abgee un dr Michel Kafando isch wider as Ibergangsbresidänt yygsetzt wore. D Wahl sin derno um e baar Wuche verschibe wore. Am 29. Novämber 2015 isch schließli dr Roch Marc Kaboré in dr erschte freie Wahl syt 1978 scho im erschte Durgang zum Bresidänt gwehlt wore.

Burkina Faso isch in 13 Regione "(régions)" unterdailt, wu vu Gouverneur verwaltet wäre. Die Regione glidere sich in 45 Provinze "(provinces)," wu Hochkommissar vorstehn. Dodrunter chemme 350 vu Präfekte verwalteti Departement "(départements)," wu si decke mit dr im Ramme vu dr Dezentralisierigsmaßnamme gschaffene Gmaine ("communes urbaines" un "communes rurales"). No dr Kommunalwahle anne 2006 git s uf em ganze Territorium vum Land jetz basisdemokratisch organisierti Verwaltigsainhaite mit Gmaindsreet un Burgermaischter.

Di zeh greschte Stedt vum Land, links no Yywohnerzahl vu dr Chärnstadt, rächts no Yywohnerzahl vum Gmaindsbiet:




</doc>
<doc id="18752" url="https://als.wikipedia.org/wiki?curid=18752" title="Euro">
Euro

De Euro isch e internationali Währig und im Moment in 24 Länder (achtzäh dervo Mitglyder vo de EU) s gültige Zahligsmittel. Zum abchürze wird s Zeiche € oder au d Abchürzig "EUR" bbruucht.
S Wort „Euro“ leitet sich vom Wort „Europa“ ab.

Di erschti Stufe vo de Währigsunion hät am 1. Juli 1990 agfange, wyl dört de frei Kapitalverchehr zwüsche de EU-Staate agfange hät. Afang 1994 isch s Europäische Währigsinstitut (EWI) gründet worre (hütt heißt s Europäischi Zentralbank, Abk. EZB). De Namme isch am 16. Dezämber 1995 vom Europäische Root festglegt worre.

Am 31. Dezämber 1998 sin d Wechselchürs zwüschem Euro und de andere europäische Währige festglegt worde. Dodemit isch de Euro zur gsetzliche Büechigswährig worde. Am 1. Januar 2002 isch in 12 EU-Länder (Belgie, Dütschland, Finnland, Frankrych, Griecheland, Holland, Irland, Italie, Luxeburg,Östrych, Portugal un Spanie) ygfiehrt worde. Z Dütschland hät mer bis am 28. Februar 2002 in Mark oder Euro zahle könne. Sit em 1. März im selbe Johr isch de Umtusch nur no uff de Landeszentralbanke möglich.

Am 1. Jänner 2007 isch de Euro au z Slowenie, am 1. Jänner 2008 z Malta un z Zypre, am 1. Jänner 2009 in dr Slowakei, am 1. Jänner 2011 z Eschtland, am 1. Jänner 2014 z Lettland un zum 1. Jänner 2015 z Litaue iigführt worde. 

Wel s zwische Franggryych ùn Monaco zwische Italie ùn San Marino bzw. der Vatikanstadt ùn zwische Spanie ùn Andorra Wäärigsunione gee hed, isch dr Èiro au in dääne Länder yygfierd woore. Derzue isch Montenegro chùù, wù scho vor dr Ùùabhängigkaid di dydsch D-Mark as Wäärig yygfierd ghaa hed. Au s Kosovo hed d D-Mark as Wäärig gha ùn hed doodermid der Èiro iiberchùù.

In de Zükunft werde vorußsichtlich no meh Länder folge.

D Euro-Geldschyn sehn in allne Euro-Länder glych uß. Es git Schyne zu 500, 200, 100, 50, 20, 10 und 5 Euro und Münze zu 2 und 1 Euro, 50, 20, 10, 5, 2 und 1 Cent. In Gschäfte werde si ab 200 Euro (deilwis au scho ab 100 Euro uss Sicherheitsgründ nit agnoh.

Bi de Gstaltig vo de Geldschyn isch Wert druff glegt worde, dass si international isch, es hät kei Land bevorzugt oder benochteiligt werde soll.

D Schyn zeige verschydeni Motiv zu de Theme Zitalter und Baustyl in Europa. Es sin nirgends reali Bauwerke abbildet, d Stilmerkmale vo de einzelne Epoche in e tüpischi Abbildig ybrocht worde: Klassik uff em 5€-Schyn, Romantik uff em 10€-Schyn, Gotik uff em 20€-Schyn, Renaissance uff em 50€-Schyn, Barock und Rokoko uff em 100€-Schyn, Yse- und Glasarchitektur uff em 200€-Schyn und moderni Architektur uff em Fünfhunderter.

D Vordersite vo de Euro-Münze siht in allne Länder glych uß. D Rucksite variiert vo Land zu Land und zeigt jewyls öbbis fürs Land Typisches. Gedenkmünze hän meistens d Vordersite vo de 2-Euro-Münze als Motiv. D Rucksite isch oft verziert und es git erklärendi Beschriftige.

D Euro-Münze sin magnetisch, drum erkennt au e Automat gfälschti Münze sofort. D Geldschyne hän verschydeni Sicherheitsmerkmale wie z. B.

De Volust durch gfälschti Banknote goht immer mehr zruck. In de ganze EU sin 2006 21.039 gfälschti Schyn im Wert vo insgsamt 1,5 Millione Euro yzoge worre. Mit 41,3 % liige d 50-Euro-Schyn in de Azahl unter de gfälschte Schyn vorne.


</doc>
<doc id="18753" url="https://als.wikipedia.org/wiki?curid=18753" title="Burundi">
Burundi

Burundi (dt.: []) isch ä dicht bevölkerete Schdaat in Oschdafrika. Er gränzt im Norde an Ruanda, im Oschde an Tansania und im Weschde an die Demokratischi Republik Kongo. Dr gröschd Deil vo der Gränze mit dr Demokratische Republik Kongo lit im Tanganjika-See.

Burundi isch ain vu dr chlaischte Staate vu Afrika, aber wi au dr im Norde gläge Nochberstaat Ruanda dicht bsidlet. S Land lyt zwisch em Victoriasee un em Tanganjikasee. S isch durzoge vun eme Hochplatoo (1.400–1.800 Meter), wu als aaschtygt un im Mont Heha mit 2.684 Meter di hegscht Hebig het. Des Randgebirg vum markante Oschtafrikanische Grabe goot schließli zum Innere vum Grabesank gääch aabe, wu dr Tanganjikasee din lyt.. Vum Gebirg här chunnt dr Luvironza, wu in Ruvuvu mindet un dr lengscht un sidligscht Quällfluss vum Nil darstellt. D Nilquälle lyt rund 45 Kilometer eschtli vum Tanganjikasee zwische Bururi un Rutana.

S Klima isch tropisch-wächselfycht mit zwoo Räägezyte. D TemperaturTämperature sin mild dur d Hechelag. Niderschleg het durchschnittli 1.000 mm im Johr.

Zue dr arteryche Dierwält zelle Leopard, Leebe, Pavian, Zebra un Antilopenarte, in dr Fliss läbe Krokodil un Flusspfärd.

D Waldflechi vu Burundi het zwische 1990 un 2000 mit 9 % wältwyt dr grescht prozäntual Ruckgang ufgwise.

46% vo der Bevölkerig si jünger as 15 Johr, s Durchschnittsalter bedrait 16,7 Johr. D Chinderschdärblikeitsrote lit bi 62 vo 1000 Geburte (2007), die durchschnittligi Läbeserwartig bi 51,3 Johr. Die (gschätzti) Geburterote isch im Johr 2007 bi 6,48 Chinder/Frau gläge. Öbbe 6% vo der Bevölkerig isch AIDS-chrank.

D Lüt schwätze französisch (Amtsschbrooch) oder d Bantuschbrooch Kirundi. Am Tanganyika-See noch und in der Region vo der Hauptschdadt Bujumbura wird au Swahili gschwätzt. Z Burundi git s entgege de gängige Vorschdellige keini verschiidene Schdämm oder Ethnie. Si deile die gliiche Sitte und ghöre zum gliiche soziale und politische Gfüeg. Rund 62 % vo de Burundier si Katholike, 5 % Proteschtante (v. a. Anglikaner), 10 % Moslems und 23 % Ahänger vo afrikanische Religione. 85 Prozent zele sich zu de Hutu, wo hauptsächli die „einfach“, vor allem büürligi Bevölkerig si. Zirka 14 Prozent vo der Bevölkerig bezeichne sich as Tutsi, dr Räscht ghöre zu de Twa (1 %).

Mer goht hit dervu uus, ass im Biet vu dr hitige Staate Ruanda un Burundi urspringli d Vorfahre vu dr Twa gläbt hän, eme Volk, wu hit in baide Länder nume no ne seli gringe Aadail an dr Bevelkerig het un praktisch kai Yyfluss ghaa het uf di sozial un di bolitisch Entwicklig.

Mer waiß nit gnau, wie d Velkerwanderigsbewegig un di sozial Entwicklig abglofe sin, wu zue dr hitige gsellschaftlige Strukture gfiert hän. Bi vor e baar Johr isch mer no dervu uusgange, ass es Biet zerscht vu dr Gruppe bsidlet wore isch, wu mer Hutu nännt, un as speter in ere andere Migrationsbewegig d Tutsi us em Biet vum hitige Ethiopie oder em hitige Egypte derzue chuu seie un des in zwoo Wälle, doderdur het mer di boode unterschidlige Gruppe innerhalb vu dr Tutsi erklert, wu speter dailwys verfyndet gsii sin. Die Erklerig vu dr Herrschaftsstruktre wu mer im 19. Johrhundert gfunde het, stammt vu dr Rasseforscher vu dr Johrhundertwändi um 1900 un isch in dr 1920er un 1930er Jahren wyterentwicklet wore. Die Rassetheoretiker hän d Ursach vu dr gsellschaftlige Strukture in dr Aachumft vun ere „iberläägene Rasse“, ebe dr Tutsi, gsääne.

Aafangs vu dr 1990er Johr, wu d Region wäg dr boltische Entwicklig in dr Blickpunkt vu dr Forschig groten isch, isch di scho lenger bekannt These verbraitet wore, ass es kai ethnischi Unterschid zwische dr Hutu un dr Tutsi git un ass die erscht in dr Kolonialzyt poschtuliert wore seie. No dr neiere Vorstellig leen si d Unterschid zwische dr Hutu un dr Tutsi strukturäll erklere: D Gruppe seie aafangs nume funktionäll unterschide wore (Tutsi maint „rych an Rinder“, was gsellschaftli au yyflussrych gmaint het, derwylscht Hutu e Person gmaint het, untergordnet gsii sei). Mit dr Zyt hebe si die funktionäll unterschidene Gruppe aagfange separiere, Hyrote zwische Mitglider mit ere unterschidlige soziale Härchumft sin sältener wore. En anderi Mainig schließt unterschiidligi lokali Urspring vu dr Gruppe nit uus, merkt aber aa, ass die nit länge fir e Erklerig vu dr hitige Gruppezuegherigkait.

Speter het si ne Staat unter dr Fierig vun eme "Mwami" (Chenig) rusbildet. Insgsamt het s rund dreihundert Tutsi-Clan gee, wu aber nume e baar dervu d Rächt vun eme Mwami iberchuu hän: d Bataga (Titel "Mutaga"), d Bezi (Titel "Mwezi"), d Bambutsa (Titel "Mwambutsa") un d Batare (Titel "Ntare"). Us allne Tutsi-Clan isch dr Hochadel chuu "(Ganwa)". Die Adlige sin uf lokaler Ebeni rächt unabhängig gegeniber em Chenig gsii. Unterhalb vu dr Adelsschicht sin di gwehnlige Mitglider vu dr Tutsi gsii, di ainzige, vu Rächt am Boode un Großvii ghaa hän. D Untertane, d Hutu, hän buurt. Im Verlauf vu dr Johrhundet hän si an dr Wirtschaftsform lang ethnischi Gränze uusbildet: Die, wu Vii ghaa hän, hän as Tutsi gulte, d Ackerbuure sin d Hutu gsii. Baidi hän Kirundi gschwätzt.

Im 19. Johrhundert hän si d Yyohner vum Biet massiv mieße wehre gege d Sklavejagde vu dr von arabische Sklavehändler vu dr afrikanische Oschtkischte. 

Di erschte Europäer, wu in s hitig Burundi chuu sin, un wu mer dr Name vun ene waiß, sin dr Richard Francis Burton un dr John Hanning Speke anne 1858 gsii. Si sin uf drSuechi no dr Nilquälle bis zum Tanganjikasee firigstoße. No ihne sin 1871 dr Henry Morton Stanley un dr David Livingstone chuu. As negschti sin 1879 Missionar us em Orde vu dr Wysse Väter chuu. 1881 het er ihne vorgworfe, ass si mir dr Sklavehändler zämeschaffe un het si umbrocht.

Bi dr Kongo-Kumferänz isch s Biet am 8. Novämber 1884 em Dytsche Rych zuegschlaa wore. Vorerscht hän di Dytsche s Land nit bsetzt. D Gränze mit em Kongo sin 1885 definiert wore, die zue dr britische Kolonie 1886. Anne 1892 isch dr Eschtrycher Oskar Baumann dur s Land graist, wu zäme mit em hitige Ruanda s Biet „Ruanda-Urundi“ innerhalb vu Dytsch-Oschtafrika bildet het. Erscht anne 1896 sin di erschte dytsche Missionar un Soldate yydroffe. D Militärstation "Usumbura" (hite d Stadt Bujumbura) isch grindet wore. 1899 isch Burundi Dail vum Protektorat Ruanda-Urundi mit em Hauptort Usumbura wore. Di dytsch Kolonialherrschaft het s Land mit Hilf vum Mwami un dr lokale Adligeregiert. Bis 1906 isch s Biet Militärbezirk gsii, syterhär unter ziviler Verwaltig. Dr Ufböu vu koloniale Yyrichtige wie Schuele un Spitäler het 1909 aagfange. Im Erschte Wältchrieg hän 1916 belgischi Druppe s Protektorat Ruanda-Urundi bsetzt.

Im Friidesverdrag vu Versailles isch Burundi am 28. Juni 1919 as Dail vu Ruanda-Urundi Belgie as Velkerbundmandat zuegsproche wore. D Belgier hän 1924 alli Arte vu Sklaverei verbote. Ab 1925 isch s Lamd vu Belgisch-Kongo uus regierrt wore. Am 13. Dezämber 1946 isch s UNO-Mandat unter belgischer Verwaltig wore. Bi dr Lokalwahle hän anne 1953 Hutu-Barteie gwunne, bi dr Regionalwahle dergege Tutsi-Barteie. Des het zuen ere Spaltig vu dr Gsellschaft byydrait, wel si d Hutu unterdruckt gfielt, hän Ab em Septämber 1959 sin vyl Barteie grindet wore, zmaischt an ethnische oder Clan-Gränze lang. E Uusnahm isch d UPRONA gsii, wu Hutu un au Tutsi in dr Fierig verdrätte gsii sin. Im Novämber 1959 isch s zue schwäre Uurueje zwische Hutu un Tutsi chuu, wu vu dr Belgier unterdruckt wore sin.

Im Friehjohr 1961 het s Land e autonomi Interimsregierig unter em Hutu Joseph Cimpaye kriegt, wu vyl Barteie derby gsii sin. Am 29. Septämber 1961 hän unter UNO-Ufsicht erschti Barlemäntswahle sattgfunde, wu d UPRONA klar gwunne het. Noofolger vum Cimpaye as Bremierminischter isch dr Brinz Louis Rwagasore wore. Scho 13. Oktober 1961 isch dr Regierigsschef, wu mit ere Hutu-Frau ghyrote gsii isch, vun eme zahlte Merder – eme Grieche mit Name Ioannis Kageorgis – umbrocht wore. Aagherigi vum Batare-Clan, wu dr "Parti Démocrate Chrétien" (PDC) aaghert hän, sin bschudligt wore, ass si dä Mord in Ufdrag gee hebe. Si sin im Jänner 1963 effetli hiigrichtet wore. D UPRONA het si derno an ethnische Linie lang ufgspalte. Neie Regierigsschef isch am 20. Oktober 1961 dr Tare-Tutsi André Muhirwa wore. Är isch bis 1963 im Amt blibe un isch dodermit dr erscht Regierigsschef vum unabhängige Staat Burundi wore.

D UNO hän am 6. Juni 1962 bschlosse, ass di baide Biet Ruanda un Burundi as separati Staaten in d Unabhängigkait entloo wäre. Burundi isch am 1. Juli 1962 vu Belgien in d Unabhängigkait entloo wore. No am nämlige Dag isch d Regierigsbartei UPRONA in zwoo Gruppe vergheit, wu mitenandere um d Macht rivalisiert hän, in di sognännt "Monrovia-Gruppe" us gmäßigte proweschtlige Tutsi un Hutu unter Fierig vum Hutu Paul Mirerekano un in d "Casablanca-Gruppe" us radikale Tutsi. Vorerscht het si d Monrovia-Gruppe chenne duresetze. Si het mit em André Muhirwa un ab em 18. Juni 1963 mit em Pierre Ngendandumwe dr Regierigsschef gstellt un versuecht, s Land z stabilisiere. Wu dr Mwami Mwambutsa IV., wu ab 1915 regiert het, as Staatsoberhaupt duregsetzt het, ass vier Hutu-Minischter entloo wäre, isch dr Ngendandumwe as Regierigsschef zrugdrätte. Är isch dur dr Albin Nyamoya uusduscht wore, e radikale Tutsi. Dää het am 6. April 1964 e neii Regierig bildet. Dr Nyamoya het di proweschtli Bolitik vu syne Vorgänger gänderet un si an d Volksrepublik China aagläänt. Mit dr Demokratische Republik Kongo isch s zue Händel um d Gränze chuu. Wu im Dezämber greßeri Mängine an Waffe mit chinesischer Härchumft gfunde wore sin, het dr Nyamoya s Verdröue vum Mwami verlore. Am 8. Jänner 1965 isch er entloo wore. An sy Stell isch sy Vorgänger Ngendandumwe drätte. Dää isch scho ne bar Däg speter, am 15. Jänner, vun ere Gruppe vu radikale Tutsi umbrocht wore. Dr Mwami het derno dr Bresidänt vu dr UPRONA, Joseph Bamina, zum neie Regierigsschef ernännt. Am 10. Mai 1965 het s di erschte Barlemäntswahle syt dr Unabhängigkait gee. D UPRONA het mit 64 Brozänt vu dr Stimme gwunne. Di radikal Tutsi-Bartei "Parti du Peuple" (PP) het 30 Brozänt vu drStimme iberchuu un isch uf Konfrontationskurs zue dr UPRONA gange. Drotz ass er d Wahl gwunne het, isch dr Bamina, e Hutu, vum Chenig zum Rugdritt zwunge wore. Am 24. Juli het dr Chenig dr Notstand verchindet. Neie Regierigsschef isch am 13. Oktober 1965 dr Privatsekretär vum Mwami, dr Léopold Biha, wore. Är het em Chenigsclan vu dr Bezi-Tutsi aaghert. Di radikale Tutsi au au di Hutu hän im Oktober versuecht, z butsche. D Armee, wu Tutsi gsii sin, het in däm Zämehang iber 5000 Hutu umbrocht, dodrunter dr Ex-Regierigsschef Bamina un dr Ex-UPRONA-Bresidänt Mirerekano. Dr Chenig isch dischkreditiert gsii un het si uf Europa abgsetzt. S Land isch in Richtig Burgerchrieg dribe. Am 24. Merz isch dr Suh vum Mwami Mwambutse, dr Charles Ndizeye, as Ntare V. neie Chenig wore. Dr Oberbefählshaber vu dr Armee, dr Michel Micombero, un dr Ntare V. hän um di faktisch Macht im Land kämpft. Vorerscht het dr nei Mwami gwunne. Dr Micombero isch am 11. Juli 1966 an dr Stell vum Biha neie Regierigsschef wore. Am 28. Novämber 1966 het si dr Micombero an Macht butscht, wu dr Ntare V. im Uusland z Bsuech gsii isch, un het Burundi zue re Republik erklert.

Dr Michel Micombero isch dr erscht Bresidänt vu dr Republik wore, glychzytig isch s Amt vum Regierigsschef abgschafft wore. Dr Micombero isch em sognännte "Nationale Revolutionäre Rot" vorgstande, wu 1968 ufglest woren isch. Dr Micombero het in wenige Johr alli Hutu us Fierigspositione im Militär, dr Bolizei un dr Verwaltig entloo. 

Im Septämber 1969 hän di letschte im Militär verblibene Hutu-Offizier e Butsch versuecht. Dää isch misslunge, un 23 Lyt sin im Dezämber 1969 hiigrichtet wore. Dr Micombero het si allmee uf Tutsi us syre Haimetregion gstitzt un dodermit di andere Tutsi-Clan verergeret. Anne 1971 sin di letschte gmäßigte Tutsi in dr Fierig no dr Grindig vu me "Oberschte Rot vu dr Revolution" us dr Fierigszirkel uusegschosse wore. Däm dryssgchepfige Gremium hän nume no je zwee Verdrätter vu dr Hutu un dr Ganwa (Hochadel) aaghert. 

Wu dr Ntare V. am 30. Merz 1972 us Grind, wu mer nit waiß (d Vermuetige gehen vu Zuesage iber syni Sicherhait un ere persenlige Amneschty bis zuen ere gwaltsame Entfierig), vu Uganda in sy Haimetland retuurchuu isch, isch er verhaftet wore. Am 16. April isch noch ere Masseverhaftig unter Hutu zue me Hutu-Ufstand chuu. Am 29. April het dr Micombero sy gsamt Regierig un dr Bresidänt vu dr Regierigsbartei entloo. Z Bujumbura sin Uurueje uusbroche. Dr Ntare V. isch in sym Landhuus, wun er unter Arrescht gstande isch, vu Aahänger vum Micombero ermordet wore. Dr Micombero het am 6. Mai mit Hilf vu loyale Druppe d Oberhand gwunne. Sämtligi vu dr 450 in dr Armee verblibene Hutu sin liquidiert wore. D Armee het in dr Monet dernoo zwische 100.000 un 250.000 Hutu massakriert. Bsundersch Hutu mit ere hechere Bildig wie Minischter, Beamti un Lehrer sin umbrocht wore, go dr Fierigsaapsruch vu dr Tutsi nit z gfährde. Dää Velkermord z Burundi as sischtematischi un massehafti Ermordig vu dr ethnische Hutu het um die Zyt im weschtlige Uusland fascht nieme inträssiert, drotz ass d Kriterie vu me Velkermord zuedroffe hän. Glychzytig sin bi Racheaktione zwische 3000 un 10.000 Tutsi umbrocht wore. Die Eraignis vu 1972 gälte hit as wichtigi Vorgschicht fir dr speter Velkermord z Ruanda anne 1994, wel do uf dr Syte vu dr Hutu ne stark Missdröue gege d Tutsi entstande isch.
Di gsamt Hutu-Elite isch Mitti 1973 dot oder im Exil gsii. Dr radikal Tutsi-Fierer Albin Nyamoya isch um die Zyt (vum 15. Juli 1972 bis zum 5. Juni 1973) nomol Regierigsschef gsii. Am 11. Juli 1974 het dr Micombero di absolut Macht ibercuu. S Barlemänt isch ufglest wore un är isch in Personalunion Staatsoberhaupt, Regierigsschef un Bresidänt vu dr Regierigsbartei gsii. Am 1. November 1976 isch dr Micombero dur en Armeebutsch unter dr Fiereig vum Oberscht Jean-Baptiste Bagaza un em Oberscht Édouard Nzambimana gstirzt wore.Är isch uf Somalia gflichtet.

Dr Jean-Baptiste Bagaza isch neis Staatsoberhaupt un dr Edouard Nzambimana vum 12. Novämber 1976 bis zum 13. Oktober 1978 Regierigsschef wore. En "Oberschte Revolutionsrot" het d Regierigsverantwortig ibernuu. Aber nume wenig vu dr Schuldige vu dr Massaker vu 1972/1973 sin verhaftet un verurdailt wore. Dr Bagaza het e ender linki Bolitik gmacht un versuecht, d Beziehige zwische Tutsi un Hutu z verbessere. S isch e neii Verfassig aagnuu wore un dr Jean-Baptiste Bagaza isch offiziäll Bresidänt wore. Im Oktober 1982 het s di erschte Barlemäntswahle syt 17 Johr gee. Doderby sin je zwee Kandidate vu dr Regierigsbartei UPRONA gegenenander aadrätte. Am 31. Augschte 1984 isch dr Bagaza widergwehlt wore. Anne 1986 isch e erschti Oppositionsbarteig rindet wore, d FRODEBU. Ihre Bresidänt isch dr Melchior Ndadaye gsii. Wun er 1987 bim Gipfel vu dr Frankophony z Kanada gsii isch, isch dr Bagaza vu dr Armee unter Fierigvum Pierre Buyoya us em Amt butscht wore.

Dr Byuoya isch Staatsoberhaupt wore un het e Militärregime gfiert, wu "Militärkomitee fir s National Hail" gnännt woren isch. Im Augschte 1988 isch s zue Massaker vu dr Armee an dr Zivilbevelkerig chuu. Uusleser sin wider Konflikt zwische Hutu un Tutsi gsii: d Armee, wu zue 99,7 % us Tutsi bstanden isch, het in dr nerdlige Brovinze Ngozi, Kirundo un Muyinga sischtematisch Hutu verhaftet un verschlaipft. Wu ne Soldat am 11. Augschte zwai Hutu verschosse het, isch dää vu Dorfbewohner glyncht wore. Derno het s massivi Vergältigsaktione dur s Militär gee. Doderby sin Siidlige vu Hutu mit niderbrännt un d Yywohner mit Dränegas us Versteck dribe wore, Flichtling sin us Hubschruuber vu dr Armee uuse verschosse wore. In aire Wuche sin rund 20.000 Mänsche umbrocht wore, zum große dail Hutu. Iber 53.000 Hutu sin in s Nochberland Ruanda gflichtet.

Am 6. Oktober 1988 het dr Buyoya ne Untersuechigskummission us je zwelf Hutu un Tutsi yygsetzt go d Vorfäll z kleere. Go di ethnische Spannige z vermindere, isch d Zahl vu dr Hutu-Minischter vu sechs uf zwelf verdopplet un dr Hutu Adrien Sibomana am 19. Oktober 1988 zum neie Regierigschef ernännt wore. In dr negschte drei Johr sin vyl Hutu us em Uusland retuurchuu. Mit dr PALIPEHUTU hän si am 1. Februar 1991 e aigeni Hutu-Bartei grindet. Im Merz 1993 isch e neii Verfassig ygfiert wore, wu ethnischi un religiesi Barteie din verbote wore sin. Glychzytig sin anderi Barteie legalisiert wore. Am 1. Juni 1993 het dr Hutu Melchior Ndadaye d Bresidäntschaftswahle gege dr Buyoya gwunne. Är het sy Amt am 10. Juli aadrätte. Am 29. Juni 1993 het s Barlemäntswahle gee.

Am 10. Juli 1993 isch d Sylvie Kinigi Regierigsschefi wore. Scho 101 Dägno sym Wahlsiig isch dr Ndadaye bi me fählgschlaane Militärbutsch umbrocht wore. Vum 21. Oktober bis zum 27. Oktober 1993 het si dr Butschischtefierer François Ngézé an dr Macht bhauptet. Nocherdani het si d Armee duregsetzt. D Regierigsschefi het bis zum 5. Februar 1994 kummissarisch s Amt vum Staatsoberhaupt ibernuu. Derno isch dr Hutu Cyprien Ntaryamira Bresidänt wore. Im Spotjohr 1993 isch s zue umfangryche Massaker chuu, wu desmol in dr Hauptsach Tutsi Opfer gsii sin.. Schetzige geen vu 200.000 Doten uus. Am 7. Februar 1994 het dr Anatole Kanyenkiko, e Tutsi, s Amt vum Regierigsschef ibernuu. Am 6. April 1994 isch s Flugzyyg, wu d Staatsoberhaipter vu Burundi un Ruanda dermit graist sin, abgschosse wore. Nei Staatsoberhaupt isch dr Sylvestre Ntibantunganya wore, en Hutu. In Vorort vu Bujumbura isch s im April 1994 zue ethnische Uusschrytige chuu, un au im Augschte no dr Verhaftig vum Tutsi-Fierer Mathias Hitimana. Im Dezämber 1994 het d UNO boodi Volksgruppe zur Mäßigung ufgruefe, wu s wider zue Zämesteß mit Dote un Verletzte chuu isch. Am 16. Februar 1995 isch dr Regierigsschef no dagelange Straik zruggdrätte. Noofolger isch am 22. Februar 1995 dr Antoine Nduwayo wore, au en Tutsi. S ganz Johr 1995 het schlaineri un greßeri Massaker gee. Uugfehr 15.000 Mänsche sin doderby gstorbe. No Massaker an 4050 uubewaffnete Zivilischte z Gitega dur d Armee im Juli un Augschte 1996 het si d Armee unter em Pierre Buyoya am 26. Juli 1996 wider an d Macht butscht. Neie Regierigsschef isch dr Hutu Pascal-Firmin Ndimira wore. Im Dezämber 1996 het d Armee Hunderti vu Zivilischte in ere Chilche massakriert. Am 14. Mai 1998 isch dr Ex-Butschischt François Ngézé wäge Mord am Staatsbresidänt Ndadaye aagchlagt wore. Am 23. Juli 2001 hän Hutu un Tutsi ne Abchuu unterzaichnet, ass s Amt vum Staatsoberhaupt im Wächsel soll rotiere zwische Hutu un Tutsi. Am 30. April 2003 het sällewääg dr Hutu Domitien Ndayizeye des Amt vum Tutsi Buyoya ibernuu. Scho am Aafang vum Johr isch zwische allne Bartie ne Waffestillstand uusghandlet worealler. As letschti Rebällegruppe het d "Forces National de Libération" (FNL) am 1. Februar 2005 d Kampfhandligen yygstellt.

Bi dr Wahlen zum Staatsoberhaupt am 19. Augschte 2005 het dr Hutu Pierre Nkurunziza gwunne, sy Bartei CNDD-FDD het au scho d Barelmäntswahle vum 3. Juli 2005 gwunne ghaa. D Sicherhaitslag isch syterhär dytli besser wore. Vyl Flichtling sin retuurchuu. Anne 2007 het s z Tansania no vier Lager mit weniger wie 150.000 burundische Flichtling gee, derwylscht s 2003 no zeh Lager an dr Gränze zue Burundi mit iber ere halbe Million Flichtling gsii sin. Innebolitisch regiert d CNDD-FDD autoritär un verfolgt Kritiker un Kunkerränte.

Im April 2009 het d PALIPEHUTU-FNL offiziäll d Waffe niderglait un isch no 29 Johr as Bartei FNL anerkännt wore. Dodermit git s jetz offiziäll kaini Rebällebewegige me z Burundi.

Im Juni 2010 isch dr Nkurunziza widergwehlt wore. Dr Barteifierer vu dr FNL, Agathon Rwasa, het s Wahlergebnis nit akzeptiert.

Syt em Juni 2004 isch d UN z Burundi bresänt: No dr UN-Mission ONUB bis Dezämber 2006 isch s UN-Biro INUB chuu, wu im Jänner 2011 vum UN-Biro BNUB abglest woren isch. S BNUB isch bis Ändi 2014 drei Mol verlengeret wore.

Ändi April 2015 isch dr Bresidänt Pierre Nkurunziza vu dr Regierigsbartei fir e dritti Amtszyt vorgschlaa wore, was im Land fir heftigi Proteschte gsorgt het. Am 13. Mai het dr Armee-General Godefroid Niyombare dr Bresidänt fir abgsetzt un glychzytig s Barlemämt fir ufglest erklert. No zwee Däg hän d Butschischte mieße ufgee. D Wahle, wu im Mai un Juni 2015 hätte solle stattfinde, sin verschobe wore. D Barlemäntswahl isch derno am 29. Juni 2015 gsii. Bschauer vu dr UNO hän d Wahl as nit frei un nit fair kritisiert. D Regierigsbartei het 77 vu dr 100 Sitz iberchuu, 21 Sitz sin drotz em Boykott an s Oppositionsbindnis "Indépendants de l’espoir." gange Bi dr Bresidäntschaftswahl am 21. Juli 2015, wu au nit frei verlofen isch un vu dr Oppositionsbarteie boykottiert woren isch, het dr Nkurunziza rund 69 Brozänt vu dr Stimme kriegt.




</doc>
<doc id="18758" url="https://als.wikipedia.org/wiki?curid=18758" title="Dschibuti">
Dschibuti

Dschibuti (dt.: [], arabisch جيبوتي, "Dschībūtī", "frz.:" "Djibouti") isch ä Republik in Nordoschtafrika an der Meerängi Bab al-Mandab und isch ä chlii grösser as Hesse. Es gränzt im Weschte an Äthiopie, im Norde an Eritrea und im Süde an Somalia bzw. s (international nit anerkennti) Somaliland und im Oschte an ä Golf vo Aden und s Rote Meer. Der Jemen lit nume ä baar Kilometer äwäg uf der andere Siite vom Rote Meer.

Dschibuti isch 1977 vo Frankriich unabhängig worde. D Bevölkerig beschdoht zu öbbe 60 % us Issa-Somali und zu 35 % us Afar.

Di vylgstaltig Wieschtelandschaft vu Dschibuti umschließt huefyysefermig d Bucht vu Tadjoura, wu wyt in s Land yynegoot. D Kischte un d Insle dervoor, d Koralleiff un d Unterwasservulkan gälte as Taucherparadys. Dschibuti isch stark vulkanisch bregt; dr Vulkan Ardoukoba isch erscht anne 1978 entstande. Vu dr Landschaft här bstoot s Territorium zum Dail us em große Sank vu dr aride Afar-Diefebeni, wu dailwys syt unter s Nivoo vum Meeresspiegel aabegoot. Di grescht Defi lyt im Assalsee bi 155 m unter em Nivoo vum Meeresspiegel. Wenig Kilometer eschtli dervu goot dr See Ghoubet iber in dr Golf vu Tadjoura.

D Danakil-Bärg im Norde bsteen us krischtalline Massegstai un jingere Basaltdeckine. Si hän ihir hegscht Hebig an dr Gränze zue Ethiopie un Eritrea im Mousa Alli mit 2028 m. Im Side vum Land herrsch Ebene un Basaltdeckine vor. In syne abflusslose Sank un Salzpfanne verdunschtet s Wasser, wu nume zytwys us dr Wadi zuestremt. D Stade vum Assalsee (57 km²) un vum Abbe-See sin bregt vu bizarre Salz- un Gipsformatione. Derwylscht dr Assalsee sy Wasser iber unterirdischi Quälle vum Golf vu Aden kriegt, chunnt dr Abbe-See s Wasser iber dr Gamarisee vum ethiopische Fluss Awash, wu si vu Weschte här in eme Sischtem vun e baar nit bsidlete Salzbeckine verliert.

Wel s Land relativ chlai isch, lyt s in aire ainzige Klimazone un chännt kaini große Klimaunterschid. Di ainzige Schwankige git s dur di unterschidlige Hechelage. In dr Hauptsach het s do zwai Regione: d Kischtelinie un d Sank uf dr ainte Syte un auf dr andere Syte di hecher glägene Regione im Norde un Side.

An dr Kischte herrscht s ganz Johr e haiß Klima, Dschibuti-Stadt isch aini vu dr haißeschte Stedt z Afrika. Im Jänner lige d Tämperature in dr Gegnig um Dschibuti zwische 27 un 30 °C am Dag, derwlyscht s znaacht abchielt uf ca. 20–22 °C. Ab April styge d Tämperature aa, vu Juni bis Augschte cheme si uf 39–42 °C am Dag. Znaacht sinkt d Tämperatur in dr Regle nimi unter 30 °C. Erscht ab Oktober geen d Tämperature wider aabe uf rund 30-°C. Hitzrekord z Dschibuti sin 45,9 °C in dr Monet Juni un Juli un 45,8 °C im Augschte. Absolut Minimum sin 16 °C, wu in Jänner- un Februarnäächt gmässe wore sin.

D Luftfychtigkait isch ganzjehrig ender hoch, mit 70–75 % in dr Wintermonet un ca. 45 % im Hochsummer. Niderschlag het s s ganz Johr ender wenig, im Schnitt rägnet s nume an 15 Däg im Johr, mit insgsamt 140–170 mm Niderschleg. Räägne duet s am endschte im Winter oder bi Gwitter.

D Meerestämperature lige im Winter bi 25–27 °C, im Summer cheme si vylmol uf 30 °C. An dr Kischte het s im Winter vylmol Moorgenääbel. En ähnli Klima het s in dr Depressione un dr Salzpfanne, vor allem rund um dr Assalsee. S Hinterland, wu zum Dail 500 bis fascht 2000 m hoch lyt, (z. B. d Danakilbäärg) isch e wenig fyychter, Niderschleg het s do aber au nume as sälteni Blotzrääge. D Tämperature sinke znaacht wyter, am Dag het s usser in grere Hechine ähnligi Wärtwie an dr Kischte.

Wäg dr Räägearmuet isch dr grescht Dail vum Land mit Dornbuschsavanne, Halb- un Vollwiehschte deckt. Nume in Hechine iber 1200 m findet mer Akazie, Thuja, Räckholder, wildi Fyyge un Eelbaim. E Dornbaum- un Sukkulentewald het s an dr Hanglage vum Mousa Alli. Im Naturpark Forêt du Day sin vyl vu sunscht verschwundere Pflanzenarte erhalte bblibe.

Wie in andere drucke Regione vu Afrika lääbe z Dschibuti Gazelle, Antilope, Zebra, Hyäne un Schakal. Dr Abbe-See im Sidweschten chännt mer fir di Hyfe Vegel, z. B.Ibis, Pelikan un vor allem Flamingo.

Di boode Hauptvolksgruppe vu Dschibuti sin d Somali (60 % vu dr Gsamtbevelkerig) im Side un d Afar (35 %) im Norde un Weschte vum Land. Di maischte dschibutische Somali ghere zue dr Issa, eme Unterclan vu dr Dir, e chlainere Aadail stelle d Gadabuursi. S draditionäll Biet vu dr Afar isch ufdailt zwische Dschibuti, Ethiopie un Eritrea. Zwische boode Volksgruppe git s ab un zue ethnischi Spannige; d Issa dominiere s Land bolitisch syt dr Unabhängigkait, derwylscht si d Afar zum Dail as marginalisiert sään.

Europäer (zum greschte Dail Franzose) un Araber (vor allem Jemenite) bilde ne Minderhait vu villicht 5 % vu dr Bevelkerig. Zuesätzli sin im Land e baar zeedöusert Mänsche vu Somalia, Ethiopie un Eritrea, wu us ihre Haimetländer gflichet sin, zum Dail vor Burgerchrieg, zum Dail au us wirtschaftlige Grind. S UNHCR het e z Ali Adde e Flichtlingslager.

Anne 2016 hän 77 % vu dr Bevelkerig in Stedt gläbt. D Lääbeserwartig isch bi 63 Johr gläge, 31,7 % sin 15 Johr alt gsii. S Bevelkerungswachstum isch 2016 bi schetzigswys 2,2 % gläge. E Frau het im Durschnitt im Lääbe 2,35 Chinder iberchuu. 

D Amtssproche sin Arabisch un Franzesisch, di wichtigschte gschwätzteSproche sin aber Somali un Afar, wu baadi zue dr dieflandoschtkuschitische Sproche ghere. 

94 % vu dr Bevelkerig sin sunnitischi Muslim. Di chlai chrischtli Minderhait isch zum greschte Dail ethiopisch-orthodox, s git aber au ne katholisch Bischtum.

Quälle: UN

Wie au Somalia isch s hitig Dschibuti zwisch em 7. un 10. Johrhundert unter d Herrschaft vu arabische Sultan chuu, wu di nomadisch Hirtebevelkerig islamisiert hän. 

Ab em 13. Johrhundert sin Afar (au Danakil gnännt) in s Biet vum hitige Staat yygwanderet. Vu dr Arabische Halbinsle här sin au chlaini Yywanderigswälle chuu. Us em Oschte sin schließli Aagherigi vu dr Issa-Somali zuegwanderet, wu hite s Mee stelle. D Yywohner sin unter dr Herrschaft vu lokale un regionale Sultan gstande. E greßeri Staatebildig, wu dr Großdailvum hitige Staatsbiet umfasst, het s nit gee. 

Vum spote 13. Johrhundert bis zum frieje 15. Johrhundert het s in dr Region s muslimisch Sultanat Ifat oder Ifaad gee. S isch 1285 vum Sultan "Umar Walashma" us dr Walashma-Dinaschty mit dr Eroberig vum Sultanat Shewa grindet wore. S Sultanat isch unter em "Hakk ad-Din" gegeniber em chrischtlige Ethiopie unter em Negus Amda Seyon tributpflichtig wore. Anne 1415 het dr ethiopisch Negus Isaak s Sultanat ganz eroberet. 

Zwische 1415 un 1577 het s muslimisch Sultanat Adal (Somali "Saldaanada Cadal," arabisch: "سلطنة عدل," Ge´ez አዳልʾ) im Biet vu Ethiopie, Eritrea, Somalia un Dschibuti gherrscht. Grindet wore isch s z Awsa, d Hauptstadt isch aafangs "Dakar" oder "Dakker" in dr Nechi vu Harar gsii, ab 1520/21 derno Harar. Sy Gschicht isch bregt gsii dur d Ussenandersetzig zwisch em Islam un em Chrischtedum um d Vorherrschaft in dr Region. Um 1577 het s chrischtli Abessinie mit Hilf vu dr Portugiese iber s Sultanat gwunne.

1839 hän d Franzose si versuecht in dr Region feschtzsetzet mit eme Stitzpunkt z "Amphala", ai Johr speter hän d Brite d Insle "Moucha" im Golf vu Tadjoura eroberet. Dr Franzos "Rochet d'Héricourt" het vum Chenig vu Shewa 1842 dr Ort Tadjoura gchauft. Där Chenig isch aber gar nit d Bsitzer vu Tadjoura gsii, dr lokal Sultan het dr Chaufverdrag nit akzäptiert. Au dr Kolonisationsversuech vum franzesische Chaufmann "Henri Lambert" 1859 isch fäälgschlaa.

Dr Henri Lambert het Kontakt zwische Frankrych un dr lokale Herrscher vermittlet. Doderdur het Frankrych am 11. Merz 1862 mit dr Sultan vu Tadschura, Raheita un Gobaad e Bindnis- un Fryndschaftsverdrag gschlosse. Glychzytig het dr "Dini Achmed Abu Bakr", dr Abgsandte vu däne Sultan, z Paris e Chaufverdrag vu Frankrych fir dr Ort Obock un d Gegnig drumume gege sd Summe vu 55000 Goldfranc unterzaichnet. Frankrych het si eso ne Ländi an dr Schiffsroute vu Europa uf Indien un in Kumkerränz noch noche britische Aden gsicheret. Bis zum 29. Dezämber 1883 het s aber kai effektivi franzesischi Herrschaft iber des Biet gee. Wu derno d Italiener un d Russe im Biet hän welle Fueß fasse, isch dr Léonce Lagarde dr escht Kommissar vum Obock-Territorium (frz. "le territoire d'Obock") wore. Mit em Chauf vu dr Hafestadt Tadjoura anne 1884 het s Biet dr Namen "Territoire Française d'Obock, Tadjoura, Dankils et Somalis" kriegt. Dr Lagarde isch Kommandant vu däm Biet wore. D Brite, wu si eschtli vu däm Territorium z Britisch-Somaliland feschtgsetzt ghaa hän, hän am 9. Februar 1888 d Herrschaft vu dr Franzosen anerkännt un hän mit däne d Gränze vu ihre Biet feschtglait. Im nämlige Johr hän d Franzose dr Ort Dschibuti as neie Hafe grindet. Scho vier Johr speter Dschibuti statt Obock neie Hauptort vu dr Kolony wore. Mit em Chauf vu andere Biet isch d Kolony greßer wore vu urspringli 400 km² uf di hittig Flechi vu 23.200 km² un het 1896 dr Name "Franzesischi Somalikischte" (frz. "Côte française des Somalis") iberchuu. Dr Lagarde isch dr erscht franzesisch Gouverneur wore.

D Kolony isch dur Fertigstellig vu dr Bahnlinie vu Dschibuti-Stadt uf Addis Abeba anne 1917 zum Haupthafe fir Gieter vu un uf Ethiopie wore. Sunscht isch s Biet chum bsiflet blibe, wel s in dr Hauptsach Wieschti gsii isch.

Am 22. Juni 1940 het d Laitig vu dr Kolony sy Loyalitet zum Vichy-Regime verchindet. D Kolonialverwaltig unter em Pierre Nouailhetas isch hert gege Gegner vum Vichy-Regime vorgange un het au s faschistisch Italien unterstitzt, wu Ethiopie bsetzt ghaa het. Britischi Chriegsschiff hän wäge däm vu Septämber 1940 bis Jänner 1942 e Blockad iber s Biet verhänkt, was zuen ere Hungersnot gfiert het. Dr Uusdruck "carmii" fir die Zyt sollvum Name vun ere Sorghum-Art abglaitet syy, wu normalerwys Rinderfueter gsii isch, um des Zyt aber au vu Mänsche gösse woren isch. Nu dr Flucht vu dr bishärige Vichy-Aahänger isch d Kolony am 4. Dezämber 1942 uf d Syte vum "Freie Frankrych" gwächselt un d Brite hän d Blockad ufglupft.

Anne 1946 isch s Biet e Iberseeterritorium ("Territoire d'outre-mer", abgchirzt TOM) wore un het e Delegierte in di Franzesisch Nationalversammlig gschickt.

Am 19. Merz 1967 het Frankrych e neii Abstimmig iber dr Status durfiere loo. Vu dr 39.512 Lyt, wu abgstumme hän, hän 22.555 (57,08 %) fir dr Verblyb bi Frankrych votiert, 14.666 fir d Unabhängigkait. Vyl Somali hän aber gar nit abgstumme. S Biet het dr nei Name "Franzesischs Afar- un Issa-Territorium" (frz. "Territoire français des Afars et des Issas" TFAI) iberchuu. Am 7. Juli 1967 isch dr Kamil vu dr "Demokratische Afar-Versammlig" (frz. "Rassemblement Démocratique Afar" RDA) zruggdrätte un dr Bourhan (mittlerwyli bi dr "Nationale Union fir d Unabhängigkait"; frz. "Union Nationale pour l'Indépendence" UNI) isch wider Regierigsschef wore. Bi dr Wahle vu 1968 het sy Bartei 26 vu dr 32 Sitz iberchuu. D UNO un d OAU hän d Entkolonialisierig vum Biet gforderet. Somali hän d Befreiigsbewegig "Front de Libération de la Côte des Somalis" (FLCS) grindet, wu vu dr Republik Somalia uus operiert het. 1972 het s Biet e greßeri Sälbschtverwaltig iberchuu. Im nämlige Johr het dr Hassan Gouled Aptidon d Bartei "Afrikanischi Volksliga fir d Unabhängigkait" (frz. "Ligue Populaire Africaine pour l'Indépendence" LPAI) grindet. Im Mai 1975 isch s zue schwäre Händel zwische dr Somali un dr Afar wäg dr Frog vum Aaschluss an Somalia chuu. Die Uurueje hän elf Doti gforderet. Frankrych het dr Unabhängigkaitsbrozäss aadribe, go die Kolony, wu mittlerwyli as Ballascht aagluegt woren isch, los z wäre. S het Gspräch iber e neii Verfassig aagregt, wu am 19. Merz 1977 abgschlosse wore sin. Am 8. Mai 1977 het e dritti Volksabstimmig e Mee vu 99,75 % fir d Unabhängigkait gee. D Afar hän bi däre Abstimmig aber nit mitgmacht. Am 27. Juni 1977 isch d Kolony unter em "Dschibuti" unabhängig wore.

Im unabhängige Dschibuti simn d Beziehige zwische Afar un Somali gspanne blibe. Dr Hassan Gouled Aptidon het d LPAI 1979 ufglest un het d "Rassemblement Populaire pour le Progrès" (RPP) grindet, wun er anne 1981 zur ainzig erlaubte Ainhaitsbartei gmacht het. Afar, wu si im Noodail gsääne hän, hän sällewääg d Rebällenorganisation "Front pour la Restauration de l'Unité et de la Démocratie" (FRUD) grindet, wu si vu 1991 bis 1994 Kämpf mit dr Regierigsarmee gliferet het. Dä Burgerchrieg het derzue byydrair, ass 1992 wider e Meebarteiesischtem yygfiert woren isch. D RPP, wu si noch em Fridesschluss au d FRUD zum greschte Dail aagschlosse het, dominiert aber allno d Bolitik. 

Anne 1999 isch dr Ismail Omar Guelleh Noofolger vum Hassan Gouled Aptidon as Bresidänt wore. 2005 isch er ohni Gegekandidat widergwehlt wore. S Land isch zyter anne 1986 Sitz vu dr regionalen Organisation "Intergovernmental Authority on Development" (IGAD), wu uf Initiativ vum Aptidon grindet woren isch. Syt 2001 agiert d "Operation Enduring Freedom" vu do uus. Zmitts in ere uurueige Region (Eritrea-Ethiopie-Chrieg, Burgerchrieg z Somalia) isch Dschibuti bolitisch relativ stabil.

Dschibutri isch in fimf Regione un d Stadt Dschibuti glidert, un unterhalb vu dr Regione in insgsamt 20 Bezirk.



</doc>
<doc id="18762" url="https://als.wikipedia.org/wiki?curid=18762" title="Ruanda">
Ruanda

Ruanda [] (Kinyarwanda "u Rwanda", []) isch ä dicht bevölkerete Binneschdaat in Oschdafrika. Er gränzt an Burundi, die Demokratischi Republik Kongo, Uganda und Tansania. Wäge siiner Landschaft, wo zum ä groosse Deil hügelig isch, sait men em au s „Land vo de duusig Hügel“. Uf siim Schdaatsgebiet isch die afrikanischi Hauptwasserscheide zwüsche de Iizugsgebiet vom Nil und vom Kongo. Vo 1884 bis 1916 isch Ruanda ä dütschi Kolonii gsi, 1962 het s si Unabhängigkeit vo der UNO-Mandatsmacht Belgie übercho.

Nit zletscht wäge de Komflikt zwüsche de Volksgruppe vo de Hutu und de Tutsi – wo im Völkermord an de Tutsi 1994 gipflet het – zelt s Land zu de ärmschde in Afrika, au wenn in de letschte Johr Fortschritt gmacht worde si..

Dr Großtdail vu Ruanda isch e Hochland mit ere durschnittlige Hechi vu 1500 Meter. S goot vu rund 1000 Meter bis zum 4507 Meter hoche Karisimbi (Virunga-Vulkan im Norde). Vu dr oschtafrikanische Kischte isch s Land 1200 Kilometer wyt ewäg, dient aber wäge sym guete Stroßenetz ainewäg as Transit fir mänki Export us dr Demokratische Republik Kongo.

Ruanda wird gärn s „Land vu dr döusert Biel“ gnännt (frz. "Pays de Mille Collines"), dur di bucklig Landschaft, vor allem im Weschte vum Land.

Wäg dr Hechi isch s Klima drotz dr Equatornechi ender mild-fycht. S haiß equatorial Dageszyteklima wird vum johreszytlige oschtafrikanische Klima iberlageret un dur di groß Hechelag gmildet. Di mittler Dagestämperatur lyt bi 18 °C. S git kaini große Tämperaturschwankige iber s Johr, d Tämperaturen variiere aber mit dr Hechelag. S het zwoo Rägezyte, no dr oschtafrikanische Monsunräge: "umuhindo" zwische Septämber un Dezämber (durschnittli 27 % vu dr Johresniderschlagsmängi) un "itumba" zwische Februar un Aafangs Juni. Zwische Merz un Mai gheie 40 % vu dr jehrlige Niderschleg. S Klima un vor allem d Niderschleg wysen aber großi Uuregelmäßigkaite uf. Anormali Drickine, Rägeschutt un Hagel sin all Ritt e Gfohr fir d Ärne un sorge fir Hungersneet.
Ruanda gränzt im Norden an Uganda, im Oschten an Tansania, im Siden an Burundi un im Weschten an di Demokratisch Republik Kongo. Do verlauft uf 3000–4000 Meter Hechi di Afrikanisch Hauptwasserschaide zwische dr Quällbiet vum Wysse Nil un em Kongo. Dr grescht Dail vu dr Weschtgränze vu Ruanda bildet dr Kiwusee, wu zum Sischtem vu dr oschtafrikanische Grabebrich ghert un wäge däm seli dief isch. Im Gränzbiet zue Kongo un Uganda lige di bis 4500 Meter hoche Virunga-Vulkan, wu uf mittlerer Hechi si sältene Berggorilla läbe. Im Oschte bilde di uusdehnte Akagera-Simpf ne langi Zyylete vu See natyrligi Gränze zum hitige Tansania.

Ruanda isch bregt vu zwee Nilzuefliss, em Akanyaru, wu vum Burundi-Gränzbiet här chunnt, un em Nyabarongo, wu us em sidweschtlige Bärgland (Naturpark Nyungwe-Wald) här chunnt. Dr Nyabarongo entspringt as "Rukarara" uf 2700 Meter Hechi in dr Nechi vu dr Wasserschaide zum Kongo un fließt wie sy Näbefluss Mwogo zerscht vu Side no Norde, un chehrt derno nit wyt vu dr Virunga-Vulkan no Sidoschte zue dr Hauptstadt Kigali. Dää abrupte Rank erklere d Geologe dur tektonischi Verschiebige vu dr Ärdkruschte bim Entstoo vum Oschtafrikanische Grabe un dr Virunga-Vulkan.

Dr Nyabarongo, wu bi Kigalischo schiffbar isch, un dr Akanyaru veraine si sidli vu dr Stadt uf rund 1500 Meter Hehe zum Akagera (Kagera), wu no Oschte dur s Land fließt un dr Passage vum Rwerusee rund 250 Kilometer lang d Landesgränze zue Tansania bildet. Dr Fluss, wu do nordzues fließt, chehrt am Dreiländereck zue Tansania un Uganda nomol scharf no Oschte un fließt speter in dr risig Viktoria-See.

Ruanda cha mer in dr Hauptsach in drei Groß- un e baar chlaineri Landschaften unterdaile: Dr (sid-)eschtli Sank, s zäntral Hochland un d Kongo-Nil-Wasserschaide bilde drei Großlandschafte.

Im Zäntrum vu Ruanda isch s zäntral Hochplatoo. S lyt zwische 1500 un 2000 Meter hoch un goot vu dr Kongo-Nil-Wasserschaide biszum siderschrlige Sank. S isch verschnitte vu Hyfe Wasserlaif un representiert vor allem im Aastiig zue dr Kongo-Nil-Wasserschaide s sprichwertli „Land vu dr döusert Biel“. Wäg dr guete Versorgung mit Oberflechewasser un Niderschleg, dr gmäßigte Tämperature un rächt fruchtbare Bede wird do scho lang intensiv buurt. Di urspringli Waldvegetation isch scho lang grytet.

Di Virunga-Vulkan im Norde sin di hegscht Hebige. Derno schließe si s Bärgland vu Buberuka un s vulkanisch Biet im Nordweschte vu Ruanda aa. S isch dur e fychtchalt Klima mit zum Dail extreme Rägefäll gchännzaichnet. Di vulkanische Äsche- un Schlackebede sin arg fruchtbar u s wird do intensiv buurt. Do isch e Zäntrum vum Härdepfelaaböu vu Ruanda. Vor allem in dr Lava-Ebeni versickeret s Wasser aber waidli un chunnt erscht wider an ihrem Rand as Quälle firi.

Näbe dr Virunga-Vulkan chunnt au d Kongo-Nil-Wasserschaide, wu im Weschte am Kiwusee no Norde no Side lang lauft, Heche vu fascht 3000 Meter, im mittlere Dail nur bis zue 1200 Meter un im Side wider bis zue 2700 Meter. Sich gchännzaichnet dur gächi Schluchte un spitzi Gipfel. S Klima isch im Oschten dur d Räge, wu ufestyge, fycht, im Weschte dur Fehnwind e wenig weniger. Friejer sin die Bärg mit tropischem Hecherägewald deckt gsii. Dää isch aber dur s Bevelkerigswachstum extrem reduziert. Bis Ändi vu dr 1990er Johr het s no Rägewaldräscht z Gishwati (Norde), z Mukura (Zäntrum) un z Nyungwe (Side) gee. Gishwati un Mukura sin dur Bsiidlig mit Langzytflichtling, w uno 1994 retuurchuu sin, fascht ganz gschlisse wore. Dr Nyungwe-Wald dergege isch no rächt uusdehnt. In allne tropische Hochgebirgs-Näbelwälder läbe Chlaiaffe, Chlai-Antilope, früiejer au Waldelifante un e Hufe Vegel un Chlaidierarte. Di Pflanzevylfalt isch ainzigartig un groß.

Dr Stade vum Kiwusee isch bregt vu diefe Buchte un gääche Haale. Dur Fehnbildig an dr Weschthaale vu dr Kongo-Nil-Wasserschaide sin Niderschleg do gringer wie uf dr Oschtsyte vum Gebirg. S Wasser vum Kiwusee isch rund 23,5 °C warm. S Klima het ender mildi Tämperature. Uf dr fruchtbare Beden im Siden un Norde wird scho syt langem intensiv buurt, uf dr weniger fruchtbare Bede in dr Hechi vu Kibuye (Zäntrum) isch dergege traditionäll Vii ghalte wore.

Im Sidweschte vu Ruanda (Impara un Imbo) het s zum Dail au seli fruchtbari Bede, wu in dr haiße diefe Lage un au in dr chiele Bärg intensiv buurt wird.

Dr eschtli un sideschtli Sank mit Hechelage zwische 1000 un 1500 Meter lyt weschtli vu dr uusdehnte Ruckstausimpf vum Akagerafluss un dr vyle See. Si isch bregt dur e druckehaiß Klima, poresi Bede un Lateritkruschte un Buschsavanne. Klima, Bede un di stark Verbraitig vu dr Tsetsemucke mache die Landschaft wenig gaignet fir Ackerböu un Viihaltig. S chunnt alli Ränn zue uusdehnte Druckezyte, wu in dr bsidlete Dail zue Hungersnet fiere. Di belgisch Verwaltig het 1934 in däm dinn bsidlete Biet dr Akagera-Nationalpark as Wildreservat yygriichtet. Sidli dervu het s Jagdbiet un Privatranche gee. Die Jagdbiet un Dail vum Akagera-Park sin no Juli 1994 fir Ruckcherer (Filchtling) fir dBsidlig frei gee wore. In dr sideschtli Dail, dr Bugesera-Dischtrikt, sin syt Ändi vu dr 1950er Johr zerscht Tutsi us verschidene Landesdail zwangsumgsidlet wore, speter sin Hutu us em Norde vum Land derzue chuu.

D Nidrige vu dr Region Mayaga am Akanyaru-Fluss un dr Papyrussimpf lang, sin friejer dr Rinderherde vu dr Tutsi as Waide vorbhalte gsii. Si sin erscht im Lauf vum 20. Johrhundert fir Ackerböue bruucht wore.

D Hochgebirg z Ruanda sin bregt dur bsundrigi Ekosischtem mit ainzigartie Dier- un Pflanzenarte, wu dur s näblig-fycht-chiel tropisch Klima entstande sin. Zem Byschpel het s im Nyungwe-Wald as ainzigem verblibenem Bärgrägewald e großi Biodiversität mit vyl endemische Arte.

Im trucke-haiße Oschte het s dr Akagera-Nationalpark mit Gras-Baum-Savanne, Sumpfbiet un See. Im Park het s bis 1994 e Hufe großi Herde vu Zebra, Impala, Topi un Wasserbiffel un anderi Antilopen-Arte in chlainere Herde gee, wenig Elefante un derzue Giraffe, wu vu Tansania yygfloge wore sin. Leebe het s vyl gee, derzue Leoparde. In dr Gwässer hän Flusspfärd un Krokodil gläbt. Au het s e vylfältigi Vogelwält gee. Dur dr Chrieg isch dr Dierbstand – vor allem vu drLeebe un Antilope – seli stark dezimiert wore.

E Bsunderhait sin di wenige Bärggorilla, wu s no in dr Virungavulkan git. D Bärggorilla, wu vum Uusstärbe bedroht sin, sin dur Schutzmaßnahme (unter anderem e Jagdverbot) gschitzt. Mer chännt si wältwyt dur d US-Forscheri Dian Fossey un dr Film "Gorillas im Nebel", wu ihre Läbe mit dr Gorilla z Ruanda zaigt.

Syt 2005 git s z Ruanda ne Umwältschutzgsetz. Anne 2006 isch d Umweltbeherde REMA grindet wore. Si git em Land d Richtlinien in Sache Umwältschutz vor un het s gschafft, ass Ruanda hite allne andere afrikanische Länder e Vorbild im Umwältschutz isch. Kigali giltet as aini vu dr suuferschte Stedt z Afrika. Chutterdrännig isch z Ruanda per Gsetz vorgschriben, wird aber nonig in dr Flechi iberall umgsetzt. Wämer Chutter illegal entsorgt, mueß mer zmindescht 1.500 Dollar Strof zale oder chunnt bis zue zwai Johr in s Gfängnis. Blaschtikgugge sin z Ruanda mittlerwyli verbote. Turischte wäre uf Blatschikgugge untersuecht, wänn si in s Land yyraise. Stattdäm bruucht merz Ruanda Gugge us Babyyr.

Zurzyt wird no d Helfti vum Strom mit Dieselgeneratore erzygt, di ander Helfti dur Wasserchraftwärch. Mer blant grad drei neii Wasserchraftwärch.

Z Ruanda het s drei Nationalpark.

Scho sit dr dütsche, vor allem aber sit dr belgische Kolonisation noch em Erschde Wältchrieg isch s Land chrischdlig missioniert worde, was zu rä Dominanz vom Katholizismus, wo z Belgie d Hauptreligion isch, gfüehrt het. No churz vor em Völkermord si öbbe zwei Drittel vo der Bevölkerig katholisch gsi, hützudag si s no 55 %.

D Proteschdante, rund 38%, si mit verschieden Chille verdräte (Anglikaner, Presbyterianer, Adventischde, Methodischde und Baptischde). Zum Islam bekenne sich rund 5 % vo de Ruander.
Au charismatischi Gruppe, Adventischde und vili neui Chille (Wiidergeboreni Chrischde und Erweckigschille) hai sich sit em Völkermord chönne usbreite.

Vom iiheimische Vorfahre- und Ryangombe-Kult gseht me zwar in dr Öffentlichkeit nit vil, er wird aber näbe de andere Religione vom ä bedrächtlige Deil vo dr Bevölkerig immer no praktiziert. Es handlet sich drbii au um ä monotheischdische Religion mit em ä Schöpfergott (Imana) und erä grosse Persönlichkeit (Ryangombe), wo ä Vermittler und irdische Vertdräter vo Gott gsi isch. Wäge de Parallele zum Jesus isch s vergliichswiis liicht gsi d Ruander für ä chrischdlige Glaube z gwünne. Im Norde vom Land – wie au z Uganda und im Kongo – git s no dr Nyabingi-Kult, in welem siim Mittelpunkt ä Frau schdoht.

Ruanda het schetzigswiis 8,9 Millione Iiwohner. Dr Bevölkerigsadeil vo de Under-14-Jöhrige isch 42,3 %, dä vo de 15-bis-64-Jöhrige 55 % und dä vo de Über-65-Jöhrige 2,7 %.

Mit durchschnittlig 314 Iiwohner pro Quadratkilometer isch Ruanda s Land z Afrika, wo am dichteschde bevölkeret isch. Der hochi Bevölkerigsdruck isch im Ruanda si Hauptschdrukturproblem, wil s Land kuum Induschdrie und käini nennenswärte Ressource het. Belaschdet wird s Land au vo dr hoche Zahl vo Flüchtling, wo vor allem us dr Demokratische Republik Kongo nach Ruanda chömme. S Bevölkerigswaggsdum bedrait öbbe 2,1 % jöhrlig, ä Frau bringt im Durchschnitt 5–6 Chinder uf d Wält. Es beschdöhn dorum Blän auf dr politische Ebeni ä „Drei-Chinder-Politik“ iizfüehre.

Uf äi Arzt chömme 24.697 Iiwohner. Die durchschnittligi Läbenserwartig isch öbbe 46 Johr – für d Manne 44, für d Fraue 47 Johr. 31 % vo de Fraue nähme Gsundheitsdienschd bi dr Geburt in Aschbruch. 24 % vo de under 5-jöhrige Chinder si fehlernährt. D Schdärbligkeit vo de Chinder under 5 Jöhr isch öbbe 18–20 %. D HIV-Prävalen in der Gsamtbevölkerig wird mit 5,1 % age; sie isch in de sexuell aktive Bevölkerigsdeil aber höcher.

D Alphabetisierigsrote lit bi de Manne um 65 %, bi Fraue ä chli drunter. D Iischueligsquote vo de Maitli het mä 2004 dere vo de Buebe chönne abasse.

Z Ruanda läbt ä Volk mit erä gmeinsame Schbroch und Kultur. D Kolonialmächt, zerschd die Dütsche, denn d Belgier, hai beschlosse, dur indirekti Herrschaft z regiere und hai nit welle än eigene Verwaltigsapparat ufbaue. S hai zerschd die herrschende Elite vo de Tutsi underschdützt und brobiert si für ihri Zwäck z bruuche. D Kolonialmächt hai die gsellschaftlige Kategorie von „Hutu“, „Tutsi“ und „Twa“ als „Schdämm“ definiert, und se noch rassischdische Kriterie bezüglig em üssere und em agäblige Charakter definiert, und noch dr Wirtschaftbasis (Tutsi = Rinderzüchter; Hutu = Buure; Twa = Jeger/Sammler, Döpfer). Dütschi Forscher (Rassetheoretiker) hai am Ändi vom 19. Johrhundert im Geischd vo dr "Rassekund" die „hamitische Hypothese“ erfunde und ä viilfältig vermischti afrikanischi Gsellschaft, wo deren ihri Volksgruppe Schbrooch, Sitte und Traditione deilt hai, in „Schdämm“ sortiert: uf dr einte Siite d Minorität vo de Tutsi, wo agäblig us em Nildal iigewanderet siige, ä hochwüggsigi, hellhüütigi, blaublüetigi, hamitischi Rasse, uf dr andere Siite die autochthoni Mehrheit vo de undersetzte, negroide, servile, büürlige Hutu us dr Bantufamilie. D Hamite siige d Dräger vo der kulturelle Entwicklig vo Afrika gsi und siige überhaupt ä überlägeni „Herrerasse“, so d Hamitetheorii vom John Hanning Speke. Die „Ethnie“ oder „Rasse“ ghöre zum Gschichtsmythos vo de Kolonialherre, wo zum ä wichdign ideologische Inschdrument vo dr Kolonialpolitik worden isch. D Tutsi, so zu säge „schwarzi Wiissi“, si im koloniale Herrschaftssyschdem privilegiert gsi; si hai gärn ä Theorii übernoh, wo ihri Überlägeheit hischdorisch „bewiise“ düen.

1934/35 isch vo dr belgische Kolonialmacht ä Volkszelig duregefüwhrt worde. D Zueghörigkeit zu de Tutsi oder de Hutu isch u. a. vo der Zahl vo de Rinder definiert worde, wo öbber gha het. Alli Familie mit meh as 10 Rinder si Tutsi gsi, alli mit weniger Hutu. Wär keini Rinder gha het, isch as Twa iigeschdueft worde. D Kolonialmächt hai zerschd mit de riichere Tutsi verhandlet, zu wele s Königshuus und die draditionelle Elite gehört hai.

Im Johr 1939 hai die belgische Kolonialischde dr Vermerk vo der ethnische Zueghörigkeit im Personalusweis vorgschriibe. Dr poschdulierti Unterschiid – dr Völkerkundler Claude Meillassoux redet von erä „imaginäre Ethnographii“ – isch zum Naturzueschdand erklärt worde und het as tribalischdischs Schdereotyp d Vorschdelligswält vo de Ruander vergiftet.

D Tutsi ellai hai zerschd Zuegang zu de Kolonialschuele übercho mit de Ziil, ass si äso dr Kolonialverwaltig wurde diene. Vo dr Kolonialpolitik isch d Bevölkerig zu Abgabe und Zwangsarbet verpflichtet worde, und d Tutsi si zueschdändig gsi, die iizdriibe. All das het zu Unzufriideheit und Niid gfüehrt. Usserdäm het s immer meh Broblem ge, wil d Tutsi ihri eigene Gedanke sich gmachd hai und nit alli Aordnige vo der (belgische) Kolonialmacht hai welle umsetze. So het die belgischi Kolonialverwaltig und die katholischi Mission immer meh s Brinzip vo „divide et impera“ aagwändet und agfange d Hutu politisch z fördere. Wo d Hutu 1959 d Macht übernoh hai, hai si die ethnischi Segregation zunerä Art „schwarze Apartheid“ pervertiert. Si hai s rassischdische Gedankeguet vo de Europäer übernoh und agfange, d Tutsi as schbööter iigwandereti Fremdi z Ruanda z behandle.

Vor de erschde Massaker, Verdriibige und der erschde Fluchtwelle vo Tutsi im Johr 1959 isch dene ihre Adeil an dr Bevölgerig uf 12–13 % gschetzt worde. Dä Adeil söll bis zum Völkermord dur wiiteri Fluchtwälle und Verdriibige uf öbbe 9–10 % abgnoh ha. Au dr Adeil vo de Twa schiint sit de 1930er Johr die ganz Ziit gsunke z si. Es het immer ä Adeil vo Lüt ge, wo ä gmischti odr unsicheri ethnischi Identität hai, au wenn d Ethnizität amtlig regischdriert worden isch.

Bim Völkermord si mindeschdens drei Viertel, villicht au über 90 % vo de Tutsi, wo z Ruanda gläbt hai, ermordet worde. Wäge dr Rückwanderig von erä grosse Zahl vo Exil-Tutsi möche d Tutsi widr wäsentlig meh as 1–3 % vo der Bevölkerig us, wie mä erwrtet gha het. Neueri Zahle zur Ethnizität si kuum erhältlig.

Die „hamitischi Hypothese“ isch bis hüt sehr beliebt, wil si es eifachs Erklärigsmodell für ä Genozid liiferet.

D Mutterschbrooch vo fachd alle Ruander isch d Bantuschbrooch Kinyarwanda. 88 % vo de Iiwohner beherrsche usschliesslig die Schbrooch. Wiiteri offizielli Amtsschbrooche si Französisch (sit der belgische Kolonialziit) und (sit Mitti
1994) Änglisch (vor allem vo de Langziitflüchtling iigefüehrt, nochdäm si vo Tansania und Uganda zruggcho si ). In de Handelszäntre wird au Kiswahili gschwätzt, wo ebefalls zu de Bantuschbrooche ghört und wo z Ruanda as Fremdschbrooch glehrt wird.

Mer goht hit dervu uus, ass im Biet vu dr hitige Staate Ruanda un Burundi urspringli d Vorfahre vu dr Twa gläbt hän, eme Volk, wu hit in baide Länder nume no ne seli gringe Aadail an dr Bevelkerig het un praktisch kai Yyfluss ghaa het uf di sozial un di bolitisch Entwicklig.

Mer waiß nit gnau, wie d Velkerwanderigsbewegig un di sozial Entwicklig abglofe sin, wu zue dr hitige gsellschaftlige Strukture gfiert hän. Bi vor e baar Johr isch mer no dervu uusgange, ass es Biet zerscht vu dr Gruppe bsidlet wore isch, wu mer Hutu nännt, un as speter in ere andere Migrationsbewegig d Tutsi us em Biet vum hitige Ethiopie oder em hitige Egypte derzue chuu seie un des in zwoo Wälle, doderdur het mer di boode unterschidlige Gruppe innerhalb vu dr Tutsi erklert, wu speter dailwys verfyndet gsii sin. Die Erklerig vu dr Herrschaftsstruktre wu mer im 19. Johrhundert gfunde het, stammt vu dr Rasseforscher vu dr Johrhundertwändi um 1900 un isch in dr 1920er un 1930er Jahren wyterentwicklet wore. Die Rassetheoretiker hän d Ursach vu dr gsellschaftlige Strukture in dr Aachumft vun ere „iberläägene Rasse“, ebe dr Tutsi, gsääne.

Aafangs vu dr 1990er Johr, wu d Region wäg dr boltische Entwicklig in dr Blickpunkt vu dr Forschig groten isch, isch di scho lenger bekannt These verbraitet wore, ass es kai ethnischi Unterschid zwische dr Hutu un dr Tutsi git un ass die erscht in dr Kolonialzyt poschtuliert wore seie. No dr neiere Vorstellig leen si d Unterschid zwische dr Hutu un dr Tutsi strukturäll erklere: D Gruppe seie aafangs nume funktionäll unterschide wore (Tutsi maint „rych an Rinder“, was gsellschaftli au yyflussrych gmaint het, derwylscht Hutu e Person gmaint het, untergordnet gsii sei). Mit dr Zyt hebe si die funktionäll unterschidene Gruppe aagfange separiere, Hyrote zwische Mitglider mit ere unterschidlige soziale Härchumft sin sältener wore. En anderi Mainig schließt unterschiidligi lokali Urspring vu dr Gruppe nit uus, merkt aber aa, ass die nit länge fir e Erklerig vu dr hitige Gruppezuegherigkait.

Speter het si ne Staat unter dr Fierig vun eme "Mwami" (Chenig) rusbildet. Insgsamt het s rund dreihundert Tutsi-Clan gee, wu aber nume e baar dervu d Rächt vun eme Mwami iberchuu hän: d Bataga (Titel "Mutaga"), d Bezi (Titel "Mwezi"), d Bambutsa (Titel "Mwambutsa") un d Batare (Titel "Ntare"). Us allne Tutsi-Clan isch dr Hochadel chuu "(Ganwa)". Die Adlige sin uf lokaler Ebeni rächt unabhängig gegeniber em Chenig gsii. Unterhalb vu dr Adelsschicht sin di gwehnlige Mitglider vu dr Tutsi gsii, di ainzige, vu Rächt am Boode un Großvii ghaa hän. D Untertane, d Hutu, hän buurt. Im Verlauf vu dr Johrhundet hän si an dr Wirtschaftsform lang ethnischi Gränze uusbildet: Die, wu Vii ghaa hän, hän as Tutsi gulte, d Ackerbuure sin d Hutu gsii. Baidi hän Kirundi gschwätzt.

Ruanda isch ab 1890 dur dr Helgoland-Sansibar-Verdrag bis Ändi vum Erschte Wältchrieg Dail vu Dytsch-Oschtafrika gsii. S Biet isch aber erscht spot in di dytsch Kolony yyglideret wore un dodermit au verwaltgsmäßig kuntrelliert. Anne 1894 isch dr dytsch Oberleutnant Grof Gustav Adolf von Götzen fir zwee Monet as erschte europäer am ruandische Chenigshof gsii. D Afrikamissionar "Wyssi Väter" hän 1900 ihri erscht Missionsstation grinde. Im Johr 1907 isch dr erscht dytsch Stitzpunkt z Kigali ufgmacht wore. Dr Richard Kandt isch chaiserlige Residänt z Ruanda wore. Im Biet sin nie mee wie rund e Dutzed dytschi Kolonialbeamti yygsetzt gsii. Uf ere Kolonialkumferänz z Brüssel sin 1910 d Gränze vu Belgisch-Kongo, Britisch-Uganda un Dytsch-Oschtafrika, wu au Ruanda-Burundi derzue ghert het, feschtglait wore. E Volksufstand im Norde isch 1911 vu dr dytsche Schutzdruppe un Stammesfirscht vu dr Tutsi nidergschlaa wore. Zwische 1912 un 1914 het mer aagfange, Kaffee fir dr Export z setze, um die Zyt isch au ne Chopfstyyr yygfiert wore.

Belgischi Druppe hän di Dysche im Lauf vum Erschte Wältchrieg ohni große Widerstand verdribe un Ruanda un Burundi bsetzt. Noch em Chrieg isch s Biet vum hitige Ruanda as Velkerbundsmandat an Belgien iberdrait wore. Wäge däm isch Franzesisch zyter 1929 di ruandisch Amtssproch gsii.

Anne 1933 het di belgisch Kolonialverwaltig in dr Uuswys e Klassifizierig no „Rass“ yygfiert. No dr Uflesig vum Velkerbund isch Ruanda 1946 Dreihandbiet vu dr UNO un wyter vu Belgie verwaltet wore. Im Novämber 1959 isch s zue me Buurenufstand vu dr Hutu gege d Tutsi-Herrschaft chuu. 10.000 Mänsche sin doderby umbrocht wore, rund 150.000 Tutsi sin in d Nochberländer Burundi un Uganda gflichtet, bis di belgische Kolonialherre dä Ufstand wider hän chenne niderschlaa. E Hutu-Bartei, d Parmehutu (Parti du Mouvement de l’Emancipation des Bahutus), het 1960 di erschte Kommunalwahle mit eme Ärdrutschsiig gwunne. D Tutsi, wu no im Land gsii sin, sin in di bolitisch Bedytigslosigkait abdrängt wore.

Am 28. Jänner 1961 sin alli Burgermaischter un Gmaireet zue re Kumferänz uf Gitarama yyglade wore. Nume wenig häng wisst, ass die Versammlig e Ibergangsverfassig het solle schließe. Im Zug vu dä, sognännt „Butsch vu Gitarama“ sin e provisorisch Barlemänt un e Ibergangsbresidänt gwehlt wore, wu ne Interimskabinett bstimmt het.

Des het zue dr Absetzig vum bishärige Tutsi-Chenig Kigeri V. gfiert, wu um des Zyt grad uf ere Uuslandsrais gsii isch, un zue dr Uusriefig vu dr Republik Ruanda dur di nei Regierig, wu vu dr Parmehutu aagfiert woren isch. D Belgier sin nit gfrogt wore, hän aber die nei Regierig e baar Däg speter anerkännt

Dr UNO het des dergege nit gfalle, im Merz 1961 het si regiert: Z Ruanda sei e ethnischi Diktatur vun ere Bartei errichtet wore un d Entwicklige in dr letschte 18 Monet hääte dr Ibergang vu aim repressive Regime zue me andere brocht. S bstiend d Gfoht, ass d Tutsi-Minderhait wehrlos gege Repressalie sei, d Situation ließt aim nit in Rue.

Am 25. Septämber 1961 sin Barlemäntswahle abghalte wore, wu d Parmehutu mit 77,7 % vu dr Stimme gwunne het. Zue däre Wahl isch s Frauewahlrächt yygfiert wore. Im Oktober het d Nationalversammlig dr Hutu Grégoire Kayibanda zum Bresidänt gwehlt. Am 1. Juli 1962 isch Ruanda offiziäll unabhängig wore. Um die Zyt hän scho 350.000 Ruander, vor allem Tutsi, im Uusland gläbt.

Anne 1963 hän Zeedöuserti Tutsi versuecht, Macht im Land wider z ibernee. Dää Versuech isch aber bluetig nidergschlaa wore. In eme gruusige Burgerchrieg sin e Hufe Tutsi umbrocht wore. In dr Johr dernoo het s als furt Massaker in dr Tutsi gee, wu im Land libe sin. Am 5. Juli 1973 het s Militeer butscht unter em General Juvénal Habyarimana, wu 1978 het Wahle durfiere loo.

Im Augschte 1988 isch s im Nochberland Burundi zue sischtematische Massaker an dr Hutu-Bevelkerig dur d Armee chuu, wu vu Tutsi dominiert gsii isch. Des het zue große Flichtlingsstrem uf Ruanda gfiert. Fir dr ruandisch Staat isch des e groß finanziäll un logistisch Broblem gsii, wu dur Iberschwämmige no sterker woren isch.

Am 1. Oktober 1990 het die Ruandischi Patriotischi Front (RPF), in welerä Exil-Ruander us Uganda schdark verdräte gsi si, s Land agriffe, für zum militärisch d Rückkehr vo de Flüchtling z erzwinge. Si het Deil vom Norde vom Land bsetzt (in Byumba und Mutara). International vermitteledi Verhandlige hai zerschd zum ä Waffeschdillschdand im Juli 1992 gfüehrt. Noch em Friidensverdrag vo Arusha im Januar 1993 isch s aber meh oder weniger zun erä politische Blockade vo der Umsetzig vom Friidensvertrag cho. Radikali Chreft si nit zur Kooperation mit em Gegner in Übergangsschdrukture vo Regierig, Parlament und Armee barat gsi.

Am 6. April 1994 isch s Flugzüüg vom Schdaatschbräsident Juvénal Habyarimana bim Landeaflug uf d Hauptschdadt Kigali abgschosse worde. Vom 7. April bis zum Juni 1994 isch denn der Völkermord an Tutsi duregefüehrt, verbunde mit der Liquidation vo dissidente Hutu. D RPF het d Kampfhandlige gege s Regime, wo dr Völkermord organisiert het, wider ufgnoh. Si het bis Juli dr Norde, Oschde und Südoschde und d Hauptschdadt eroberet, denn au dr zentral und nördlig Weschde vom Land. Französischi Druppen, wo vom Oschdkongo us cho si, hai ä Ziit lang dr Südweschde vom Land under dr Kontrolle gha.

Am 19. Juli isch dr Pasteur Bizimigu zum Präsident ernennt worde. Es isch ä Übergangsphase cho mit Übergangsregierige, wo sich am Arusha-Vertrag orientiert und wo bis 2003 duurt het. Sit 2003 het Ruanda ä neui Verfassig, ä gwehlts Parlament und ä gwehlte Schdaatschbräsident.

1998 het im Kongo der Kongochrieg agfange, wo Ruanda (und au Uganda) mitgmacht het – offiziell, für zum d Räschde vo de Hutu-extremischdische Interahamwe-Milize z verfolge, wo dörtane gflüchdet si, aber au, um sich an de kongolesische Bodeschetz z beriichere. 2002 isch ä Friidensabkomme mit em Kongo gschlosse worde. Bis hüt (2007) kämpfe im Oschde vom Kongo immer no Druppe vo dr kongolesische Regierig und vom Tutsi-General Laurent Nkunda; dr Nkunda wirft der Regierig vor, dä Hutu-Milize ä freiji Hand z ge und wäge däm siig dr militärisch Schutz vo de Tutsi dur siini Druppe notwändig. Druf het dr Präsident Joseph Kabila im Oktober 2007 d Entwaffnig vo de Hutu-Milize akündiget..

Aafangs Jänner 2009 isch dr Nkunda in eme Machtkampf in dr Füehrig vo dr CNDP vo siim Militärchef Bosco Ntaganda gstürzt worde. Dr Ntaganda het e Waffestillstand unterzeichnet und isch gmeinsam mit kongolesische und ruandische Regierigstruppe gege dr Nkunda vorgange. Am 22. Jänner 2009 isch dr Laurent Nkunda uf ruandischem Biet feschtgnoo worde.

Syt em 1. Jänner 2006 isch Ruanda in fimf Brovinzen glideret, wu in insgsamt dryssg Dischtrikt glideret sin.
Vorhär isch Ruanda in die zwelf Brovinze glideret gsi: Butare, Byumba, Cyangugu, Gikongoro, Gisenyi, Gitarama, Kibungo, Kibuye, Kigali, Kigali Rural, Ruhengeri und Umutara. 

Nume rund 6 % bis 16 % (je no Quälle) vu dr Bevlekerig läben in Stedt. D Verstedterig nimmt aber zue.

Di greschte Stedt sin: Kigali 1.168.570 Yywohner (Stand 2012), Butare 103.312 Yywohner (Stand 2009), Gitarama 88.031 Yywohner (Stand 2009), Ruhengeri 86.685 Yywohner (Stand 2005) und Gisenyi 83.623 Yywohner (Stand 2005).




</doc>
<doc id="18766" url="https://als.wikipedia.org/wiki?curid=18766" title="Eritrea">
Eritrea

Eritrea ([]; "Tigrinya:" ኤርትራ Ertra, arabisch إيريتريا "Iritriyya") isch ä Schtaat im nordöschtlige Afrika und gränzt an Äthiopie, dr Sudan und Dschibuti und au im Rote Meer an Jemen. Dr Name "Eritrea" leitet sich vo "erythrá thálassa" – "Rots Meer" ab (vom griech. "Erythräa"). D Eigebezeichnig "Ertra" us Ge’ez "bahïrä ertra" – „Rots Meer“ – bezieht sich au uf die alti griechischi Bezeichnig vom Rote Meer.

Di fascht wieschtenartig Druckesavanne am Rote Meer isch seli haiß un drucke. Im Hochland vum Landesinnere dergege het s all Johr bis zue 600 Millimeter Rääge, vor allem in dr Zyt vu Juni bis Septämber. Di maischte große Stedt vu Eritrea liige im Hochland, uf iber 1600 Meter iber em Meer. Im sidlige Hochland het s di wenige fruchtbare Regione vum Land, wie d Gegnig vu Mendefera, s Umland vu Badme un s Gränzdreieck mit Ethiopie un em Sudan in dr Region Gash-Barka. Au di hegscht Hebig vum Land, dr Soira mit 3018 Meter, sideschtli vu Asmara, lyt im Hochland vu Abessinie.

Eritrea het im Weschte au Aadail an dr Sahara: weschtli vum Fluss Barka un nerdli vum Fluss Gash goot di eschtli Sahara vum Sudan här fwyter un hert uf mit em Aastiig zum Hochland vu Abessinie. Di eschtli Sahara chunnt au im Nordoschte bis uf Eritrea un ziet si an dr Kischte lang, bis si bi Massaua ufhert. Z Massaua het s, vergliche mit andere Kischtestedte vu dr Region wie Port Sudan un Assab, e wenig mee Niderschleg.

Im Gränzbiet mit Dschibuti het Eritrea Aadail an ere andere Wieschti: An dr sidlige Kischte, in der Gegnig vu Assab, lyt d Danakil-Wieschti, aini vu dr haißeschte un druckeschte Wieschtine uf dr Wäl. Im Danakilsank lytmit 110 Meter unter em Meeresspiegel dr diefscht Punkt vum Land.

Di greschte Stedt sin (Rächnig 2012): Asmara 665.000 Yywohner, Assab 99.000 Yywohner, Keren 80.000 Yywohner, Massaua 52.000 Yywohner, Mendefera 25.000 Yywohner un Barentu 19.000 Yywohner.

Z Eritrea git s nyyn greßeri ethnischi Gruppe. S grescht Volk vum Land sin d Tigrinya (55 Brozänt, no andere Aagabe 50 Brozänt). Si lääbe au z Ethiopie in dr Region Tigray un di tigrinisch Sproch isch näb em Arabisch d Amtssproch vum Land. D Volksgruppe, wu z Eritrea Tigrinya gnännt wird, ghert sprochli un kulturäll zue dr Tigray z Ethiopie. Dur di lang drännt bolitisch Gschicht hän si si aber scho usseander entwicklet. Friejer hän si si sälber Habescha gnännt. Scho in dr Vergangehait vor dr Kolonialzyt sin d Tigrinisch-Sprächer in e Hufe autonomi Provinze ufdailt gsii.

S zwaitgreescht Volk sin d Tigre (30 Brozänt). Zue dr greßere Volksgruppe zelle no d Saho (4 Brozänt), d Bilen (2 Brozänt) un d Rashaida (2 Brozänt). Au d Kunama mache zwee Brozänt vu dr Yywohner uus. Di chlaainere ethnische Gruppe z Sokodas un z Iliit an dr sudanesische Gränze sään si sälber as Kunama aa, sin aber geografisch un linguistisch drännt (si schwätze Dialäkt vum Ilit-Sokodas, au Wescht-Kunama gnännt).

Di Minderhait vu dr Bedscha wird offiziäll Hedareb gnännt, wu au as Name vun ere Untergruppe bruucht wird. Anderi Minderhaite sin d Nara un d Afar. Derzue git s no chlaineri Gruppe mit weschtafrikanischem Ursprung (zmaischt Haussa-Sprächer), wu z Eritrea Tokharir gnännt wäre.

Derzue lääbe in dr Zwischezyt 500.000 bis ai Million Eritreer, zmaischt orthodoxi Tigrinya, im Uusland, des entsüricht rund eme Fimftel vu dr Bevelkerig. Syt 2015 zellt Eritrea näbe Nigeria un Somalia as Haupthärchumftsland vu afrikanische Flichtling z Europa. E Hufe bolitischi Flichlignsin mittlerwyli wider in s Land retuur chuu. Europäischstämmigi Eritreer sin e ganz e chlani Minderhait, in dr Hauptsach im 19. Johrhundert yygwandereti Italiener.

Di nyyn Sproche vu dr nyyn greschte Ethnie gälte formäll as glychberächtigti Nationalsproche. Des sin Tigrinisch (2,3 Millione Sprächer), Tigre (800.000), Afar (300.000), Saho, Kunama, Bedscha, Blin, Nara (je rund 100.000) un Arabisch, wu vu dr Rashaida as Muetersproch un vu vyl andere Eritreer as Zwootsproch gschwätzt wird. Dr Staat ferderet s, ass die Sproche in dr Schuele bi dr jewylige Volksgruppe un in Sändige vum nationale Radiosender bruucht wäre.

S git kai offiziäll feschtglaiti Amtssproch. De facto diene aber in dr Hauptsach Tigrinisch un Arabisch – wu au as Verchehrssproche wyt verbraitet sin – un au Änglisch as Arbetssproche vu dr Regierig. Elteri Lyt verstehn zum Dail a no Italienisch as Erb us dr Kolonialzyt. Vyl Schilder un Läde z Asmara sin a no uf Italienisch gschribe. Tigrinisch un Italienisch wäre in dr Wirtschaft, im Handel un im Gwäärb am maischte bruucht. S het au e Schuel z Asmara, wu uf Italienisch glehrt wird – d "Scuola Italiana di Asmara". S Italienisch wird aber all weniger bruucht, derwylscht d Verbraitig vum Änglisch zuenimmt.

D Sproche vu Eritrea gheere zue zwoo vu dr große Sprochfamilie z Afrika Tigrinisch, Tigre und Arabisch sin semitischi Sproche, Saho, Bilen, Afar un Bedscha sin kuschitischi Sproche – boodi sin Näscht vu dr afroasiatische Sprochfamilie. Nara (Baria) un Kunama/Baza gheere dergege zue dr Familie vu dr Nilosaharanische Sproche.

S Dahalik, wu uf dr Insle vum Dahlak-Archipel vu ne baar Döusert Lyt gschwätzt wird, isch friejer as Dialäkt vum Tigre aagsääne word, giltet hite aber as aigeni semitischi Sproch.

D Bevelkerig vu Eritrea dailt si offiziäll zue fascht glyche Dail in Muslim (Sunniten) un Chrischte (Eritreisch-Orthodoxi Tewahedo-Chilche, Proteschtante, Kadolike). Dr "International Religious Freedom Report" vum US State Department isch fir s Johr 2007 vu 50 Brozänt Muslim un 48 Brozänt Aahänger vum Chrischtedum uusgange, fir s Johr 2006 no vu 60 Brozänt Muslim un 37 Brozänt Chrischte. D "Association of Religion Data Archives" git 50,15 Brozänt Muslim un 47,91 Brozänt Chrischte aa. Drotz dr unterschidlige Religione bildet d Bevelkerig e nationali Ainhait. D Chrischte lääbe vor allem in dr Hochebeni um Asmara un d Muslim in dr Hauptsach im Diefland in dr Nechi vu dr Kischte.

Bis anne 1996 isch Eritrea in zee Regione ("Zoba") glideret gsii. Die sin no us dr italienische Kolonialzyt gsii, d Regione un ihri Hauptstedt sin Akkele Guzay (Adi Keyh), Asmara (Asmara), Barka (Agordat), Denkalia (Assab), Gash Setit (Barentu), Hamasien (Asmara), Sahel (Nakfa), Semhar (Massaua), Senhit (Keren) und Seraye (Mendefera) gsii.

Mit dr Verwaltigsreform vum 15. Juli 1996 isch d Zahl vu dr Regione uf sechs reduziert wore:




</doc>
<doc id="18767" url="https://als.wikipedia.org/wiki?curid=18767" title="Heinrich Handschin">
Heinrich Handschin

Dr Heinrich Handschin isch am 1. Hornig 1830 z Rickebach im Baselbiet uf d Wält cho und am 16. Juni 1894 z Basel gschtorbe. Si Übername isch „Moskauer Handschin“ gsi. Är isch reformiert, Bürger vo Rickebach und Unternämer gsi. 
Dr Heinrich Handschin isch dr Soon vom Johannes Handschin und vo dr Anna Maria Obrist gsi. Är het e minimali Schuelbildig gnosse. 

Dr Heinrich Handschin het scho in syne junge Joore als Spüelimacherbueb gschafft. Är het d Bandwäberei bi verschydene Meischtere im Oberbaselbiet und in ere Fabrik z Basel gleert. Vo 1854 bis 1856 het är z Saint-Etienne (Frankrych) s Wäbe vo Sammet gleert und isch drno nach Russland usgwanderet, zum z Moskau als Wäbermeischter go schaffe. 

Dr Heinrich Handschin het z Moskau vom ene Schwyzer mit em Name Lerch e alti Textilfabrik chönne chaufe und het 1859 e eigeni Handwäberei aagfange. Är het si Firma schtändig vergrösseret und es isch es gsunds Induschtryunternäme drus worde. Über hundert mechanischi Wäbschtüel si in meerere Fabrikgeböide gloffe. Syni Wäbschtüel het är alli in syner Heimet, vom Wäbschtuelfabrikant Karl Gerster-Pümpin us Gälterchinde gchauft. Im Joor 1882 het är sich in d Schwyz zrugg zoge und d Betrybsfüerig imene Landsmaa us Gälterchinde, em Jakob Wirz übertreit. Jetz het d Firma Handschin & Wirz gheisse und isch, wo dr erscht Wältchrieg aagfange het, die gröschti Bandwäberei vo Russland gsi. Bis zu sym Tod het dr Heinrich Handschin drno z Basel gläbt. Sys imposante Grabmal schtot uf em Frydhof z Gälterchinde südlich vo dr Chille.

Dr Junggsell Heinrich Handschin het in sym Teschtamänt dr Kanton Baselland zum Uniwersalerbe vo sym grosse Vermöge ygsetzt, mit em Uftrag, die „Handschin-Stiftung“ müessi für wooltätigi und gmeinnützigi Zwäck, für bedürftigi Mönsche us em Baselbiet, verwändet wärde.

Dr Heinrich Handschin wird vo de Autore verschyde beschrybe. Die Eine rüeme yn als e flissige Ma wo Tag und Nacht gchrampft heigi, die Andere beschrybe dr Handschin als ender e Müssiggänger wo si Zit gärn in Kaffihüser verbrocht het bi Charte, Billiard und Domino Schpil. S wird allweg beides woor si, bim Ufbou vo syner Firma wird är flissig gsi si und wo alles gloffe isch wie gschmirt wird är s gnosse ha.




</doc>
<doc id="18768" url="https://als.wikipedia.org/wiki?curid=18768" title="Johann Jakob Buser">
Johann Jakob Buser

Dr Johann Jakob Buser „Gäneral Buser“ (* 1. Aprelle 1768 z Sissech; † 5. Meie 1844 z Lieschtel) isch e Gaschtwirt und e Politiker in dr Stadt Basel und em Baselbiet gsi. Är isch reformiert und Bürger vo Sissech gsi.
Dr Johann Jakob Buser isch dr Soon vom Heini Buser und dr Verena Schweizer gsi. Är het in erschter E`e 1795 d Maria Buser vo Sissech ghürotet und in zwöiter E`e 1817 d Margreth Gerster vo Gälterchinde. Är isch Buur gsi, drzue het är in dr Wirtschaft „Zur Freiheit“ z Sissech und im „Ängel“ z Lieschtel gwirtet und drno isch är au no Wyhändler gsi. 1790 het är z Sissech s Amt vom Salzuswäger gha. 

Dr Johann Jakob Buser isch im Joor 1798 Mitglyd vo dr Basler Nazionalversammlig gsi. Är het sich als Volksröpresentant vo Lieschtel für d Abschaffig vo de Zäänte und de Bodezinse ygsetzt. Wärend dr Mediazion hat är sich gege d Ufhebig vo de Reforme gweert und isch dorum vo de schtedtische Behörde verfolgt und schigganiert worde. Das het yn im Baselbiet beliebt und populär gmacht. Als Grossrot vo 1813 bis 1830 und E`erichter ab 1815 het är sich für die rächtlichi Glychstellig vo de Land- mit de Schtadtbürger stark gmacht. Är isch es Mitglyd vo der erschte provisorische Baselbieter Regierig vom Jänner 1831 gsi und het vor de Basler müese ins Elsiss flüchte. Är het dr Reigoldschwilerzug vom 12. Septämbr 1831 aagfüert, dorum hei si ym «Gäneral Buser» gseit. Är isch au eine vo de Aafüerer vom Gälterchinderschturm am 5. Aprelle 1832 gsi. Bi dr Kantonsgründig isch är dr Alterspresidänt vom Verfassigsrot vo 1832 gsi. Im Landrot isch är vo 1834 bis 1838 und vo 1842 bis 1844 gsässe. Im In- und Usland isch är bekannt gsi als eine, wo schonigslos offe und unerschroke gseit het was är dänkt; e Volksmaa, wie me seit. 





</doc>
<doc id="18769" url="https://als.wikipedia.org/wiki?curid=18769" title="Guinea">
Guinea

Guinea (frz.: "La Guinée" []) isch ä Schtaat in Weschdafrika, wo (vo Nordweschte us im Uhrzeigersinn) an Guinea-Bissau, Senegal, Mali, d Elfebeiküschde, Liberia, Sierra Leone und dr Atlantik gränzt. Si Unabhängigkeit het die ehemoligi französischi Kolonii am 2. Oktober 1958 übercho. Drotz siine Bodeschetz läbt der Grossdeil vo de Bürger in Armuet. Die isch no grösser worde wäge dr Diktatur vom Sékou Touré, wo vo 1958 bis 1984 duurt het, mit siine sozialischdische Ambitione. D Hauptschtadt isch Conakry.

Ginea lyt z Weschtafrika zwische 7° un 12° nerdliger Braiti un 8° un 15° weschtliger Lengi. Vor allem dr Mittel- un Sidoschtdail vum Land lyt uf dr Obergineaschwelle. E Dail dervu isch s bis 1537 Meter hoch Bärgland vu Fouta Djallon in dr weschtlige Mitti vum Land. Dr Mont Richard-Molard, wu im usseschte Sidweschte vum Land an dr Gränze zue dr Elfebaikischte lyt, isch mit 1752 Meter dr hegscht Bärg vu beede Staate. S Naturschutzbiet rund um dr Mont Nimba stoht syt 1982 uf dr Lischt vum Wältärb u dr Mänschhait vu dr UNESCO.

Z Guinea entspringe e baar wichtigi weschtafrikanischi Strem: dr Niger un mehreri vu syne Zuefliss, dr Gambia un dr Bafing, e Quällfluss vum Senegal. Die Fliss entwässere ne große Dail vu Weschtafrika.

D Lääbesryym variiere vum Räägewald im Hochland bis zum Savanne-Grasland.

Z Ginea herrscht tropisch Wächselklima mit regional unterschidli lange Räägen- un Druckezyte. An dr Kischte isch s fychthaiß mit hoche Niderschleg, eschtli vum Fouta-Djalon-Platoo gehn d Niderschleg zrugg. D Niderschleg vum weschtafrikanische Monsun gheie zwischen April un Novämber mit tropische Gwitter un heftige Stirm; in dr sidlige Räägewaldbiet fange si zmaischt scho im Februar aa. Dr Hegschtpunkt vum Monsun isch im Juli un Augschte. Vu Novämber bis April herrscht Druckezyt. Um die Zyt stoht s Land unter em Yyfluss vum Nord-Oscht-Passat Harmattan vu dr Sahara.

D Tämperature z Ginea lige durschnittli bi 22 °C bis 32 °C, d Hegschttämperature zwische 28 un 35 °C. Im Fouta-Djalon-Platoo lige d Diefschttämperaturen im Winter bi 6 °C. In dr Hauptstadt Conakry an dr Atlantikkischte herrscht unabhängig vu Räägen- oder Druckezyt Dag un Nacht fascht di glych Tämperatur zwische 24 un 32 °C, dr Niderschlag im Johr lyt z Conakry bi iber 4.000 mm.

Di drei greschte ethnische Gruppe – unter insgsamt iber 20 Velker – sin in dr Zwischezyt zum große Dail islamisiert: Mit 40 % stell d Fulbe "(Felatta)" dr grescht Aadail, 30 % sin Malinke, d Susu umfasse 20 % vu dr Gsamtbevelkerig. Di chlainere Volksgruppe, d Kpèlè, d Kissi, d Toma un d Baga, sin mit 10 % zmaischt Aahänger vu traditionälle Religione.

Derzue git s vor allem in dr Stedt libanesischi Yywanderer, di erschte sin scho vor ber 100 Johr in s Land chuu; si beherrsche ne Großdail vum Handel un vum Hotelgwerb. Wu in dr Nochbarländer Sierra Leone un Liberia Burgerchrieg gherrscht het, sin vu däne Länder e Huffe Flichtling uf Ginea chuu. 2007 sin s no ca. 40.000 gsii.

SIL International fiert insgsamt 38 Sproche uf, wu z Ginea gschwätzt wäre: 
Hit no gschwätzt wäre d Niger-Kongo-Sproche Badyara (6.300 Sprächer), Baga Koga (5.000), Baga Manduri (4.000), Baga Pokur (3000), Baga Sitemu (4000), Bassari (8.600), Dan (800), Jahanka (29.000), Kakabe (10.000), Nord-Kissi (287.000), Kono (90.000), Kpelle (460.000), Kuranko (55.200), Landoma (14.400), Lele (23.000), Oscht-Limbat (4.000), Konyanka-Maninka (210.000), Oscht-Maninkakan (3.000.000), Mano (85.000), Manya (25.000), Mbulungisch (5.000), Mogofin (20.000), Nalu (13.000), Pulaar (24.000), Pular (2.550.000), Susu (906.000), Toma (220.000), Wamey (5.270), Yalunka (55.500), Zialo (25000). Uusgstorbe sin d Sproche Baga Kaloum un Baga Sobané, fascht verschwunde d Sproche Bullom So, Kla-Dan un Sankaran-Maninka. Derzue wird N’ko brucht, e Pidgin us verschidene Mande-Sproche, wu s aber kai Muetersprochler git.

D Sproch vu dr ehmolige Kolonialherre, Franzesisch, isch bis hite di ellainig Amtssproch.

Di gineisch Gebärdesproch basiert uf dr American Sign Language.

D Religion, wu z Ginea vorherrscht, isch dr sunnitisch Islam. Rund 90 % sin Muslim, 5 % Chrischte un 5 % hange draditionälle Religionen aa. 

D Chrischte ghere vor allem zue drei Chilche:

S hitig Biet vu Ginea isch zum große Dail ab vu dr wichtige Handelsruute gläge, wu wyti Dail vu Weschtafrika vor dr Aachumft vu dr Europäer durzoge hän. D Transsahararuuten hän nerdli oder weschtli vu Ginea ufghert un andr Atlantikkischt het s kaini Handelsruute gee. Di meeschte Bewohner hän in chlaine bolitische Biet gläbt („Haiptlingsdimer“). Im 12. Johrhundert isch im Hochland vu Fouta Djallon s Rych vu dr Sosso (oder Susu) entstande. Aafangs 13. Johrhundert hän d Sosso d Schangs gnutzt, wu ne dr Nidergang vum mächtige Rych Ghana bote het. Des Rych het johrhundertlang iber wyti Dail vum hitige Mali, Mauretanien un Senegal gherrscht. D Sosso hän jetz ihre Herrschaftsbiet uf d Randberych vu Ghana uusdehnt un hän churzi Zyt au d Hauptstadt Koumbi Saleh eroberet.

Anne 1235 het dr Herrscher vum Malirych iber dr Chenig vu dr Sosso in dr Schlacht vu Kirina gsigt, dodermit isch dr nordeschtli Dail vu Ginea fir 200 Johr vu Mali unterworfe wore.

Noofolger vum Malirych isch s Rych vu dr Songhai wore, wu wahrschyns au wyti Dail Ginea umfsst ghaa het. Baidi Rych hön ihir Zäntre aber usserhaltb vu Ginea ghaa.

D Sosso sin speter vu nomadische, islamische Fulbe vu Fouta Djallon verdribe wore, wu si– andersch wie d Fulbe in andere Dail vu Weschtafrika – z Fouta Djallon duurhaft nidergloo hän. Anne 1735 händ Fulbe do ne Imamat grindet, also ne islamische Staat unter dr Fierig vun eme Imam. Des Rych het e gschribeni Verfassig ghaa un isch bstanfd, bis es d Franzose anne 1896 eroberet hän.

Scho in dr Mitti vum 15. Johrhundert sin erschti Handels- un Entdeckigsschiff vu dr Portugiese vor dr Kischte vum spetere Ginea gsäglet. Si hän aber lieber mit dr Bewohner vu dr Gambiamindig wyter nerdli Handel dribe. Wichtig isch unter anderem dr António Fernandes gsii, wu in dr Johr 1445–1446 d Kischte vu Ginea erkundet het. Im 16. Johrhundert hän zum erschte Mol Europäer e Gruppe vu Insle vor Conakry, dr hitige Hauptstadt, als Handelsstitzpunkt brucht. D Portugiese hän si „Ilhas dos Idolos“ gnännt, also „Insle vu dr Idol (Getterbilder)“, dohär chunnt ihre hitige Name „Îles de Los“. Bis in d Mitti vum 19. Johrhundert het s aber kaini Versuech vu europäische Mächt gee, si duurhaft an dr gineische Kischte feschtzsetze.

Ab ca. 1850 hän d Franzosen aagfange s Biet vum hitige Ginea z kolonialisiere. Si hän versuecht, dr chlai frei Kischtestraife z erobere, wu zwisch em nerdlige portugiesischen un em sidlige britische Herrschaftsbiet glägen isch, un vu dert uus in s Landesinneri vorzdringe. Die frie Kolonialisierig vum Kischtebiet isch im Name vu dr Antisklavereibewegig gschääne. Franzesischi Marineoffizier hän Verdreg mit lokale Herrscher gschlosse, wu gängigerwys dr Verzicht uf dr Sklavehandel mit dr Verpflichtig verbunde hän, Handel mit Gold, Wachs, Elfebai un Dierfäll vor allem mit dr Franzose z drybe. Syt dr 1880er Johr sin si im Landesinnere doderby all mee uf heftige Widerstand dur dr islamisch Fierer Almamy Samory Touré gstoße, wu speter zua aimvu dr Nationalhelde vu Ginea woren isch. Anne 1882 het er dr Franzose zum ersche Mol e militärischi Niderlag zuegfiegt. Dr Samory Touré het e großislamisch Rych grindet as Dail vu dr islamische Erneierigsbewegig, wu im spote 18. un frieje 19. Johrhundert dr ganz Sudan, alsos Biet zwische dt hitige Staate Senegal un Sudan ergriffe ghaa het. Dr eschtli dail vum hitige Ginea het zue däm Rych ghert, derzue au s sidli Mali, di nerdli Elfebaikischte un Dail vu Burkina Faso. Des Rych het s vu ca. 1875 bis 1893 gee. Bis 1891 het s e Fryndschaftsverdrag zwische dr Franzosen un em Samori Touré gee, derwylscht d Franzose glychzytig ihre Yyflussbiet mit militärische wie au verdraglige Mittel konsequänt wyter uusdehnt ghaa hän. Ab 1891 het s uffige Chrieg gee zwische dr Franzose, wu als furt im Oschte zues drängt hän, un em Samori Touré, Anne 1894 het er sy Rych ca. 600 km wyter eschtli mieße nei ufböue. („s Zwait Rych vum Samori Touré“). Dodermit het s uf em Biet vu Ginea ändgiltig kai Macht me gee, wu si dr franzesische Kolonialherre het chenne enttgege stelle. 1881 hän d Franzose mit em Fulberych Fouta Djallon e „Schutzverdrag“ abgschlosse. 1896 hän si s Rych Fouta Djallon eroberet, hän dr „Almami“, dr Herrscher vum Land, umbrocht, hän e Marionetteherrsche yygsetzt un sällem fryndschaftligi Beziehige zum Samory Touré verbote.

Anne 1885 isch Conakry zum Sitz vum erschte franezesische Guverneer z Ginea wore, wu bis 1893 au fir d Elfebaikiischte un Dahomey zueständig gsii isch. Dytschland het syni Aasprich uf di nerdli vu Conakry glägene Regione Kapitaï un Koba am 24. Dezämber 1885 zurgunschte vu Frankrych ufgee. Di boode Kolonialmächt Frankrych un Portugal hän no dr Berliner Kongokumferänz dr gnau Gränzverlauf zwische ihrem Bsitz in eme Verdrag vum 15. Mai 1886 feschtglait. Anne 1897 än si ne Chopfstyyr yygfiert, wu ene vu do ab dr grescht Dail vu dr Styyryyname vu dr Kolony brocht het.. Di franzesisch Kolonialherrschaft isch e diräkti Herrschaft gsii un het si im Gegesatz zue dr britische „indirect rule“ nit uf vorhandeni traditionälli Strukture gstitzt. Dert wu traditionälli Oberhaipter nitzli gsii sin, sin si im Amt blibe, wu nit, sin si abgsetzt wore. Z Fouta Djallon isch s 1900, 1905 un 1911 zue Revolte chuu, wu allmol dernoo neii „Almamy“ dur d Franzose yygsetzt un wyter in ihre Macht bschitte wore sin. Statt mit dr traditionälle Herrscher, sin d Franzose z Ginea ne Bindnis mit dr yyflussrychen islamische Bruederschaft vu dr Tijaniyya yygange. Si hän die Bruederschaft gege anderi Bruederschafte unterstitzt un d Tijaniyya het doderfi ihreSäge zue dr franzesische Kolonialherrschaft gee.

D Franzose sin z Ginea wie in ihre andere afrikanische Kolonie dervu uusgange, ass ihne dur d Erorberig alles Land ghert. Anne 1904 hän si alles „frei“, also nit gnutzt Land zum Staatsaigedum erklert, drotz ass d Definition vu „freiem“ Land z. B. in Gegnige mit traditionällem Wanderfäldböu arg schwirig gsii isch. Si hän au z Ginea e greßeri Zahl vu franzesische Sidler in s Land brocht, wu aber ihri Heft vylmol bal wider ufgee hän.

Bi dr franzesische Kolonialherrschaft z Afrika isch am meeschte d Zwangsarbet (d „prestation“) ghasst wore. No franzesischem Kolonialrächt isch e jede Mann zwische 18 ud 60 verpflichtet gsii, sy Arbetskchaft e bstimmti Aazahl vu Däg z Verfigig z stelle., z. B. fir Projäkt wie dr Böu vu dr Yysenbahnstrecki vu Conakry in s Landesinner, wu anne 1900 aagfange woren isch. D Bedingige bi däre Zwangsarbet sin vylmol seli schlächt gsii. S Ässe het zmaischt nit glängt un d Hite sin eeländig gsii. Wäge däm het s e Huffe Chrankete gee un sin vyl Manne gstorbe. E große Dail vu däre Zwangsarbet hän di ehmolig Sklave glaischtet, wu anne 1894 offiziäll frei wore sin. Erscht anne 1946 isch d Zwangsarbet in dr Kolonien abgschafft wore.

Glychzytig hän d Franzosen aber au in ihre Kolonie versuecht, di gebildet Schicht z assimiliere.Fir schwarzi Gineer het s d Megligkait gee zuen ere Akzeptanz un Glychberächtigung mit wysse Franzose, wänn si ihri afrikanischi Wurzle ufgee un di franzesisch Kultur ibernuu hän. Im Vergliych zue syne andere afrikanische Kolonie het Frankrych z Ginea aber wenigin s Schuelsischtem vumLand inveschtiert. Sälbscht afrikanischi Aagstellt vu dr Kolonialverwaltig sin vylmol in dr andere franzesische Kolonie z Weschtafrika rekrutiert wore.

En erschte Schritt, ass au di yyhaimisch Bevelkerig in dr Kolonialverwaltig rebresäntiert woren isch, isch anne 1925 unternuu wore. Em Guverneer vu Ginea isch e Verwaltigsrot an d Syte gstellt wore, wu di franzesische Sidler (d „colons“) un e chlaini Gruppe vu Yyhaimische je zwee Verdrätter hän derfe dryy wehle. Dä Verwaltigsrot het aber kai große Yyfluss ghaa. In dr 1920er un 1930er Johr isch s widerholt zue Straik vu Arbaiter un Aagstellte chuu, doderdur hän zem Byschpel d Dockarbaiter, d Yysebahner, di Aagstellte bi dr Boscht tun bi Handelsgsellschafte gwissi Verbesserige iberchuu. Verglychbari Furtschritt fir d Buure, wu d Meehait vu Bevelkerig gstellt hän, het s aber nit gee.

D Bsetzig vum franzesische „Mueterland“ dur dytschi Druppen anne 1939 isch e dytlige Yyschnitt fir Franzesische-Weschtafrika gsii. Di franzesische Kolonie hän si mieße entschaide zwisch em Vichy-Regime, wu mit dr Dytsche kollaboriert het, un dr Londoner Exilregierig vum Charles de Gaulle, also em „Freie Frankrych“. D Kolonialherre vu Franzesisch-Weschtafrika – un dodermit Franzesisch-Gineas – hän si im Gegesatz zue Franzesisch-Equatorialafrika fir Vichy-Frankrych entschide. D Vichy-Aahänger z Ginea hän d Zwangsarbet forciert un hän im Yyklang mit dr rassistische Gsetz z Nazidytschland zumerschte Mol Elemänt vu dr Rassedrännig z Ginea yygfiert. „Nume-fir-Wyssi-Schilder“ sin in Hotel un Kaffee ufghänkt woren un afrikanischi Chunde sin in Gschäft abdrännt bedient wore. D Niderlag vu Dytschland un dodermit vu Vichy-Frankrych isch au ne Niderlag gsii fir die rassistisch Linie vu dr franzesische Kolonialbolitik.

In dr neie franzesische Verfassig vu 1946 sin d Bewohner vu Franzesisch-Weschtafrika zue „Burger vu Frankrych“ gmacht wore – bis dert isch dr Uusdruck fir d Afrikaner „Subjäkt“ gsii –, d Zwangsarbet isch abgschafft wore. Franzesisch-Weschtafrika het en aigeni „Represäntativi Versammlig“ iberchuu un het Verdrätter in di franzesisch Nationalversammlig derfe schicke. S het aber nume ne chlaini Minderhait vu dr Afrikaner derfe wehlen un Franzesisch-Weschtafrika isch nume mit 13 vu 622 Sitz in dr Nationalversammlig verdrätte gsii. Di meeschte weschtli gebildete Yywohner vu Franzesisch-Weschtafrika hän si ainewäg bis in dr 1950er Johr Mie gee, si z assimiliere un ender noch ere Glychberächtigun as franzesische Burger gsträbt, wie no dr Unabhängigkait vu ihre Haimet. Des het gulte, bis dr Ahmed Sékou Touré Ändi vu dr 1950er Johr effetli ufdrätten isch.

Anne 1958 isch dr Charles de Gaulle Minischterbresidänt vu Frankrych wore mit wyte Notstandsbefugnis, wun er fir e Referändum iber e neii Verfassig bruucht het. D Kolonie hän doderby d Wahl ghaa zwisch ere änge un duurhafte Bindig an Frankrych un dr sofortige Unabhängigkait, ohni ass si wyter unterstitzt wore wäre dur Frankrych. 

Di sterkscht Bartei z Weschtafrika isch in dr 1950er Johr d Rassemblement Démocratique Africain (RDA) gsii, wu au di maischte spetere Fierer vum frankophone Afrika Mitglid gsii sin. Fierer vu dr RDA z Ginea isch dr Sekou Touré gsii, en erfolgryche Gwerkschaftsfierer un Uränkel vum Samory Touré. Di maischte prominänte afrikanische Fierer hän im Fall vin ere sofortige Unabhängigkait e Balkanisierig vu Weschtafrika un dr wirtschaftlich Zämmebruch dur dr ibergangslos Wägfall vu dr franzesische Unterstitzig gferchtet. Dr Sekou Touré het si as ain vu dr Wenige fir e sofortigi Unabhängigkait uusgsproche. Beriemt isch sy Uusspruch wore, Ginea diei „d Armuet in Freihait em Rychdum in dr Sklaverei vorzie“. In ere Volksabstimmig hän si 1,13 Millione Gineer gege s Modäll vu dr änge Bindig an Frankrych uusgsproche – bi 56.000 Jo-Stimme. Am 2. Oktober 1958 het Ginea unter dr Fierig vum Sekou Tourés as ainzigi vu dr gfrogte franzesische Kolonie sy Unabhängigkait vu Frankrych verchindet.

Ginea het fir sy Ablähnig vu dr neie Verfassig dyyr mieße zale: Innerhalb vu vier Wuche het Frankrych 4000 Zivilaagstellti us em Land abzoge - Dekter, Lehrer, Richter un Tächniker. Si hän durghaueni Delifonlaitige hinterloo, Chrankehyyser ohni Medikamänt un Biroyyrichtige, wu in d Lagune vu Conakry gheit wore sin. Frankrych het dr ganz Handel mit Ginea abbroche. In dr erschte Johr het dr Sekou Touré Unterstitzig bi dr Sowjetunion gsuecht, wun em vor allem bim Uusböu vu dr Bauxitgwinnig un –verschaffig ghulfe het. Anne 1961 het er die Beziehige abbroche, wel er e vermuetet het, ass d Sowjetunion bin ere Verschwerig gege ihn mitgmacht het.

D Unabhängigkait vu Ginea het fir s frankophon Afrika en ähnligi Bedytig ghaa wie Unabhängigkait vu Ghana im Johr dervor fir s änglischsprochig Afrika. Mit em Fierer vu Ghana, em Kwame Nkrumah, het dr Sekou Touré di sozialistischen un panafrikanische Idee dailt. Anne 1958 hän di beede Staate di churzläbig Union vu afrikanische Staate bildet, wu Mali 1961 bydrätten isch.

Dr Sekou Touré het erfolgrych gege dr Tribalismus in sym Land kämpft un het konsequänt afrikanischi Kultur gferderet. Im Gegesatz zue vylne anderen afrikanische Staate sin Korruption un persenligi Berycherig vum Bresidänt kai Brobläm z Ginea gsii. Dr Sekou Touré isch arg vum puritanischen Islam vu sym Vorfahr Samory Touré bregt gsii. Bal hän si aber au d Schattesyte vu syre Herrschaft zaigt. Är het Ginea in en Ai-Barteie-Diktatur umgwandlet, het en Arbetsverpflichtig fir arbetslosi jungi Manne yygfiert, wu si nume wenig unterschide het vu dr franzesische Zwangsarbet, un isch brutal gege syni Gegner vorgange. Är het Lager fir bolitischi Gegner yygrichtet, wu an dr sowjetisch Gulag gmahnt hän. Rund ai Million, no andere Schetzige sogar bis zue zwoo Millione Mänsche sin unter syre Herrschaft us em Land gflichtet.

Anne 1970 sin us dr benochberte portugiesische Kolony Portugiesisch-Guinea im Rame vu dr Operação Mar Verde bewaffneti Regimegegner z Ginea yydrunge, wu vu dr Portugiesen uusgrischtet un unterstitzt wore sin. D Portugiese hän mit em Sekou Touré en Unterstitzer vu dr militante Befreiigsbewegig PAIGC in ihre Kolony wellen ewäg haa. Erscht no ne baar Dägmit schwäre Kämpf het di gineisch Armee d Aagryfer chenne schlaa.

Am 26. Merz 1984 isch dr Sekou Touré noch ere Härzoperation in dr USA gstorbe.

Dr Sekou Touré isch dur dr Premierminischter Louis Lansana Béavogui ersetzt wore, wu aber nume wenigi Däg regiert het. Scho ai Wuche noch em Dod vum Sekou Touré, het si am am 3. April 1984 e Militärjunta unter dr Fierig vum Lansana Conté un em Diarra Traoré ohni Bluet an d Macht butscht. Dr Conté isch zum Bresidänt erklert wore, dr Traoré zum Premierminischter. Dr Conté het d Mänscherächtsverletzige vu sym Vorgänger verurdailt, het 250 bolitischi Gfangeni freigloo un het rund 200 000 Mänsche derzue brocht, uf Ginea retuurzchuu. Är hetr si vum Sozialismus abgwändet, het s Land aber nit demokratischer gmacht. Au di wirtschaftli Lag vum Land isch nit besser wore.

Noch em Uusbruch vum Burgerchrieg in dr Nochberländer Liberia un Sierra Leone 1990 sin Döuserti vu Flichtling uf Ginea chuu, zytwys bis zue 700.000.

Anne 1992 het dr Conté d Ruggchehr zuen ere zivile Regierig verchindet un 19. Dezämber 1993 isch di erscht demokratisch Bresidäntschaftswahl abghalte wore, wu dr Conté gwunne het. Bi dr Barlemäntswahle 1995 het d „Bartei fir Ainhait un Furtschritt“ (PUP), d Bartei vum Conté, gwunne. Im Februar het dr Conté ne Militerrevolte nidergschlaa.

Bi dr Bresidäntschaftswahl am 18. Dezämber 1998 isch dr Lansana Conté mit 54 % vu dr Stimme fir fimf Johr im Amt bstetigt wore, d Oppositionsbarteie hän aber vu massivem Wahlfelschige gschwätzt. 

Anne 2000 isch Ginea in d Burgerchriegswirre vu syne Nochberstaate yynezoge wore, wu Rebälle vu Liberia un Sierra Leone d Gränze vu Ginea iberschritte hän, un d Gfohr bstanden isch, ass au Ginea im Burgerchrieg versinkt. D Barlemäntswahle 2002 sin vu dr Opposition boykottiert wore, d Wahl het derno wider d PUP gwunne. Au d Bresidäntschaftwahle 2003 het wider dr Conté gwunne, d Opposition het aber au die Wahl boykottiert ghaa. Fir ass er nomol het chenne kandidiere, het dr Conté anne 2001 en umstritte Referändum iber e Verfasigsänderig abghalte.

Im Jänner 2007 hän di traditionäll starke Gwerkschafte z Ginea zum Generalstreik gege d Regierig ufgruefe un d Absetzig vum Conté verlangt. D Protescht sin vu dr Sicherhaitschreft massiv unterdruckt un zmindescht 200 Mänsche sin bi dr Ussenadenrsetzige verschosse wore. Zytwys isch au s Chriegsrächt uusgruefe wore. Mitti Februar het dr Bresidänt schließlig eme Premierminischter zuegstimmt, wu au vu dr Gwerkschaften mitdrait woren isch, un dr Sänkig vu dr Bryys fir Grundnahrigsmittel. Zum neie Premierminischter isch am 26. Februar dr Lansana Kouyaté ernännt wore.

Wel d Bryyssänkige aber bal wider rugggängig gmacht wore sin, un dr Kouyaté bolitischi Ämter vergee het ohni Absproch mit dr Opposition hän d Gwerkschafte scho im Juli 2007 droht, ass dr Generalstreik wider wytergfiert wird. Im Mai 2008 isch dr Kouyaté abgsetzt wore. Noo Uurueje in Dail vu dr Armee un in dr Bolizei, no Streik vu Lehrer un Dekter, het dr Bresidänt Conté am 20. Juni 2008 e nei Kabinett vorgstellt, wu zum erschte Mol au Verdrätter vu dr Opposition derby gsii sin.

Am 23. Dezämber 2008 isch dr Lansana Conté noch ere lange Chranket gstorbe. No dr Verfassig hätt dr Barlemäntsbresidänt Elhadj Aboubacar Somparé fir en Ibergangszyt vu 60 Däg bis zue Neiwahle s Amt vum Bresidänt sotten ibernee. Aber scho ai Dag noch em Dod vum Conté het im Staatsrundfunk dr Armeekommandeur Moussa Dadis Camara fir e Gruppe vu Militer unter em Name „Conseil National de la Démocratie et du Dévelopement“ (CNDD, Nationalrot fir Demokraty un Entwicklig) verchindet, d Regierig un anderi Inschtitutione vu dr Republik Staat seien ufglest, d Gwerkschafte verbote un d Verfassig ußer Chraft gsetzt. E „Konsultativrot“ us Zivilischte un Militer sott bal yygsetzt wäre. Am 28. Septämber 2009 het d gineisch Armee e Massaker mit 157 Doten an Demonschtranten aagrichtet, wu gege di autoriter Regierig vum Camara proteschtiert hän. Am 3. Dezämber 2009 isch dr Camara bi me Attentat schwär verletzt wore un derno uf Marokko zur ärztlige Behandlig uusgfloge wore. Sy Stellverdrätter Sékouba Konaté het d Amtsgschäft ibernuu, dr Camara isch dodrmit faktisch entmachtet gsii.

Dr Konaté het am 19. Jänner 2010 dr Oppositionsbolitiker Jean-Marie Doré as neie Premierminischter yygsetzt. Dää het e Ibergangsregierig solle bilde un freii Wahlen innert sechs Monet vorberaite. Am 27. Juni 2010 isch di erscht Rundi vu dr Bresidäntschaftswahle durgfiert wore, wu fridli verlaufen isch au as erschti ächt demokratisch Wahl vum Land syt dr Unabhängigkait aagsää woren isch. D Stichwahl zwisch em ehmolige Premierminischter Cellou Dalein Diallo un em langjehrige Oppositionsfierer het e baar Mool mieße verschobe wäre. Am 7. Novämber 2010 het schließli dr Alpha Condé mit 52,5 Brozänt vu dr Stimme gege dr Diallo gwunne.

Syt Dezämber 2013 het si z Sierra Leone, z Liberia un z Ginea s dedlig Ebolavirus massiv uusbraitet. S isch di grescht Ebolafieber-Epidemy syt dr Entdeckig vum Virus anne 1976. No Uussag vu dr Organisation Ärztohni Gränze sei d Epidemy ab Juni 2014 ußer Kontroll grote. Vu Dezämber 2013 bis zum 26. Juli 2015 hän z Ginea offiziäll 3786 Persone chrank mit Ebola un 2520 sin draa gstorbe. Am 29. Dezämber 2015 isch s Land schließli fir ebolafrei erklert wore.

Anne 2015 isch dr Ebola-Impfstoff VSV-Zebov in ere Fäldstudie mit 7500 Dailnämer z Ginea erfolgrych teschtet wore.

Ginea isch in 8 Regionen un die in 33 Präfekture glideret, d Hauptstadt Conakry bildet en aigeni Region ohni wyteri Untergliderig. Unterhalb vu dr Präfekturebeni isch Ginea in 341 Unterpräfekture unterdailt.

Derzue isch Ginea inoffiziäll in vier geografisch definierti, sogänannti „Supraregione“ glideret: Niderginea, Oberginea, Fouta Djallon (Mittelginea) un Waldginea.

Di greschte Stedt sin (Stand 1. Jänner 2005):




</doc>
<doc id="18772" url="https://als.wikipedia.org/wiki?curid=18772" title="Guinea-Bissau">
Guinea-Bissau

Guinea-Bissau [] (port.: "Guiné-Bissau" []) isch e Staat z Afrika. Är lyt an dr afrikanische Weschtkischte zum Atlantik un gränzt an dr Senegal un Guinea. Noch em Human Development Index zellt Guinea-Bissau zue dr am gringschte entwicklete Länder uf dr Wält.

Guinea-Bissau lyt im Weschte vu Weschtafrika un Oberguinea zwische 13° un 17° weschtliger Lengi un 11° un 12° nerdliger Braiti. Im Norde gränzt d Republik an dr Senegal (gmainsami Gränze rund 338 km), im Oschten an Guinea (gmainsami Gränze rund 386 km), di gsamt Gränzlengi lyt bi 724 Kilometer, derzue cheme 350 Kilometer Kischte. Mit ere Gsamtflechi vu 36.125 km² (28.120 km² Landflechi un 8.005 km² Wasserflechi) isch s Land rund zeh Brozänt chlainer wie d Schwyz. Di geografische Koordinate vu dr Hauptstadt Bissau sin 11°50’ nerdliger Braiti un 15°36’ weschtliger Lengi.

An s Landesinner, wu in dr Hauptsach flach isch, schließt si ne dur marini Erosion stark schrattige Kischtestraife mit eme Sumpfbiet aa. Dr hegscht Bär gisch dr Madina do Boé mit 262 Meter iber em Meeresspiegel. Di wichtigschte Fliss sin Río Gêba, Río Cacheu un Río Corubal.

Em Feschtland vorglageret lyt dr Bissagos-Archipel (Arquipélago dos Bijagós) im Atlantik mit dr wichtigschte Insle vum Land: Ilha de Orango, Caravela, Bubaque, Roxa, Bolama, Uno un Formosa.

S Klima isch tropisch, in dr Hauptsach fycht un haiß. D Durschnittstämperatur lyt bi 24 °C. Vu Dezämber bis April het s e Druckezyt mit Harmattan-Wind us dr Wieschti. D Räägezyt goot vu Mai bis Ändi Oktober. Di räägerychschte Monet sin Juli un Augschte.

S Land het no dr Volkszellig 2009 1.449.230 Yywohner ghaa, dodervu 746.404 Fraue (51,5 %) un 702.826 Manne (48,5 %). Doderunter sin 1.442.227 Staatsburger gsii (99,52 %) un 1.933 Uusländer. S Mee vu dr Zuewanderer sin us dr Region chuu (27,7 % vu Guinea, 18,7 % vu Mauretanien un 18,3 % us em Senegal), derzue 5,6 % Portugiese. 5.070 Lyt hän kaini Aagabe zue ihre Staatsaagherigkait gmacht.

Iber 25 ethnischi Gruppe lääben im Land, wz si vu dr Sproch, dr Kultur un dr Sozialstruktur här mee oder weniger unterschaide. D Resultat vu dr letschte Volkszellig hän des Bild vu dr yyhamische Velker gee:

Dr grescht Dail vu dr Bevelkerig (ca. 83 %) setzt si us däne fimf Volksgruppe zäme:

Anderi wichtigi Volksgruppe sin:

Derzue git s d Balanta Mane (14.460 Lyt; Region Bolama), Nalu (13.420 Lyt; an dr sidweschtlige Gränze zue Guinea), Saracule, Sosso un Diola (an dr nerdlige Grenze zue Casamance).

32.098 Staatsburger hän aagee, ass si zue kaire vu däne afrikanische Volksgruppe ghere. Un 1.274 Lyt hän kaini Aagabe gmacht zue ihre Volkszuegherigkait.

S het au chlaini Minderhaite vu Uusländer:

SIL International fiert insgsamt 23 Sproche uf, wu z Guinea-Bissau gschwätzt wäre: 

Di yyhaimische Sproche ghere alli zue dr Niger-Kongo-Sproche. Hit no gschwätzt wäre di atlantische Sproche Badyara (5.110 Sprächer), Bainouk-Gunyuño (8.520), Balanta-Kentohe (354.000), Bassari (500), Bayot (5.110), Biafada (51.000), Bidyogo (33.400), Jola-Felupe (6.000), Jola-Fonyi (500), Kobiana (700), Mandjak (215.000), Mankanya (50.000), Mansoanka (17.600), Nalu (8.520), Papel (158.000), Pulaar (310.000), Pular (1.200). Fascht uusgstorbe isch s Kasanga. Derzue git s d Mandesproche Mandinka (174.000), Soninke (5.110) un Jahanka.

D Sproch vu dr ehmolige Kolonialherre, Portugiesisch, isch bis hite di ellainig Amtssproch.

No Aagabe vu dr letschte Volkszellig 2009 sin 45,1 % Muslim, 22,1 % Chrischte (zmaischt Kadolike) un 14,9 % Aahänger vu traditionälle Religione. 15,9 % vu dr Yywohner hän kaini Aagabe zue ihre Religion gmacht, dodrunter sin wahrschyns no mee Aahänger vu traditionälle Religione. 2 % hän aagee, ass si konfässionslos sin.

E muslimisch Mee git s in dr Regionen Gabú (86,5 %) un Bafatá (77,1 %). D Chrischte sin in dr Regione Bissau (40,2 %), Cacheu un Bolama (je iber 30 %) stark verdrätte, Aahänger vu afrikanische Religionen in dr Regione Biombo (40,6 %) un Cacheu (34,0 %).

Di arabisch-islamisch Kultur het im 7. Johrhundert Yyfluss ghaa uf d Berber im Norde vu Afrika. S Chenigrych Ghana, wu im 8. Johrhundert grindet woren isch, isch sim sidlige Gränzbiet zwisch em hitige Mauretanien un Mali gläge. Wäge Iberfäll vu arabisch bregte, nordafrikanische Berberstämm uf s Rych on Ghana het di afrikanisch Bevelkerig Zueflucht im hitige Biet vu Guinea-Bissau gsuecht. 

Um 1200 sin d Mandinka in dr Gegnig yygwanderet, d Balanta zwisch em 10. un 14. Jh. Zwische 1230 un 1240 isch d Region vum Tirmakhan Traore, eme General vum Sundiata Keïta, em Herrscher (Mansa) vum Mali-Rych eroberet wore. D Gegnig isch zur Brovinz Kaabu vum Mali-Rych unter em Farim Kaabu wore. All mee Mandinke sim yygwanderet, di vorhärig Bevelkerig isch assimiliert oder in d Sklaverei verchauft wore. Um 1500 isch s Mali-Rych ussenandergheit. Vu Gao im hitige Mail uus het sy s Rych vu dr Songhai bis an dr Atlantik uusbraitet.

Anne 1537 het si dr Sami Koli, dr Farim Kaabu vu dr Brovinz, s Unabhängigkait verchindet un het si dr Titel Titel Kaabu Mansaba zueglait. Hauptstadt isch Gabú wore. D Kultur vum Mali-Rych isch vu dr Oberschicht vu Kaabu furtgfiertwore. D Herrscherklasse vu dr "Nyancho" sin Elite-Chrieger gsii, wu vyl Mänsche versklavt un si an d Portugiese z Cacheu verchauft hän. Währig im Land sin Kaurischnäcke gsii. Im 19. Jh. hän islamischi Fulbe gege di nit-islamische Staate z Weschtafrika kämpft. Anne 1866 het dr Alfa Yaya vu Labé, dr Herrscher vu Futa Djalon, zäme mit Druppe vum Hadschi Omar Gabú belageret. Wu dr Mansa Dianke Walli 1867 ghaiße het, ass Schießbulver-Lager vu dr Stadt gsprängt wäre, sin di maischte Verdaigiger un au Aagryfer gstorbe, Kaabu isch derni untergange.

Uf ihre Suechi no Bodeschätz, dr Jagd no Sklave, aber au uf dr Suechi noch ere Megligkait d Zollsischtemim im Norde vu dr Sahara im Handel mit em afrikanische Hinterland z umgoo, hän d Portugiese im dr Zyt vu Regäntschaft vum Chenig Alfons V. us em Huus Avis un im Ufdrag vum Heinrich em Seefahrer scho vor dr Entdeckig vu Amerika Schiff in d Kischteregion vu Weschtafrika gschickt. 

Anne 1446 isch dr Nuno Tristão an d Kischte vum spetere „Portugiesisch-Guinea“ chuu. Go dr Määrt z Lagos an dr Algarve mit Sklave vu Weschtafrika z versorge, het Portugal schrittwyys Stitzpinkt in dr Region ufböue. Anne 1614 isch d Kolony Cacheu grindet wore, wu vu dr Kapverden uus verwaltet woren isch. Im Johr 1753 isch d Kolony Bissau grindet wore. Do isch 1765 derno dr Ort Bissau as Zäntrum fir dr Sklavehandel grindet wore. S Biet het sy Bedytig verlore, wu Portugal 1836 dr Sklavehandel un 1858 d Sklaverei sälber verbote het. Anne 1879 isch s Land offiziäll zur Kolony Portugiesisch-Guinea un vu dr Kapverde drännt wore. Dail vum Territorium, wu Portugal druf Aasprich gstellt ghaa het, sin vu Frankrych sym aigene Kolonialrych yyverlyybt wore. Di boode Kolonialmächt Frankrych un Portugal hän no dr Berliner Kongokumferänz dr gnau Gränzverlauf zwische ihrem Bsitz in eme Verdrag vum 15. Mai 1886 feschtglait. Di portugiesisch Kuntroll iber s Hinterland isch seli schwach blibe, bis 1915 het Portugal di bishär unabhängige Stämm aber chenne unterwärfe. In dr 1940er-Johr het Bissau, syter anne 1941 Hauptstadt, e gwiisi Bedytig as Uuswychflughafe fir dr "Panamerican-Clipper" chenne gwinne.

Anne 1951 isch Guinea-Bissau wie di ibrige Bsitzige e portugiesischi Iberseeprovinz wore, also Dail vum Mueterland mit ere yygschränkte Sälbschtverwaltig. Um die Zyt het Portugiesisch-Guinea rund 510.000 Yywohner ghaa, um 1960 isch d Yywohnerzahl uf 600.000 gschetzt wore, dodervu villicht 2.600 Europäer. D "Assimilado-Regle" het s dr Schwarzafrikaner in dr Theory megli gmacht, glychbrächtigti Burger vu Portugal z wäre. Z Portugiesisch-Guinea hän um 1960 aber nume 1.478 Afrikaner där Status gschafft ghaa. Portugiesisch-Guinea het as Armehuus vum portugiesische Kolonialrych gulte, wie s Mueterland sälber im Verglych zue dr andere weschtli orientiert Staate vu Europa.

In dr Praxis ihet d Glychbrächtigung im Fall vu Portugal nur e gringi Bedytig ghaa, wel in dr Ära vum António de Oliveira Salazar s Mueterland un d Iberseebiete glychermaße autoritär regiert wore sin un bolitischi Aktivitete dur di portugiesisch Bolizeiorganisation "Polícia Internacional e de Defesa do Estado (PIDE)" im Große un Ganze unterbunde woren isch.

Im Johr 1955 het Portugiesisch-Guinea en aigeni Verfassig un au Finanz- un Verwaltigsautonomy iberchuu. Die bscränkt Autonomy het aber d Bildig vu dr Unabhängigkaitsbewegig "Partido Africano da Independência da Guiné e Cabo Verde (PAIGC)" 1956 nit chenne verhindere. Unter dr Fierig vum Amílcar Cabral het si si zum Widerstand gege di portugiesisch Herrschaft formiert. Wu 1959 Soldaten uf straikendi Hafenarbaiter im Hafe vu Pidjiguti gschosse hän un s rund 50 Doti gee het, het d PAIGC e starke Zuelauf kriegt.

Dur d Unabhängigkait vu dr Nochbarstaate Guinea 1958 un Senegal 1960 het d PAIGC uf Unterstitzig vu dr dertigei Regierige, vor allkem dur dr Ahmed Sékou Touré chenne böue. S Hauptquartier vu dr PAIGC isch z Conakry gsii. Dernäbe het s en ängi Zämenarbet mit dr Unabhängigkaitsbewegigen in dr andere portugiesische Territorie gee, do vor allem mit dän z Angola un z Mosambik. Derzue het d PAIGC materiälli Unterstitzig vu dr Staate vum Oschtblock kriegt, e Hufe vu ihre Aafierer sin dert uusbildet wore.

Anne 1961 het Portugal s sognännt "Yygeborenestatut" vu 1954 ufglupft. D Bevelkerig isch doderdur zue portugiesische Staatsburger wore.

Syter anne 1963 het s e Guerilla-Chrieg gee, wu aber wäg dr Isolation vum Land international weniger druf Achtig gee woren isch. D PAIGC het doderby as gmainsami Unabhängigkaitsbewegig fir Portugiesisch-Guinea un d Kapverden agiert. D Sterki vu dr portugiesische Druppe soll Ändi vu dr 1960er-Johr bi rund 35.000 gläge syy. D PAIGC het im Lauf vu dr Zyt dr grescht Dail vum Land unter ihri Kontroll chenne bringe un en aingeni Verwaltig chenne etabliere. Am 24. Septämber 1973 het Guinea-Bissau aisytig sy Unabhängigkait vu Portugal verchindet, im Johr dervor isch z Conakry en Exilregierig bildet wore. Provisorischi Hauptstadt isch Madina do Boé wore. Där Schritt isch vu dr UN-Generalversammlig mit 93 zue 7 Stimme unterstitzt wore. Dr portugiesische Gouverneur un Oberbefählshaber isch vu 1968 bis 1972 dr António de Spínola gsii. Däm sy Buech "Portugal e o Futuro" („Portugal un d Zuechumft“), wun er si au mit dr Kolonialchrieg din bscheftigt het, het d Bewegig in Gang gsetzt, wu am 25. April 1974 in d Nägelirevolution z Portugal gmindet het. As Oberbefählshaber het er wie d USA im glychzytige Vietnamchrieg uf dr Yysatz vu Napalm un Agent Orange gsetzt. Dernäbe het s Aagriff gege d Base vu dr PAIGC z Guinea gee. Dr Amílcar Cabral isch am 20. Jänner 1973 z Conakry verschosse wore. Eb do Konflikt in dr aigene Raie daa schudl gsii sin oder eb er vu portugiesische Agänt umbrocht woren isch, isch nit sicher.

No dr Nägelirevolution hän si boodi Syte schnäll uf en Änd vum Chrieg gainigt un Portugal het d Unabhängigkait vu Guinea-Bissau am 10. Septämber 1974 anerkännt. In däm elfjehrige Chrieg sin 1.875 portugiesischi Soldate un rund 6.000 vu insgsamt 10.000 Kämpfer vu dr PAIGC gfalle.

Em Amilcar Cabral sy Halbbrueder Luís Cabral, wu au d Fierig vu dr PAIGC ibernuu het, isch erschte Bresidänt vum Land wore. Guinea-Bissau het si derno äng an d Sowjetunion aagläänt, het aber au gueti Beziehige bflägt zue dr Volksrepublik China un zue Portugal, d PAIGC isch Ainhaitsbartei gsii, anderiBartei n´sin nit zuegloo wore. Am 28. Septämber 1978 isch dr PAIGC-Veteran João Bernardo Vieira neie Bremierminischter wore, wu 1980 dr Cabral dur s Militeer us em Amt het butsche loo un derno am 14 Novämber sälber Bresidänt woren isch. Alli Mitglider vum nei bildete Revolutionsrot sin vu Guinea-Bissau gstammt, di bishär stakr verdrättene Kapverder sin entmachtet wore, e blanti Veranigung vu dr baide Länder isch wäge däm nimt zstand chuu. Dr Cabral isch wäg em Mord an 500 bolitische Gfangene in syre Amtszyt aagchlagt wore un no 13 Monet Gfängnis ins Exul uf Kuba gschickt wore. 1984 isch e neii Verfassig verabschidet wore, Guinea-Bissau isch e Bresidialrepublik wore mit eme Vorsitzer vum nei bildete Staatsrot as Bresidänt un Regierigsschef in aire Person. 

Mit dr Uflesig vum Oschtblock syt Ändi 1980er Johr het si si Guinea-Bissau schrittwys vu syre sozialistische Wirtschaftsbolitik un Aibarteieherrschaft glest. Syt 1991 sin au anderi Barteie zuegloo wore, Regierigsschef isch dr Carlos Correia wore. Anne 1994 het s Bresidäntschaftswahle gee, näb em Vieira im erschte Wahlgang sibe Gegekandidate gee, dr zweet Wahlgang het er derno mit 50,2% vu dr Stimme gwunne. Syt em 2. Mai 1997 ghert Guinea-Bissau zur Weschtafrikanische Wirtschafts- un Wehrigsunion un het au dr CFA-Franc as Wehrig ibernuu.

Wu dr Generalstabsschef Ansumané Mané noch em Vorwurf vu Waffeliferige an senegalesischi Separatischten entloo woren isch, het s Militeer am 7. Juni 1998 gege dr Vieira rebelliert. D Nochberstaate Seneal un Guinea hän dr Bresidänt mit Druppe unterstitzt. Rund 3.000 Uusländer sin evakuiert wore un 150.000 Yywohner vu dr Hauptstadt Bissau sin in s Umland gflichtet. Drotz eme Friidesabchuu am 26. Augschte un dr Bildig vun ere unabhängige Ibergangsregierig am 3. Dezämber 1998 sin d Kämpf als wytergange.Im Mai 1999 isch dr Vieira gstirzt wore. Är isch uf Portugal gflichtet un het dert Asyl iberchuu. Ab 7. Mai 1999 het dr Mané fir sibe Däg as provisorisch Staatsoberhaupt regiert, bis dr Barlemäntsbresidänt Malam Bacai Sanhá as Ibergangsbresidänt yygsetzt woren isch.. Bi dr Stichwahl zue dr Bresidäntschaftswahle am 16. Jänner 2000 het derno dr Kumba Ialá mit rund 72 % vu dr Stimme gwunne. Im Novämber 2000 het s nomol e churze Burgerchrieg zwische dr Aahänger vum Ansumane Mané un dr Druppe vum Bresidänt Ialá gee. Am 30. Novämber isch dr Mané vu Regierigsdruppe gstellt im Lauf vum Gfächt oder no syre Gfangenahm verschosse wore.

Im Novämber 2002 het dr Kumba Ialá s Balemänt uslese loo. Är het als autoritärer agiert un isch mit Korruptionsvorwirf konfrontiert wore. Ussebolitisch hets Spannige mit Gambia gee. Am 14. Septämber 2003 isch dr Ialá vum Veríssimo Correia Seabra, em Stabschef vu dr Armee un langjehrig PAIGC-Mitglid, gstirzt wore, dr Lalá un sy Minischter sin verhaftet wore. 

D Militerregierig het am 28. Septämber dr Gschäftsmann Henrique Pereira Rosa as Ibergangsbresidänt yygsetzt. Am 28. Merz 2004 het s freii Barlemäntswahle gee un ai Johr speter Bresidäntschaftswahle. Dr ehmolig Bresiänt Vieira, wu churz vor dr Wyhl us em Exil retuurchuu isch, het d Stichwahl am 24. Juli 2005 gwunne. Im Lauf vu dr Johr het als furt chlaineri Ufständ vum Militer gee, am 1. Merz 2009 isch dr Armeeschef, dr General Batista Tagme Na Wai, bi me Attentat verschosse wore, ai Dag speter isch dr Bresidänt Vieira vu Aahänger vum Na Wai umbrocht wore. Ibergangsbresidänt isch fir e churzi Zyt dr Raimundo Pereira wore, syt 2008 dr Bresidänt vu dr Nationalversammlig.

Bi dr Wahl im Juli 2009 isch dr Malam Bacai Sanhá zum neie Bresidänt gwehlt wore. Wun er an dr Wynääche fir e medizinischi Behandlig z Paris gsii isch, het s e Butschversuech gege ne gee. Är isch derno aber aafangs Jänner 2013 z Paris gstorbe. Ibergangsbresidänt isch wider dr Raimundo Pereira wore. D Ibergangsregierig isch am 12. April 2012 bi me Butsch gstirzt wore, dr General Mamadu Turé Kuruma het de facto s Amt vum Staatsschef ibernuu, bis im Mai 2012 dr Manuel Serifo Nhamadjo, dr Bresidänt vu dr Nationalversammig as Ibergangsbresidänt yygsetzt woren isch. Bi dr negschte Bresidäntschaftswahle anne 2014 isch derno dr José Mário Vaz zum neie Bresidänt vu Guinea-Bissau gwehlt wore.

Guinea-Bissau isch glideret in drei Provinze mit insgsamt acht Regione, derzue en autonome Sektor um d Hauptstadt Bissau. D Regione sin glideret in insgsamt 37 Sektore.

Di greschte Stedt sin Bissau (387.909 Yywohner, Stand Zänsus 3. Merz 2009), Gabú (43.556), Bafatá (29.556 , Canchungo (12.044, Bissorã (9.898 un Bula (9.010).




</doc>
<doc id="18773" url="https://als.wikipedia.org/wiki?curid=18773" title="Kamerun">
Kamerun

Kamerun [] (frz.: Cameroun []; engl.: Cameroon []) isch es Land vo Zentralafrika. Es gränzt an Nigeria, dr Tschad, die Zentralafrikanischi Republik, d Republik Kongo, Gabun, Äquatorialguinea und dr Atlantk.

S Landesinnere bstoht vor allem us flache Hochebene, wu no Norde zum Adamawa-Hochland aastyyge un derno zum Tschadsee im usserschte Norde wider abgheije. Im Weschte het s vulkanischi Gebirg, in dr Nechi vu dr Meereskischte lyt dr Kamerunbärg, en aktive Vulkan un di hegscht Erhebig vu Weschtafrika. Di sidlige Hochebene sin mit dropischem Rägewald deckt un sinke zue breite Ebene in dr Kischtegegnig ab.

S Klima isch dropisch mit niderschlagryyche Rägeperiode un hoche Tämperature, wu in dr Hochlage e weng milder sin. Im Norde vum Land, bim Tschadsee, isch s Klima drucke. S tropisch Klima losst e Unterdeilig in drej regionali Klimazone zue. Im Norde vum Land isch s wächselfyycht mit ere Druckezyt vu Oktober bis April un ere durschnittlige Niderschlagsmängi vu ca. 700 mm im Johr. Do ligt d Aadeil vu Kamerun am Tschadbecki mit Sumpfbiet. D Zyt, wu dr Niderschlag aabegoht, isch vu Juli bis Septämber. Di mittler Tämperatur lyt bi 32,2 °C. Wäg dr hoche Tämperature un dr gringe Niderschleg het s in däm Ruum e mittleri Diiriwahrschyynligkeit (alli zwei bis fimf Johr). Im innere Hochland, wu im Side aaschließt (1.000 bis 1.500 m iber em Meer), het s d Durschnittstämperatur vu 22 °C un d Niderschleg lige bi 1.500 bis 1.600 mm im Johr. Do isch dr Wägsel vu dr Savanne im Norde zem Rägewald im Side. S Weschtkameruner Bärgland, wu derno chunnt, wyyst konschtanti Niderschleg zwische 2.000 un 11.000 mm uf. D Gegnig an dr sildige Uuslaifer vum Kamerunbärg het durschnittligi Niderschlagsmängine vu 11.000 mm un ghert derwäge zue dr rägeryychschte Biet uf dr ganze Ärd. In däne bode Regione chunnt s au zuen ere „Druckezyt“ zwische Dezämber un Februar, doderbyy blybt aber au die Zyt nit ganz ohni Niderschleg. D Kischtenebeni im Side het e equatorial Klima mit Niderschleg zwische 1.500 un 2.000 mm un ere Durschnittstämperatur vu 25 °C. Do het s dichte tropische Rägewald. Di drickenere Monet sin Dezämber un Jänner. Insgsamt cha mer sage, ass Kamerun vum Naturruum här e Afrika im Chleine isch. D Bede im Side un in dr Mitti vu Kamerun ghere zue dr ferrallitische Bede, des heißt also equatoriali Bruunlaime vu dr immerfyychte Trope. Im Norde, im Beryych vu dr Drucke- un Dornesavanne het s di typische rotbruune un rote Bede vu dr Druckesavanne.

Noch ere Studie vum Bernard Foahom us em Johr 2001 git s z Kamerun zmindescht 542 verschideni Fischarte, 96 dervu sin Endemite, des heißt si chemme nume do vor. Derzue sin iber 15000 Schmätterlingsarte, 280 Sugedier, 165 vu dr 275 Reptilie, wu s z Afrika het, 3 Krokodilarte un 190 bis 200 Froschlurch zellt wore. Au git s zmindescht 900 verschideni Vogelarte, 750 dervu sin z Kamerun heimisch un 150 sin Zugvegel.

Im Johr 2008 isch an dr Gränz zue Nigeria dr "Takamanda-Nationalpark" yygrichtet wore go d Cross-River-Gorilla schitze, wu vum Uusstärbe bedroht sin. D Jagd un d Entwaldig hän zuen eme Ruckgang vu dr Population uf unter 300 Dier wältwyt gfiert.

Zum UNESCO-Wälterb ghert:

Uf der UNESCO-Wälterb-Vorschlagslischt stehn

Zue dr natyrlige Ressurse vum Land ghere u. a. Ärdel, Kaffee, Banane, Kautschuk, Aluminium, Bauxit, Yyseärz, Holz.

Am dichtschte bsidlet sin s Grasland vu dr Bamileke, d Kischteprovinz um d Hafestadt Douala un s Biet um d Hauptstadt Yaoundé. Dergege sin d Mitti un dr Sidoschte vum Land ender mänschearm.

D Geburtenrate uf 1000 Mänsche lyt bi 36 (Wältdurschnitt 21), derwylscht d Stärberate uf 1000 Mänsche bi 13 lyt (Wältdurschnitt 8). 42 % vu dr kamerunische Bevelkerig sin unter 15 Johr alt un 4 % iber 65 Johr.

Ethnisch glideret sich Kamerun in 286 verschideni Volks- un Sprochgruppe. Im Side läbe Bantu (Beti / Mpongwe-Fang [11,3% vu dr Gsamtbevelkerig], Duala [9% vu dr Bevelkerig], Luanda, Basaa, Ngoumba, Ewondo, Eton, Kpe/Bakwiri, Boulou, Makaa, Njem, Ndzimou u. a.), im Zäntrum un im Norde Semibantu (Bamiléké [12% vu dr Bevelkerig], Bamoun [5% vu dr Bevelkerig], Chamba (Samba), Tikar, Vute un anderi), derzue sudanischi (Kirdi [11% vu dr Bevelkerig], Fulbe [10% vu dr Bevelkerig], Kotoko, Gbaya u. a.) un tschadischi (Kanuri, Massa, Moundang u. a.) Ethnie; dr sidlig Rägewald isch Läbesruum fir e baar Döusert Pygmäe]. Di europäisch Minderheit bstoht zmeischt us Franzose. Syt em Johrdöusertwägsel git e Zuewandrig vu Chinese. Anderi Immigrantegruppe, wu zahlemäßig uuwichtig sin, aber im effetlige Läbe e guet sichtbari Roll spile, sin Grieche, Libanese, Inder, Rwander, Tschader un Nigerianer.

D Zahl vu dr Sproche, wu z Kamerun gschwätzt wäre, isch glyych zue dr Zahl vu dr Volksgruppe. Amtssproche sin Franzesisch (ca. 80 % vu dr Bevelkerig) un Änglisch (ca. 20 % vu dr Bevelkerig), was dr Zueornig vu dr Verwaltigsdischtrikt noch em Erschte un Zwete Wältchrieg entspricht (Velkerbundsmandat/UNO-Drejhandschaft). Pidgin-Änglisch dient as Lingua franca; dernäbe gwinnt s "Camfranglais", e Mischig us Änglisch, Franzesisch un Pidgin, in dr Städt un unter Jugedlige an Bedytig.

D Hauptsproche vum Norde sin Fulfulde, Kanuri, d Kotoko-Sproche un Shuwa, im Side (rund 40 % vu dr Gsamtbevelkerig) vor allem Bantusproche (Duala, Basaa, Kpe-Mboko, Malimba-Yasa, Makaa, Njem, Ndsimu, Ngoumba, Kounabémbé) un verschideni Beti-Fang-Dialäkt, z. B. Ewondo, Bulu un Fang. Iber 20 % schwätze sudanischi un Az-Sande-Sproche. Dr Räscht vu dr Bevelkerig, im Grasland z Weschtkamerun, schwätzt d Sproche vu dr Semibantu wie z. B. Ngemba. Im Gränzruum zue Äquatorialguinea wird allmeh Spanisch gschwätzt.

Europäischi Yyfliss cha mer in verschidene Sproche noowyyse. "Break" bezeichnet z. B. im Ngemba Brot, "Fara" im Ewondo dr Pfaarer, "Karl" im Bassa dr franzesisch Vornamme Charles.

Z Kamerun sin rund 50 Prozänt vu dr Bevelkerig Chrischte, dodervu 25 % Katholike un 25 % Proteschtante, ca. 20 Prozänt Muslim un dr Räscht sin Aahänger vu afrikanische Religione. E große Deil vu dr chrischtlige Bevelkerig pflägt aber allno lokali animistischi Bryych. Unter dr chrischtlige Missionsgsellschafte isch im Side, vor allem z Kribi un z Doume di katholisch Pallottinermission wichtig. D Kameruner Baptischte hän syt iber 100 Johr gueti Kontakt zum dytsche "Bund vu dr Evangelisch-Freichilchlige Gmeine". Di meischte Muslim läbe in dr nerdlige Regione vum Land, wu d Stedt stark dur dr Islam bregt sin. Zahlemäßig sin d Muslim nume im Norde in dr Iberzahl.

In dr vorkoloniale Zyt isch s Biet vum hitige Kamerun dur Ethnie mit ere unterschidlige Härchumpft bregt. Derwylscht im Waldland im Side Bantu-Gsellschafte mit ere vilmol akephale Struktur ohni ibergordnete politische Strukture dominiert gha hän, het sim Weschte un im Norde ne sterkeri Zentralisierig un Stratifizierig mit ere Rusbildig vu friestaatlige Gebilde gee. Zue dr wichtigere Staate hän d Sultanat Bornu, Mandara, Logone-Birni un Makari-Goulfey im usserschte Norde ghert, s Ryych Fombina (Adamawa) mit syyne Subamirat Ngaoundéré, Garoua-Lainde, Maroua, Rei-Bouba, Tibati, Banyo u. a., derzue im Grasland vu Weschtkamerun d Haiptligsdimer vu Bamum.

Dr europäisch Yyfluus het anne 1472 aagfange, wu portugisischi Seelyt an dr Kischte vu Kamerun glandet sin. Kamerun het syy Namme iberchuu vu dr vile Krabbe im Fluss Wouri (dertemol "Rio de Camarões", Krabbefluss). Um 1520 het e Handel aagfange mit dr Portugise, vor allem mit Elfebei, Palmel un Zuckerrohr. Dr Sklavehandel het an dr Kameruner Kischte nie ne greßeri Bedytig gha; scho anne 1820 isch dr Sklavehandel ufghobe un d Sklavehändler verfolgt wore. Schließli hän am 10. Juli 1840 d Duala-Chenig mit Großbritannie di velkerrächtlige Verdreg fir s wältwyt Verbott vim Mänschehandel un dr Sklaverei unterzeichnet. (Zum Verglyych: In dr USA isch d Sklaverei 1865 abgschafft wore, z Brasilie 1888.)
Anne 1868 isch dur d Yyrichtig vu Handelsniderlassige vum Hamburger Handelshuus Woermann an dr Mindig vum Wouri dr dytsch Yyfluss uf Kamerun all sterker wore. Am 14. Juli 1884 het dr dytsch Generalkonsul Gustav Nachtigal as Chaiserlige Kommissar mit dr Chenig vu dr Duala un andere regionale Herrscher Schutzverdreg abgschlosse un het dodermit di dytsch „Schutzherrschaft“ iber Kamerun as dytschi Kolonii verchindet. Di faktisch Inbsitznahm vum Hinterland un d Integration vu dr dertige Gsellschafte isch innerhalb vu dr negschte 30 Johr zem Deil mit Gwalt, zem Deil au frejwillig volllzoge wore, un isch bim Uusbruch vum Erschte Wältchrieg nonig ganz abgschlosse gsi.

Im Johr 1911 isch d Kolonii im Marokko-Kongo-Verdrag uf Cheschte vu franzesische Kolonie z Zentralafrika zimli vergreßeret wore (Nejkamerun). Die Territorie sin aber dur dr Versailler Verdrag wider verlore gange.

Im Erschte Wältchrieg het sich di zahlemäßig un matriäll unterläge Schutztruppe nume zwei Johr z Kamerun chenne halte. 1916 het sich di letschte Garnison z Mora (Nordkamerun) dr britische Kolonialarmee ergee.

Dur dr Versailler Verdrag vu 1919 isch Kamerun offiziäll in dr Bsitz vum Velkerbund ibergange, wu s Mandat in d Verwaltig vu Großbritannie un Frankryych gee het. Kamerun isch derno ufdeilt wore, Frankryych het doderbyy vier Fimftel iberchuu. Noch em Zwete Wältchrieg sin beidi Velkerbundmandat dur d UNO in Drejhandmandat umgwandlet wore. S Ziil vu dr UNO isch es gsi, allmeh e Sälbschtverwaltig vum Biet z erreiche. In dr Johre bis 1957 isch s hyfig zue Uuruejene chuu un zem Kampf um d Unabhängigkeit vum franzesische Drejhandbiet. Am 10. Mai 1957 isch dr André Marie Mbida ins Amt vum Minischterpresidänt yygsetzt wore.

Am 1. Jänner 1960 isch s franzesisch Kamerun noch ere Volksabstimmig un noch em Uuslaufe vum UN-Mandat unabhängig wore un het sich Oscht-Kamerun gnännt. Dr Norde vum britische Mandats-Drejhandsbiet het bin ere vorige Volksabstimmig fir dr Aaschluss an Nigeria gstimmt, dr sidlig Deil het sich fir e Aaschluss an dr Staat Kamerun entschide (1. Oktober 1961). Wäge däm het s hit zwo offiziälli Amtssproche z Kamerun.

Dr Fulbe "Ahmadou Ahidjo", wu vum Minischterpresidänt zum kamerunische Staatspresidänt ufgstige isch, het e bluetigi Diktatur errichtet un het ejedi unabhängig Meinig unterdrucke loo. Mit syyne franzesische Beroter un ere brutale Repression isch s em glunge syy Reschiim z feschtige. Am 1. Septämber 1966 isch d Einheitsbartei "Union Nationale Camerounaise" (UNC) grindet wore, wu syter anne 1985 "Cameroon People's Democratic Movement (RDPC)" gnännt wird.

Anne 1972 sin Reforme durgfiert wore. D Bundesrepublik Kamerun isch in e Einheitsstaat umgwandlet wore (Vereinigti Republik Kamerun). Noch em Ruckdritt vum Staatspresidänt Ahidjo am 6. Novämber 1982 isch syy Premjeeminischter "Paul Biya" Staatsoberhaupt un Vorsitzender vu dr Einheitsbartei UNC wore. Är het 1984 d Wahle gwunne un het e Putschversuech chenne verhindere. Mit dr nejgrindete Einheitsbartei RDPC het dr Biya d Demokratisierig vum Land versproche un meh soziali Grächtigkeit. Bi dr Wahle 1988 isch dr Biya aber ohni Gegekandidat aadrätte un het d Mehrheit iberchuu. Syy Regierig isch dur di wirtschaftlig un sozial Krise vum Land in dr 1980er Johr belaschtet wore, wu ihm un syym korrupte Kabinett aaglaschtet woren isch. D Forderige no Pressefrejheit un noch em Änd vum Einbarteiesyschtem sin als luter wore.

Wu e freji Präss zuegloo woren isch, sin vil kritischi Zytige erschine, un d Opposition im Land isch als sterker wore. Aafangs 1990er Johr isch allmeh zue Uuruejene un Generalstreik chuu mit dr Forderig noch em Änd vu dr Monopolstellig vu dr RDPC. Dr Biya het em Druck vu dr Stroß langsam noogee un het d Bildig vu Oppositionsbarteie zuegloo. Anne 1992 hän derno schließli di erschte freje Wahle chenne stattfinde, wu dr Biya wider gwunne het. D Opposition het doderbyy Wahlbedrug vermuetet, wu uusländischi Wahlbeobachter behinderet wore sin. S isch aber warschyynligeer, ass d Oppositionsbarteie z arg zersplitteret gsi sin go ihri Stimme bindle (bi dr Wahl sin 32 Barteie aadrätte). Einewäg het noch däre Wahl d RDPC (89 Sitz) mit dr greschte Oppositionsbartei UNPD (65 Sitz) mieße koaliere. Dur franzesischi Unterstitzig un gschickt Uusspile vu syyne bolitische Gegner het dr Biya bis 1997 syy Mehrheit im Barlemänt chenne halte un isch bi Wahle im glyyche Johr bstetigt wore. Am 11. Oktober 2004 het er d Presidäntschaftswahle mit 75 Prozänt vu dr Stimme gwunne, d Opposition het au des as große Wahlbetrug aagsäh.



Dr Staat glideret sich in zeh Regione:




</doc>
<doc id="18774" url="https://als.wikipedia.org/wiki?curid=18774" title="Kap Verde">
Kap Verde

Kap Verde [] (port.: Cabo Verde []; geogr. Kapverden, Kapverdischi Insle) isch än afrikanische Inselschdaat mit nüün bewohnte Insle im Atlantik, 460 Kilometer vor der Weschtküschte vo Afrika.
Der Archipel het ä Landflechi vo 4033 km². D Hauptschdadt vo der chliine Inselrepublik isch Praia mit guet 100.000 Iiwohner.

D Republik Kap Verde lit im öschtlige Nordatlantik vor der Weschtküschte vo Afrika. D Inselgrubbe beschtoht us 15 Insle, vo wele nüün bewohnt si. Mä underscheidet zwüsche de Insle über em Wind "(Barlavento)" und under em Wind "(Sotavento)". D Inslel über em Wind si Santo Antão, São Vicente, São Nicolau, Sal, Boa Vista und die unbewohnte Insle Santa Luzia, Branco und Raso. Zur Sotavento-Grubbe ghöre Maio, Santiago, Fogo und Brava und die unbewohnti Inselgrubbe vo de Ilhéus do Rombo.

Die gröschte Schdedt si (Schtand 1. Januar 2005): Praia 113.364 Iiwohner, Mindelo 70.611 Iiwohner, Santa Maria 17.231 Iiwohner, Pedra Badejo 9488 Iiwohner und São Filipe 8189 Iiwohner.


</doc>
<doc id="18775" url="https://als.wikipedia.org/wiki?curid=18775" title="Kenia">
Kenia

Kenia [] (Swahili, engl.: Kenya [], vum Kamba-Name fir s Mount-Kenya-Massiv "Kinyaa") isch e Staat z Oschtafrika. D Hauptstadt un au di grescht Stadt vum Land isch Nairobi. D Wirtschaft vu Kenia isch, gmässen am Bruttoinlandsprodukt, di grescht z Sidoscht- un z Zäntralafrika. Kenia isch im Dezämber 1963 unabhängig wore vu Großbritannie.

Kenia gränzt im Nordweschte an dr Sidsudan, im Norde an Äthiopie, im Oschte an Somalia, im Side an Tansania un im Weschte an Uganda. Im Sidoschte gränzt dr oschtafrikanisch Staat an dr Indisch Ozean.

Zäntral-Mittel-Kenia wird vum Rift Valley durzoge, eme Dail vum Oschtafrikanische Grabebruch. Di hegscht Hebig - dr Batian mit 5199 m – lyt im Mount-Kenya-Massiv. Dr diefscht Punkt lyt bi 0 m an dr 480 km lange Kischte vum Indische Ozean. Di lengschte Fliss vum Land sin: Tana, Sabaki un Kerio. Im Oschte bildet s Kischtediefland e schmale Saum. D Kischtelinie wird doderby vu Buchte un Lagune glideret. Sidlig sin Koralleriff vorglageret. No Weschte schließe sich Higel- un Dafelländer aa.

Kenia cha in zwoo Klimazone unterdailt wäre. Im Hochland, wu hecher lyt wie 1800 m liegt, chunnt s vu April bis Juni un vu Oktober bis Novämber zue Rägeperiode. Dr Niderschlag gheit zmaischt am Nomittag, zoobe un znaacht. D Näächt sin relativ chiel. Di cheltscht Zyt in däre Region lyt im Juli un Augschte mit eme däglige Minimum vu rund 10 °C. D warm Period lyt im Jänner un Februar mit rund 25 bis 26 °C dägligem Maximum. D Luftfychtigkait lyt bi rund 65 Brozänt. Z Nairobi lige d Tämperature im Juli bi 11 bis 21 °C un im Februar bi 13 bis 26 °C. Di jehrlig durschnittlig Niderschlagsmängi lyt z Nairobi bi 958 mm. Am Victoriasee sin d Tämperature vil hecher, do het s zum Dail starki Rägefäll. An dr Kischte lige d Tämperature zwische 22 un 32 °C, un di mittler Luftfychtigkait lyt bi rund 75 Brozänt. Dr maischt Niderschlag gheit vu April bis Juni. Di druckeschte Monet sin Jänner un Februar. Di wermschte Monet sin Jänner bis Mai un Oktober bis Dezämber.

D Dier- un Bflanzewält z Kenia isch arg vilfältig. Uf Safari-Ture dur e Huffe Park chenne zahlrychi Dier- un Bflanzearte bschaut wäre: Baim im «Nairobi Arboretum», Strauße im Ostrich Park, Giraffe im Lang’ata Giraffe Centre un Elifante im David Sheldrick Wildlife Trust.

S git e groß Zahl vu Nationalpark z Kenia, wu ne wichtig Standbai fir dr Turismus darstelle. Dr grescht Nationalpark isch dr Tsavo-Nationalpark, wu in Tsavo-Oscht un Tsavo-Wescht glideret isch. Di bekannt Masai Mara, dr nerdlig Uuslaifer vu dr Serengeti, isch formäll kai Nationalpark, sunder e Naturschutzbiet. Do findet mer bsundersch in dr Monet Juli un Augschte e große Dierrychtum, vor allem dur d Herdewanderige vu Gnu, Zebra, Antilope, Biffel un Impala. Anderi wichtigi Nationalpark sin Amboseli, Lake Nakuru un Meru. Giraffe un Zebra vor ere Großstadtskyline cha mer im Nairobi-Nationalpark bschaue, eme chlaine dierryche Reservat zmittse in dr Hauptstadt. 

Di zämmegfasst Fruchtbarkaitsziffer isch anne 2008 bi 4,9 Chinder pro Frau gläge. Des isch unter anderem dodra gläge, ass nume 32 % vu dr Fraue modärni Verhietigsmethode z Verfiegig gstande sin.

Kenia nimmt mit rund 38,6 Millione Yywohner (2009) Rang 34 unter allne Länder vu dr Ärd yy. Di durschnittli Läbeserwartig bi dr Geburt wird mit 55,6 bis 59,8 Johr aagee. Iber 42 % vu dr Bevelkerig isch jinger wie 15 Johr.

Insgsamt läbe z Kenia 52 verschideni Volksgruppe, wu iber 60 verschiden Sproche schwätze.

Di maischte Yywohner vu Kenia ghere zue bantusprochige Volksgruppe. Zue däne zelle d Kikuyu (mit rund 22 % Bevelkerigsaadail di grescht Volksgruppe vu Kenia), d Luhya (14 %), d Kamba (11 %), d Kisii (6 %), d Meru (6 %) un d Mijikenda. 

Im Nordweschte vu Kenia läbe nilotischi Volksgruppe wie d Luo (mit 13 % di drittgrescht Gruppe), d Kalendschin (12 %), d Massai, d Samburu un d Turkana. 

Zue dr kuschitischsprochige Velker im Nordoschte vum Land ghere d Somali un d Oromo un chlaineri Gruppe wie d Rendille un d El Molo.

Nit-afrikanischi Bevelkerigsgruppe (Europäer, Asiate, Araber) machen rund 1 % vu dr Bevelkerig uus.

No dr hitige Verfassig giltet syter anne 1992 Swahili mit Änglisch as aini vu dr offiziälle Sproche vum Barlemänt, jede Kandidat mueß Chänntnis vu dr Sproch noowyse, aber alli Bschliss vum Barlemänt wäre uf Änglisch gfasst. Uf dr untere Ebeni vu dr Gricht isch Swahili as Verhandligssproch zuegloo, Niderschrifte un Urdail mien dergege uf Änglisch gschribe wäre; di effentlige Verwaltige derfe im Verchehr mit em Burger Änglisch un Swahili bruche. Im Entwurf vu dr neie Verfassig sin Änglisch un Swahili as di bode offiziälle Sproche vum Staat vorgsääne, Swahili derzue au as nationali Sproch. 

SIL International fiert insgsamt 69 Sproche uf, wu z Kenia gschwätzt wäre:

Rund 70 Brozänt vu dr Bevelkerig sin Chrischte, dodervu rund 26 % Anglikaner, 26 % Katholike, 2,5 % Orthodoxi un Aahänger vu dr vile afrikanische Chilche.

Zmindescht 10 % vu dr Kenianer wäre dr draditionälle afrikanische Religione zuegrächnet. Dernäbe git s vor allem an dr Kischte Muslim vu dr sunnitische Richtig, wu uugfehr 20 Brozänt vu dr Gsamtbevelkerig uusmache. Im eschtlifge Viertel vum Land dominiere muslimischi Somali, wu rund d Helfti vu alle Muslim vu Kenia uusmache. Gnaueri Zahle sin umstritte, wel e Unterschaidig zwische kenianische Somali un zwisch ere halbe un aire Million Flichtling vu Somalia schwirig isch. 

Fossili Fund uf em Staatsbiet vum hitige Kenia belege, dass in däm biet scho vor iber vier Millione Johr Vormänsche wie zem Byschpel "Australopithecus anamensis" un "Kenyanthropus platyops" gläbt hän, derzue au megligi Vofahre vu däne wie "Orrorin tugenensis". Fund vu "Homo habilis" un "Homo erectus" belege, dass z Kenia es au di frieje Arte vu dr Gattig "Homo" gee het. Dr Louis Leakey het au anne 1961 d Gattig "Kenyapithecus" – e muetmaßlige Verwandte vu dr Mänschaffe-Vorfahre – no syym Haimetland gnännt.

Di frie Gschicht vu Kenia isch umstritte. No dr derzytige Forschigslag isch d Urbevelkerig vu Kenia Jeger un Sammler gsii, villicht hän ere d Gumba, d Okiek un d Sirikwa aaghert. As erschti wichtigi Gruppe sin kuschitischsprochigi Velker vu Nordafrika, vermuetli Äthiopie, uegfehr 2000 v. Chr. ins Biet vum hitige Kenia yygwanderet un hän d Vihwirtschaft, dodrunter Rinderzucht, yygfiert. Ab dr Zyt um Christi Geburt sin nilotisch- un bantusprochigi Velker in d Region chuu un hän neji Tächnologie mitbrocht, wie d Yyseverarbaitig.

Glychzytig isch d Kischte vu Kenia äng in e international Handelsnetz yybunde gsii. Arabischi un remischi Händler sin regelmäßig do aane chuu. Inwiewyt au s Inner vu Oschtafrika beraist woren isch, isch bis hit umstritte. Us antike un mittelalterlige Wältcharte wird dytli, dass zmindescht d Existenz vu dr große oschtafrikanische Seeä un dr schneebedeckte Bärg bekannt gsii isch, au wänn ihri Lag unterschidlg aagee woren isch.

Am Änd vum erschte Johrdöusert isch an dr Kischte e Chette vu chlainere un greßere Handelsstedt entstande, wu äng mit dr arabische Wält verbunde gsii sin. Au dr Islam het sich uusbraitet. D Kischteberych sin Dail vu dr multikulturälle un multiethnische Swahili-Gsellschaft wore. Mombasa un Lamu sin uuabhängigi Stedt in dr urbane Kischtegsellschaft gsii, wu um 1300 im volle Bluescht gstanden isch. An vile Ort sin Moscheeä un brächtigi Hyyser böue wore, e Dail Stedt hän sogar e aigeni Minzbregig ghaa.

Dur dr Yyfluss vu dr Portugise vu 1593 bis 1698 isch s Uuabhängigkait vu dr Kischte stark yygschränkt wore. D Migration us vile Aarainerbiet vum Indische Ozean, vu Indie, Arabie un us em Inland isch aber wytergange. Anne 1698 het s arabisch Oman s Biet eroberet. Ab 1730 hetdi omanisch Yarubi-Dynaschti dr yyhaimisch Mazrui-Clan zum Verwalter vu dr Kischte ernännt, was zuen ere sälbschtständigere Entwicklig gfiert het. Wu z Oman d Yarubi-Dynastie vu dr Busaidi-Dynaschti gstirzt woren isch, isch au di kenianisch Kischte wider unter sterkeri Kontrolle vum Oman grote. Iber d Gsellschafte un d Kultur im Innere vu Kenia isch wyter wenig bekannt gsii. Di swahilische Kischtehändler hän dr Handel mit Elfenbai un Sklave iber Zwischehändler bedribe, wu im Landstraife hinter dr Kischte gwohnt sin. Schetzige gehn vu rund 2,5 Millione Mänsche uf em Biet vu Kenia um 1800 uus.

Ersch in dr zwoote Helfti vum 19. Johrhundert, wu dr Bryys fir Elfebai uf em Wältmärt in d Hechi gschossen isch, hän d Kischtehändler aagfange, sälber in s Inner z raise. Us däre Zyt stamme d Bricht, wu Uuschumpft gän iber Kenia vor dr Kolonialzyt. Bsundersch gferchtet sin d Massai gsii, wu im 19. Johrhundert großi Dail vu Oschtafrika eroberete un sogar d Kischtestedt bedroht hän. D Händler hän wäge däm versuecht, d Biet vu dr Massai z umgoh. Ihri Rute hän si zue dr große Seeä gfiert, em Viktoria-See un em Rudolf-See un bis uf Buganda. Si hän Elfebai, Sklave un Kautschuk gchauft. D Karawane, wu zwische 300 un iber döusert Mänsche umfasst hän, hän au ne Huffe Läbesmittel un Dreger brucht. Dur dr Handel hän sich d Kontakt mit dr Gsellschafte intersiviert, wu ewäg vu dr Kischte gläge sin un wu Fyyrwaffe, Mesch- un Chupferdroht, Stoff un Duech, vor allem vu Europa, seli gärt wore sin.

Am Änd vum 19. Johrhundert het s Großbritannie aagfange, syy Yyfluss z versterke.

D Gschicht vu Kenia as Koloni fangt anne 1885 aa mit eme dytsche Protektorat iber d Bsitzige an dr Kischte vum Sultan vu Sansibar. 1888 isch d "Imperial British East Africa Company" (IBEAC) uf Kenia chuu un het bis 1895 Britisch-Oschtafrika verwaltet. Dytschland het syni kischtenoche Biet 1898 an d Brite ibergee. D Imperial British East Africa Company het an dr Karawanerute lang ainzelni Statione yygrichtet mit ere seli schwache Bsetzig. Solang d Yysebahn zum Victoriasee im Böu gsii isch, isch d Absicht vor allem gsii, dr Transportwäg zum Protektorat Buganda z sichere. Des het derzue gfiert, dass sälli "chiefs" im Innere, wu scho dur dr Handel mit Elfebai un Sklave mit dr swahilische Chauflyt vu dr Kischte an Yyfluss gwunne ghaa hän, ängi Kontakt zue dr erschte Europäer z Kenia bflägt hän. Unterstitzig hän d Statione vor allem vu dr Massai iberchuu, wu sich in ere große Zahl as Hilfs-Militär verbflichtet hän.

Wu anne 1895 di britisch Chrone d Verwaltig vum Biet ibernuu het, het sich dodra wenig gänderet. Dr Yyfluss vu dr Europäer isch uf d Regione im Umfäld vu dr wenige Statione bschränkt gsii. Erscht mit em Böu vu dr Yysebahnlinie vu Mombasa zum Viktoria-See, wu 1901 fertig gsii isch, un dr verheerende Hungerkataschtrof 1899 isch s dr koloniale Administration glunge, in dr gäärte fruchtbare Regione di kolonial Herrschaft durzsetze.

Zwische 1890 un 1914 isch dr Widerstand vu dr Bevelkerig gege di kolonial Ibernahm mit e Huffe sognännte "Strofexpeditione" in allne Dail vum Land broche wiore. Dr Widerstand isch vilfältig gsii, wel d Gsellschafte aber chlaidailig gsii sin un ihri Waffe gegeniber däne vu dr Europäer wenig Chance gha hän, isch er aber allwyl schnäll broche wore. Doderby isch dr Bevelkerig s Vih graubt, ihri Ärne un d Derfer verbrunne wore. Großi Dail vu dr fruchtbare Biet sin entaignet, zue "White Highlands" erklert un an wyssi Sidler verpaachtet oder verchauft wore. Di afrikanische Bewohner, zem Byschpel d Nandi, d Girima, d Massai un e Huffe Kikuyu, sin in fir si abgsteckti Reservat umgsidlet wore, wu si nit hän derfe verloo ohni Erlaubnis. Die Regelig isch aber schwär durzsetze gsii, wel d Verwaltig allno mit nume wenig Europäer bsetzt un uf d Unterstitzig vu dr lokale afrikanische Chiefs un ere Hilfsbolizei aagwise gsii isch.

D Fertigstellig vu dr Yysebahn het zuen eme Zuezug vu wysse Sidler us Europa gfiert, aber au us andere Länder, wie Sidafrika un Auschtralie, wu sich uf em billige Land nidergloo hän. 1905 het s rund 600 wyssi Sidler gee, 1907 scho 2.000. Ihri Zahl isch allwyter aagstige.

Andersch wie z Tanganyika, wu Swahili, d Sproch vu dr Kischtegsellschaft, sich scho im 19. Johrhundert dur dr intensiv Karawanehandel uusbraitet gha het, isch die Sproch z Kenia as d Sproch vu dr koloniale Unterdrucker aagsääne wore, wel d Kolonialbeamte un ihri afrikanische Aagstellte uf Swahili gschwätzt hän.

Dr Erscht Wältchrieg het e entschaidende Yyfluss uf Kenia un di wyter bolitisch Entwicklig ghaa. Oschtafrika het zue dr wenige Regione usserhalb vu Europa ghert, wu langi Zyt e aktive Chriegsschaublatz dargstellt ghaa hän. Döuserti vu Afrikaner sin z Kenia zum Chriegsdienscht zwangsverbflichtet wore. Nume wenig hän dervu dr reguläre Druppe aaghert. Vu dr rund 350.000 afrikanische Dreger, wu bim Chriegszug gege Dytsch-Oschtafrika mitgmacht hän, sin rund 150.000 z Britisch-Oschtafrika (Kenia) rekrutiert wore, dr grescht Dail unter Zwang. D Suechi no Dreger z Kenia het ab 1917 Forme aagnuu, wu an Sklavejagde gmahnt hän. D Manne sin vu ihre Fälder, us ihre Hyyser, vu dr Stroßen ewäg in d Kasärne dribe wore, ohni ass d Aagherige vun ene ebis dervu erfahre hän. Vu dr rund 50. 000 offiziäll regischtrierte Dote (jede dritt Chriegsdailnämmer vu Kenia isch gstorbe) unter dr kenianische Afrikaner im Erschtev Wätlchrieg hän nume 4.300 dr bewaffnete Druppe aaghert.

Noch em Chrieg isch di wältwyt Grippeepidemi chuu, wu au z Kenia Döuserti Opfer gforderet ghaa het. Schetzige (wu aber arg uagnau sin, wel bis 1960 kai Volkszellig durgfiert woren isch un di afrikanisch Bevelkerig vermuetlig unterschetzt woren isch) gän 10 bis 15 % Doti in dr bevelkerigsryche Gegnige aa.

D Erfahrig vum Chrieg het e große Yyfluss uf di afrikanische Chriegsdailnämmer ghaa. Dr Uusdusch mit Afrikaner nit nume us ganz Oschtafrika, nai, au us e Huffe andere britische Kolonie wie Gambia, Nigeria un Sierre Leone un au mit Soldate vu Indie het e entschaidende Yyfluss ghaa uf d Entwicklig vun eme bolitische Bewusstsyy un vu pan-afrikanische Ideä.

Churz vor em Erschte Wältchrieg isch d Zahl vu dr wysse Sidler z Kenia uf 5438 aagwachse, derno isch e neji zuezugswälle chuu. D Kolonialverwaltig het vor allem di Hochrangige unter dr demobilisierte britische Militär welle aazie. Anne 1921 sin scho fascht dopplet so vil wyssi Sidler z Kenia gwohnt, wu iber e Drittel vun ene vu dr Landwirtschaft gläbt het. 

1920 isch Kenia offiziäll zuen ere Chronkoloni wore. Dr Yyfluss vu dr Sidler in dr Kolonie in dr Verwaltig het schnäll zuegnuu. Allmee het sich s Ziil vun ere Koloni uusekrischtallisiert, wu noc h me Vorbild vu dr Sidafrikanische Union dur di europäische, wysse Sidler bstimmt gsii isch. Si hän uf mee Landentaignige un d Verchlainerig vu dr Reservat drängt go d Afrikaner as billigi Arbetschreft uf ihri Farme z zwinge. Jede Afrikaner ab em 16. Läbesjohr het sich mieße regischtriere loo un syy Regischtrierigscharte alliwyl in eme Metallbehälter an ere Schnuer um dr Hals bi sich drage. Dodruf sin di glaischtete Arbetsdäg verzaichnet gsii. Derzue hän d Afrikaner e hochi Styyrlascht mieße drage, wu si uf dr Lohnarbetsmärt het solle zwinge.

Großi Uuzfridehait het iber s Verwaltigssystem gherrscht. Di vu dr Kolonialverwaltig yygsetzte afrikanische Oberhaipter un di sognännte Tribal Retainer, afrikanischi Bolizischte, sin schlächt zahlt wore un hän vu Schmirgälder un Korruption gläbt. 

Z Nairobi un dr Missionszäntre hän sich aafgangs 1920er Johr bolitischi Gruppe um Missionsschueler bildet, wu versuecht hän, aktiv in dr koloniale Verwaltigsbrozäss yyzgryfe. Z Nairobi isch d "East African Association" entstande, wu sich us muslimische un chrischtlige Afrikaner vu allne Regione vu Kenia zämmegsetzt ghaa het. Au Afrikaner us andere Dail vu Oschtafrika, wie Uganda, sin Mitglider gsii. Si hän großi Dräffe in dr afrikanische Viertel vu Nairobi veraastaltet, wu si d Abschaffig vu dr Regischtrierigscharte un e Styyrsänkig gforderet hän. Im ländlige Kikuyubiet isch e ähnligi Organisation entstande, d "Kikuyu Association", wu mit dr nämlige Forderige an d Effentligkait gangen isch. Im weschtlige Kenia hän isch sich im Missionszäntrum Maseno bildeti jungi Afrikaner in dr "Young Kavirondo Association" organisiert, wu sich gege Styyrlascht, d Entaignig vum afrikanische Land fir europäischi Sidler un s Regischtrierigssyschtem gwändet hän. Ihri Galionsfigur isch dr Kikuyu Harry Thuku gsii, wu dur ganz Kenia graist gsii isch un versuecht ghaa het, bi effentlige Versammlige d Uuzfridehait in bolitischi Aktivitet umzwandle. Wu dr Thuku im Merz 1922 verhaftet woren isch, isch s zuen ere uffige Konfrontation an dr Bolizeistation z Nairobi chuu, wu dr Thuku yygsässen isch. Iber zwanzgs Afrikaner sin umbrocht un dr Thuku isch in dr Norde vu Kenia verbannt wore. Derno hän di bolitische Aktivitete churzfrischtig abgnuu.

Bal derno isch d "Kikuyu Central Association" (KCA) grindet wore, e vu Kikuyu dominierti bolitischi Bartei, wu fir d Ruckgab vum entaignete Land, Styyrsänkige un fir afrikanischi Abgordnete im Legislativ Council kämpft het.

Derwylscht dr afrikanisch Widerstand chuum ärnscht gnuu wore, hän Forderige vum indische Bevelkerigsdail z Kenia bi dr Verwaltig fir Uuruei gsorgt. D Inder hän s Wahlrächt, uubschränkti Yyrais un d Ufhebig vu dr Rassegränze gforderet, di europäische Sidler hän do mit eme wietige Widerstand druf reagiert. Si hän sich in ere Verainigung zämmegschlosse un hän e militärischi Revolte fir e uuabhängig Kenia blant. Doderzue isch s aber nie chuu, statt däm e Kompromisss gfunde wore. Zue dr elf europäische Mitglider im "Legislative Council" hän fimf indischi un ai arabisch Mitglid derfe gwehlt wäre. Gegeniber dr Afrikaner isch dergege de facto ne Aparthaitsbolitik praktiziert wore.

Syt em Änd vum 19. Johrhundert isch e großi Zahl vu Missionsgsellschafte im Biet aktiv gsii. Katholischi un broteschtantischi, reformierti un freichilchilchligi, britischi, amerikanischi, italienischi un franzesischi Missionsstatione sin vor allem in dr bevelkerigsryche Biet z Zäntralkenia un im weschtlige Dail ufgmacht wore. D Megligkait, dert näbe dr chrischtlige Religion au europäischi Bildig z erwärbe, het e große Raiz uf d Afrikaner uusgiebt. Vil vu dr spetere Bolitiker vu Kenia sin us dr erschte un zwoote Generation vu dr bildete Missionsschueler chuu, wie zem Byschpel dr erscht Bresidänt vum uuabhängige Kenia, dr Jomo Kenyatta.

Dritz ass sich d Kolonialregierig faktisch derzue verbflichtet ghaa het, allne Afrikaner d Megligkait vun eme Schuelbsuech z biete, sin s in dr erschte Linie d Missione gsii, wu s Bildigsaagebot gstellt ghaa hän. Dodrus sin bal Konflikt entstande, wel di bildete Missionsschueler no Uuabhängigkait gsträbt hän un sich bal gege dr Kulturimperialismus vu dr Missione gwehrt hän. Vor allem sin Ändi vu dr 1920er Johr Debatte gfiert wore um d Bschnyydig vu Maidli un Fraue unter dr Kikuyu. Wu d Mission die Praxis verbotte ghaa het, hän sich Döuserti Kikuyu vu dr Missione abgwändet un hän uuabhängigi Schuele un Chilche grindet.

Au wänn e großi Zahl vu dr wysse Sidler vu dr Landwirtschaft gläbt het, het die am Än kai Gwinn brocht. Am Aafang hän e Huffe Farmer vu Landspekulatione brofitiert. Wel s Land, wu dr Afrikaner ewäggnuu woren isch, aafangs Johrhundert gege Schlyyderbryys abgee woren isch, hän vil Farmer mit em Wyterverchauf an speteri Sidler hochi Bryys chenne erziile. Versuech, mit em Aaböu vu Sisal un Kautschuk Gäld z verdiene, sin gschyteret un hän vil Gäld verschlunge, voreb sich Kaffee un Tee as Hauptaaböuprodukt hän chenne dursetze. Au Wälschchorn un Waise hän hochi Gwinn brocht, vor allem aam Aafang vu dr 1920er Johr, wu d Bryys uf em Wältmärt rasant gstige sin. Di stark Konkurrenz vu afrikanische Buure isch uusgschalte wore, dur des ass si vum Exportmärt uusgschlosse wore sin. Wu am Änd vu dr 1920er Johr aber Wältmärtbryys gheit sin, hän nume massivi Zueschiss dur d Regierig dr Zämmebruch vu dr Sidler-Wirtschaft chenne verhindere.

Dr Zweet Wältchrieg het zuen eme Boom in dr kenianische Wirtschaft gfiert. Di wysse Sidler vu Kenia hän e wichtige Aadail an dr Nahrigsmittelversorgig vu Großbritannie solle ibernee, d Regierig het ene derfir feschti Bryys zuegsicheret. Dr Zuestrom an Gälder het zuene re schnällere Mechanisierig vu dr Landwirtschaft gfiert. Afrikanischi Arbaiter uf dr Farme sin allmee iberflissig wore. Des het derzue gfiert, dass vil Sidler di afrikanische Squatter vu ihrem Land in d Reservat verdribe hän, wu fir Wuet unter dr afrikanische Bevelkerig gsorgt ghaa het. Im Gegezug isch dr bolitisch Yyfluss vu dr Sidler gstige, vor allem, wu noch eme Chrieg e wyteri Wälle vu wysse Yywanderer ihri Zahl uf 40.000 het styge loo. Ihre Ziil isch di bolitisch Aigeständigkait vu Großbritannie noch em Vorbild vu dr Sidafrikanische Union gsii, e Aparthaitsstaat, wu d Afrikaner kaini bolitischi Rächt ghaa hätte.

Am 20. Oktober 1952 het d Kolonialverwaltig dr Uusnahmezuestand uusgruefe. Ursach sin di bewaffnete Aktivitete vu dr "Mau Mau" im zäntrale Kenia gsii. D Bstyyrig, d Landentaignige, d Verschlächterig vu dr Läbessituation vu dr afrikanische Squatter, dr Afrikaner in dr Reservat un Stedt un de Uusschluss vu dr afrikanische Bevelkerig vu bolitischer un wirtschaftliger Partizipation het in dr 1950er Johr derzue gfiert, dass sich radikali Gruppe bildet hän un mit Gwalt gege wyssi Sidler un regierigsdreji Afrikaner vorgange sin.

D Mau Mau hän vor allem z Nairobi un mit dr Mittel vum Guerillachrieg vu dr Wälder uus operiert. D Kolonialregierig het mit Herti reagiert. Vil afrikanischi Fierigspersenligkaite sin verhaftet wore, dodrunter dr Jomo Kenyatta, wu mit dr Mau Mau nit in Verbindig gstanden isch. In ere große Offensive sin d Mau Mau verfolgt wore. Rund ai Million Kikuyu sin in Lager interniert wore go d Verbindig vu dr Zivilbevelkerig mit dr Freihaitskämpfer z unterbinde. Anne 1956 sin d Mau Mau ändgiltig bsiigt gsii.

Um des Zyt hän sich syter em Zweete Wältchrieg aber au e Huffe zivili Oppositionsgruppe formiert, Gwärkschafte hän Streik organisiert un bolitischi Barteie hän versuecht, Reforme z bewirke. D Yysicht, dass d Afrikaner nimi us dr Entschaidigsbrozäss hän chenne uuseghalte wäre, het sich schließli durgsetzt.

Im Johr 1960 isch dr Uusnahmezuestand ufghobe, im Juni 1963 dr Jomo Kenyatta zum Bremierminischter ernännt wore. Im Dezämber 1963 isch Kenia schließli unabhängig wore.

Unter em Jomo Kenyatta as Bresidänt het sich dr jung Staat konsolidiert in ere Bolitik vun ere Afrikanisierig un Nationalisierig. Di offiziäll Entwickligsideologi isch em Kenyatta syy "Harambee"-Philosophi gsii, wu derzue ufgruefe het, gmainsam am Ufböu vum Staat mitzschaffe. Noch em Brinzip vu dr "Hilf zur Sälbschthilf" sin e Huffe Sälbschthilfbrojäkt entstande fir Stroße- un Bruckeböu, Schuelbildig un fir d Wasser- un Gesundheitsversorgig.

Bolitisch isch d Amtszyt vum Kenyatta dur dr Ibergang vum Mehbarteie- zum Aibarteiesyschtem mit dr "Kenya African National Union" (KANU) as Staatsbartei bregt gsii. Dr Kenyatta het d Macht vum Bresidänt allmee uusböue un het d vil bolitisch un wirtschaftligi Schlisselpositione mit Kikuyu bsetzt, vor allem mit Lyt us syym Haimetdischtrikt Kiambu. Mit dr "Gikuyu Embu Meru Association" (GEMA) isch e neji Organisation entstande, wu dr Kenyatta dermit allmee regiert het, derwylscht d KANU as Bartei allmee an Bedytig verlore het.

In dr Amtszyt vum Kenyatta isch d Bolitik allmee ethnisierz#t wore, ebis was di bolitisch Kultur vu Kenia bis hite bregt. Dr Kenyatta het vor allem Kikuyu, Luo un Kamba gferderet un Lyt us däne Gruppe im Rift Valley un an dr Kischte aagsidlet go dr Yyfluss vun enen im Land z sterke.

Alli Versuech, oppositionäll Barteie un Organisatione z bilde, sin unterbunde wore. Bolitischi Gegner sin inhaftiert oder umbrocht wore. D Verwaltig vum Land isch zäntralisiert wore.

E Hauptfrog vu dr Mau Mau isch d Ruckgab vum entaignete Land gsii. D Landbolitik vum Kenyatta isch aber fir vil Kenianer en Entdyschig gsii. S Land, wu dr Afrikaner am Aafang vum Johrhundert fir di europäische Sidler ewäggnuu woren isch, hän di kenianische Buure jetz mieße zruckchaufe. Doderfir het ene d Regierig Kredit z Verfiegig gstellt, wu dur Kredit vu Großbritannie un vu dr Wältbank finanziert wore sin. Vu däre Bolitik hän vor allem loyali Kikuyu un Kollaborateur vu dr Kolonialregierig brofitiert. Aafangs 1970er Johr sin weniger wie 40% vum friejere entaignete Land an kenianischi Chlaibuure verchauft gsii, fascht 60% dergege sin großi Farme vu dr afrikanische Elite gsii.

Wirtschaftlig het Kenia in dr Amtszyt vum Kenyatta as afrikanisch Muschterland gulte. Gueti Verbindige zue weschtlige Länder, uusländischi Hilfe un Inveschtitione hän fir e große wirtschaftlige Ufschwung gsorgt mit jehrlige Wachstumsrote vu rund 10 %. Verbunde dodermit sin aber au hochi Arbetsloserote un e all greßeri soziali Uuglychhait.

No s Kenyattas Dod am 22. Augschte 1978 isch dr domolig Vizebresidänt Daniel arap Moi dr nei Bresidänt wore. Syy populistischi Bolitik mit dr "Nyayo"-Philosophi, wu uf dr Schlagwerter Liebi, Fride un Ainheit gfueßt het, het e bsudnersch in dr erschte Johr vu syre Regierigszyt in ganz Kenia arg beliebt gmacht. Är isch gege Korruption un Vetterliswirtschaft vorgange un het tribali Organisatione wie d GEMA verbotte. Derzue het er vil Kikuyu in Fierigspositione mit Aahänger uus syre aigene ethnische Gruppe, dr Kalenjin, us dr Gruppe vu dr Luhya un dr Massai. uusdutscht.

Noch eme Butschversuech vu dr kenianische Luftwaffe het dr Moi mit ere Verfassigsänderig 1982 e Aibarteiesyschstem mit dr KANU durgsetzt un di boltisch Opposition uusgschalte. Är het d Verwaltig dezäntralisiert un doermit dr Dischtrikt un Brovinze wider meh Entschaidigsspilryym yygruumt.

D Kontrollfunktione vum Barlemänt, vum Kabinett, dr Wahlkommission, dr Juschtiz, dr Medie un dr Gsellschaft sin aber allmee yygschränkt wore. Kritiker sin verfolgt oder gar umbrocht wore.

In dr Amtszyt vum Moi het sich di wältwyt Wirtschaftskrise au allmee uf em afrikanische Kontinänt uusgwirkt, d Export sin zruckgange, s Pro-Chopf-Yychuu isch stark gsunke.

Aafangs 190er Johr het sich z Kenia e braiti bolitischi Opposition bildet, wu uf Reforme drängt het un sich unter em vum Raila Odinga grindete "Forum for the Restauration of Democracy" (FORD) zämmegfunde het. Unter em Druck vu weschtlige Regierige un internationale Inschtitutione wie dr Wältbank isch schließlig anne 1991 d Wideryyfierig vun eme Mehbarteiesyschtem bschlosse wore. No vor dr Wahlen im Dezämber 1992 isch d Opposition aber in ethnisch bregit Gruppe ussenander broche. Des het em Moi un syre KANU bi dr Wahle ne knappi Mehrhait brocht.

Vor dr negschte Wahle het Opposition, wu sich nei bildet het, aber chenne greßeri Reforme chenne dursetze un isch dodermit au an dr Regierig, bi dr Wahlkommissione un am Zuegang zue dr Medie bedailigt wore.

Bi dr Bresidäntschaftswahlke 2002 het dr Moi nimi derfe kandidiere. D Oppositionsbolitiker Mwai Kibaki vu dr "Democratic Party" (DP) un Raila Odinga vu dr "Liberal Democratic Party" (LDP) hän bschlosse, dass si zue dr Wahle gmainsam aadrätte mit ere "National Rainbow Coalition" (NARC). Us dr Wahle 27. Dezämber 2002, wu demokratisch un ohni Gwalt abglofe sin, isch dr Kibaki as Kandidat vu dr NARC gege dr Uhuru Kenyatta vu dr KANU mit 62 zue 31 Brozänt as Siiger fiirigange.

Am 30. Dezämber 2002 isch dr Kibaki as Bresidänt veradigt wore. Syy erscht Kabinett het erno sorgfältig uusbalanciert us dr verschidene Ethnie im Land un dr Barteie, wu sich zue NARC zämmegschlosse ghaa hän. Umgsetzt het dr Kibaki au syy Wahlverspräche, dass d Grundschuelbildig fir alli Chinder soll choschtelos wäre.

Am 21. Novämber 2005 het s e Vorlksabstimmig gee iber e neji Verfassig, wu abglähnt woren isch. In däm Entwurf "(„Wako-draft“)" hätt dr Bresidänt e seli starki Stellig ghaa, sällewääg hän sich au Minischter us syym Kabinett bim Barteiebindnis gege die nei Verfassig mitgmacht. Zwee Däg speter, am 23. Novämber, het dr Kibaki derno s Kabinett un s Barlemänt beurlaubt, au wäge Korruptionsvorwirf gege e Dail Minischter. No zwoo Wuche het er e nei Kabinett ernännt. Bis s Barlemänt im Merz 2006 wider zämmechuu isch, het e Barlemäntskommission unter dr Laitig vum Uhuru Kenyatta e Anti-Korruptionsbricht vorglait.

Bi dr Bresidäntschaftswahle am 27. Dezämber 2007 het s e arg äng Ergebnis gee. Am 30. Dezämber het di kenianisch Wahlkommission dr Kibaki zum Siiger erklert un är isch glyy veraidigt wore. Wel no dr erschte Uuszellig no dr dr Oppostionsfierer Raila Odinga vorne glägen isch, het Opposition em Kibaki Wahlfelschig vorgworfe, internationali Beobachter hän die Aasicht unterstitzt.“ Wu s iberall im Land zue heftige Brotescht chuu isch, het dr Kibaki am 2. Jänner 2008 paramilitärischi Bolizeidruppe uusgschickt. Bi dr burgerchriegsähnlige Uusrueje sin mehreri Hundert Mänsche um s Läbe chuu.

Uf Vermittlig vum ehmolige UN-Generalsekretär Kofi Annan hän sich dr Odinga un dr Kibaki Ändi Februar 2008 uf d Bildig vun ere gmainsame Regierig gainigt. Am 13. April 2008 isch dr Raila Odinga schließli zum Minischterbresidänt vu Kenia ernännt wore.

2013 isch dr Uhuru Kenyatta, e Suhn vum Jomo Kenyatta, zum Bresidänt gwehlt wore. Unter ihm isch anne 2017 s grescht Infrastrukturprojeät in dr kenianische Gschicht ufgmacht wore: d "Standard Gauge Railway" vu Mombasa uf Nairobi, wu vu me chinesische Unternäme böue woren isch. Im nämliger Johr isch dr as Bresidänt widergwehlt wore. D Bresidäntschaftswahl im Augschte 2017 het dr Kenyatta mit rund 54 % vu dr Stimme gege dr Raila Odinga gwunne. Wäge Uuregelmäßigkaite isch die Wahl aber annuliert un im Oktober widerholt wore. Dr Odinga het zum Boykott ufgruefe. Dr Kenyatta het d Wahl derno mit 98 % vu dr Stimme gwunne, s sin aber dytli weniger Lyt zue dr Wahl gange (rund 39 %, im Augschte no rund 80 %).

Dr Nationalfyrtig isch dr 12. Dezämber, dr Dag, wo d Chronkolonii Kenia vu Großbritannie unabhängig woren isch.




Di greschte Stedt sin (Stand 1. Jänner 2005):

Dr Staat Kenia glideret sich in sibe Provinze un e Hauptstadt-Distrikt:



</doc>
<doc id="18780" url="https://als.wikipedia.org/wiki?curid=18780" title="Westminster Abbey">
Westminster Abbey

D Westminster Abbey isch ä Chille z London. Si schdoht grad im Weschde vom änglische Parlamäntsgebäud. Si isch dr Ort, wo d König und Königinne vom Vereinigte Königriich krönt wärde.

D Westminster Abbey ghört zsämme mit em Parlamämtsgebäud und dr St. Margaret Chille zum Wältkulturerb vo dr UNESCO.

Am Ort, wo hüt d Kathedrale stoht, het s zerschd ä Chloschder gha. Am Ändi vom 8. Johrhundert het ä chliini Gmeind vo Mönch uf dr Insle in dr Themse gläbt und 960 het dr St. Dunstan s Chloschder vergrösseret. Dr Eduard der Bekenner het ä neuji romanischi Chille in Chrüzform lo baue, wo 1065 iigweiht worden isch. Weniger as zwei Johrhundert spöter het dr Heinrich III. 1245 s meischde vo dr Chille usser em Schiff lo abriisse und die gothischi Abtei Chille im französische Schdiil lo baue. S Schiff het mä am Ändi vom 14. Johrhundert afo umbaue und dr Heinrich VII. het non ä neuji Kapelle drzue do. Die weschdlige Dürm si 1745 ferdig baut worde. D Chille isch im Zweite Wältchrieg beschädiget, aber noch em Chrieg gschnäll widr reschdauriert worde.

Sit em William em Eroberer si alli änglische Monarche in dr Westminster Abbey gchrönt worde, usser em Eduard V. und em Eduard VIII., wo nid gchrönt worde si. Bis zum Georg II. het me vili vo de Königinne und de König in dr Nöchi vom Grab vom Eduard em Bekenner in dr Chille beärdiget. Anderi berüehmti Änglander si au do biigsetzt worde: D Physiker Isaac Newton und Ernest Rutherford, dr Entdecker David Livingstone, dr Naturforscher Charles Darwin, d Dichder Geoffrey Chaucer, John Dryden, Rober Browing und vili anderi meh. In dr Nöchi vom Weschddoor isch s Grab vom Unbekannte Soldat uus em Erschde Wältchrieg.




</doc>
<doc id="18781" url="https://als.wikipedia.org/wiki?curid=18781" title="Liste des UNESCO-Welterbes (Europa)">
Liste des UNESCO-Welterbes (Europa)

Das isch d Lischte vo de Wältkulturerbschtette uf em Kontinänt Europa, noch Länder gordnet.


[[Datei:Vila Tugendhat.jpg|thumb|Villa Tugendhat z Brünn]]
[[Datei:Aya sofya.jpg|thumb|[[Hagia Sophia]] z [[Istanbul]]]]






</doc>
<doc id="18783" url="https://als.wikipedia.org/wiki?curid=18783" title="Struve-Bogen">
Struve-Bogen

Dr Struve-Boge, noch em Friedrich Georg Wilhelm von Struve (1793-1864), isch ä langgschdreckts Netz vo geodätische Vermässigspünkt. Er isch vo 1816 bis 1852 under dr Ufsicht vom Struve und vom russische Offizier Carl F. Tenner (1783–1859) errichtet worde und dient sithär zur genaue Beschtimmig vo dr Grössi und Form vo der Ärde mit Hilf vo Triangulation. Die Internationali Vereinigung vo de Vermessigsingenieur (FIG) bedreut en.

Dr Struve-Boge fooht a bi Fuglenes (70°40'11"N, 23°38'48"O, bi Hammerfest am Nordkap) und zieht sich bis Staro-Nekrassowka (45°20'48"N, 28°55'48"O, bi Ismajil am Schwarze Meer). Von Norde nach Süde lauft er dur Gebiet vo Norwäge, Schwede, Finnland, Russland, Eschdland, Lettland, Litaue, Wiissrussland, Moldawie und Ukraine. Er isch in dr Nord-Süd-Richtig über 2821,833 km (= 25°20'08") lang. Dr Struve-Boge beschdoht us 265 Vermessigspünkt, wo 258 Hauptdreiegg bilde. Drzue chömme über 60 Näbevermässigspünkt.
Dr Struve-Boge isch näbe siiner Bedeutig für d Geodäsii au ä früechs Bischbil für die internationali wüsseschaftligi Zsämmenarbet. 34 vo siine Mässpünkt si dorum vom World Heritage Committee vo der UNESCO am 15. Juli 2005 in d Lischte vom Wältkultur- und Naturerb vo der Menschheit ufgnoh worde und isch äso s erschte "wüsseschaftlige Inschtrumänt" in dere Lischte.

D Mässpünkt, wo Teil vom Wältkulturerb sind, sind no ihre Bedütig uusgwählt worde. si sind glichmässig über dr komplette Boge verteilt und represäntiere alli beteiligte Länder, tüen dr ursprünglich verwendete Pünkt entspreche, sind nume in ere gringe Wiis gfährdet und chönne dur lokali Institutione unterhalten wärde.
Fuglenes 
Lille-Reipas 
Lodiken 
Baelljasvarri 
Tynnyrilaki 
Jupukka 
Pullinki 
Perävaara 
Stuor-Oivi 
Aavasaksa 
Chilche vo Alatornio 
Oravivuori 
Tornikallio 
Mustaviiri 
Mäki-päälys 
Gogland, Z 
Woibifer , Avanduse)
Katko , Avanduse)
Tartu Observatorium 
Sestu-Kalns 
Jacobstadt 
Karischki 
Meschkanzi 
Beresnäki 
Tupischki 
Lopati 
Ossownitza 
Tchekuzk 
Leskowitschi 
Katerinowka 
Felschtin 
Baranowka 
Staro-Nekrassowka 
Rudi 



</doc>
<doc id="18784" url="https://als.wikipedia.org/wiki?curid=18784" title="Scheisse">
Scheisse

D Bezeichnig Scheisse wird vulgar für Kot benuzt.

De Begriff isch im gsamte dütsche Spraachruum als Schimpfwort verbreitet und wird in Interjektion, in adverbiale oder adjektivische Bstimmige bruucht, sehr hüüfig ade stell vomene Adverb: „Das gseht ja scheisse us.“ Es wird meischtens verwändet als Uusruef bi uufträtende Schwirigkaite und Missgschick oder als Fluech zum Uusdruck vo de Frustration und de Verärgerig. Interessanterwiis wird s in dr Schwiiz, wo im allgemeine hochdütschi Wörter alemannisiert wärde, hüfig in dr hochdütsche Form bruucht, au wenn mä s alemannische „Schissdrägg“ chönnt bruuche.

I de Umgangssprach wird das därbe „Scheisse“ glägendlich dur aaständigeri Begriff mit de gliiche Aafangssilbe verhüllt, wie z. B. „Scheibe“.

Für s Substantiv "Scheisse" und s Verb "schiissä" gits im Hochdüütsche ä wortgschechtlichi Verwandschaft zu de Wörter "schneiden, scheiden, Wasser-scheide, Scheidung, Scheibe, Holz-scheit, Scheitel, Schieds-richter" (wo "entscheidet") und "Scheide-münze" (Chliigeld, ä Undrteilig) und isch sinngmäss als „uuscheide“ z verstah. De Begriff gaht drübr us uf zrugg.


</doc>
<doc id="18788" url="https://als.wikipedia.org/wiki?curid=18788" title="Genussmittel">
Genussmittel

As Genussmittel im ängeren Sinn wärde Läbensmittel bezeichnet, wo nit in erschter Linie wägen ihrem Nährwärt und zur Sättigung konsumiert wärde, sondern wägen ihrer aregende Wirkig und ihrem Gschmack. Im wiitere Sinn wärde draditionell au Dubakware zu de Gnussmittel zehlt, mänggisch au Ruschmittel. In dr Fachliteratur wird dr Begriff au für Zucker und anderi Gwürz bruucht. Im Dütsche Wörterbuech vo de Brüeder Grimm wärde Gnussmittel definiert as Läbensmittel, wo konsumiert wärde für ä Gnuss. 

„Der Begriff "Genußmittel" ist ein spezifisch deutschsprachiger Begriff (...) Auf englisch entspricht ihm am ehesten die Sammelbezeichnung "luxury food"; auf französisch würde man von "excitants" oder "stimulants" sprechen. Jede der erwähnten Bezeichnungen stellt einen ganz bestimmten Aspekt der Genußmittel und ihres Konsums in den Vordergrund. So verweist der deutsche Begriff primär auf die soziokulturelle Komponente (...), der englische auf die sozioökonomische und der französische auf die pharmakologisch-physiologische.“ D Fachautore Hengartner/Merki bezeichne Gnussmittel as Läbensmittel, wo je noch subjektiver Bewärtig und soziokulturellem Konteggscht as Nahrigsmittel und au as Sucht- oder Heilmittel ufgfasst wärde. 

Sozioökomisch bedrachtet hai d Gnussmittel bis in d Neuziit zu de Luxusgüeter ghört und si Schdatussymbol gsi. Die französische Begriff verwiise uf die pharmakologischi Wirkig vo ä baar Gnussmittel wie Alkohol, Kaffi und Tee. „Gerade die stets neu auszuhandelnde Grenzziehung zwischen Genuß- und Suchtmitteln bzw. (kriminalisierten) Drogen illustriert eindrücklich das Auseinanderklaffen zwischen den chemisch-physiologischen Eigenschaften dieser Substanzen einerseits und deren kultureller Bewertung andererseits. Nicht nur der Genußbegriff ist also soziokulturell konstruiert, sondern ebenso derjenige der ‚Sucht‘.“ D Definition vo Bgriffe wie Gnuss, Gnussmittel und Ruuschmittel isch noch Hengartner/Merki kulturell und au wältaschaulig-religiös beiiflusst und differiert in verschiidene hischdorische Epoche gradso wie zwüsche verschiidene soziale Gruppe und Vereinigunge.

Dr Dubak zelt sit de 1950er Johre z Europa vor allem as Suchtmittel, isch vorhär aber johrhundertlang usschliesslig as Gnussmittel und sogar as Heilmittel agluegt worde. 

Gnussmittel chönne arege und munter mache, aber au beruehige. Si hai hüfig ä erhebligi soziali Bedütig, bsundrigs denn, wenn si gmeinsam mit andere Lüt konsumiert wärde.

Die aregendi Wirkig von ä baar Gnussmittel basiert uf Alkaloide, wo vo de entsprächende Pflanze eigentlig zur Abwehr vo Frässfind bildet wärde. Mänggi Gnussmittel chönne zu nerä körperlige odr psychische Abhängigkeit füehre; und wärde dorum kontrolliert. Für ä Verchauf vo Alkohol und Dubak git s gesetzligi Bestimmige. 

Zsämme mit de Nahrigsmittel bilde d Gnussmittel d Gruppe vo de Lebensmittel. D Unterscheidig zwüsche Nahrigs- und Gnussmittel isch wüsseschaftlig nit definiert. Alkohol het in Europa lang as Medikament zelt. Bier het bis in die jüngschti Vergangeheit dr Schtatus vom enä wichtige Nahrigsmittel näbe em Brot ("flüssigs Brot").

In dr Fachliteratur gälte as Gnussmittel vo der Moderne:



</doc>
<doc id="18789" url="https://als.wikipedia.org/wiki?curid=18789" title="Komoren">
Komoren

D Komore (, komorisch "Komori", ), amtli syt 2001 Udzima wa Komori „Union vu dr Komore“, bilde ne federale Inselstaat im Indische Ozean am nerdlige Uusgang vu dr Stroß vu Mosambik zwische Mosambik un Madagaskar. Si umfasse drei vu dr vier Hauptinsle vum Komorenarchipel. Des sin Grande Comore (Njazidja), Anjouan (Nzwani), Mohéli (Mwali) un chlaineri Insle. Di viert Hauptinsle Mayotte (Mahoré) isch e franzesisch Ibersee-Département. D Union vu dr Komore stellt aber Aasprich uf Mayotte.

D Komore sin 1975 vu Frankrych unabhängig wore un hän syterhär verschideni Butsch un Sezessionsbeweige erläbt. Ihri schetzigswys 795.000 Yywohner sin in dr Hauptsach oschtafrikanischer un arabischer Abstammig un zum greschte Dail Muslim. Dr Landesname chunnt vum arabische "Dschuzur al-Qamar" (; „Mondinsle“).

D Inselgruppe vu dr Komore lyt uf eme unterseeische Rugge. Alli Insle hän e vulkanische Ursprung un e bärgig Relief. Vulkanbärg mit dief verfurete Haale, Platoo, Buckelchette un zmaischt nume schmali Kischtestraife karakterisiere s Landschaftsbild. D Kischte vu dr Insle sin zmaischt felsig un vu Koralleriff gsuumt. Im Zäntrum vu dr Hauptinsle Grande Comore lyt dr 2361 Meter hoch aktiv Vulkan Karthala. Dr letscht greßer Uusbruch isch 1977 gschääne, doderby isch e ganz Dorf vu dr Lava iberrollt wore. Aafangs 2005 het s e chlainere Uusbruch gee, wu ohni Explosion oder Lavauusdritt verlofen isch. Nume Äsche het noch em Uusbruch e große Dail vun Vulkan deckt. Ändi Mai 2006 het dr Vulkan d Hauptstadt Moroni mit ere Wulke us Staub un Rauch iberzoge.

S tropisch-maritim Klima wyst im Johresgang nume gringi Tämperaturschwankige uf. D Durschnittstämperatur vu dr chielschte Monet (Juli/Augschte) lyt bi 22 °C, die vu dr wermschte Monet (Februar/Merz) bi 27 °C. Zwische Mai un Oktober heerscht dr drucke Sidoschtpassat, vu Novämber bis April dr fycht Nordweschtmonsun, wu dr Rääge bringt. Dr fychtscht Monet isch dr Jänner. Je no Hechelag cha mer zwische 1000 un 4000 mm Johresniderschlag regischtriere. In dr haiße Johreszyt zien vylmol tropischi Wirbelstirm iber d Insle.

Di urspringli Vegetation – dichte tropische Räägewald mit wärtvolle Holzarte – isch stark zruggdrängt un fascht nume no in hechere Lage erhalte. Hite brege Plantasche un Savanne d Landschaft. In Niderige cheme vor allem Kokospalme, Banane un Mangobaim vor. An dr Kischte het s zum Dail no Mangrove. D Landfauna isch relativ artenarm un zaigt Ähnligkeit mit sällere vu Madagaskar. S git sälteni Vogel- un Schildchrottenarte un e Fychtnasenaffenart, wu s nume do git, dr Mongozmaki. In dr Kischtegwässer het s dergege e Hufe Wasserdieralrte. E Bsunderhait isch dr Quaschteflosser, wu mer bis 1938 nume as Fossilgchännt het, dertemol isch zum erschte Mol e läbig Exemplar vu dr Komore gfange wore.

Di greschte Stedt sin (Stand: 1. Jänner 2005) Moroni (42.872 Yywohner), Mutsamudu (23.594 Yyw.), Fomboni (14.966 Yyw.), Domoni (14.509 Yyw.) un Tsémbehou (11.552 Yyw.).

Anjouan isch di am dichtescht bsidelt Insle vum Archipel. 64 % vu dr Yywohner hän 2004 uf em Land gläbt, d Lääbeserwartig isch dodmol bi 63 Johr gläge. Guet 42 % vu dr Bevelkerig sin jinger wie 15 Johr. Das Bevölkerungswachstum lag zwischen 1994 und 2004 bei 2,8 %. D Komorer mache run 97 % vu dr Gsamtbevelkerig uus. Si stamme vu Araber, Madagasse, Bantu, Inder un Indo-Melanesier ab. Dernäbe läbe au no ne baar Hundert Europäer uf dr Insle. S Bevelkerigswachstum un di hoch Arbetslosigkait fiere derzue, ass Lyt uuswandere, vor allem uf Mayotte un Madagaskar.

Amtssproche sin Komorisch, e Bantusproch, wu mit em Swahili verwandt isch, Arabisch un Franzesisch.

D Staatsreligion vum Land isch dr sunnitisch Islam vu dr schafiitische Rächtsschuel. Ihm ghere rund 99 % vu dr Yywohner aa. Chlaini Minderhaite sin indischi Ismailite un kadolischi Chrischte.

D Komore sin syt dr Mitti vum 1. Johrdöusert bsidlet. Ihre Name maint „Mondinsle“ un chunt us em arabische „Kamar“. Urspringli hän si do Bantu vu Oschtafrika do nidergloo, speter au – wie z Madagaskar – Auschtronesier. Di auschtronesisch Bevelkerigsgruppe isch aber iberlageret wore vu spetere (zum Dail au auschtronesischstämmige) Yywanderer vu Madagaskar un vu dr oschtafrikanische Kischte. Ab dr zwote Helfti vum 8. Jh. sin d Komore im Yyflussberych vu arabische un persische Seefahrer, Pirate un Händler gläge. Des wird dur Uusgrabigsfund vu importierter Keramik us em Biet vum ehmoloige Sassaniderych bstetigt. Derzue sin Yywanderigswälle vu dr afrikanische Oschtkischte un vu Madagaskar chuu. Di bolitisch un sozial Struktur vu dr Insle isch afrikanisch bregt gsii.

Anne 1505 sin portugiesischi Seefahrer uf d Insle chuu un hän Grande Comore fimf Johr lang bsetzt ghaa. Greßeri Uuswirkige het d Aachumft vun ere arabisch-persische Flotte unter em Kommando vum Mohamed ben Haissa 1506 ghaa. Die Gruppe het ihri Sklave mitbrocht un isch blibe. Die Yywanderer hetmer Schirazi gnännt, no dr Stadt Schiraz z Persie. D Schirazi hän zue große Veränderige in dr soziale un bolitische Struktur vu dr Insle gfiert. Si hän ihri aige Architäktur mitbrocht un Moschee un Paläscht böue. Di eltscht Moschee vu dr Komore isch uf dr Insle Mayotte 1566 im Ort Chingoni entstande. Uf dr Hauptinsle hän si aigeni Sultanat grinde, wu si aber wenig vu dr Haiptlingsdimer vu dr oschtafrikanische Kischte unterschide hän. D Komore sin doderdur Dail vu dr Swahili-Gsellschaft vu Oschtafrika wore, kulturäll verbunde mit em Sultanat Sansibar un dr Stedt vu dr oschtafrikanische Kischte. In dr Zyt vu dr erschte Kolonialisierigsversuech dur Europäer hän persischi un arabischi Familie d Oberschicht vu dr Insle gstellt.

Ab em 11. oder 14. Johrhundert het si dr Islam uf dr Komore aafange uusbraite. Speter hän si Händler us em Hadramaut an dr Kischte un in dr dr Stedt vu dr Komore aagsidlet. Doderby hän Saiyids us dr Familie vu dr Āl Bā ʿAlawī, wumit em Sufi-Orde vu dr Tarīqa ʿAlawīya verbunde gsii sin, e bsundersch wichtigi Roll gspiilt. E Dail Hadrami-Händler sin au iber dr Umwäg vu dr Insle Pate im kenianische Lamu-Archipel uf d Komore chuu.

Ab em spote 18. Johrhundert het s uf dr Insle all mee Ibergriff vu Pirate un vu madagassische Sklavehändler us em Volk vu dr Sakalava gee. Si hän d Herrschaft uf Mohéli un Mayotte, dr chalinere vu dr vier Insele, ibernuu un hän vu dert ab au ne starke Yyfluss uf di boode greßere Insle ghaa. Anne 1830 het dr Madagass Ramanetaka, wu bal sy Name in der Abderemane gändeet het, e greßeri Gruppe vu madagassische Migrante uf Mohéli brocht, wu hite no ne madagassischi Sproch gschwätz wird.

Bis zum frieje 19. Johrhundert sin d Insle e vylmol bruuchti Zwischestation fir Seefahrer us verschidene europäische Länder – Holländer, Brite, Franzose – uf em Wäg uf Indie, in dr Persisch Golf oder dr Färn Oschte gsii, ohni ass si duurhafti Stizpinkt yygrichtet hätte.

Am Aafang vum 19. Johrhundert, churz vor dr Kolonialisierig vu dr Komore dur Frankrych, isch Anjouan unter eme Sultan veraint gsii, wu bis Mitti vum Johrhundert au d Insle Mohéli unterstande isch. Ab dr Johrhundertmitti isch Mohéli unabhängi wore vum Sultanat Anjouan dur d Invasion vum Ramanetaka, däm syni Dinaschry het dert derno bis 1885 regiert. 1816 isch dr Sultan vu Anjouan, Abdallah dr Eerscht, no däre Invasion uf di franzesisch Insle Île Bourbon (hite „La Reunion“) gflichtet. Di grescht Insle, Grand Comore, isch urspringli in 12 Sultanat ufgspryslet gsii, wu aber e gmainsam Oberhaupt gwehlt hän.

Anne 1841 hän d Franzosen Mayotte zum Protektorat erklert un hän vu do uus aagfange, Yyfluss z neee uf di ander Insle. 1847 hän si d Sklaverei uf Mayotte verbote un hän d Aasiidlig vu freiglossene Sklave un franzesische Siidler uf dr Insle gferderet, wu dur di madagassische Iberfäll un Sklavenagde fascht ganz entvelkeret gsii isch. Im Johr 1842 het d Sultani vu Mohéli franzesische Schutz gege s Sultanat Sansibar gsuecht un 1861 un 1871 hän d Franzose im Zämehang mit intärne Konflikt militeerisch uf dr Insle interveniert. Anne 1886 isch d Insle schließli offiziäll Dail vum franzesische Protektorat vu Mayotte wore. 1866 isch Anjouan franzesisch Protektorat wore un 1886 au Grand Comore, wu d Franzosen scho 1844 en eerschte Militeer- un Handelsposchte ygriichtet ghaa hän. Uf Grand Comore wie au uf dr andere Insle sin d Sultan wyter im Amt blie un hän z. B. aigeni Fahne ghaa. Mit em „Protektorat“ sin si aber unter franzesischer Herrschaft gsii. Syter anne 1887 sin d Inlse Anjouan, Grand Comore un Mohéli kollektiv „Protektorat vu dr Komore“ gnännt wore. Anne 1908 sin si mit Mayotte zue aire koloniale Ainhait zämegschlosse wore un 1914 em Generalgouverneur vu Madagaskar unterstellt.

D Kolonisierig vu Grand Comore het dr franzesisch Gschäftsmann Léon Humblot vorberaitet ghaa, wu em domolige Sultan Said Ali großi Dail vu dr Insle abgchauft un em derzue Kredit gee ghaa het, wu iber Arbetsverpfliichtige vu dr Untertane hän mieße zruggzahlt wäre. Em Humblot sy „Societe´ de la Grande Comore“ isch zue dr wiichtigschte vu dr franzesische Kolonialgsellschafte wore, wu de facto iber d Insle gherrscht het. Uf dr Plantasche vu dr Gsellschafte hän Zwangsarbaiter Kaffee, Kopra, Sisal, Kakao, Ylang-Ylang, Vanille un Nägeli produziert. Mer het dr Humblot isch uf em Hegschtpunkt vu syre Macht au dr „Wyss Sultan vu Grand Comore“ ghaiße.

Im spote 19. Johrhundert hän di beede Sufi-Orde vu der Qadiriyya un dr Schadhiliyya große Yyfluss uf dr Komore gwunne. Dr komorisch Schadhiliyya-Schaich Muhammad ibn ʿAbdallāh al-Maʿrūf (1853–1905) het dää Orde an dr oschtafrikanische Kischte uusbraitet, uf dr Komore het er bsundersch vyl Aahänger gfunde. Är isch z Moroni gstorbe, dert het er e Zawiya grindet ghaa. Sy Grabmol isch Zyl fir Pilger us ganz Oschtafrika. Zum Änd vum 19. Johrhundert isch s zuen ere große Uuswanderigswälle vu komorische Muslim ins Biet vu dr Bū-Saʿīdī-Sultan z Sansibar chuu. Ellai anne 1899 sin 15.000 Komoren uf Sansibar uusgwanderet. E Dail komorischi Araber wie dr Ahmad ibn Sumait sin au diräkt in dr Dienscht vu dr Bū-Saʿīdī-Sultan drätte.

Anne 1912 het s „Protektorat vu dr Komore“ dr Status vun ere Kolony kriegt, ab 1914 sin si vu dr franzesische Kolony Madagaskar uus verwaltet wore. D Kolonialgsellschafte hän doderdur ihri diräkt Herrschaft verlore, sin aber seli mächtig blibe. In dr 1930er Johr hän ene 46 Brozänt vu dr Landflechi vu Grand Comore gheert, 37 Brozänt vu Anjouan, 22 Brozänt vu Mohéli un 15 Brozänt vu Mayotte. Ainewäg isch s bolitisch rueig blibe uf dr Insle. 1946 hän si dr Status vun eme TOM (territoires d´outre-mer, Franzesischs Ibersee-Territorium) un dodermit e Dailautonomy un eerschti bolitischi Inschtituzione wie ne „Conseil General“ (Lokalversammlig) iberchuu. Derzue sin d Insle jetz mit aim Abgordnete im franzesische Barlemänt un Senat verdrätte gsii. Bi dr Wahle hän si zwoo Frakzione zaigt, di ender tradizionalistische „Wysse“ un di „Griene“, wu ender in di kolonial Wirtschaft un Verwaltig yybunde gsii sin.

Im Johr 1961 sin d Komore zum Dail autonom wore. 1962 isch in dr tansanische Hauptstadt Daressalam d Mouvement de la Libération Nationale des Comores (MOLINACO) grindet wore, di „National Befreiigsbewegig vu dr Komore“, un isch vu dr grad eerscht grindete Organisation fir Afrikanischi Ainhait (OAU) as Verdrättig vum Volk vu dr Komoren anerkännt wore. D Bewegig het si uf e Propagandachrieg us em Exil uuse bschränkt. D „Mouvement (populaire) mahourais“, d Volksbewegig vu Mayotte isch dergege ne ärnschhaftli Drohig fir s Regime gsii. Ass 1962 d Hasuptstadt vu Mayotte uf Moroni uf dr Insle Grand Comore verlait wore isch, het e großi Uuruei uf Mayotte uusglest, wel mit dr Verlegig dytligi wirtschaftligi Noodail fir d Insle verbunde gsii sin. Anne 1967 isch dr Bresidänt vu dr Lokalregierig Said Mohammed Sheikh mit Stai vu Mayotte verdribe wore. D Franzose hän dodruf Ainhaite vu dr Främdelegion uf Mayotte stationierte, was di wirtschaftlige Noodail vum Verluscht vum Hauptstadtstatus vu Dzaoudzi uf Mayotte uusgliche het.

D Verfassig vu 1968 het dr ainzelne Insle vu dr Komore greßeri Sälbschtständigkait gee un het eso sezessionistischi Bsträbige gferderet. Dr Ahmed Abdallah Abderemane, dr domolig Bresidänt vum Territorium het d Infrastruktur uf Mayotte uusböue loo un d Aasidlig vu Lyt vu Anjouan gferderet. Ainewäg het s uf dr ibrige Insle e starki Stimmig fir e ändgiltigi Unabhängigkait gee, derwylscht uf Mayotte d Bevelkerig bi Franklrych het welle blybe. E 1973 mit Frankrych uusghandlete „Fahrblan zur Unabhängigkait“ het e Volksabstimmig fir 1978 vorgsääne, bis dert het e yyhaimischi Verwaltig sotte ufböue wäre. Anne 1973 isch s aber zue Demonschtratione vu junge Lyt fir d Unabhängigkait chuu, wu eerscht dur dr Yysatz vu Druppe vu La Reunion zum Änd chuu sin. Bi me vorzogene Referändum 1974 hän si rund 95 Brozänt fir d Unabhängigkait uusgsproche. Di maischte Stimme gege d Unabhängigkait het s uf dr Insle Mayotte gee, wu derno wyter franzesisch bliben isch.

Am 6. Juli 1975 hän d Komore ohni d Insle Mayotte ihri vollständig Unabhängigkait verchindet, ohni ass si dr Aaspruch uf die Insle hätte ufgee. No dr Unabhängigkait isch s Land bolitisch chronisch inschtabil ugsii un het bis hite 19 Butschversuech ghaa, vier dervu unter dr Fierig vum franzesische Seldner Bob Denard. Vu 1975 bis 1978 isch s Land vum Ali Soilih regiert wore, wu ne Arabisierigsbolitik dribe het. Im Juli 1977 het s Land en Aadrag uf d Ufnahm in di Arabisch Liga gstellt. Dr Aadrag isch aber abgwise wore, wel Ali Soilih s das Komorisch zur offiziälle Landessproch het welle mache un nit s Arabisch.

Dr Denard het 1978 em Ahmed Abdallah wider zur Macht verhulfe. Bis zum Sturz vum Abdallah 1989 hän di beede s Land sischtematisch uusbytet. Um die Zyt isch s Regime vor allem vu Frankrych, Sidrhodesie (bis 1980) un Sidafrika unterstitzt wore. Sidafrika het iber d Insle Waffegschäft abgwickelt un eso s international Embargo umgange. Derzue het s uf dr Insle ne Abheerstation derfe böue, wu d ANC-Biro z Lusaka un z Dar es Salaam dermit abgheert wore sin.

Anne 1978 het dr Bresidänt Ahmed Abdallah d Komore zuen ere Islamische Federative Republik erklert. 1982 isch e Ainhaitsbartei yygfiert wore un bi dr Wahle 1978 un 1984 het syni „Furtschrittsbartei“ je iber 99 Brozänt vu dr Stimme iberchuu. Är het autoriteer regiert mit dr Unterstitzig vu franzesische Seldner un sidafrikanische Gschäftslyt un dr Dudlig dur Frankrych, wel dr Abdallah druf verzichtet het, Mayotte wider an d Komore aazschließe. Unterstitzig isch au us konservative arabische Eelländer chuu, wu di islamisch Uusrichtig vu dr Republik zuegsait het.

D Universitete vu dr arabisch-islamische Länder sin um die Zyt zuen eme wichtige Aazugspunkt fir di junge Komore wore, vor allem wel ene dr Zuegang zue dr franzesische Universitete, wu di komorisch Elite bishär uusbildet woren isch, schwärt gmacht woren isch. 1985 hän 600 komorischi Studänte an islamische Universitete studiert, derwylyscht mer z Frankrych nume 250 Studänte un Lehrbuebe- un maidli vu dr Komore zellt het.

Anne 1989 hän dr Abdallah un dr Denard d Unterstitzig vu dr arabische Golfländer verspiilt ghaa. Dr Abdallah isch 1989 bime Butsch, wu wahrschyns vum Denard initiiert wiren usch, unter nie gchlerte Umständ um Lääbe chuu. Dr Said Joher isch Bresidänt wore, s Land isch aber nit zur Ruei chuu]. 1995 het dr Denard scho zum vierte Mol erfolgrych butscht. Syni Herrschaft isch aber no aire Wuche dur dr Yygrif vun eme franzesische Expeditionskorps uubluetig zum Änd chuu. Dr Denard isch verhaftiert un 1999 z Frankrych wäge Mord am Abdallah aagchlagt wore, aber us Bewysmangel freigsproche wore.

Anne 1997 hän d Insle Anjouan un Mohéli ihri Unabhängigkait verchindet. Uf jedere Insle het s aber au e baar Butsch gee. Emänd het s uf allne Insle en aigene Bresidänt gee. Anne 1999 isch dr Azali Assoumani Bresidänt vu Grande Comore wore. Ä het e baar Butschversuech iberstande un het d Inlse dur e Verfassigsreform anne 2001 as „Union vu dr Komoren“ chenne wider verainige. Alli drei Hauptinsle hän syterhär e halbautonom Barlemänt un ene aigene Bresidänt ghaa. D Bresidäntschaft vu dr Gsamtunion het syterhär zwische dr drei Hauptinsle rotiert. Im Mai 2006 isch dr gmäßigt Islamischt Ahmed Abdallah Mohamed Sambi zum Staatsbresidänt gwehlt wore. Är het 2009 dur e nei Verfassigsreferändum d Zäntralmacht wider sterker gmacht un d Union zuen eme islamische Staat erklert. 2010 isch dr bishärig Vizebresidänt Ikililou Dhoinine zue sym Noofolger gwehlt wore. Anne 2016 isch dr Azali Assoumani wider Bresidänt wore, wu des Amt vu 1999 bis 2006 scho mol ghaa het.

Di federale Republik vu dr Komoren glideret si syt dr Verwaltigsreform vum 28. Juli 2011 in drei autonomi Insle mit 16 Brefäkture "(préfectures)." In dr Brefäkture git s 54 Gmaine "(communes)", wu us meerere Derfer un Stedt oder aire Stadt bstehn.

Die Tabälle zaigt di drei autonome Insle:
Uf allne drei autonome Insle git s insgsamt 16 Brefäkture.


</doc>
<doc id="18790" url="https://als.wikipedia.org/wiki?curid=18790" title="Demokratische Republik Kongo">
Demokratische Republik Kongo

D Demokratisch Republik Kongo (dt. Uussproch: [], frz.: []), vu 1971 bis 1997 Zaïre, abgchirzt DR Kongo, Kongo (Kinshasa) bzw. Kongo-Kinshasa oder aifach dr Kongo, isch e Staat z Zäntralafrika. Är gränzt (vu Norde uus im Uhrzaigersinn) an di Zäntralafrikanisch Republik, dr Sidsudan, Uganda, Ruanda, Burundi, Tansania, Sambia, Angola, d Republik Kongo un an dr Atlantik. Vu dr Flechi här isch s zweetgrescht un vu dr Yywohnerzahl här dr viertgrescht Staat vu Afrika. S Land wird vum Äquator durzoge, wäge däm herrscht e tropisch Klima. Großi Dail vum Staatsbiet sin deckt mit tropischem Rägewald.

Drotz ass es Land großi Rohstoffvorchuu het, zellt s dur johrzehntelangi Uusbytig un johrelangi Chrieg hite zue dr ermschte Länder vu dr Wält. Im Human Development Index vu dr Verainte Natione nimmt di Demokratisch Republik Kongo im Johr 2010 dr vorletschte (168.) Blatz yy.

S Biet vu dr Demokratische Republik Kongo umfasst as zwaitgreschte Staat vu Afrika 2 344 885 km² un isch dodermit 6,6-mol eso groß wie Dytschland un 76,9-mol eso groß wie d Flechi vu dr ehmolige Kolonialmacht Belgie.

Rund 60 Brozänt vum Land nimmt s Kongobecki mit syyne tropische Rägewälder yy. S isch in allne Richtige vu Bärgzig vu 500 bis 1000 Meter Hechi begränzt. Im Side wird s vum Shaba- oder Katanga-Bärgland begränzt, wu Dail vu dr Lundaschwelle isch. Im Side un Oschte vum Land styge d Bärgzig zue Hochgebirge uf, wie d Mitumba-Bärg un d Kundelungu-Bärg im Side un di Zäntralafrikanisch Schwelle un d Virunga-Vulkan im Oschte. Si gehn bis uf Hechine vu 4500 Meter un sin rych an Bodeschetz wie Chupfer un Uran. Di hegscht Hebig isch mit 5109 Meter dr Margherita Peak im Ruwenzori-Gebirg an dr Gränz zue Uganda.

Dr grescht un lengscht Fluss, wu dur di Demokratisch Republik Kongo fließt, isch dr Kongo mit 4374 Kilometer Lengi. Är isch noch em Nil dr zweetlengscht Fluss vum afrikanische Kontinänt. Gmässen an syre Wasserfierig vu 39.160 m³/s isch er sogar dr grescht Fluss vu Afrika un dr zweetgrescht Fluss vu dr Wält. Dr Kongo entspringt im Side im Mitumbagebirg un fließt rund 1000 Kilometer no Norde, wun er derno no Wescht-Sidwescht umglänkt wird. Derno bildet er d Gränze zwische dr Demokratische Republik Kongo un dr Republik Kongo, vorbe er in dr Atlantik mindet. S git e Huffe Fliss, wu in dr Kongo minde. Dr grescht vu däne Näbefliss isch mit ere Wasserfierig vu 9.873 m³/s dr Kasai, wu vu Angola här chunnt. Us dr glyche Richtig, vu Side här, chunnt au dr Lomami, wu syy Quällbiet in dr ehmolige Provinz Katanga het. Dr grescht Näbefluss vu Norde här isch dr Ubangi, wu d Gränze zue dr Zäntralafrikanische Republik un zue dr Republik Kongo bildet. 

Di 40 Kilometer lang Kischte nerdlig vu dr Kongomindig ins Meer isch dr ainzig Atlantische Ozean. Do het s unter anderem Vorchuu vu Ärdeel.

Im Oschte vum Land lyt d Seeächette vum Große Afrikanische Grabe, wu d Oschtgränze bildet. Doderzue ghere unter anderem (vu Nord no Sid) dr Albertsee, dr Eduardsee, dr Kiwusee un dr Tanganjikasee. Do isch Oschte het s au wichtigi Bodeschetz, zem Baschpel Ärdgas, Gold un Zinn.

Di sognännte Oxisolbeede im Kongobecki sin vilmol stark verwitteret un wyse nme ne gringi Fruchtbarkait uf, derwylscht di hecher glägene Biet im Norde un Side fruchtbar sin un zum Ackerböu brucht wäre.
In dr Demokratische Republik Kongo herrscht wäg dr geografische Lag e Äquatorialklima vor. In dr maischte Landesdail git s sällewääg e seli warm, tropisch Fychtklima mit ere Durschnittstämperatur vu rund 20 °C in dr Druckezyt un rund 30 °C in dr Rägezyt. 

Dur di nerdlig Landesmitti, wu d Stedt Mbandaka un Kisangani liige, verlauft dr Äquator. In däm rund 300 Kilometer braite Biet git s s ganz Johr iber heftigi Rägenfäll, wu im Durschnitt bi rund 1500–2000 mm liige, derwylscht d Tämperatur konschtant bi rund 26 °C blybt.

S Klima vu dr Hauptsadt Kinshasa zaigt e Johresdurschnittstämperatur vu iber 25 °C un e Wächselfolg zwische dr Druckezyte (vier Monet insgsamt) un dr Rägezyte, wu am sterkschte in dr Monet Novämber un April sin. Im ganze Johr gheie z Kinshasa insgsamt rund 1400 mm Räge.

Im Norde vum Land goht dr Wald, wu typisch isch fir s Äquatorialklima, iber in e Baumsavanne. Dert fangt d Druckezyt im Gegesatz zum Side im Oktober/Novämber aa un hert uf im Februar/Merz. Wäge däm falle do rund 90 % vu dr Johresniderschleg in dr Zyt zwische Merz un Novämber.

Im Side fangt e Zone vum tropische Klima aa, wu mit ere Druckezyt (drei bis sechs Monet, zmaischt Mai bis Septämber) un ere Rägezyt (sechs bis nyyn Monet, zamischt Oktober bis April) uusbregti Johreszyte ufwyst. Z Lubumbashi in dr Provinz Katanga git zem Byschpel sechs Monet mit ere relative Drickini un arg uusbregte Dag-Nacht-Tämperaturschwankige.

Dr bärgig Oschtdail vu dr Demokratische Republik Kongo isch vu Hechezig bregt un dytli chieler wie di andere Biet. Wel d Tämperatur dert pro 80 Hechemeter um durschnittlig 1 °C sinkt, chaa mer großi klimatischi un ekologischi Unterschid feschtstelle bim Aastiig vu dr Gebirg im Virunga-Nationalpark un vu dr Ruwenzori-Gebirg. An dr hegschte Pinkt vu däne Gebirg het s sogar Schnee.

S git au ne chlaini Zone mit eme maritime Klima an dr Weschtkischte. Dert, wu Kongofluss mindet, sänkt dr chalt Benguelastrom d Tämperatur un d Niderschlagsmängi dytlig ab, in dr Stadt Boma het s zem Byschpel im Johr durschnittli weniger wie 800 mm Niderschlag.
In dr Demokratische Republik Kongo git s di greschte Rägewaldbiet vu Afrika. Rund zwai Drittel vu dr Landesflechi sin vu Tropischem Räge- un Hechewald deckt. In hechere Lage in Äquatornechi het s vor allem Bärgregewald un Näbelwald. Do findet mer vor allem Baim un Bflanze mit lange Stämm, ere dinne Baumrinde un feschte Blettern. Byschpel derfir sin dr Gummibaum un Hartholzbflanze wie dr Teakbaum un Mahagonigwächs. Derzue git s dert Elpalme, Wiirgfyyge un Ufsitzerbflanze wie Orchideä. Nerdlig un sidlig vu dr Rägewaldregion het s 200 un 500 Kilometer braiti Straife mit Fychtsavanne. Die Verdailig chunnt vu dr Niiderschleeg härniederschlagsbedingt und gründet sich auf die Innertropische Konvergenzzone (ITC). E Pflanzegattig, wu im Fychtsavannebiet vorchunntt, isch d Wolfsmilch. D Fychtsavanne goht schließlig in d Druckesavanne iber mit Miombowaldbiet. Di typisch Vegetation bstoht do vor allem us Akazien un Sukkulänte.

In dr Savanneregione het s e Raie vu dr bekannte afrikanische Großsuuger Leebe, Leoparde, s Nasherner, Elifante, Zebra, Schakal, Hyäne un verschideni Antilope, di maischte vu dr insgsamt 415 Suugerarte läbe aber in dr Waldregione. Vor allem di fimf as UNESCO-Wälterb uuszaichnete Nationalpark Garamba, Kahuzi-Biéga, Salonga, Virunga un s Wilddierreservat Okapi stelle ne wichtige Läbesruum dar fir vil Suuger wie Bonobo, Eschtligi Gorilla, Okapi un afrikanischi Biffel. Di Demokratisch Republik Kongo isch s ainzig Land vu dr Wält, wu s drei Mänscheaffenarte het: Näbe Gorilla un Bonobo au Schimpanse. Die sin dert aber chuum no z finde un akut vum Uusstärbe bedroht. Au d Lag vu dr Bonobo isch draijig: Dr Bstand vu dr Dierart, wu s sunscht niene git, wird zurzyt uf rund 3000 Dier im Staatsbiet gschetzt. Vor dr 1980er Johr isch die Zahl no bi iber 100.000 glääge. Hauptgrund vum Uusstöärbe vu dr Mänscheaffe sin Wilderer, wu s Flaisch, s sognännt „Bushmeat“, as Delikatesse in dr Stedt verchaufe.

S Brobläm vum Artestärbe git s au bi andere Suuger. Im Gegesatz zum Affeflaisch wäre andri draiti Dierarte vor allem zum Ässe gjagt, wel d Bevelkerig dur di hoch Fertilitetsrate schnäll wachst. Viilmol isch d Jagd uf gschitzti Dierarte fir Landesbewohner wichtig fir s Iberläbe. Uf die Art schrumpfle d Bständ vu mänke Wilddierarte eso arg, dass e Dail Arte no Forschigsprognose scho in rund 50 Johr chennte uusgstorbe syy.

Au andri Dierklasse het s in ere große Artezahl, s git 268 verschideni Reptilie un je iber döusert Fisch- un Vogelarte. Seli groß isch au d Aazahl vu Insekte, s git zem Byschpel elai iber 1300 verschideni Arte vu Schmätterling. In kaim andre Land wältwyt het s mee Schmätterling.

Di Demokratisch Republik Kongo zellt im Juli 2010 e weng meh wie 68 Millione Yywohner, isch dodermit dr viertbevelkerigsrychscht Staat vu Afrika. D Bevelkerigsdichti isch mit e weng meh wie 30,2 Yywohner pro km² ender gring. S Bevelkerigswachstum zellt mit 3,2 % zue dr hegschte vu dr Wält. Jedi Frau bringt durschnittlig 6,1 Chinder uf Wält. Wäg em hoche Bevelkerigswagstum wird erwartet, dass s Land bis 2050 hinter Nigeria s zwaitbevelkerigsrychscht vum afrikanische Kontinänt isch. E Volkszellig het zletscht anne 1984 stattgfunde, syterhär het sich d Bevelkerigszahl meh wie verdopplet. Dr Kongo het wäge däm au aini vu dr jingschte Bevelkerige vu dr Wält: 46,9 % vu dr Yywohner sin jinger wie 15 Johr, nume 2,5 % sin elter wie 65 Johr. D Läbeserwartig lyt bi 52,9 Johr fir Manne un 56,6 Johr fir Fraue. Im Burgerchrieg ab dr Mitti vu dr 1990er Johr isch s zuen ere Landflucht chuu, wu bis hite aahaltet. Zwische 2005 un 2010 isch d Stadtbevelkerig alljohr im Mittel um 5,1 % aagwagse, 2010 hän 34 % vu dr Yywohner in Stedt gläbt.

D mit Abstand grescht Agglomeration vum Land isch d Hauptstadt Kinshasa mit rund 8,9 Millione Yywohner. Dodermit konzentriere sich 14 Brozänt vu dr Bevelkerig vu dr Demokratische Republik Kongo uf däm Biet. Näbe dr Großregion Kinshasa konzentriert sich d Bevelkerig vor allem uf d Bärgböuprovinze Katanga, Kasai-Occidental un Kasai-Oriental.

D Stadtbevelkerig stygt in fascht allne Großstedt vum Staat dur d Landflucht stark aa. 2008 hän 34 % vu dr Yywohner in stedtische Biet gläbt, d Zuewagsrate isch zwische 2005 un 2010 bi iber 5 % im Johr gläbe. Im Oschte vum Land chenne d Yywohnerzahle dur Flichtlingsbewegige arg schwanke, 2008 sin dert no UN-Aagobe zwische 500.000 un aire Million Mänsche uf dr Flucht gsii.

Di greschte Stedt vum Land sin:
D Bevelkerig setzt sich us 250 bis 300 verschidene Volksgruppe zämme, dodervu rund 80 % Bantu. Dr Großdail vu dr Bewohner vum Land ghert aber uze nume ne baar Velker, dodrunter di vier große Bantuvelker Bakongo (16 %), d Baluba (18 %), d Mongo (13 %) un d Banjaruanda (10 %). 

Di räschtlige 20 % vu dr Landesbewohner setze sich zue 18 % us sudansprochige Velker, zue 2 % us Nilote un us 20.000 bis 50.000 Pygmäe zämme. Vu dr rund 100.000 Europäer (zmaischt Belgier), wu zum Zytpunkt vu dr Unabhängigkait im Land gläbt hän, sin bis hite rund 20.000 blibe.

In dr Demokratische Republik wäre 214 Sproche gschwätzt 


Wäg dr koloniale Vergangehait het s Franzesisch dr Rang vun ere Amts-, Literatur- un Bildigssproch. Dernäbe git s vier offiziälli Nationalsproche: Lingála, Kikongo, Tschiluba un e kongolesischi Variante vum Swahili. Au die sin in dr Kolonialzeit vu Belgie feschglait wore go d Sprochevilfalt yyzgränze. Kikongo isch d Sproch vum friejere Kongo-Rych un isch au in dr Nochberländer Republik Kongo un Angola verbraitet, derwylscht Tshiluba vor allem in dr boode Provinze Kasai-Occidental un Kasai-Oriental gschwätzt wird. Lingála chunnt urspringli vu dr Bangala un het sich us dr Region Équateur an dr Fliss lang uusbraitet. Gferderet woren isch die Uusbraitig dur d Europäer, wu s as Kommunikationssproch brucht hän, speter dur d Diktatur vum Mobutu, wu sich dur d Medie uf Lingala an s Volk gwändet het, un hite dur di kongolesisch Popmusik. Swahili het im Kongo wenig Muetersprochler, ainewäg het si au do wie in ganz Oschtafrika dr Status vun ere Verchehrssproch. Noch em Änd vum Mobutu-Regime isch Swahili offiziälli Armeesproch wore un dodersur im ganze Land all populärer. Artikel 1 vu dr Verfassig bstimmt näbe Franzesisch as „offiziälle Sproch“: «... langues nationales sont le kikongo, le lingala, le swahili et le tshiluba». No Artikel 142 mien alli Gsetz in 60 Däg in däne Sproche vereffetligt wäre. Im Oschte vum Land herrscht Swahili vor un wird au in Schuele un uf Ämter brucht. 

In dr nationale Medie sin di vier Sproche zimli glych verdailt, in dr Regionalmedie wird aber ender di jewylig Regionalsproch brucht. Schriftsproch isch Franzesisch, in dr jingschte Vergangehait wäre in franzesischsprochige Text vilmol au Werter us dr yyhaimische Sproche brucht.

Di erschte Bsidligsspure uf em Biet vu dr hitige Demokratische Republik Kongo gehn bis rund 10.000 v. Chr. zruck. Ab 2.500 v. Chr. leen sich in dr Rägewaldregione d Jeger- un Sammlergsellschafte vu dr Pygmäe belege. Um 800 v. Chr. sin Sudangruppe un Nilote vu Nord- un Oschtafrika zuegwanderet un hän erschti Vihzucht- un Ackerböutächnike mitbrocht.

Ab em 5. Johrhundert hän d Bantuvelker, wu aafangs nume im usserschte Nordweschte vu Zäntralafrika gsidlet hän, aagfange no Siide z expandiere. Ihri Uusbraitig isch gferderet wore dur dr Ibergang vu staizytlige zue yysezytlige Tächnike, wu z Zäntralafrika um des Zyt chuu isch. Derwylscht d Velker im Siide zmaischt Fischer un Waldlandbflanzer gsii sin, wu fascht kai Metall brucht hän, hän d Metallwärchzyyg, wu in däre Period entwicklet wore sin, d Tächnik vu dr Landwirtschaft revolutioniert un hän eso zuen ere Verdrängig vu dr Gsellschafte vu dr Jeger un Sammler im Oschte un Sidoschte gfiert. Im 10. Johrhundert isch d Expansion vu dr Bantu z Wescht-Zäntralafrika abgschlosse gsii. Di greßere Bevelkerigszahle hän au aafangs lokali, speter regionali un iberregionali Handelsnetz megli gmacht, wu vor allem Salz, Yyse un Chupfer ghandlet hän.

Im Upemba-Sank, ere rund 200 km lange Region am Lualaba lang im Norde vu dr hitige Provinz Katanga, het ab em fimfte Johrhundert e kulturälli Tradition aagfange, wu emänd in d Kultur vum Luba-Chenigrych gmindet het. Die Entwicklig isch not ohni Brich verlaufe, verschideni Gsellschafte un Kulture hän nochenander chuu, aber si sin jewyls us dr Vorgängerkultur un hän die as Grundlag vu ihre aigene Gsellschaft gnutzt.

Im fimfte Johrhundert het die Tradition aagfange mit em Entstoh vu dr Kultur um Kamilamba am Kabambasee, wu mit em Aafang vu dr Yysezyt in dr Region im achte Johrhundert vu dr kisalische Kultur um d Stedt Sanga un Katongo am Kisalesee abglest worejn isch. Die Kultur het in dr erzryche Region aagfange mit em Verschaffe vu Chupfe un Yyse. Vor allem in dr Spotphase sin die Rohstoff mit großem Gschick verschafft wore, derzue au Elfebai un Laime.

D Kombination us ere starke Noofrog no Metallerzygnis un dr Exischtänz vun eme frieje Handelsnetz, wu scho wyt gangen isch (d Handelsverbindige sin iber 1.500 km wyt gange bis zum Indische Ozean) mit guete landwirtschaftlige Bedingige un Fisch- un Wildrychtum het die Regione eso rych gmacht, ass Stedt hän chenne entstoh un e Zäntralisierig uf e Haiptlingssyschtem zues yygsetzt het. Die Entwicklig het sich allme durgsetzt un het schließlig am Änd vum 16. Johrhundert zum Luba-Chenigrych gfiert.

Ab em 13. Johrhundert bis zum Aafang vum 16. Johrhundert sin uf em Biet vu dr hitige Demokratische Republik Kongo e Raie vu zum Dail seli mächtige Chenigrych entstande, di wichtigschte sin s Chenigrych Kongo, d Kuba-Federation un d Chenigrych vu dr Luba un vu dr Lunda gsii.

Im 16. Johrhundert isch im Sidoschte vum hitige Katanga s Chengirych vu dr Baluba entstande. Zruckgfiert het sich des Rych uf dr mythisch Grinder Kongolo, wu mit syne Aahänger mehreri Haiptlingsderfer eroberet un zuen eme Chenigrych veraint het, wu all gwagsen isch. S Lubarych isch us dr Tradition vu dr Kulture im Upemba-Sank entstande un isch im Gegesatz zue Haiptlingsgsellschaft in dr Umgebig zäntralistisch organisiert gsii. S Chenigtum vu dr Luba isch as Amt mächtig gsii, aber dynastisch nit fescht verankeret. Eso isch s immer wider zue Kämpf um dr Dron chuu, wu s Rych gschwecht hän un ai Ursach fir sy spetere Verfall gsii sin.

Scho dr Grindervater Kongolo isch am Änd vum 16. Johrhundert vum Ilunga Mbidi umbrocht wore. S Rych isch uurueig un instabil wore. In dr negschte rund hundert Johr hän drei Dynaschtie gherrscht, was e Zaiche vu dr Schwechi vu dr Monarchi gsii isch. Ainewäg het s Lubarych am Änd vum 17. Johrhundert unter em Kumwimbu Ngombé syy greschti Uussdehnig ghaa, bis an d Stade vum Tanganjikasee.

Mitti 19. Johrhundert het s Chenigrych iber dr Side vu Katanga gherrscht, bis in s hitig Simbabwe, derno isch dur di ständige Burgerchrieg um dr Herrschersitz allme verfalle. 1889 het sich di cheniglig Linie ufgspalte un s Chenigrych het sich im Kampf gege d Chokwe ufglest.

Ain vu dr Sihn vum Kongolo het aafangs 17. Johrhundert s Chenigrych Luba verloo un het s Lunda-Rych grindet.

D Kuba-Federation mit ihre Hauptstadt Nsheng, em hitige Mushenge, isch e Verbund vu rund 20 Ethnie gsii, allisamt Bantu. Ihre Name hän d Kuba vu ihre sidlige Nochbere, dr Luba, iberchuu.

S Staatswäse vu dr Kuba het sich ab em 16. Johrhundert entwicklet us ere dezäntral organisierte Stammesgsellschaft vu verschidene Velker u. a. dr Luba, Leele un Wongo. Wäg dr relativ uuzuegänglige Lag im Side vum hitige Kongo, wyt ewäg vum Kongo-Fluss isch s vu dr Sklavejagde vu dr Europäer un dr Afroaraber im 18. un 19. Johrhundert zimli verschont blibe. Bis zue dr zwoote Helfti vum 19. Johrhundert het d Federation, uugstert vu dr Kolonialisierig im Weschte, e Uusdehnig vu iber 100.000 km² (verglychbar mit dr Greßi vu dr DDR) mit ca. 150.000 Yywohner ghaa.

Syt dr 1880er Johr hän d Belgier versuecht ghaa, Zuedritt zum Rych vu dr Kuba z finde, aber ihri Gschänk sin alliwyl abglähnt wore un dr Chenig Kot aMbweeky aMileng het mit dr Enthauptig vu jedem Yydringling droht. Anne 1892 aber het dr afro-amerikanisch presbyterianisch Missionar William Henry Sheppard as erschte Uusländer in d Hauptstadt chenne vordringe, wäge syre schwarze Hutfarb isch er am Läbe blibe un het vier Monet unter dr Kuba chenne läbe.

Am Änd vum 19. Johrhundert isch s Rych instabil wore un isch schließlig ändgiltig ussenadergheit unter dr leopoldinische un speter belgische Kolonialherrschaft, wu derno chuu isch.

S Chenigrych Kongo isch wahrschyns um 1370 entstande. Dr Grindigsvater isch dr Ntinu Wene (au Lukeni gnännt) gsii. Är het zerscht Rych Mbundu un Mpemba eroberet, wun er d Hauptstadt Mbanza Kongo grindet het. Wyteri Chenigrych het er speter verdraglig in syy Rych yybunde, wu derno ne Federation us vier Dailstaate gsii isch.

S Rych het zue dr Zyt vu dr Kontaktufnahm dur d Portugiese mit rund 300.000 km² Dail vu dr hitige Staate Angola (drei Viertel), Demokratischi Republik Kongo (ai Viertel) un Republik Kongo (rund 1 %) umfasst.

En portugiesischi Expedition, wu gschickt woren isch, noodäm dr Diogo Cão anne 1482 zum erschte Mol bis zue dr Kongo-Mindig chuu isch, het im Johr 1489 zum erschte europäische Kontakt mit em Chenig gfiert. Dr domolig Chenig Nkuwu het im Gegezug e Emissär uf Portugal gschickt, het sich 1491 as João I. daife loo un het doderfir militerischi Hilf vu dr Portugiese iberchuu.

Noch em Dod vum Nkuwu / João I. het s e Machtkampf gee. In dr Schlacht vu Mbanza Kongo het sich dr chrischtli Mwemba, uf d Wält chuu 1456, gege syy draditionäll-religiese Brueder Mpanzu chenne dursetze. As Dom Afonso I. het er 1506 d Herrschaft iber dr Kongo ibernuu. Dr Mwemba / Afonso het 37 Johr regiert un het as frumm chrischtlige Herrscher e Bolitik mit ere änge Aalähnig an Portugal un di chrischtlige Bruederstaate vu Europa bedribe. Syy Hoffnig isch s gsii, dur Kooperation vu dr Portugiese duurhaft as glychwärtig anerkännt z wäre.

Anne 1512 isch s sognännt "Regimento" vum portugiesische Chenig Manuel I. ergange, e Aawysig an syy Botschafter, ass d Portugiesn em Chenig vum Kongo bi dr Organisation vu sym Rych sotte byystoh, bim Ufböu vun eme Rächtssyschtem un eme Heer, bim missionarische Engaschment un bi dr Unterrichtig vum Hof in portugiesischer Etikette. Im Gegezug het dr Kongo dr Portugiese Handelswar solle lifere, Sklave, Chupfer un Elfebai.

Dr Afonso het sich aber allemol as uuglych bhandelt gsääne. Vor allem s „schamlos“ Verhalte vu dr portugiesische Missionar un Sklavejeger het er aafangs no mit diplomatische Mittel versuecht yyzdämme. Är het aber z Portugal kai Gher gfunde un het wäge däm anne 1526 d Portugiese us em Land gwise. D Missionar un di Offiziäll sin derno gange, di gferchtete Sklavejeger aber nit. Derwylscht Portugal syni Inträsse as Reaktion uf s sidli gläge Chenigrych vu dr Luanda verlageret het, het s Kongo-Rych, wu scho lang vu Protugal anhängig gsii isch, an Macht un Stabilitet verlore.

Noch em Dod vum Afonsos anne 1543 isch dr Diogo I. Chenig wore. Urspringlig isch är ender portugalfyndlig yygstellt gsii, är het aber 1546 doch wider Missionar in s Land glade. E Aagriff dur s Volk vu dr Jaga 1569 het zuen eme Hilfruef vu s Diogos Noofolger, em Alvaro I., an Portugal gfiert. Doch d Befreiig vu dr Jaga isch e Pyrrhussiig gsii: dr Alvaro I. het sich Portuaglö mieße as Vasall unterwärfe un dr Kongo isch tributbflichtig wore. Mit däm Schritt isch au formal di urspringlig poschtuliert Glychwärtigkait vu dr baide Chenigrych am Änd gsii. Dr Sklavehandel, wu jetz frei het chenne expandiere, het ganzi Landstrich entvelkeret un wäge däm isch dr Kongo mit dr Zyt verfalle.

Wu dr Antonio I. anne 1665 verchindet het, ass d Verdreg, wu mit Portugal abgschlosse wore sin, uugiltig seie, un d Ruckgob vu allne vu Portugal annektierte Biet gforderet het, het e portugiesischi Armee s kongolesisch Heer bsiigt, het dr Antonio enthauptet un het ändgiltig d Kontrolle iber s Land ibernuu. S Rych isch in Ainzelprovinze zerschlaa wore un d Chenig, wu derno dr Räscht vum Kongorych regiert hän, sin machtlosi Marionette gsii.

Ohni ne aigeständig Staatswäse, wu groß gnue gsii wäre go dr Aktivitete vu dr europäische Kolonialmächt im Kongobecki entgegezdrätte, isch Zäntralafrika seli wehrlos gsii. Im 18. Johrhundert hän Europäer, Araber un e baar afrikanischi Velker dr Sklavehandel uugstert un systematisch chenne uusböue. Vum 16. Johrhundert bis in d Mitti vum 19. Johrhundert sin zwische 13 un 20 Millione Mänsche vu Afrika as Sklave verschifft wore, dodervu ca. fimf Millione vu dr Kischt vum Kongo un vu Angola – e riisige Verluscht, wu großi Dail vu dr Region sozial un wirtschaftli verwieschtet het.

Bis zum Änd vum 19., zem Dail bis Aafang vum 20. Johrhundert het s no andri Chenigrych im Kongo gee, zem Byschpel im Nordoschte s Chenigrych vu dr Mangbetu (1815 – um 1895) un im Norde s Sultanat vu dr Zande (1860 – um 1912). Des sin aber entwäder abhängigi un tributbflichtigi Vasallestaate vu dr Europäer gsii oder arg chlaini Biet in Gegnige, wu fir d Europäer no "terra incognita" gsii sin.

Syt em erschte Kontakt mit em Kongo anne 1482 dur dr Diogo Cão hän sich d Europäer uf d Uusbytig vum Land as Sklaveliferant bschränkt. Fascht 400 Johr lang hän sich europäischi Händler nume an dr Kischte vum Kontinänt nidergloo, wu si sich vu arabische un afrikanische Zwischehändler hän d Sklave aalifere loo. Wu d Sklaverei in dr Mitti vum 19. Johrhundert noodnoo abgschafft woren isch, sich aber au des Inträssi zruckgange. Doderdur isch s Inneri vum Kontinänt dr Europäer lanigi Zyt verborge blibe.

In dr 50er Johr vum 19. Johrhundert isch dr schottische Missionar David Livingstone gsii, wu as erschte d Kongobecki erfroscht het. Bin ere wytere Expedition het er anne 1866 as verscholle gulte. Dr britisch Schurnalischt Henry Morton Stanley (1841–1904), wu ihm vum New York Herald noogschickt woren isch, het sich anne 1867 uf d Suechi noch em gmacht un het e am 10. Novämber 1871 z Ujiji in dr Nechi vum Tanganjikasee gfunde. Dr Stanley het vu 1874 bis 1877 as erschte Europäer großi Dail vum Verlauf vum Kongo-Fluss erforscht.

Dr Vorschlag vum Stanley dr Kongo em britische Kolonialrych aazglidere, isch vu dr britische Regierig, wu sich vor allem fir d Nilquellen inträssiert het, abglähnt wore. Dr belgisch Chenig Leopold II., wu scho lkang fasziniert gsii isch vum Gedanke an e Kolonialrych, het die Glägehait aber welle nutze. Wel au z Belögie d Stimmig ender gege Kolonie gsii isch, het dr Leopold dr Kongo anne 1885 mit Hilf vu dr Berliner Kongokonferenz as syy „Privatbsitz“ yygnuu. Dää Status isch im Velkerrächt nit vorgsääne gsii un isch in dr ganze europaäische Kolonialgschicht ainzigartig gsii. Wel mit em Kongo au alli Yywohner as rächtlose Privatbsitz aagsääne wore isch, isch s bi dr wirtschaftlige Uusbytig zue sälbscht fir sälli Zyt eso gruusige Exzess chuu, ass si as sognännti „Kongogräuel“ im Johr 1908 international fir Ufsää un e Ufschrei gsorgt hä nun dr Leopold zwunge gsii isch, dr Kongo as „normali“ Koloni an dr belgisch Staat z ibergee.

D Verhältnis hän sich jetz e weng verbesseret, aber dr Kongo un syy Bevelkerig sin vu dr autoritäre Kolonialmacht Belgie allno uusbytet wore. Mit dr Unabhängigkaitsbsträbige, wu wältwyt in dr Kolonie zuegnuu hän, isch au im Kongo dr Druck zuen ere staatlige Sälbschtbstimmig gstiige. No erschte Uurueje in dr Hauptstadt Léopoldville un unter em Druck vu dr Wälteffetligkait het sich Belgie aafangs 1959 zmols us em Kongo zruckzoge un het d Chaos hinterloo.

Am 30. Juni 1960 isch di „Demokratisch Republik Kongo“ offiziäll unabhängig wore. Dr J. Kasavubu, dr Fierer vu dr Alliance Congolaise (vor 1960 Alliance de Bakongo, ABAKO), isch Staatsbresidänt wore. Dr wichtig Panafrikanischt un Fierer vu dr kongolesische Unabhängigkaitsbewegig Patrice E. Lumumba isch dr erscht Minischterbresidänt vum Land wore, wun er aber nit het chenne zämmehebe wäg em Fachchreftmangel un wäge sezessionistische Bsträbige, bsundersch in dr Brovinz Katanga. Vor allem au di ständige Interventione vu Belgie, dr USA, aber au vu dr Sowjetunion hän allmee zuen eme Ussenanderrysse vu dr junge Nation gfiert. Dr Lumumba isch schließli vum Militär abgsetzt un verhaftet wore. Är het us dr Haft chenne flichte, isch aber churzi Zyt speter wider ufgriffe wore un an syy Gegener uusgliferet wore, an dr Moïse Tschombé, dr Sezessionischtefierer z Katanga. Däm syni Lyt hän dr Lumumba umbrocht. S giltet as gsicheret, ass dr Mord am Lumumba vu Belgie un dr USA dirüäkt unterstitzt woren isch.

Im Johr 1965 het dr friejer Assischtänt vum Lumumba, dr Joseph Mobutu, butscht, un het in dr negschte Johre aini vu dr lengschte un korrupteschte Diktature vu Afrika errichtet. Dr Moïse Tschombé het zytwys mit ere Seldnerarmee, wu in dr Hauptsach us Europäer bstanden isch, iber Dail vum Kongo chenne herrsche. E Hegschtpunkt vu dr Seldneraktivitet im Kongo isch di sognännt „Seldnerrepublik Kongo“ gsii. Em Mobutu syyni Druppe hän di verbline Ainhaite vum Tschombé un s Söldner erscht anne 1967 chenne bsiige. Dr Mobutu het aagfange mit ere Afrikanisierig vum Land un het versuecht, di europäische Yyfliss im Land z eliminiere. Europäischi Unternämme sin verstaatligt wore, im Johr 1971 isch s Land in "Zaire" umgnännt wore. Dr Mobutu het e Aibarteiestaat errichtet mit eme starke Personekult. Är het großi Unterstitzig us weschtlige Länder iberchuu, doderfir het er gege dr Yyfluss vu dr Sowjetunion z Afrika kämpft. 1977/78 sin mit ere internationale, unter anderem belgische un franzesische Militerhilf fir d Regierig Mobutu Sese Seko d Shaba-Invasione vu dr Front de Libération Nationale du Congo (FLNC) vum Rebällefierer Nathaniel Mbumba vu Angola nidergschlaa wore.

Unter em Yydruck vum Nidergang vu dr zairische Wirtschaft un em Änd vum Oscht-Wescht-Konflikt het dr Mobutu ab 1990 ere schrittwyse Demokratisierig vum Land zuegstimmt, wu aber zue kaim Erfolg gfiert hän. S Änd vu dr Mobutu-Diktatur isch statt däm mit em Velkermord vu Ruanda chuu, wu Hundertdöuserti vu Hutu, wu am Velkermord mitgmacht hän, uf Zaire gflichtet sin. Ere Allianz vu dr neie ruandische Tutsi-Regierig un verschidene Mobutu-Gegner isch schließlig in wenige Monet zwisch em Spotjohr 1996 un Mai 1997 glunge, ganz Zaire z erobere un dr alt, schwär chrank un international mittlerwyli isoliert Mobutu z stirze ("„Erschte Kongochrieg“"). Dr Rebellechef Laurent-Désiré Kabila isch derno neie Bresidänt wore un het Zaire wider in "Demokratischi Republik Kongo" umgnännt. 

Di ehmolige Verbindete hän sich waidli verstritte un anne 1998 hän vu Ruanda gstitzti Rebelleorganisatione wider vu Oschte uus versuecht s Land z erobere ("„Zweete Kongochrieg“"). E Intervention vu Angola un Simbabwe uf dr Syte vum Kabila het dr Sturz aber chenne verhindere. Dodrus het sich e johrelange Stelligschrieg entwickle tun s Land isch schließlig in mehreri Machtberych ufgspalte wore. Im Jänner 2001 isch e dr Laurent-Désiré Kabila bi ne Attentat um s Läbe chuu. Noofolger as Staatsbresidänt isch derno syy Suhn Joseph Kabila wore. 

Langwierigi Verhandige hän anne 2003 em Chrieg en Änd gmacht un alli Chriegsbarteie hän e gmainsami Ibergangsregierig bildet. Dr Joseph Kabila het anne 2006 d Wahl gwunne, wu im Fridensvertrag vorgsääne gsii isch, un isch dodermit dr erscht frei gwehlt Bresidänt syt 1965 wore. 

D Kongochrieg hän schwäri sozioekonomischi Uuswirkige uf s Land ghaa. Wirtschaft un Sozialsyschtem, wu scho vor em Chrieg am Bode gläge sin, sin ganz zämmebroche, ganzi Landstrich sin zum große Dail entvelkeret wore. D Zahl vu dr Opfer isch nit bekannt, Hochrächnige gehn vu iber drei Millione indiräkte Chriegsopfer uus. Mit em Kabila fiert zum erschte Mol syt 1960 e Mann dr Staat, wu zue Gsprech iber d Befridig un d Stabilsierig vu dr Region berait isch. Ihm im Wäg stoht doderby aber dr fascht vollständig Verfall vu dr Infrastruktur, dr Verwaltig un dr Wirtschaft vum Land un vor allem d Uusbytig vu dr rohstoffryche Oschtprovinze vum Kongo, wu d Zäntralregierig fascht ganz machtlos isch, dur Uganda, Ruanda un verschideni lokali Machthaber.

In dr Biet Kivu un Ituri im Oschte het s au wyter bewaffneti Konflikt gee, wel di dertige lokale Milize nit bi dr Fridensverhandligen derby gsii sin. Zwische Augschte 2007 un Jänner 2009 isch dr Konflikt eskaliert: Im „dritte Kongochrieg“ hän z Nordkivu di kongolesische Strytchreft, UN-Druppe vu dr MONUC un Mai-Mai-Milize gege d Rebelle vum „Nationalkongress zur Verdaidigung vum Volk“ (CNDP) unter dr Fierig vum Tutsi Laurent Nkunda, eme ehmolige General vu dr Rebelleorganisation RCD kämpft. Dr Nkunda het bhauptet, är diei di lokal Tutsi-Bevelkerig gege d Hutu-Extremischte vu dr „Forces Démocratiques de la Libération du Rwanda“ (FDLR) verdaidige, wu uf kongolesischem Biet operieren un wun ene vum Nkunda vorghalte wird, si dieje mit dr kongolesische Regierig zämmeschaffe.

Ändi 2008 het d CNDP all greßeri Biet z Nordkivu eroberet, Verhandlige zwische dr Regierig un dr Rebellen unter Vermittlig vu dr UN sin erfolglos blibe. Im Dezämber 2008 hän di kongolesisch Regierig un Ruanda e Abchuu abgschlosse iber e gmainsami Bekämofig vu dr FDLR. Ruandischi Soldate sin in dr Kongo yymarschiert un hän dr Nkunda verhaftet, wu e baar Däg dervor vu dr CNDP fir abgsetzt erklert woren isch. Im Merz 2009 hän d Regierig un d CNDP en Fridensabchuu unterzaichnet. Noch em Änd vu dr CNDP un dr Zämmearbet zwische dr kongolesische Regierig un Ruanda im Kampf gege d FDLR schynt jetz au ne Befridig vu dr Oschtprovinze megli.


In dr Demokratische Republik Kongo herrscht draditionäll e zäntralistischi Verwaltig. S Land isch in zeh Provinze un dr Hauptstadtdistrikt glideret. Di 2005 bschlosse Verfassig siht e Dezäntralisierig vor, wu di 11 Bietskerperschafte derby in 26 neji Provinze mit aigene Barlemänt solle ufdailt wäre. Die Verwaltigsreform hätt erscht 2011 sotte komplett umgsetzt wore syy. Im Jänner 2011 isch d Neiufdailig vum Land aber dur e Verfassigsänderig abgsait wore.

Die Tabälle git di derzytige Provinze vum Land mit Flechi un Yywohnerzahl aa. Kinshasa wird offiziäll Hauptstadtdistrikt un nit Provinz gnännt.




</doc>
<doc id="18793" url="https://als.wikipedia.org/wiki?curid=18793" title="Republik Kongo">
Republik Kongo

D Republik Kongo (dt. [], frz. [], bis 1960 "Mittelkongo", 1969 bis 1991 "Volksrepublik Kongo") isch e Republik z Zäntralafrika. D Hauptstadt isch Brazzaville; s Land isch friejer au unter em Name "Kongo-Brazzaville" bekannt gsii. Dr Staat gränzt an Gabun, Kamerun, di Zäntralafrikanisch Republik, di Demokratisch Republik Kongo (friejer "Zaire"), di angolanisch Exklav Cabinda un dr Atlantisch Ozean. Im Human Development Index lyt si uf em 140. Blatz vu 187 .

D Republik Kongo lyt im usserschte Nordoschte vum Kongobecki un gränzt im Oschten un Sidoschten an dr Fluss Kongo un däm sy Näbefluss Ubangi. D Hauptstadt Brazzaville lyt am Pool Malebo, ere seeartigen Uuswytig vum Kongo. Kinshasa, d Hauptstadt vu dr Demokratische Republik Kongo, lyt am Stade vis-à-vis.

D Republik Kongo lyt uf bode Syte vum Äquator un het dodermit tropisch Klima. Di zwo Rägezyte gehn vu Jäner bis Mai un vu Oktober bis Mitti Dezämber. Dr Johresniderschlag lyt bi 1400 mm bis 1900 mm, an dr Kischte weniger. No dr schmale Kischtenebeni mit Mangrovevegetation un Fychtsavanne goht s Land zuen eme Hochplatoo ufe, wu an dr Gränze zue Gabun uf bis zue 1040 m aastygt. Mit 57,2 Brozänt isch dr grescht Dail vum Land deckt mit tropischem Rägewald. Im Nordoschten, am unteren Ubangi un Sangha, git s uusdehnit Sumpfbiet. Dr Kongo isch erscht oberhalb vum Pool Malebo schiffbar.

D Republik Kongo zelt knapp vier Millione Iiwohner (UN 2005). D Bevölkerigsdichti isch mit elf Iiwohner pro km² niidrig. D Bewohner vo Kongo wärde as Kongolese bezeichnet.

Mit 98 % beschdoht d Bevölkerig faschd usschliesslig us Bantuvölker (40 % Kongo, 16 % Bateke, 12 % Mboshi, 1 % Kouyou u. a.), dr Räscht zu 1% us Pygmäe (hauptsächlig in de Wald- und Sumpfgebiet vom Nordoschten) und ä chliini Zahl vo Europäer.

Über 50 % vo der Bevölkerig ghöre em Chrischdedum a (öbbe 40 % Katholike, ca. 10 % Protestante, ca. 2 % neuapostolischi Chrischte). 48% vo der Bevölkerig si Animischte und nume öbbe 2% falle uf chliineri muslimischi Gmeinde und uf Ahänger vo Sekten wie 5.401 Züüge Jehovas und anderi Glaubesrichtige.

In dr Republik Kongo wäre 61 Sproche gschwätzt 

Wäg dr koloniale Vergangehait het s Franzesisch dr Rang vun ere Amts-, Literatur- un Bildigssproch. Dernäbe git s zwoo offiziälli Nationalsproche: Lingála un Kituba.

Ab em 5. Johrhundert hän d Bantuvelker, wu aafangs nume im usserschte Nordweschte vu Zäntralafrika gsidlet hän, aagfange no Siide z expandiere. Ihri Uusbraitig isch gferderet wore dur dr Ibergang vu staizytlige zue yysezytlige Tächnike, wu z Zäntralafrika um des Zyt chuu isch. Derwylscht d Velker im Siide zmaischt Fischer un Waldlandbflanzer gsii sin, wu fascht kai Metall brucht hän, hän d Metallwärchzyyg, wu in däre Period entwicklet wore sin, d Tächnik vu dr Landwirtschaft revolutioniert un hän eso zuen ere Verdrängig vu dr Gsellschafte vu dr Jeger un Sammler im Oschte un Sidoschte gfiert. Im 10. Johrhundert isch d Expansion vu dr Bantu z Wescht-Zäntralafrika abgschlosse gsii. Di greßere Bevelkerigszahle hän au aafangs lokali, speter regionali un iberregionali Handelsnetz megli gmacht, wu vor allem Salz, Yyse un Chupfer ghandlet hän. Im untere Kongobecki hän syt em 10. Johrhundert Batéké un anderi Bantustämm gsidlet.

Ab em 13. Johrhundert bis zum Aafang vum 16. Johrhundert sin im Kongobiet e Raie vu zum Dail seli mächtige Chenigrych entstande, s wichtigscht sin s Chenigrych Kongo gsii.

Dur dr Sklavehandel ab em 17. Johrhundert sin die Chenigrych vylmol verwieschtet wore. Ohni ne aigeständig Staatswäse, wu groß gnue gsii wäre go dr Aktivitete vu dr europäische Kolonialmächt im Kongobecki entgegezdrätte, isch Zäntralafrika seli wehrlos gsii. Im 18. Johrhundert hän Europäer, Araber un e baar afrikanischi Velker dr Sklavehandel uugstert un systematisch chenne uusböue. Vum 16. Johrhundert bis in d Mitti vum 19. Johrhundert sin zwische 13 un 20 Millione Mänsche vu Afrika as Sklave verschifft wore, dodervu ca. fimf Millione vu dr Kischt vum Kongo un vu Angola – e riisige Verluscht, wu großi Dail vu dr Region sozial un wirtschaftli verwieschtet het.

S Chenigrych Kongo isch wahrschyns um 1370 entstande. Dr Grindigsvater isch dr Ntinu Wene (au Lukeni gnännt) gsii. Är het zerscht Rych Mbundu un Mpemba eroberet, wun er d Hauptstadt Mbanza Kongo grindet het. Wyteri Chenigrych het er speter verdraglig in syy Rych yybunde, wu derno ne Federation us vier Dailstaate gsii isch.

S Rych het zue dr Zyt vu dr Kontaktufnahm dur d Portugiese mit rund 300.000 km² Dail vu dr hitige Staate Angola, Demokratischi Republik Kongo un Republik Kongo umfasst.

En portugiesischi Expedition, wu gschickt woren isch, noodäm dr Diogo Cão anne 1482 as erschte Europäer bis zue dr Kongo-Mindig chuu isch, het im Johr 1489 zum erschte europäische Kontakt mit em Chenig gfiert. Dr domolig Chenig Nkuwu het im Gegezug e Emissär uf Portugal gschickt, het sich 1491 as João I. daife loo un het doderfir militerischi Hilf vu dr Portugiese iberchuu.

Noch em Dod vum Nkuwu / João I. het s e Machtkampf gee. In dr Schlacht vu Mbanza Kongo het sich dr chrischtli Mwemba, uf d Wält chuu 1456, gege syy draditionäll-religiese Brueder Mpanzu chenne dursetze. As Dom Afonso I. het er 1506 d Herrschaft iber dr Kongo ibernuu. Dr Mwemba / Afonso het 37 Johr regiert un het as frumm chrischtlige Herrscher e Bolitik mit ere änge Aalähnig an Portugal un di chrischtlige Bruederstaate vu Europa bedribe. Syy Hoffnig isch s gsii, dur Kooperation vu dr Portugiese duurhaft as glychwärtig anerkännt z wäre.

Anne 1512 isch s sognännt "Regimento" vum portugiesische Chenig Manuel I. ergange, e Aawysig an syy Botschafter, ass d Portugiesn em Chenig vum Kongo bi dr Organisation vu sym Rych sotte byystoh, bim Ufböu vun eme Rächtssyschtem un eme Heer, bim missionarische Engaschment un bi dr Unterrichtig vum Hof in portugiesischer Etikette. Im Gegezug het dr Kongo dr Portugiese Handelswar solle lifere, Sklave, Chupfer un Elfebai.

Dr Afonso het sich aber allemol as uuglych bhandelt gsääne. Vor allem s „schamlos“ Verhalte vu dr portugiesische Missionar un Sklavejeger het er aafangs no mit diplomatische Mittel versuecht yyzdämme. Är het aber z Portugal kai Gher gfunde un het wäge däm anne 1526 d Portugiese us em Land gwise. D Missionar un di Offiziäll sin derno gange, di gferchtete Sklavejeger aber nit. Derwylscht Portugal syni Inträsse as Reaktion uf s sidli gläge Chenigrych vu dr Luanda verlageret het, het s Kongo-Rych, wu scho lang vu Protugal anhängig gsii isch, an Macht un Stabilitet verlore.

Noch em Dod vum Afonsos anne 1543 isch dr Diogo I. Chenig wore. Urspringlig isch är ender portugalfyndlig yygstellt gsii, är het aber 1546 doch wider Missionar in s Land glade. E Aagriff dur s Volk vu dr Jaga 1569 het zuen eme Hilfruef vu s Diogos Noofolger, em Alvaro I., an Portugal gfiert. Doch d Befreiig vu dr Jaga isch e Pyrrhussiig gsii: dr Alvaro I. het sich Portuaglö mieße as Vasall unterwärfe un dr Kongo isch tributbflichtig wore. Mit däm Schritt isch au formal di urspringlig poschtuliert Glychwärtigkait vu dr baide Chenigrych am Änd gsii. Dr Sklavehandel, wu jetz frei het chenne expandiere, het ganzi Landstrich entvelkeret un sällewääg isch dr Kongo mit dr Zyt verfalle.

Wu dr Antonio I. anne 1665 verchindet het, ass d Verdreg, wu mit Portugal abgschlosse wore sin, uugiltig seie, un d Ruckgob vu allne vu Portugal annektierte Biet gforderet het, het e portugiesischi Armee s kongolesisch Heer bsiigt, het dr Antonio enthauptet un het ändgiltig d Kontrolle iber s Land ibernuu. S Rych isch in Ainzelprovinze zerschlaa wore un d Chenig, wu derno dr Räscht vum Kongorych regiert hän, sin machtlosi Marionette gsii.

Uf em Biet vu dr hitige Republik Kongo het s 14. bis zum 19. Johrhundert s Chenigrych Loango gee. Bim Hegschtpunkt im 17. Johrhundert isch s Rych vu Mayombe im Norde bis fascht an d Mindig vum Kongo gange. D Yywohner hän e nerdlige Dialäkt vum Kikongo gschwätzt, wu au im Kongorych gschwätzt woren isch.

Zwische 1512 un 1570 het si s Volk vu dr Fiote mit sym Chenigreich Loango nerdli vum Kongo-Fluss vum Kongorych abgspalte un isch bis zum Ändi vum 16. Johrhundert vun em unabhängig wore. Im 18. Johrhundert het si s Land zuen eme wichtige Handelszäntrum entwicklet. sich das Land zu einem bedeutenden Handelszentrum.

In dr 1880er Johr isch d Region unter franzesischi Herrschaft chuu. Dr Pierre Savorgnan de Brazza, wu Brazzaville noch em gnännt isch, het mit dr Abgsandte vum belgische Chenig Leopold II. um d Kontroll vum Kongobecki grunge. Anne 1885 hän d Dailnämer vu dr Kongokumferänz z Berlin en Abchuu gschlosse iber d "Association Internationale du Congo", wu im Bsitz vum belgische Chenig Leopold II. gsii isch. D Gsellschaft isch am 1. Augschte as neutrale Kongo-Freistaat mit em Leopold II. as Souverän in d Verpflichtige vu dr "Kongoakte" yydrätte, wu vu dr Kumferänz verabschidet woren isch. Mit Frankrych het si d Kongogsellschaft am 5. Februar 1885 iber dr Gränzverlauf gainigt ghaa. Zwische 1882 un 1891 het Frankrych „Schutzverdreg“ mit dr yyhaimische Herrscher weschtli vum Kongo un em Ubangi gschlosse, dodermit sin die Fliss schließli zur Gränze wore. Scho bal isch e Militerposchten am Kongo grindet wore, wu d Stadt Brazzaville drus entstanden isch. Ab 1903 isch s Biet „Mittelkongo“ („Moyen Congo“) gnännt wore.

Anne 1910 het Frankrych syni Kolonie im hitige Kongo, Gabun, Zäntralafrika un Tschad as Franzesisch-Equatorialafrika nei gornet. Brazzaville isch d Hauptstadt vu däre Kolony wore. D Stadt het dodmol rund 6000 Yywohner gha, isch aber dur dr Zuezug vu Wanderarbaiter, wu zum Dail sogar us em Tschad un vu Dahomey chuu sin, waidli gwachse. Doderdur isch z Brazzaville e bunt Velker- un Sprochgmisch entstande.

Dur s Abchuu vum 4. Novämber 1911 isch d Dail gege dytschi Zuegständnis z Marokko un d Abdrättig vum Biet zwische Schari un Logone an s franzesisch Tschad-Territorium an s Dytsch Rych abdrätte wore, dodermit het di dytsch Kolony Kamerun e Zuegang zum Kongo iberchuu (Neikamerun). Im Versailler Verdrag isch des Biet wider Franzesisch-Equatorialafrika zuegschlaa wore.

Wel dr unter Kongo nit schiffbar isch, isch 1924 bis 1934 en Yysebahn vu Brazzaville bis zum Hafe Pointe-Noire böue wore. No dr franzesische Niderlag 1940 im Zweete Wältchrieg het si d Kolonialverwaltig em freie Frankrych unter em Charles de Gaulle aagschlosse, Brazzaville isch bis 1943 nominäll Hauptstadt vum Freie Frankrych gsii.

In dr Nationalversammlig z Paris isch s Biet vu 1945 bis zue dr Unabhängigkait alliwyl vum Jean Félix-Tchicaya verdrätte wore. Im Johr 1946 isch dr Kongo e franzesisch Iberseeterritorium wore.

Anne 1958 isch Franzesisch-Equatorialafrika in vier Kolonie ufdailt wore, wu dr vier hitige Staaten entspräche. Mittelkongo isch am 28. Novämber 1958 as „kongolesischi Republik“ en autonomi Republik in dr Union française wore un am 15. Augschte 1960 isch d Kolony unabhängig wore as "Kongolesischi Republik (Kongo-Brazzaville)" (im Unterschid zue dr domolige "Republik Kongo (Kongo-Leopoldville)", dr hitige Demokratische Republik Kongo. D Hauptstadt het dertemol rund 100.000 Yywohner zellt, um 1980 villicht 400.000.

Dr erscht Bresidänt vu dr unanhängige Republik Kongo isch dr Fulbert Youlou gsii, en ehmolige katholische Prieschter. Sy Amtszyt isch gchännzaichnet gsii dur ethnischi un bolitischi Uurueje. Im Augschte 1963 isch er gstirzt wore. Noch ere churze Militerregierig isch dr Alphonse Massemba-Débat im Dezember 1963 Bresidänt wore, dr Pascal Lissouba Minischterbresidänt. S profranzesisch Reschyym vum Youlou isch dur e Bolitik vum e gmäßigte Sozialismus ersetzt wore.

Im Februar un März 1964 het d Republik diplomatischi Beziehige zue dr Volksrepublik China un dr Sowjetunion ufgnuu.
Am 10. Jänner 1966 isch di nei Ainhaitsbartei "Mouvement National de la Révolution (MNR)" grindet wore, wu no ihre aigne Satzige as oberscht Organ vum Staat giltet. Am 23. Juni 1966 isch d Armee in e "Nationali Volksarmee" umgwandlet wore. Dr Massamba-Debat isch im Augschte 1968 dur e Butsch gstirzt wore, wu aafangs dr Alfred Raoul in s Bresidäntenamt brocht ghaa het. Am 31. Dezämber 1968 isch derno dr Major Marien Ngouabi neie Bresidänt wore. Är het d Kongo zuen ere Volksrepublik gmacht un het. Am 31. Dezember 1969 het dr Ngouabi die Volksrepublik Kongo proklamiert un si bolitisch an d Sowjetunion aaglähnt. Är isch am 18. Merz 1977 umbrocht wore.

Sy Noofolger, dr Oberscht Joachim Yhombi-Opango, isch wäge Korruption un Abwychig vu dr Barteilinie am 5. Februar 1979 abgsetzt un dur dr Vizebresidänt un Verdaidigungsminischter Oberscht Denis Sassou-Nguesso as Interimsbresidänt uusduscht wore.

Anne 1982 het mer aagfange mit Projäkt zuen ere sozialistischen Umstrukturierig vu dr Wirtschaft un dr Landwirtschaft, derzue het mer dr schwach entwicklet Norder vum Land wellen erschließen un d Elferderig intänsiviere. 

Noch em Zämebruch vu dr Sowjetunion het d Ainhaitsbartei ihri Bolitik gänderet un si vum Sozialismus abgchehrt. Anne 1991 isch d Republik Kongo uusgruefe wore un schließli sin Meebarteiewahle zuegloo wore. Dr Sassou-Nguesso isch anne 1992 in freie Wahle bsigt wore, sy Noofolger isch am 31. Augschte 1992 dr Professor Pascal Lissouba wore.

Im Novämber 1992 het dr Bresidänt d Nationalversammlig ufglest, d Neiwahlen im Mai 1993 sin umstritte gsii. Des het zue gwalttetige Uurueje gfiert, wu bis im Februar 1994 gange sin.

Anne 1997 isch s im Vorfäld vu dr fir Juli blante Bresidäntschaftswahle zue Spannige zwische dr Aahänge vum Lissouba un däne vum Sassou chuu. Wu d Regierigsdruppe vum Lissouba am 5. Juni em Sassou sy Huus z Brazzaville umstellt ghaa hän, het där in syne Milize befohle, Widerstand z laischte. In viermonetige Kämpf sin großi Dail vu dr Hauptstadt verwieschtet wore. Aafangs Oktober hän angolanischi Druppen uf dr Syte vum Ex-Bresidänt interveniert, Mitti Oktober isch d Regierig gstirzt wore. Syterhär isch dr Denis Sassou-Nguesso wider Bresidänt.

D Republik Kongo isch e Zäntralstaat un isch syt 2003 in zwelf Departement glideret, wu syter unterglideret sin in 86 Distrikt un sibe Kommune.

Di greschte Stedt sin Brazzaville mit 1.138.044 Yywohner, Pointe-Noire mit 630.883 Yywohner, Dolisie mit 114.869 Yywohner un Nkayi mit 56.175 Yywohner (Stand 1. Jänner 2005).




</doc>
<doc id="18794" url="https://als.wikipedia.org/wiki?curid=18794" title="Stimmloser alveolarer Frikativ">
Stimmloser alveolarer Frikativ

De stimmlosi alveolari Frikativ isch en Konsonant. S Zeiche im IPA, un au de Buechstab im latiinische Alphabet, defür isch . Des Zeiche stoot glychzitig au für di stimmlose dentale un postalveolare Frikativ. In bstimmti Dialäkt vum Alemannische git es zwo Variante vo däm Luut, e Fortis un e Lenis.

In de Sprooche vo dr Wält wird de Luut entweder mit de Zungespitz (=apikal) oder mit em Zungeblatt (=laminal) artikuliert. Die gnaui Zeiche im IPA defür sin bzw. ]. In ere Sprooch wird de Luut meischt entweder apikal (z. B. Änglisch) oder laminal (z. B. Französisch) ussgsproche. Sältener sin Sprooche wo beidi Versione vorchömme (z. B. Baskisch).



</doc>
<doc id="18795" url="https://als.wikipedia.org/wiki?curid=18795" title="Südafrika">
Südafrika

D Republik Südafrika isch en Schdaat am Südschpitz vo Afrika. S Land mit de Hauptschdadt Pretoria lit zwüsche 22 und 35 Grad südligi Breiti und zwüsche 17 und 33 Grad östligi Längi (ohni Berücksichtigung vo de Prinz-Edward-Insle). Im Süde und Südoschte gränzt s Land an dr Indisch Ozean und im Weschte an dr Atlantik. Im Norde liige d Nochberländer Namibia, Botsuana und Simbabwe, öschtlig drvo Mosambik und Swasiland. S Königriich Lesotho isch än Enklave, wird also vollschdändig vo Südafrika umschlosse.

Sidafrika isch e ethnisch seli gmischt Land, wu Mänsche mit allne Hutfarbe läbe un wu wäg däre Vilfalt vilmol "Rägebogennation" gnännt wird. Wel di verschidene Volksgruppe aber nit alliwyl konfliktfrej näbenenander gläbt hän, hän ethnischi Probläme un Uuruejene zwische dr wysse Bevelkerigsminderheit un dr schwarze Mehrheit in dr Gschicht un dr Bolitik vum Land vorgherrscht. D "National Party", d Bardei vu dr niderländisch-stämmige Bure, het no ihrem Wahlsiig im Johr 1948 s wältwyt gächtet Syschtem vu dr Apartheid yygrichtet, wu aber scho dervor unter dr bolitische Fierig vu dr britisch-stämmige Staatsfierig aagfange gha het un bis churz no dr Wahl vum gmäßigte Presidänt "Frederick Willem de Klerk" Bstand gha het. D Wändi in dr Bolitik anne 1990 isch dur dr johrelang Kampf vu dr schwarze Bevelkerigsmehrheit vu dr Bantu-Velker unter ihrem bolitische Fierer Nelson Mandela gschafft wore, wu au 1994 zum erschte schwarze Presidänt vum Land gwehlt woren isch. E allnonig glest Brobläm isch, ass di khoisanid Altschichtbevelkerig, wu vili dervu no as Wildbyter läbe, hite in ihrem Iberläbe bedroht isch.

Sidafrika isch eis vu dr wenige afrikanische Länder, wu no nie ne Staatsstryych stattgfunde het. Freji un gheimi Wahle wäre scho syter em Änd vum 19. Johrhunderts durgfiert, zue glyyche Wahle sin si aber erscht Wore, wu au di nit-wyss Bevelkerig het derfe wehle. D Wirtschaft vum Land isch di wichtigscht un di wyt entwickletscht vum ganze afrkanische Kontinänt.

S Land lyt am sidligschte Rand vum afrikanische Kontinänt un het e Kischtelinie, wu iber meh wie 2.500 km verlauft un an zwe Ozean lyt (am Atlantisch un am Indische Ozean). Sidafrika het e Flechi vu 1.219.912 km², des isch uugfehr s 3,4-fach vu dr Flechi vu Dytschland. S Zentralplateau, au „Highveld“ gnännt, lyt uf ere Hechi zwische 900 un 2.000 Meter. Dr Landgirtel, wu zue dr Kischte abegoht, het e Breitu vu 20 bis 250 km un wird "Groot Randkant" (Großi Randstapfle) gnännt. Wyti Deil vum Land sin geomorfologisch un petrografisch vu dr Sedimänt vum Karoo-Hauptbecki bstimmt. Im Norde stehn bsundersch im Bushveld-Komplex magmatischi Gstei aa un bi Barberton seli alti Metamorphit (Griensteifacies/Serpentinit).

D Drakensbärg durzien s Land vum Nordoschte bis in d Enklav Lesotho im Sidoschte, wu si mit em Thabana Ntlenyana ihre hegschte Punkt (3.482 m) erreiche. Dr hegscht Bärg vu Sidafrika isch dr Mafadi mit 3.450 m. Nordweschtli vu Bloemfontein goht d Kalahari-Wieschti dur Botsuana bis uf Namibia. Am "Kap Agulhas" (port.: "agulhas" = Nodle), em usserschte Sidweschtspitz vum Kontinänt, träffe dr Atlantik un dr Indischer Ozean ufenand, weschtlig dervu lyt s „Kap vu dr Guete Hoffnig“ ("Cape of Good Hope" oder "Kaap van die Goeie Hoop").

Di meischte Fliss vu Sidafrika chemme us dr Drakensbärg un fließe no Oschte in Richtig Indische Ozean. Dr lengscht Fluss mit 1.860 km isch dr Oranje, är chunnt au us dr Drakensbärg, fließt aber no Weschte un mindet in dr Atlantische Ozean. D Augrabiesfäll am Oranje-Fluss im Nordweschte vum Gordoniadistrikt sin anne 1778 vum Hendrik Wikar entdeckt wore. Si hän e Breiti vu rund 150 Meter un sin eppe 56 m hoch. Wyteri wichtigi Fliss sin dr Limpopo, wu as Gränzfluss in Nordoschtrichtig no rund 1.600 km in dr Indische Ozean mindet, un dr Vaal (1.251 km), e Näbefluss vum Oranje. D Wasserständ vu däne Fliss schwanke zimli.

Zue Sidafrika ghere au no d Prince-Edward-Insle im sidlige Indische Ozean. Di territoriale Aasprich in dr Antarktis un uf d Walfischbucht z Namibia het Südafrika anne 1994 ufgee.

Sidafrika het e großi Aazahl vu Klimazone. Vun ere extremer Wieschti in dr Kalahari an dr Gränz zue Namibia bis zuen eme subtropische Klima im Sidoschte un an dr Gränz zue Mosambik. S allgmein Klima isch dur d Lag am sidlige Wändechreis in dr Hauptsach sunnig un drucke. Schnee het s im Winter zmeischt nume in dr Gebirg. D niderschleg sin iber s ganz Johr verdeilt un nämme vu Sidoschten no Nordwescht ab, glyychzytig nämme d Tämperature zue.

Wäg syyre Greßi un wäge ne baar andere Faktore (Meeresstrem, Hechelag) variiert s Klima zwische dr verschidene Deil vum Land: s Klima vu dr Weschtkischte isch dur dr "Benguelastrom" us dr Antarktis chieler un druckener. An dr Oschtkischte sorgt dr "Agulhasstrom" us em Indische Ozean fir e ender fyycht un warm Klima.

D Lag uf dr Sidhalbchugle fiert derzue, ass d Johreszyte geg di europäische laufe. Im Winter, zwische Juni un Augschte, cha in dr Drakensbärg, uf em Highveld un in dr Gegnig vu Johannesburg (1753 m) Schnee lige, zobe un znaacht isch s derno seli chalt. Am Dag styyge d Tämperature uf eppe 23 °C, im Summer uf 30 °C. Im Boland, dr Region um Kapstadt (15 m), herrscht im Winter e chiel Klima, wu s als rägelet. Vu Novämber bis Merze isch s dert warm bis heiß un drucke. In dr Kischtebiet vu KwaZulu-Natal, unter anderem z Durban (5 m) un an dr Oschtkischte, isch d Luftfyychtigkeit hoch, s wait aber zmeischt e chiellächte Wind vum Meer. D Tämperature lige do s ganz Johr zwische 25 und 35 °C.

S Platoo im Oschte vum Land isch dur warmi, aber sälte unaagnähm heißi Tämperature gchännzeichnet. In dr Karoo-Halbwieschti un dr Kalahariwieschti het s dergege als extrem hochi Tämperature.

Am Weschtkap wait ständig e frischi Wind. D Summer sin warm un au d Winter sin mild. D Sidkischte isch dur e gmäßigt Klima karakterisiert. S het in dr Hauptsach e Druckevegetation mit große Savannebiet, wu im Weschte in d Kalahariwieschti un im Sidweschte in d Karoo ibergehn. Gschlosseni Waldbständ hets nume im rägeryyche Oschte un Sidoschte.

Z Sidafrika het s iber 20.000 verschideni Pflanze, rund 10 Prozänt vu allne bekannte Pflanzearte uf dr Wält. In dr Fynbos-Region, eme Landstrich in dr Provinz Weschtkap, findet mer meh wie 9.000 Arte, dodermit isch des Biet ein vu dr ökologisch vilfältigschte Fläcke uf dr Ärd. Vil vu däne Arte sin endemisch, d. h. si chemme nume in dr Kapregion vor. Us däm Grund die Region in dr Botanik unter em Namen "Capensis" as eis vu dr segs Floreryych aagsäh. Si isch mit abstand di chleischt vu däne Pflanzeryych.

Di meischte vu dr Pflanze z Sidafrika sin immergrieni Hartlaubgwegs mit fyyne, nodlefermige Bletter. E anderi typischi Pflanze isch d "Protea", wu zue dr Decktsomer ghert un wu s rund 130 verschideni Arte dervu im Land git.

Derwylscht s z Sidafrika e großi Vilzahl an Blietepflanze git, sin Walder nume sälte z finde. Grad emol ei Prozänt vu dr Gsamtflechi isch Wald, fascht uusschließlig in dr fyychte Kischtenebeni am Indische Ozean lang in dr Provinz KwaZulu-Natal. Hite bstehn die Wälder in dr Hauptsach us importierte Baumarte, wie zem Byyspel Eukalyptus un Fohre. Dr urspringlig Wald, wu vu dr europäische Sidler no gfunde woren isch, isch fascht iberaal abgholzt wore. Räscht dervu git s no z. B. im Auckland Nature Reserve bi Hogsback. Am Aafang vum 21. Johrhundert sin sidafrikanischi Hartholzbaim wie di Breitblettrig Steinyybe ("Podocarpus latifolius"), dr „Stinkwoo“ ("Ocotea bullata") un der „Black Ironwood“ ("Olea laurifolia") vu dr Regierig unter Naturschutz gstellt wore. Dodermit soll au s Iberläbe vum Kapbabegei ("Poicephalus robustus") gsicheret wäre. Die Langfligelbapegeienart giltet as dr sältescht afrikanisch Großbabegei un chunnt nume no in dr stark fragmäntierte Steinyybewälder vu Sidafrika vor.

Im seli heiße un druckene "Namaqualand" in dr Nechi vu dr Weschtkischte git s verschideni Arte vu Sukkulänte, wu Wasser spychere, wie z. B. "Aloe" un Wolfsmilch ("Euphorbia"). Im Landesinnere herrscht Grasland vor, wu vor allem uf em Highveld z finden isch. Do dominiere verschideni Greser, nideri Heckeun Akazie. D Vegetation wird in Richtig Norde weniger, des lyt an dr gringe Niderschlagsmängine. D Gras- un Dornesavanne eschtlig vu dr Kalahari-Wieschti wandlet sich geg nordoschte zuen ere Fyychtsavanne mit eme dichtere Bewugs. In dr Gegnig um s nerdlig Änd "Kruger-Nationalpark" het s bsundersch vil Affebrotbaim.

Di arteryych Dierwäl cha mer in Hunderte vu chleine Wildschutzbiet un in dr große Nationalpark (z. B. im wältbekannte "Kruger-Nationalpark") bschaue. Z Sidafrika sin meh wie 300 Sugedierarte, meh wie 500 Vogelarte, meh wie 100 Reptilienarte un u vil Insektenarte derheim. S git vil „Antilope“, wie zem Byschpel d Impala, dr Kudu oder dr Springbock, aber au Struße, Flamingo un Zebra. Vil Nationalpark sin d Heimet vu dr afrikanische „Big Five“, dr fimf große Sugedierarte: Leeb, Leopard, Biffel, Elifant un Nashorn. Derzue läbe eppe 170.000 wildi Brillepinguin an dr Kischte un uf dr Insle, wu unter strängem Naturschutz stehn.

Sidafrika isch e multikulturäll Land, au wänn mer alliowyl no d Folge vu dr Apartheid cha finde un d Bevelkerigsgruppe vilmol drrännt läbe. S het di grescht europäisch-stämmig Bevelkerig un di grescht Yywohnerzahl mit ere indische Härchumpft z Afrika, was es Land zue eim vu dr ethnisch vilfältigschte Länder vum afrikanische Kontinänt macht. S isch d Heimet vu verschidene afrikanische Gsellschaften, vu niderländische, dytsche, franzesische, asiatische un britischen Yywanderer un vu sognännte „Farbige“ (ängl. "coloureds"). „Farbigi“ sin z Sidafrika friejer d Noofahre vu dr Khoisan, vu dr Sklaven us em domolige niderländische Oschtindie (hit Indonesie) un Mänsche mit gmischte Vorfahre gnännt wore. Dr Uusdruck „Farbigi“ isch e Hiiwyys uf d Bedytig, wu dr Kolonialismus un d Apartheid dr „Hutfarb“ zuegwise hän.

Bis zem Johr 1991 het d sidafrikanisch Verfassig d Bevelkerig in vier großi Klasse yydeilt: „Schwarzi“ (Afrikaner), „Wyssi“, „Farbigi“ un Asiate. Au wänn s die Yydeilig im Gsetz hite nimmi git, sähne sich vil Sidafrikaner allno as Zuegherigi vu eire vu däne Klasse un au offiziäll staatligi Statischtike bruche no die Kategorie. D Afrikaner bzw. di Schwarze stelle rund 79,5 % vu dr gsamte Bevelkerig un ghere zue verschidene Volksgruppe. Di greschte vu däne Gruppe sin s Zulu, d Xhosa, d Basotho, d Venda, d Tswana, d Tsonga, d Swazi un d Ndebele. Dr Aadeil vu dr Wysse an dr Gsmatbevelkerig lyt bi 9,2 %; in dr Hauptsach sin s Noofahre vu niderländische, dytsche, franzesische un britische Yywanderer, wu ab em Änd vum 17. Johrhundert no Sidafrka immigriert sin. Di sognännte „Farbigen“ sin Yywohner mit ere unterschidlige ethnischer Härchumft, zmeischt Noofahre vu dr erscht europäische Sidler, vu däne ihre Sklave un dr Velker, wu urspringli z Sidafrika gläbt hän. Eppe 8,9 % vu dr Bevelkerig ghere zue däne „Farbige“. Di meischte Asiate sin indischer Härchumft, wu in dr Mitti vum 19. Johrhundert in s Land gholt wore sin, go uf dr Zuckerrohrfälder z Natal schaffe oder as Händler in dr Städt gläbt hän. Hit stelle d Asiate 2,5 % vu dr Gsamtbevelkerig un läbe in dr Hauptsach in dr Provinz KwaZulu-Natal. S git ußerdäm e chleini chinesischi Gruppe mit eppe 100.000 Yywohner.

Im Johr 2005 hän eppe 58 % vu dr Sidafrikaner in dr Städt gläbt, 30,3 % vu dr Yywohner sin 15 Johr alt oder jinger, 64,5 % zwische 15 un 64 Jahre un 5,2 % elter wie 65 Johr. S Bevelkerigswagsdum isch anne 2005 bi rund -0,3 % gläge, d Geburtenrate lyt bi 18 Geburte pro 1000 Yywohner, d Chinderstärbligkeit bi 6,1 %. Di derzytig Läbeserwartig lyt bi Fraue un Manne uugfehr glyych bi 43 Johr. Di sidafrikanisch Frau het im Schnitt 2,2 Chinder. Rund 87 % vu dr Sidafrikaner, wu iber 15 Johr alt sin, chenne läsen un schryybe.

Sidafrika het syt em Änd vu dr Apartheid elf amtligi Landessproche: Änglisch, Afrikaans, isiZulu, Siswati, isiNdebele, Sesotho, Nerdligs Sotho, Xitsonga, Setswana, Tshivenda un isiXhosa. S Land isch dodermit no Indie des mit dr meischte offizälle Sproche vu dr Wält. Dämno git s elf unterschidligi offiziälli Landesnämme. Rund 0,7 % vu dr Schwarze un 59,1 % vu dr Wyyse schwätze Afrikaans as Muetersproch. Änglisch wird vu 0,5 % vu allne Schwarze un vu 39,3 % vu dr Wysse derheim gschwätzt. Di andere Sproche wäre vu dr schwarze Bantu-Bevelkerig as Muetersproch gschwätzt. Eppe 22,3 % schwätze IsiXhosa, 30,1 % IsiZulu, 11,9 % Sepedi, 10,0 % Sesotho, 10,3 % Setswana, 3,4 % SiSwati, 2,9 % Tshivenda, 5,6 % Xitsonga un 2,0 % IsiNdebele. Nume 0,3 % vu dr schwarze Bevelkerig un 1,1 % vu dr Wysse schwätze keini vu dr elf offiziälle Landessproche as Muetersproch.

Näbe däne elf Sproche git s z sidafrika anderi nit-amtligi Sproche wie zem Byschpel Fanakalo, Lobedu, Nerdligs Ndebele, Phuthi, Khoe, Nama un San. Die Sproche wäre im amtlige Gebruch nume do verwändet, wu si verbreitet sin. Vil vu däne nit-offiziälle Landersproche vu dr San un dr Khoikhoi wäre au dr Nochberstaate Namibia un Botsuana gschwätzt. Die Velker, wu sich dytlig vu dr Bantu unterscheide, hän ihri eigeni kulturälli Identität, zem Byschpel sin si Jeger un Sammler. D Zahl vun ene het in dr letschte johrhundert stark abgnuu un ihri Sproche sin vum Uusstärbe bedroht.

Vil wyssi Sidafrikaner schwätze ußerdäm anderi europäischi Sproche wie Portugisisch, Dytsch un Griechisch. Derzue wäre Sproche wie Gujarati oder Tamil vu dr Yywohner mit ere sidasiatische Härchumpft gschwätzt.

Au wänn jedi vu dr elf Sproche Amtssproch isch un noch em Gsetz alli Sproche as glyych aazerkänne sin, het sich di änglisch Sproch as di wichtigscht uusebildet, wel si im Land iber di unterschidlige Volksgruppen ewäg vu dr meischte Mänsche verstande wird un im Gegesatz zum Afrikaans nit diräkt mit em ehmolige Apartheidsreschim verchnipft isch. Dr Yyfluss vum Afrikaans, wu in dr Zyt vu dr Apartheid di erscht Sproch im Land gsi isch un in dr Schuel Pflichtfach gsi isch fir alli, isch am Änd vum 20. Johrhundert arg gsunke. Derzue sich in dr letschte Johre dr Yyfluss vu dr Bure in dr Gsellschaft dur dr politische Machtverluscht reduziert wore. Wäge däm giltet s Afrikaans hite z sidafrika bi vilne as „geschtrig“ un „provinziäll“ im Gegesatz zue dr Wältsproch Änglisch.

Z Sidafrika sin e baar vu dr eltschte paläoanthropologische Fossil vu dr Wält uusgrabe wore. Iberräscht vum "Australopithecus africanus" sin bi Taung („Chind vu Taung“) un in dr Hehline vu Sterkfontein („Little Foot“), Kromdraai un Makapansgat gfunde wore. Di eltschte dervu wäre uf rund 3,5 Millione Johr datiert. No däne Vormänsche hän do verschideni Arte vu dr Gattig "Homo" gläbt, wie zem Byschpel dr "Homo habilis", "Homo erectus" un schließli dr modärn Mänsch, dr "Homo sapiens".

D Jeger-un-Sammler-Velker vu dr San un dr Khoikhoi läbe syt rund 20.000 Johr im Biet vum hitige Sidafrika. Si sin im Lauf vu dr Yywandrig vu dr Bantu allmeh verdrängt wore. D Bantu sin iber dr Fluss Limpopo chuu un hän sich im hitige Sidafrika as Bure un Hirte nidergloo. Im Verlauf vu däne Wandrige, sin si bis zum Fish River chuu, wu hite in dr Provinz Oschtkap lyt. Vor allem in dr Zyt vu dr Apartheid hän sidafrikanischi Hischtoriker energisch d These verträtte, ass di schwarzafrikanische Bantu erscht syt em 17. Johrhundert, also glyychzytig mit dr Europäer, in s Land yygwanderet seje, un dodermit d Wysse ihne au kei Land ewäggnuu hätte. S spricht aber vil derfir, ass die Velkerwandrig scho um s Johr 1000 umme abgschlosse gsi isch. Zem Byschpel het mer im nerdlige un nordeschtlige Sidafrika rund 600 Schmelzstätten fir Yyse- un Chupfererz, Hafnerware, Bfeschtigungsaalage un Skelett us dr Zyt zwisch em dritte un zwelfte Johrhundert gfunde, wu zimli sicher Verdrätter vu dr Bantu-Sprochfamilie zuegordnet chenne wäre.

As erschti Europäer sin d Portugise uf Sidafrika chuu. Syt em Aafang vum 15. Johrhundert hän si ne Seewäg no Indie gsuecht um Afrika umme go dr arabisch, türkisch un venezianisch Zwischehandel uf dr Gwirzrute uuszschalte. Zem erschte Mol isch s em "Bartolomeu Diaz" anne 1488 glunge, bis zum Sidweschtspitz vu Afrika vorzdringe, wun ere "Kap vu dr Stirm" daift het. Dr Chenig "Joao II. vu Portugal" het dää Namme in "Kap vu dr guete Hoffnig" umgnännt, wel dr Wäg uf Indie jetz uffe gsi isch. Im Novämber 1498 het e chleini Flotte unter em 

Am 4. Novämber 1498 isch e chleini Flotte unter em Vasco da Gama in dr "Sankt-Helena-Bucht" an dr Weschtkischte glandet un isch derno im e große Boge um dr Sidspitz vu Afrika umme gfahre, am 25. Novämber sin si schließli in dr "Mosselbaai" an dr Oschtkischte glandet un dodermit isch dr Seewäg uf Indie frej gsi. S Kap isch Station gsi fir vil Seefahre in dr negschte Johrhundert, e ständigi Niderlassig hän d Portugise am Kap aber nie grindet, au wel anne 1510 dr portugisisch Vizechenig Francisco de Almeida bi me Gfächt mit dr Khoikhoi um s Läbe chuu isch.

Di modärn Gschichtsschryybig vu Sidafrika fangt am 6. April 1652 aa, wu dr Niderländer Jan van Riebeeck im Uftrag vu dr "Niderländische Oschtindie-Kompanii" (niderl.: "Vereenigde Oostindische Compagnie, VOC") am Kap vu dr Guete Hoffnig e Versorgigsstation yygrichtet het. Die het wäg ihre strategisch ginschtige Lag e Raschtstation solle syy fir Handelsschiff, wu zwische Europa un Sidoschtasie unterwägs gsi sin. Bis in s 18. Johrhundert isch die Sidlig in holländischem Bsitz gsi. D Sidler hän sich zerscht in dr weschtlige Kapregion uusbreitet, wu in sällere Zyt s Ruckzugsbiet vu dr Khoisan gsi isch. Wu si anne 1770 im Oschte an d Sidligsgränz vu dr Bantu chuu sin, hän si e baar Chrieg mit dr Xhosa gfiert. D Kapholländer hän vil Sklave in s Land gholt vu Indonesie, Madagaskar un Indie. Aafangs 1743 isch d Zahl vu dr Sklave in dr Provinz dytli hecher gsi wie d Zahl vu dr wysse Sidler. D Noofahre vu däne Sklave, wu vilmol wyssi Sidler ghyrote hän, sin speter zämme mit dr Buschmanne in d Bevelkerigsklasse vu dr „Farbige“ yydeilt wore oder au „Kap-Malaie“. Si stelle hite mit rund 50 % d Mehrheit vu dr Bevelkerig in dr Provinz Weschtkap.

Wu d VOC fascht bankrott gsi isch un dr Yyfluss vu dr niderländische Händler gschwunden isch, hän britischi Truppe d Region um s Kap vu dr Guete Hoffnig im Johr 1797. D Niderlande sin im Verlauf vu dr Revolutionschrieg vu dr Truppe vum Napoleon bsetzt wore un di nej grindet "Batavisch Republik" isch nimi mit dr Brite verbindet gsi. D Bsetzung het em Ziil dient, ass dää strategisch wichtig Standort nit in d Händ vu dr Franzose solle gheje. D Brite hän s Land noch em "Fride vu Amiens" 1802 an d Niderlande mieße zruckgee, hän s aber im Johr 1806 wider eroberet un hän do jetz e britischi Chronkolonii yygrichtet. D Gränzchrieg mit dr Xhosa sin wytergange un hän s Land greßer gmacht alswyter bis zem Oschtstade vum Fish River. D Gränz vu dr neje Kronkolonii isch vu dr Brite stark bfeschtigt wore un s Land derhinter isch schnäll vu dr Wysse bsidlet wore. Wu s Britisch Parlemänt anne 1833 in ihrem wältwyte Yyflussbiet d Sklaverei abgschafft gha hän, het des dr Bure d Exischtänzgrundlag entzoge. Derzue hän d Bure d Yyfierig vum britische Rächt un vum Änglisch as Amtssproch abglähnt. Go sich em britische Yyfluss entzie un d Uusbytig vu dr Nit-Wysse wyter bedrybe chenne, sin si as sognännti "Voortrekker" in s Hinterland uusgwiche. Im "Große Treck" vu 1835-1841 sin rund 14.000 Bure in d Biet nerdlig vum Oranje-Fluss uusgwanderet.

D Entdeckig vu Diamanten im Johr 1867 un Gold im Johr 1886 het zuen eme starke wirtschaftlige Ufschwung gfiert un zuen ere Yywandwerig vu vile Europäer. Doderdur isch d Benochdeiligung vu dr urspringlige Bevelkerig no versterkt wore. D Bure hän mittlerwyyli uuabhängigi Republike grindet ghaa, dr "Oranje-Freistaat" anne 1844 un d "Republik Transvaal" anne 1848. Gege di britisch Expansion, wu vor allem uf di große Goldvorchemme am "Witwatersrand" ziilt hän, hän sich d Bure im "Erschte Burechrieg" (1880–1881) gwehrt. Drotz ass d Bure zahlemäßig dytli weniger gsi sin, hän si erfolgryych Widerstand gleischtet, wel si besser aabasst gsi sin an d Ertligkeite. D burische Soldate hän zem Byschpel khakifarbigi Uniforme drait, doderdur sin si besser tarnt gsi, derwylscht d Brite ihri traditionälle Rotreck drait hän un eso e lycht Ziil gsi sin fir di burische Scharfschitze.

In dr Johre 1899–1902 sin d Brite mit meh Truppe (un ohni roti Uniforme) zruckgchehrt un hän d Bure im Zwete Burechrieg bsigt. Dr Versuech vu dr Bure, sich mit em Dytsche Ryych un dr Kolonii Dytsch-Sidwescht-Afrika z verbinde, isch fir d Brite e zuesätzlige Grund gsi, jetz di vollständig Kontrolle iber d Burerepublike z iberneh. D Bure hän demol umesunscht Widerstand gleischtet, wel d Brite wäg ihre zahlemäßige Iberlägeheit un dr bessere Nooschubversorgig nit hän chenne bsigt wäre. Im "Fride vu Vereeniging" sin di bode Burerepublike in s Britisch Empire yyglideret wore, dr Bure sin aber großzigigi Fridensbedingige gwehrt wore, wie z. B. d Anerchännig vu Afrikaans as Amtssproch. D Brite hän in däm Verdrag au zuegstumme, ass d Burgerrächt vu dr nit-wysse Bevelkerig wyter yygschränkt blibe sin. 

No vier Verhandligsjohr isch am 31. Mai 1910 us dr vier Kolonie Natal, Transvaal, Oranje-Freistaat un dr Kapkolonii di "Sidafrikanisch Union" grindet wore, uf dr Dag gnau acht Johr noch em Änd vum zwete Burechrieg. 1934 hän sich di britisch "South African Party" (Sidafrikanischi Bartei) un di "National Bartei" vu dr Bure zue dr "United Party" (Vereinigti Bartei) zämmegschlosse go d Birte un d Afrikaaner versehne. Die Gmeinschaftsbartei het sich aber scho anne 1939 wider ufgspalte, wel s kei Einigkeit gee het iber dr Yydritt in dr Zwet Wältchrieg an dr Syte vu Großbritannien. Di ender rächtsgrichtet "National Party" het mit em nationalsozialistische Dytschland sympatisiert un het s Ziil vun ere radikale Rässedrännig gha.

Noch em Änd vum Zwete Wältchrieg het di wyss Bevelkerigsminderheit unter dr bolitische Fierig vu dr "National Party" ihri Macht chenne erhalte un het s Syschtem vu dr "Apartheid" yygrichtet doderdur, ass si e Reihe vu Gsetz dur s Parlemänt het verabschide loo, wu s Land un s Läbe im Alldag sträng no dr verschidene Hutrfarbe drännt het. Lychter gmacht wore isch des dur di ryymlig Drännig vu dr wyyse un schwarze Bevelkerigsgruppe. S Ziil isch d Abschiebig vu dr Schwarze in bsundersch uusgwiseni Biet ("Homelands" oder "Bantustans"). D Apartheid isch e große Strytpunkt in dr zwote Helfti vum 20. Johrhundert gsi, wu zue wyte wirtschaftlige Sanktione gfiert het un zum Ruckzug vu vile Unternämme us Sidafrika. Derzue isch d Wuet vu dr unterdruckte Bevelkerigsschichte gwagse. E Hesschtpunkt isch dr "Ufstand vu Soweto" am 16. Juni 1976 gsi, wu Bolizischte e Studäntedemonschtration nidergschosse hän, doderbyy sin 176 schwarzi Schieler un Studänte gstorbe.

Noch eme johrzehntelange Widerstand mit Streiks, Proteschtmärsche, Sabotasch un au Terroraagriff vu verschidene Anti-Apartheid-Bewegigege – di bekanntescht isch dr "African National Congress (ANC)" gsi – isch d Regierig vu dr National Party e erschte Schritt in Richtig vu ihre eigene Entmachtig, wu si anne 1990 s Verbot vum ANC ufghobe un ein vu dr bekannteschte Widerstandskämpfer, dr "Nelson Mandela", no 27 Johr us em Gfängnis frej gloo het. D Apartheid isch Schritt fir Schritt us dr Verfassig verschwunde un het eso di erschte freje Wahle fir alli Yywohner vum 26. bis zum 29. April 1994 meglig gmacht. Dr ANC het die Wahl gwunne mit 62.6 % vu dr Stimme. Syterhär stellt dr ANC d Regierig vu Sidafrika. Dr Nelson Mandela isch dr erscht schwarz Pesidänt vum Land wore un het zämme mit em letschte Presidänt vu dr National Party, em "Frederik Willem de Klerk", dr Fridensnobelpryys 1994 fir d Byydreg zum Änd vu dr Apartheid iberchuu. 

Noofolger vum Mandela isch 1999 dr Thabo Mbeki wore, 2009 dr Jacob Zuma un 2018 dr Cyril Ramaphosa.

Drotz ass d Apartheid abgschafft wore isch, läbe am Aafang vum 21. Johrhundert alliwyl no Millione Sidafrikaner, in dr Hauptsach Schwarzi, in Armuet.

Am Änd vu dr Apartheid anne 1994 hän di ehmolige quasi-unabhängige Homelands in di politisch Struktur vu Sidafrika miesse integriert wäre. Des het derzue gfiert, ass di bishärige vier Provinze (Kapprovinz, Natal, Oranje-Frejstaat un Transvaal) ufglest un dur nyyn Provinze ersetzt wore sin, wu jetz s gsmat Staasbiet vu Sidafrika umfasse. D Provinze sin in insgsamt 52 Distrikt unterdeilt. 

In dr große Gmeireform vu anne 2000 sin vil bekannti sidafrikanischi Städt mit dr Gmeine un Twonships im Umland zämmegleit wore. E baar vu däne neje Metropole-Gmeine (ängl.: "Metropolitan Municipality") sin umgnännt wore, di neje Nämme sin zmeischt Bantu-Nämme un solle eso s nej Sidafrika repesäntiere. Vier vu dr zeh greschte Städt un Gmeine liege in dr chleischte un am dichteschte bsidlete Provinz Gauteng.




</doc>
<doc id="18798" url="https://als.wikipedia.org/wiki?curid=18798" title="Pentameter">
Pentameter

Dr Pentameter (vo griechisch "pente"–fümf + "metron"—Mass) isch es Värsmass, wo sitdäm s vo de alte Grieche erfunde worden isch, immer widr vo de Dichder an ihri Bedürfnis und ihri Schbrooch aabasst worden isch.
D Grieche hai Gedichtziile hüfig mit säggs Värsfüess gschriibe, das heisst in Hexameter. Dr Pentameter isch au us säggs Värsfüess, Daktyle, wo us erä lange odr betonte (Schema: — ) und zwei churze, unbetonte (Schema: ‿ ) Silbe beschdoht, zsämmegsetzt (Schema: — ‿ ‿ ), und wo von erä Zäsur in zwei Halbziile vo drei Füess iideilt si, wobii dr letschd Fuess vo jeder Halbziile numme us erä lange Silbe beschdoht:

Schema: 

Dr Pentameter isch hüfig in Verbindig mit Hexameter bruucht worde. Im Distichon (Dobbelvärs) hai d Schdrophe us zwei verschiidene Värs beschdande, emä Hexameter und emä Pentameter. Dr Schiller het s äso beschriibe in siim "Distichon auf das Distichon":

"Im Hexameter steigt des Sprinquells flüssige Säule",
"Im Pentameter drauf fällt sie melodisch herab."

Dr Dante het mit siiner "Göttlige Komödie" de middelalterlige Europäer vorgmacht, wie mä groossi Literatur in dr Umganschschbrooch cha schriibe. Siini Värs in "terza rima" si elf Silbe lang, ä Mass wo män em "endecasillabo" sait. D Hauptbedonig isch immer uf dr vorletschde Silbe, mänggisch het s ä Näbebedonig uf dr vierte odr dr sächste Silbe, so dass ä Zäsur entschdoht.

Dante: Dr Afang vo dr "Divina Commedia"':
"Nel mezzo del cammin di nostra vita"
"mi ritrovai per una selva oscura"
"ché la diritta via era smarrita"

Bi dr Übersetzig in s Dütsche het mä jambischi Pentameter bruucht.
Im 14. Johrhundert het dr Geoffrey Chaucer uf Middelänglisch afo dichte und het dr jambisch Pentameter in de "Canterbury Tales" iigfüehrt, und noch em isch s eini vo de populärschde Värsforme worde, wo Dichder wie dr William Shakespeare, dr John Milton und dr William Wordsworth bruucht hai. Im allgemeine isch d Värsziile nid mit erä Zäsur halbiert worde.

Schema: 
‿ — | ‿ — | ‿ — | ‿ — | ‿ — odr

Chaucer: Dr Afang vo de "Canterbury Tales:
"Whan that Aprille, with hise shoures soote," 
"The droghte of March hath perced to the roote"

Shakespeare: Us em Hamlet siim Monolog:
"To be or not to be that is the question"
Au im dütsche Schbroochruum het sich dr jambisch Pentameter im 18. Johrhundert, under em Iifluss vo de Wärk vom Dante, em Petrarca und em Shakespeare, as Värsform vor allem bim Theater as Blankvärs duuregsetzt. Dr Goethe het in siim Gedicht "Zueignung" d Form vom französische "vers commun" bruucht: ä Zäsur noch dr zweite Hebig, und d Värsändene wäggsle zwüsche wiiblige Riim, wo s än unbedonti Silbe am Schluss het und männlige Riim, wo die letschdi Silbe bedont isch:

Schema: 
‿ — | ‿ — || ‿ — | ‿ — | ‿ — 
‿ — | ‿ — || ‿ — | ‿ — | ‿ — 

"Der Morgen kam, es scheuchten seine Tritte"
"Den leisen Schlaf, der mich gelind umfing"
"Dass ich, erwacht, aus meiner stillen Hütte"
"Den Berg hinauf mit frischer Seele ging".

D Zäsur isch aber hüfig falle glo worde. Dr Stephan George het sä im allgemeine nid agwändet. Au d Abwäggslig zwüsche wiiblige und männlige Riim chunnt nid immer vor:

"Die blume, die ich mir am fenster hege
"Verwahrt vom froste in der grauen scherbe"
"Betrübt mich nur trotz meiner guten pflege"
"Und hängt das haupt als ob sie langsam sterbe."

Au uf Alemannisch isch dr jambisch Pentameter mänggisch bruucht worde. Dr Johann Peter Hebel het im Gedicht "Eine Frage" us de "Allemannische Gedichte" gschriibe:

Sag, weisch denn selber au, du liebi Seel,
was 's Wienechtchindli isch, und heschs bidenkt?
Denkwohl i sag der's, und i freu mi druf.



</doc>
<doc id="18808" url="https://als.wikipedia.org/wiki?curid=18808" title="Zwiebelwähe">
Zwiebelwähe

D Ziibelewaje isch eins vo de draditionelle Basler Fasnachtsgricht, asè sait mò m au am Hochrhy uèzuès bis übber dè Hotzèwaald èwäg, östlich devò sait mò "Zibèlèdünnè" dèzuè. As Zibelechueche wird si z Bärn währed em Zibelemärit as Oobenässe serviert. Si wird aber au im Räschd vo dr alemannische Schwiz, z Bade-Württebärg und im Schwoobeland gässe. Am Kaiserstuehl ischs Zibelekuachä un im Elsass isch si as Quiche odr Quiche alsacienne bekannt. 

En Waje isch ä Chueche us erä dünne Underlag vo Wajedeig, wo mä, fiini Ziibeleschiibli und je noch Gebiet und Vorliebi Schbägg odr Luuch drufduet und mänggisch mit Chäs überbacht. Es isch am beschde d Ziibele vo Hand z schniide, wil, wenn si von erä Maschine gschnäzlet wärde dr Belag z matschig wird.

In de Wiibaugebiet isst mä sä bsundrigs hüfig währed dr Wiiläsi. Mä dringgt drzue Suuser odr ä drochene Wisswii wien ä Riisling.

Für ä Deig nimmt mä 200 g Wissmähl, ä halbe Teelöffel Salz und vermischd s, duet 80 g Anke, Säufett odr Margarine drzue und verriibt s, bis dr Deig gliichmässig isch. 5 bis 6 Ässlöffel Wasser und 10 g Hefi wärde drin verrüehrt, zum enä homogene Deig knätet und, zuedeggt, lot me s währed erä halbe Schdund lo ufgoh. Denn duet me s noch em Uusrolle ins iigfettete Bläch und verschdicht dr Bode mit erä Gable. 

Für d Füllig nimmt män ä Ässlöffel Öl oder Säufett und duets erwerme in dr Pfanne, 100 g Schbäckwürfeli wo mä drin brötlet bis si hellbruun si, und git denn 500 g Ziibele drzue, wo in Schdreifli gschnitte si, dämpft s ganze, lot s lo abküehle und verdeilt s uf em Deig.

Für ä Guss nimmt mä 2 dl Rahm, 1 dl Milch, 2 Eier, 1 Teelöffel Salz und ä Bitz Pfäffer, vermischd alles und giesst s über d Füllig.

Mä bacht d Wäje währed erä halbe Schdund oder a Bitzeli meh im vorgheizte Ofe bi 220 Grad.



</doc>
<doc id="18809" url="https://als.wikipedia.org/wiki?curid=18809" title="Gericht (Speise)">
Gericht (Speise)

Ä Gricht, dr Begriff isch im 13. Johrhundert vo "richte" im Sinn vo „aarichte, herrichte“ bildet worde, isch än aagrichteti odr zuebereiteti Schpiis. Es beschdoht im allgemeine us mehrere Zuedate. Traditionelli Gricht, wo nach Rezäpt kocht si, hai meischdens feschti Näme, wo aber hüfig vo Region zu Region verschiide si.

Abgleiteti Begriff si s "Hauptgricht" as zentrale Beschdanddeil vom enä mehrgängige Menü zwüsche Vorschpiise und Nochschpiise, s "Schdammgricht" oder "Schdammässe" as Gricht, wo schdändig in erä Beiz aabote wird (au as Schpezialität vom Huus) im Unterschiid zum "Dagesgricht", wo däglig wäggslet, bzw. as „miis Schdammgricht“ as persönligs "Lieblingsgricht", s Nationalgricht as typischs „Lieblingsgricht“ vom enä Land, wo hüfig au as Schbitzname für däm siini Iiwohner bruucht wird (z. B. „Krauts“ vo Suurchruut, wo d Ängländer de Dütsche oder „Spaghettis“, wo die Dütsche de Italiener gsait hai), oder "Dällergricht" as Gricht, wo in Portione uf em Däller serviert wird. Ufwändig dekorierti "Schaugricht" si im antike Rom, in der Renaissance und im Barock beliebt gsi, wo mä chliineri Dier in groossi Broote vo ganze Dier gsteckt het, mänggisch lääbigi Singvögel, wo bim Tranchiere uusegfloge si.


</doc>
<doc id="18811" url="https://als.wikipedia.org/wiki?curid=18811" title="Plural">
Plural

Als Plural bezeichnét mer in dé Fachsproch d Mehrzahl vo Nomé, Adjektive und d Prónomé in dé 4., 5. und 6. Person. S Wort "Plural" leitét sich vom lateinisché Verb "plus" (im Sinn vo "mehrerí") ab.

Zur Bildíg vom Plural vo Nomé git s im Alemannisché recht wenígi Reglé. Zwar könné d Endígé durch die folgendé Reglé bstimmt werdé:
Ob "a, o" und "u" im Plural zu dé Umlúte "ä, ö" bzw. "ü" werdé, ka mer durch kei Regel bstimmé.

Bíspiele:
Wörter wo voschiedéni Bedýtígé hän, aber im Singúlar formgliech sin, hän oft je noch Bedýtíg voschiedéní Endígé. Bíspiel:

dé Band - d Bänd
d Band - d Bands
s Band - d Bänder

An Fremdwörter und Abkürzígé wird oft d Endíg s aghängt. Bíspiele:

D Pluralform wird in dé Regel nit an d Fäll (Akkúsativ oder Dativ) apasst.

D Pluralform vo Adjektive kann normalerwíß anhand vo dé folgendé Tabellé bstimmt werdé. Es git fast keini Úßnahmé. D Tabellé gilt für dé Fall dass kei Artíkel do isch (wenn dóch, kunnt in jedem Fall d Endíg -é, je noch Schriebíg au -e)

D Persónalprónomé im Singúlar, alsó "ich, du, er, sie" und "(e)s" hän au Pluralformé:
ich → mir "(Akk., Dat." uns)
du → ihr "(Akk., Dat." euch)
er, sie, (e)s → sie, "(Akk., Dat." sie)

Wie im Alemannisché isch dé Plural au im Hochdýtsché nur mithilf vo wenígé Reglé z bstimmé. Ob "a, o" und "u" zu dé Umlúte "ä, ö" bzw. "ü" werdé, isch nit vorúßzsagé. Zu dé Bstimmíg vo dé Endígé ka die folgendí Regel agwendét werdé:

Bíspiele:

In fast allné Fäll wird -s aghängt.

Wenn s Nomé uff -y endét, wird die Endíg zu -ies.

Wenn s Nomé uff -fe endét, wird die Endíg zu -ves.

Es wird immer d Endíg -s aghängt.


An Nomé wo uff é Vókal endét, wird immer d Endíg -s aghängt. Wenn s Nomé uff é Konsónant endét, wird

An Nomé wo uff é Vókal endét, wird immer d Endíg -k aghängt. Für Nomé uff é Konsónant gelté die folgendé Reglé:



</doc>
<doc id="18812" url="https://als.wikipedia.org/wiki?curid=18812" title="Stimmloser velarer Plosiv">
Stimmloser velarer Plosiv

De stimmlosi velari Plosiv isch e Konsonant vo dr mänschliche Sprooch. Er chùnt in fascht jedere Sprooch vo dr Wält vor. S Zeiche im IPA defür isch .

Im Alemannische chùnt de Luut als Lenis, Fortis ùn behuucht vor. De Lenis-Luut wird allerdings meischt als bhandlet ùn transkribiert. Bstimmti Dialäkt, bsùnders im Niideralemannische ùn Schwööbische hen aber au nùmme de Lenis.

Uss Gründ, wo mitem Ùffbau vùm mänschliche Muul z due hen, isch di gnaui Stell, wo de Luut ussgsproche wird, je nooch Sprooch ùn de andre Luut, wo im Wort vorchömme, verschiide.



</doc>
<doc id="18813" url="https://als.wikipedia.org/wiki?curid=18813" title="Gymnasium am Münsterplatz">
Gymnasium am Münsterplatz

S Gymnasium am Münschderblatz (früehner "S Humanistische Gymnasium (HG)", "Pädagogium", "Münschderschuel", "Schuel uf Burg") isch s eltischte Gymnasium vo der Schdadt Basel und eins vo de eltischte in der Schwiiz. 
Am 1. April 1529 het dr Groosse Root beschlosse, ass d Schdadt d Bildig wurd vo dr Chille übernoh; d Schuel isch aber erscht 1589 gründet worde. Si befindet sich am Münschderblatz wisawii vom Basler Münschder. Im Schueljohr 2007/2008 si öbbe 300 Schüelere und Schüeler in fümf Klasseschduefe uf s Gymnasium gange. Dr neu Räkter vo der Schuel isch sit em Summer 2007 dr Eugen Krieger (* 1973).

D Schuel het in der Schdadt ä guete Ruef und isch zwüsche 1600 und 1900 eini vo de wichtigschte und bekanntischte Schuele im dütschschbroochige Ruum gsi. Dr Friedrich Nietzsche und dr Jacob Burckhardt si Lehrer dört gsi. Nume Buebe si do uf d Schuel gange und ihre Schwerpunggt si die alte Schbrooche gsi: Latiinisch, Griechisch und Hebräisch.

Vo 1930 a het d Schuel s "Humanischdische Gymnasium" (HG) gheisse. Sit 1968 dörfe au Maitli do lehre, und 1973 het die erschdi Schüelere d Matur beschdande. Sit dr kantonale Schuelreform vo 1997 heisst d Schuel "Gymnasium am Münschderplatz". Hützudag cha mä näbem Latiinische und Griechische au Spanisch und PPP (Philosophii, Psychologii und Pedagogik) as Schwerpunggtfach uusläse.






</doc>
<doc id="18818" url="https://als.wikipedia.org/wiki?curid=18818" title="Gymnasium Kirschgarten">
Gymnasium Kirschgarten

S Gymnasium Kirschgarte (GKG) isch ä Gymnasium in der Schdadt Basel.

Es isch 1997 mit em Zsämmeschluss vom Realgymnasium (RG) und em Mathematisch-Naturwüsseschaftlige Gymnasium (MNG) entschdande. Dr Underricht am Gymnasium Kirschgarte findet zum enä grosse Deil im Hermann-Kinkelin-Schuelhuus (s früehnere RG) schdatt, zum enä chliinere Deil wärde Schbezialiirichtige im De-Wette-Schuelhuus (s früehnere MNG) bruucht.

Dr Lehrblan umfasst d Schwerpünggt "Latiinisch", "Physik und Aawändige vo dr Mathematik", "Biologii und Chemii" und "Bildnerischs Schaffe".

S Schuelareal befindet sich zwüschen em Bahnhof und em Aescheblatz.

1835 isch es Realpädagogium gründet worde. 1852 isch es Realgymnasium ohni Latiinischzwang vom Pädagogium am Münschderplatz abdrennt worde. D Oberstuefe vom Realgymnasium het mä as "Gwärbschuel" bezeichnet. S Ziil von erä isch gsi, d Schüeler uf s Studium am Eidgenössische Polytechnikum oder uf ä höcheri kaufmännischi Uusbildig vorzbereite. 1862 isch s Huus zur Mugge am Schlüsselbärg ufgeschdockt und zum Schuelhuus für s Realgymnasium umbaut worde. 

Mit em Schuelgsetz vo 1880 het mä d Schuel in die "Underi Realschuel" und "Oberi Realschuel" iidäilt. 1887 isch es neus Schuelhuus für die "Underi Realschuel" an dr Rittergass 4 iigweiht wore (hüte s Baudepartement). 

Die "Oberi Realschuel" isch in s De-Wette-Schuelhaus iizoge, wo 1901 bis 1903 noch de Blän vom Fritz Stehlin und em Emanuel La Roche im neobarocke Schdil baut worden isch. S Gebäud het an siiner Iiweihig 30 Klassezimmer für öbbe 900 Schüeler gha, zwei Zeichnigssääl mit Modällkammere, säggs Lehrsääl mit Näberüüm und Laboratorie für ä Underricht in Physik, Chemii und Naturgschicht, d Aula, Lehrerzimmer, Rüüm für ä Wärkunderricht, ä Durnhalle und ä chliine Schuelgarte. 

Mit der Schuelreform vo 1929/30 si näbem Humanistische Gymnasium (HG, Typus A), s Maitligymnasium, s Realgymnasium (RG, Typus B) und s Mathematisch-Naturwüsseschaftlige Gymnasium (MNG, Typus C) entschdande. Die früehneri Realschuel isch also in s Realgymnasium (RG) und s Mathematisch-Naturwüsseschaftlige Gymnasium (MNG) uufdeilt worde.

S MNG, wo 1930 gründet worden isch, het die ursprünglige Ziil vom Realgymnasium vo 1852 gha, und het die mathematische und naturwüsseschaftlige Fächer und d Mueterschbrooch pflägt und uf die alte Schbrooche Latiinisch und Altgriechisch ganz verzichtet. Es het uf ä naturwüsseschaftligs oder technischs Schdudium vorbereitet.

S De-Wette-Schuelhuus isch 1941 s neue Schuelhuus worde. Vorhär si d Klasse uf verschiedeni Hüüser verdeilt gsi. Nume d Oberschduefe (5.-8. Klasse) het scho im De-Wette-Schuelhaus glehrt. Sit 1968 wird koeduziert underrichtet. 1997 isch s MNG mit em RG (lueg unde) zum Gymnasium Kirschgarte fusioniert worde.

S RG, wo 1930 gründet worden isch, het s möglig gmacht d Matur vom Typus B abzschliesse. 1957 isch s in s Herrmann Kinkelin Schuelhuus iizoge, wo vo de Basler Archidekte Hans Bernoulli, Ernst Mummenthaler und Otto Meier in moderner Bauwiis mit erä Fassade us vorgfertigte Betonelemänt baut worden isch. Es het 33 Klassezimmer, än Aula, drei Durnhalle und ä Zeichnigssaal für 950 Schüler gha. Mit em Bau vom Herrmann-Kinkelin-Schuelhuus het mä s Schuelhuus im Huus zur Mugge am Schlüsselbärg noch 95 Johr em Humanischdische Gymnasium zum Bruuche gä. 1997 isch s RG mit em MNG zum Gymnasium Kirschgarte verschmulze worde.

Bekannti Rektore si dr Hermann Kinkelin (1832–1913, Rektorat 1866–1869 und 1875–1903) und dr Robert Flatt (1863–1955, Rektorat 1903–1924 gsi).



</doc>
<doc id="18819" url="https://als.wikipedia.org/wiki?curid=18819" title="Gymnasium Leonhard">
Gymnasium Leonhard

S Lienert-Gymnasium isch s Gymnasium in der schwizererische Schdadt Basel, wo sich am Kohlebärg befindet. Es isch 1997 dur ä Zsämmeschluss vom Gymnasium am Kohlebärg und em Holbei-Gymnasium entschdande.
Es isch uf dr Liste vo de Kulturgüeter vo nazionaaler Bedütig.

Im Johr 1780 het d Gsellschaft für s Guete und Gmeinnützige Basel d "Döchterschuel" ufdo, für zum d Bildig- und d Bruefschance vo Maitli z verbessere. 1884 isch d Döchterschuel im neue Gymnasium am Kohlebärg iizoge. 1899 isch d Gymnasialabdeilig ufgmacht worde. Die het s de Maitli möglig gmacht, d Matur z mache. S Gymnasium isch äso die einzigi Maturitätsschuel für Maitli gsi, im Volksmund as "Affekaschte" bikannt. 1906 isch s Gymnasium im Jugendstil erwiiteret worde. 1916 isch s Maitligymnasium eidgenössisch anerkennt worde. 1929 isch s in 3 Abdeilige iideilt worde:
1959 isch die hütigi WBS (Wiiterbildigsschuel) „Holbein“ dauft worde. D Schuel isch jetzt drennt gsi in es Maitligymnasium I und II. Vom Johr 1968 aa dörfe au Buebe uf die Schuel go. De Maitligymnasie het mä denn "Kohlebärg- und Holbein-Gymnasium" gsait. Sit 1997 si die beide Schuele zsämmegschlosse. Sithär het s Gymnasium dr hütig Name: Gymnasium Leonhard.




</doc>
<doc id="18822" url="https://als.wikipedia.org/wiki?curid=18822" title="Gymnasium Bäumlihof">
Gymnasium Bäumlihof

S Gymnasium Bäumlihof isch ä schdaatligi Maturitätsschuel z Basel, wo d Sekundarschduefe I und II iischliesst. Siini Schwerpunggtfächer si Latiinisch, Italienisch, Spanisch, Physik und Mathematik, Biologie und Chemie, Schbort, Bildnerischs Gschdalte und Muusig. D Rektore isch sit em 1. August 2006 d Anna-Katharina Schmid. An dr Schuel lehre öbbe 650 Schüelere und Schüeler, drvo 75 Schbortschüeler in Schbortförderklasse.

D Schuel het au es chliis Computer Museum iigrichdet, wo d Rächner, wo in de letschte drei Johrzähnt im Informatikunderricht bruucht worde si, und anderi elektronischi Grät wie Videoschbiil, Terminal usw. usgeschdellt wärde. Uf em Dach vom Schuelgebäud het s ä Wätterstation und ä Webcamera.


</doc>
<doc id="18824" url="https://als.wikipedia.org/wiki?curid=18824" title="Obst">
Obst

Obschd isch ä Sammelbegriff für d Frücht und d Some, wo meischdens uf mehrjöhrige Bäum und Schdrüücher waggse, wo für ä Mensch ässbar si und wo mä zum gröschde Deil cha roh ässe.

Urschbrünglig het dr althochdütschi Begriff "obez" as „Zuechoschd“ alles bedütet, wo usser Brot und Fleisch gässe worden isch, au Hülsefrücht, Gmües und Ähnligs.

D Unterscheidig zwüsche Obschd und Gmües isch unscharf. Im allgemeine schdammt Obschd vo mehrjöhrige, Gmües vo eijöhrige Pflanze, und dr Zuckerghalt bim Obschd isch meischdens höcher. Botanisch gseh entschdoht Obschd us dr befruchtete Blüete. Mit Gmües meint mä hüfig anderi Pflanzedeil. Paprika, Domate, Zucchini, Chürbis und Gurke si vo dr Biologii us gseh Frücht, wärde aber faschd immer nit as Obschd sondern as (Fruchd)gmües bezeichnet, wil si nid süess odr süürlig si. D Rhabarbere won ä Pflanzeschdängel isch, wird aber au as Obschd gässe.

Im Handel wird d Iideilig vo Obschd in Chärnobschd, Schdeiobschd usw., wie s unde noche beschriibe isch, bruucht. In der Botanik aber fasst mä under em Sammelbegriff Obschd alli kultivierte oder wild waggsende Some und Frücht zsämme, wo im allgemeine roh gässe wärde und wo än agnähme, meischdens süesslige odr süürlige Gschmack hai. Somenobschd isch wäge siim Kalorieghalt meischdens sehr nahrhaft, währed Frücht, d Some vo wele hüfig nit gässe wärde, im allgemeine nume Fruchtfleisch si, won ä hoche Wasserghalt het. Si hai dorum meischdens numen ä chliine Nährwärt, hai aber meischdens ä hoche Ghalt vo Vitamin und Mineralsalz. 

S Obschd wird im Gartebau und im Handel in Chärnobschd, Schdeiobschd, Beeri, Schalenobschd, klassischi Südfrücht, exotischi Frücht und Gmües, wo wie Obschd bruucht wird, iideilt.

Die einzelne Frücht wärde noch Grössi und Qualität in verschiedeni Handelsklasse sortiert .

Es git au d Iideilig noch Härkumft und Dransport in „heimisch“, und importierti Ware vo verschiidener Art (öbbe as "Flugobschd"), und sit einiger Ziit "us biologischem Abau" as Qualitätsagob. Usserdäm git es no Wildobschd, wo aber komerziell unwichdig isch.



</doc>
<doc id="18826" url="https://als.wikipedia.org/wiki?curid=18826" title="Bildtafel Obst und Gemüse">
Bildtafel Obst und Gemüse

D Bilddafle Obschd und Gmües git än Überblick über d Vilfalt vo de verschiidene Obschd- und Gmüessorte, wo uf dr Wält abaut, gärntet, verarbeitet und konsumiert wärde.

Mit de Foti isch au d Identifizierig eifacher, vor allem wenn d Bezeichnig nit bekannt isch.




</doc>
<doc id="18827" url="https://als.wikipedia.org/wiki?curid=18827" title="Otto Sutermeister">
Otto Sutermeister

Dr Otto Sutermeister (* 27. Septämbr 1832 z Tegrfälde; † 18. Ougschd 1901 z Aarou) ischen Schwiizer Pedagog o Schriftsteller gsi, wo Vouchsmärli gsammlet het.

Dr Otto Sutermeister het a dr Uni Zöri gstudiert o isch Leerer z Pätterlinge, z Paris, z Wintertuur, z Frouefäld, am Zörcher Leererseminaar z Chüsnacht, a dr Kantonsschuel Aarou, am Sanggaller Lehrerseminaar Mariabärg bi Rorschach o z Bärn gsi. Ab 1890 heter aus usserordentliche Profässer für dütschi Schbraach o Literatuur ar Uni Bärn gschaffet. Ane 1856 het er d Ernestine Moehrlen, d Dochter vom Christoph Möhrlen, ghürootet.

Er giut as eine vo de wichtigschte Sammler vo Märli, Sprichwörter, Huussprüch, Chinderriim o Rätsel vom 19. Jahrhundert ir Schwiiz. Ab 1882 het er d Reie «Schwizer-Dütsch» useggää, mit Mundart-Gschichte us de Dütschschwiizer Kantön. Er het ou Chinder- o Jugendliteratur verfasst o isch Heruusgäber vode Wärch vom Jeremias Gotthelf gsi, denäbe het er as Korreschbondänt vom Schwiizerische Idiotikon gwürkt. Är isch schdarch vode Grimm-Brüedere beiflusst worde o esch befründet gsi mitem dütsche Dichter Friedrich Rückert.

Dr Otto Sutermeister isch dr Vatter vom Pfaarer Fredy Sutermeister o dr Grosvatter vom Schriftstellerarzt o Politiker Hans Martin Sutermeister, vom Komponischt Heinrich Sutermeister o vom Schriftsteller Peter Sutermeister gsi.

Öppis vom Nochlass vom Sutermeister isch ir Burgerbiblere Bärn.


Was är useggää het:




</doc>
<doc id="18829" url="https://als.wikipedia.org/wiki?curid=18829" title="Epik">
Epik

D Epik (griechisch επική (ποίησις) „Dichtig wo zum Epos ghört“, vo ἔπος „Wort, Värs“) isch – näbe dr Dramatik und der Lyrik – eini vo de drei groosse Literaturgattige, wo die verzelendi Literatur in Värs- oder Prosaform umfasst.

Bis zur Poetik vom 18./19. Johrhundert isch die Epik ä Bezeichnig für d Kunschd vom Epos gsi. Wie d Differenzierig vo dr epische Dichtig im 19. Johrhundert grösser worden isch und d Prosa sich schdark entwicklet het, wärde under em Begriff Epik alli Arte vo der verzelende Literatur zsämmegfasst. D Epik unterscheidet sich vo der Dramatik und Lyrik dur grundlegendi Merkmol vo Gschdaltig, Kommunikation und der Funktionswiis. Zu dene Merkmol ghöre: 


Zu den erschde epische Forme ghöre Ufschrifte uf Gegeschdänd, wo dr Gegeschdand erkläre (Epigramm) und die höchere Forme (Gnome, Schbruch, Elegii). In de Kosmogonie, Theogonie und myschdische Heilslehre het d Epik an Inhalt becho, wo poetischer gsi isch, wil mä das, wo bassiert sig, as personifizierte Daten und Ereignis beschriibe het. Für d Forme Märli, Sage und Legände gältet das genauso. Bis zum Änd vom 18. Johrhundert beschdimmt s Epos d Merkmol vo dene Forme.

In der Übergangsphase vo der feudale zur bürgerlige Gsellschaft het sich d Epik grundlegend veränderet und in Europa isch us der Vers- ä Prosa-Epik worde. Zu de neue Forme wo sich bildet hai ghört dr Roman. Mit dr induschdrielle Revolution si gliichziitig effektiveri Mechanisme zur Verbreitig und Herschdellig vo Literatur entschdande. D Entwicklig vo de neue literarische Forme isch gschnäller worde und es si Forme wie d Novälle, d Glosse, d Churzgschicht und d Short Story entschdande.

Epik bedütet so vil wie "Red" oder "Gschicht wo verzelt wird". Churzgschichte, Gschichte, Novälle und Romän si die beliebtischde und am meischde verbreitete epische Forme, und über weli in de Medie brichtet und diskutiert wird. Ziitige und Wuchenmagazin beschbreche regelmässig Neuerschiinige in Rezensione; im Färnsehe git s immer widr Gschbrächsrunde über Büecher und Autore. Zu de wichdigschde Buechereignis vom Johr ghöre d Frankfurter Buechmäss am Afang vom Oktober und d Verleihig vom Literaturnobelpriis.



</doc>
<doc id="18832" url="https://als.wikipedia.org/wiki?curid=18832" title="Drama">
Drama

S Drama (vo griechisch "dráma" "(δράμα)" „Handlig“) isch näbe dr Epik und dr Lyrik eini vo de drei grundlegende literarische Gattige (analog wird au vo Dramatik gredet), aber au einzelni dramatischi Wärk wärde as "Drama" bezeichnet. Drama isch Theater mit Teggschtgrundlag, im Unterschied zum improvisierte Schdägriftheater.

S Hauptkennzeiche vom Drama noch em Aristoteles isch d Darschdellig vo dr Handlig dur Dialog. Äso unterscheidet es sich in dr Antike vom Epos, wo verzelt, – sit der Neuziit unterscheidet es sich äso hauptsächlig vom Roman. Noch em modärne Verschdändnis si d Drame gschriibe, für dass si vo Schauschbiiler im Theater ufgfüehrt wärde. Dorum enthalte si hüfig näbe de Dialogteggscht au Awiisige für d Schauschbiiler, und sit em 19. Johrhundert au für ä Regisseur. S Lesedrama isch ä schbezielli Form vom Drama, wo nit in erschder Linie ufgfüehrt, sondern wien ä Roman söt gläse wärde.

D Handlig vom enä Drama isch hüfig in Akt und die sälber si in Szene oder Uftrit iideilt. S klassische französische Drama (Racine, Corneille, Molière) deilt sich in fünf Akt und d Handlig findet an eim einzige Dag schdatt. Die italienische Dradition, wo schdark mit der Opere verbunde isch (vgl. Metaschdasio) het drei Akt lieber. D Form vom Eiakter isch us de Zwüscheschbiil zwüsche de Akt vo de drei- bis fünfaktige Drame entwigglet worde.

S europäische Drama isch zur Ziit vo der griechische Antike im 5. Johrhundert vor dr Ziitwändi z Athen entschdande: dr Aischylos, dr Sophokles und dr Euripides si die wichtigschde Dichter vo dr Dragödie gsi. Dr Aristoteles het im Johrhundert druf in siinere "Poetik" s Drama in Dragödie und die schbööter entschdandeni Komödie iideilt.

Erschd sit der Renaissance git s ä Wiiterentwicklig vom antike Drama. Älter Drame sind meischdens in Värs abgfasst; in dr neuere Ziit wird in de Sprächschdück die freji Prosa vorzoge. Ass mä im Drama redet, isch nit sälbschdverschdändlig. Mä het d Opere vo öbbe 1600 aa as Wiidergeburt vom des klassische griechische Drama agluegt.

Sit em 18. Johrhundert wärde Bezeichnige wie Schauschbiil, Luschdschbiil, Dragikomödie, Bürgerligs Druurschbiil, Charakterschdück bruucht, wobi die verschiidene Arte nit genau von enander abgränzt si. Sit em 19. Johrhundert wird s Melodrama, wo bsundrigs gfüehlsbetonti oder schbannendi Handlige het, hüfig zum Begriff Drama abkürzt.



</doc>
<doc id="18835" url="https://als.wikipedia.org/wiki?curid=18835" title="Entwurfsmuster">
Entwurfsmuster

Es Entwurfsmuschter (engl. "design pattern") beschribt e bewährti Lösigs-Schablone für nes Entwurfsproblem. Es isch e widerverwändbari Vorlag zur Lösig vomne augemeine Problem im ne spezifische Kontegscht. Der Usdruck Entwurfsmuster chunnt us der Architektur. Speter isch er vor Softwareentwicklig überno worde. O i Bereiche usserhaub vo der Informatik isch di Idee immer meh verbreitet. 

De Architekt Christopher Alexander het i de 1970er Jahr e Sammlig vo Entwurfsmuschter zämegsteut. Mit dene Muschter het er wöue d Bewohner i Entwurfsprozäss ibinde. Der theoretisch Asatz für Entwurfsmuschter het er scho 1964 i "Notes on the synthesis of form" dargsteut. Obwou si vo dert chunnt, isch d Idee vo de Entwurfsmuschter ir Architektur bi witem nid so verbreitet wi i der Softwareentwicklig. 

1987 hei der Kent Beck u der Ward Cunningham di Idee us der Architektur ufgriffe u Entwurfsmuschter für grafischi Oberflächine in Smalltalk entwicklet. Es Jahr speter het der Erich Gamma sini Promotion a der Universität Züri über d Veraugemeinerig vo däm Konzept uf d Softwareentwicklig agfange. Zäme mit em Richard Helm, em Ralph Johnson um John Vlissides het er ds Buech "Design Patterns - Elements of Reusable Object-Oriented Software" veröffentlechet, wo 23 Entwurfsmuschter beschribt u der Idee vom Entwurfsmuschter i der Softwareentwicklig zum Durchbruch het verhoufe.


</doc>
<doc id="18836" url="https://als.wikipedia.org/wiki?curid=18836" title="Geschwend">
Geschwend

Gschwend (dt. "Geschwend") isch e zue dr Stadt Todtnau ghörigs Schwarzwalddorf im Landchreis Lörrach (Bade-Württeberg, Dütschland).

Gschwend het ugfähr 450 Iwohner un guet 100 Gäschtebette.

Dr Ort lit zwische Todtnau un Schönau an dr B 317 bim Abzwiig uf Präg un Todtmoos uf dr Dalsohle im obere Wiisedal in guet 600 Höchi.

Am Ort git's e grossi Fabrik vum Maschinebauunternähme Zahoranski, wo u. a. Maschine fier d'Herstellig vu Bürschte baut. Es sin dert mehreri hundert Lit beschäftigt.

Dr örtlich Dialekt isch e wiisedälerischs Hochalemannisch. 

Gschwend isch anno 1974 uf Todtnau igmeindet worre. Im Igmeindigsvertrag isch feschtgschribe worre, dass Gschwend e eigeni Firwehr am Ort bhaltet. Um s'Johr 2000 rum het no welle d'Stadt Geld ispare. D'Gschwender Firwehr het mer uföse un dr Brandschutz vu Todtnau us gewährleischte welle. Dr Gschwender Ortschaftsrat het aber degege klagt, wil säll e Verstoss gege dr Igmeindigsvertrag gsi wär un er het Rächt kriegt. No het d'Todtnauer Stadtverwaltig bschlosse, wenn scho e Firwehr, no aber rächt un au mit Atemschutz fier alli Firwehrmänner (und entsprechende Lehrgänge). Dodrufhi het sich d'Gschwender Firwehr freiwillig ufglöst.

Gschwend bim Todtnauer Ferieland


</doc>
<doc id="18838" url="https://als.wikipedia.org/wiki?curid=18838" title="Jambus">
Jambus

Dr Jambus isch ä Begriff us dr altgriechische Värslehr. Er bezeichnet ä Värsfuess wo us era churze und erä lange Silbe beschdoht: ‿ — . 

In dr dütsche Dichdig beschdoht dr Jambus us erä unbetonte und erä betonte Silbe. Mä redet vo Sänkig und Hebig. 

Bischbil: Johann Peter Hebel us "Der Winter"

Isch echt do obe Bauwele fail?
Si schütten aim e redli Tail
in d'Gärten aben un ufs Huus;
es schneit doch au, es isch e Gruus;
un 's hangt no mengge Wage voll
am Himmel obe, merk i wohl.

Dr Blankvärs, wo vor allem in dr Dramatik hüfig bruucht worden isch, isch ä jambische Fünffüesser: ‿ — | ‿ — | ‿ — | ‿ — | ‿ — |

Trochäus



</doc>
<doc id="18839" url="https://als.wikipedia.org/wiki?curid=18839" title="Zäsur">
Zäsur

Dr Begriff Zäsur (vom latiinische "caesura" - Schnitt) wird bruucht, für zum s Ändi vo eim Brozäss und dr Afang vom enä neue, sehr underschiidlige z beschriibe. So chamme in dr europäische Gschichd von erä Zäsur, vom Afang von erä neue Epoche rede, wenn mä an die Französischi Revolution dänggt.

D Zäsur bim enä Gedicht isch die chlii Pause, wo mä bim Läse vo lengere Värsziile öbbe in dr Middi vo dr Ziile macht. In dr antike Dichdig het s ä Zäsur bim ä gwüsse Värsmass noch erä beschdimmte Zahl vo Silbe, bim Pentameter zum Bischbil noch drei Silbe (im Schema wird d Zäsur mit || markiert):

Wenn d Zäsur uf s Ändi vom enä Värsfuess fallt, redet mä vo enerä Diärese.

Bim schbootmiddelterlige italiänische "endecasillabo" (elf silbigi Ziile) het s ä Zäsur hüfig noch dr vierte odr dr säggste Silbe, bim dütsche jambische Pentameter noch zwei Jambe, d. h. vier Silbe.

Wenn d Zäsur frei agwändet wird, wie bi Hexameter odr Langziile vo jeder Art, redet mä vo Iischnitt odr Fuege.

Dr Johann Peter Hebel het mit "Der Carfunkel" ä Gedicht in unregelmässige Hexameter gschriibe, wo Zäsure in dr Middi vo de Värs het:

Wo dr Aetti si Tubak schnätzlet, se lueget en d Marei
fründlig und bittwis a: „Verzelis näumis o Aetti,
weisch so wieder, wie necht, wo 's Chüngi het 'welle verschlofe!“

D Zäsur in dr Musig isch ä chliini Pause zwüsche zwei Donfolge, wo mit emä bsundrige Zeiche markiert wird.



</doc>
<doc id="18840" url="https://als.wikipedia.org/wiki?curid=18840" title="Trochäus">
Trochäus

Dr Trochäus (agr. τροχαῖος, "trochaíos", „Läufer“; Plural: Trochäe) isch ä Värsfuess, wo im Griechische us erä lange und erä churze, im Dütsche us erä betonte und erä unbetonte Silbe beschdoht ( — ‿ ). Dr trochäisch Vierheber

isch bsundrigs zer Nochbildig vo dr griechische anakreontische Dichdig bruucht worde. Schbööter häi en dr Herder und dr Eichendorff verwändet zer riimlose Überdrägig vo schbanische Romanze. In "Schicksalsdrame" isch er as dramatische Värs vorcho.

Bischbil: Johann Peter Hebel us em "Der allezeit vergnügte Tabakraucher" - "Im Sommer"

Volli Ähri, wo me goht,
Bäum voll Öpfel, wo me stoht,
un es isch e Hitz un Gluet!
Aineweg schmeckt's Pfiifli guet.

In dr serbische Volksdichdig isch dr trochäisch Pentameter hüfig. Er isch vom Herder, Goethe, Bürger, Platen, C. F. Meyer, Liliencron und andere bruucht worde.


Jambus


</doc>
<doc id="18841" url="https://als.wikipedia.org/wiki?curid=18841" title="Daktylus">
Daktylus

Dr Daktylus (griechisch δάκτυλος, "dáktylos", „Finger“; Plural: Daktyle) isch ä Värsfuess, wo in dr altgriechische Dichdig us erä lange (Schema: — ) und zwei churze (Schema: ‿ ‿ ) Silbe beschdande het, so wie au s Wort „Daktylus“ usgschbroche wird. Dr Värsfuess vom Pentameter isch dr Daktylus gsi:

Au im Hexameter isch dr Daktylus vorcho.

In de modärne europäische Schbrooche beschdoht dr Daktylus us einer betonte und zwei unbetonte Silbe.

, Band 3, S.206


</doc>
<doc id="18842" url="https://als.wikipedia.org/wiki?curid=18842" title="Stimmhafter alveolarer Frikativ">
Stimmhafter alveolarer Frikativ

De stimmhafti alveolari Frikativ isch en Konsonant. S Zeiche im IPA defür isch . Des Zeiche stoot glychzitig au für di stimmhafti dentale un postalveolare Frikativ.

Im Gegesatz zum Standarddytsch chunnt dr stimmhaft alveolar Frikativ im Alemannisch fascht nit vor. Nume ganz im Side bi ne Deil Südwalserdialäkt git s e stimmhaft [z] as Phonem unter em Yyfluss vum Romanisch, z. B. z Arrimmu, z Remmalju un Im Land.

In dr meischte Schwyzer un bodeseealemannische Dialäkt wird unterschide zwischen eme stimmlose Lenis ] (entstande us eme germanische s) un eme stimmlose Fortis [s] (entstande us eme verschobene germanische t).

In dr oberryyalemannische un schwebische, aber au im nordweschtliche Hochalemannisch isch dur d Konsonanteschwechig d Unterscheidig zwische em germanische s un em verschobene germanische t verlore gange, un di bode Lut sin in eme stimmlos Lenis zämmegfalle.



</doc>
<doc id="18846" url="https://als.wikipedia.org/wiki?curid=18846" title="Hexameter">
Hexameter

Dr Hexameter isch än altgriechischs Värsmass us säaggs daktylische Värsfüess (Schema: — ‿ ‿ ). Dr letscht Värsfuess isch unvollschdändig ( — ‿ ). In jedem Daktylus usser im vorletschde isch s möglig, die beide churze Silbe mit einere lange z ersetze. 

Im Homer siini Epe si in Daktyle verfasst. In dr Lyrik si Hexameter mit Pentameter zu Doppelvärs Distiche zsämmegfasst worde, mit em Hexameter as erschdi und em Pentameter as zweiti Ziile. 

In de middelalterlige Dichdige uf Latiinisch düen sich d Zäsur und dr Verschluss hüfig riime. Wo d Umgangsschbrooch zur Literaturschbrooch worden isch, hai in Dütschland Dichder wie dr Gesner, dr Clajus und dr Birken dr Hexameter verdütscht. Mit em Klopstock siim "Messias", em Voss siine Homerübersetzige und de Wärk vom Goethe und em Schiller isch dr Hexameter as Säggsheber vo Betonigsdaktyle im Dütsche gläufig worde. Hüfig si aber au anderi Värsfüess as Daktyle bruucht worde.

Bischbil: Johann Peter Hebel us "Der Carfunkel"

Wo dr Aetti si Tubak schnätzlet, se lueget en d Marei
fründlig und bittwis a: „Verzelis näumis o Aetti,
weisch so wieder, wie necht, wo 's Chüngi het 'welle verschlofe!“


</doc>
<doc id="18850" url="https://als.wikipedia.org/wiki?curid=18850" title="Karlsruhe">
Karlsruhe

Karlsrueh (südfränkisch: "Kallsruh", amtlich: "Karlsruhe") isch ä Stadtkreis z Bade-Württebärg. Es isch dr Sitz vom Regierigsbezirk Karlsrueh, vo der Region Middlere Oberrhii und vom Landkreis Karlsrueh. Hischdorisch isch Karlsrueh Haupt- und Residenzschdadt vom ehemolige Land Bade. D Schdadt wird im Norde, Oschde und Süde vom Landkreis Karlsrueh und im Weschde vom Rhii begränzt, wo do d Gränze zwüsche Bade-Württebärg und dr Rhiiland-Pfalz bildet. Karlsrueh isch noch Schduddgard, wo öbbe 75 km südöschdlig lit, und vor Mannhei (öbbe 60 km nördlig) die zweitgröschd Schdadt vom Land Bade-Württebärg und het ä Flechi vo öbbe 173 km². Sit 1950 isch Karlsrueh dr Sitz vom dütsche Bundesgrichtshof und sit 1951 vom Bundesverfassigsgricht. Wäge däm het d Schdadt dr Biiname "Residänz vom Rächt".

Die folgende Schdedt und Gmeinde gränze an d Schdadt Karlsrueh. Ihri Näme si im Uhrzeigersinn vom Norden aa:

Eggeschdei-Leopoldshafe, Schdutesee, Wiigarte, Pfinzdaal, Karlsbad, Waldbronn, Ettlige und Rhiischdette (alli im Landkreis Karlsrueh) drzue Hagebach und Wörth am Rhii (beidi im Landchreis Germersche Rhiiland-Pfalz)

S Schdadtgebiet vo Karlsrueh isch in 27 Stadtdeil iideilt, wo sälber in Schdadtviertel (frühner het men ä zum Deil au Schdadtbezirk gsait) iideilt si.

Karlsrueh lit in der oberrhiinische Diefebeni an de chliine Flüss Alb und Pfinz und au am Rhii und gränzt im Oschde an die letschde Uusläufer vom Schwarzwald und vom Kraichgau.

D Schdadt lit im "Verdichtigsruum Karlsrueh/Pforzheim", zu welem d Schdadt Karlsrueh, ä baar Gmeinde vom Landkreis Karlsrueh (vor allem die Grosse Kreisstchdedt Bruchsal, Ettlinge, Stutesee und Rhiinschdette) und d Schdadt Pforzheim, dr nordweschdlig Deil vom Enzkreis, d Schdadt Mühlacker und e Gmeind Niefere-Öschelbronn im nordöschdlige Enzkreis ghöre.
Innerhalb vo dr Region Mittlere Oberrhii bildet Karlsrueh ä Oberzäntrum. Vo dene het s in ganz Bade-Württebärg vierzäh noch em Landentwickligsblan vo 2002. S Oberzentrum Karlsrueh übernimmt au für d Gmeinde Detteheim, Eggeschtei-Leopoldshafe, Grabe-Neudorf, Linkeheim-Hochschtette, Pfinztal, Rhiischtette, Stutesee, Walzbachdal und Wiigarte (Bade) d Funktion vom enä Mittelberiich. Drzue git s au Verflechtige mit Gmeinde in der Südpfalz und im Unterelsass in dr Region Pamina (Palatinat, Mittlere Oberrhii und Nord-Alsace).

Dr höggschd Punggt innerhalb vo dr Schdadt lit in Griweddaschbach und het ä Höchi vo 322,7 m ü. NN.

Karlsrueh het ä middleri Johrestämpratur vo 10,9 °C und isch eini vo de wärmschde Schdedt z Dütschland. Die gschützti Lag im Oberrhiigrabe het zur Folg, ass es z Karlsrueh im Summer hüfig drückend schwüel isch. Dr Winter z Karlsrueh isch mild. Im langjöhrige Mittel het Karlsrueh 17,1 Iisdäg pro Johr.

Karlsrueh isch eini vo de letschde grosse europäische Schdadtgründige uf em Riissbrätt. Es isch au s Resultat vo erä Vision: 1715 het sech dr Karl-Wilhelm, dr Markgraf vo Bade-Durlach entschlosse, si Residänz z Durlach, wo mittelalterlig äng gsi isch, mit erä neubaute Schdadt, wo in ihrer Alag und Geischt offe wurd si, zverdusche. Siini Vorschdellig von erä Modällschdadt vo der Zuekumft het er im enä hischdorische Dokumänt, em „Privilegiebrief“, zsämmegfasst. Dä Brief isch es Zügnis vom enä sehr modärne Bild vom Mensch und vom Schdaat: persönligi und wirtschaftligi Freiheit, Gliichheit vor em Rächt und ä politischs Mitschbroochrächt, all das hai sich die europäische Völker no müesse erkämpfe mit Revolutione und Chrieg bis ins zwanzigschde Johrhundert. Us ganz Europa si Lüt cho für zum die Modellschdadt z gründe und ihre erschd Bürgermeischder, dr Johann Sembach, isch us Schdroossburg gsi.

D Legände verzellt, wie dr schdrahleförmig Grundblan vo dr Schdadt mit em Schloss im Zäntrum em Markgraf Wilhelm vo Bade-Durlach im nä Draum cho sig, won er uf dr Jagd sich usgrueht haig und iigschloofe sig. Wäge däm haig er au dr Schdadt dr Name Karlsrueh ge.

Am 17. Juni 1715 isch Karlsrueh mit dr Grundschdeilegig vom Schloss gründet worde. Vo 1717 aa isch Karlsrueh zerschd d Residänz vo de Markgrafe gsi und vo der Markgrafschaft vo Bade-Durlach und vo 1771 aa—noch dr Widrvereinigung mit dr Markgrafschaft Bade-Bade—vo dr ganze Markgrafschaft Bade.

Vo 1806 aa isch d Schdadt d Residenz vo de badische Groossherzög gsi. 1818 isch z Karlsrueh die badischi Verfassig erloo worde, wo für sälli Ziit sehr liberal gsi sich (Badisch Liberalismus). 1822 isch z Karlsrueh s erschte Parlamäntsgebäud uf dütschem Bode entschdande, wo bsundrigs für dä Zwäck baut worden isch. Zu de Abgeordnete het dr Friedrich Hecker ghört, ein vo de Afüehrer vo der Badische Revolution vo 1848/49.

1825 isch s Polytechnikum as Keimzälle vo dr hütige Universität Karlsrueh vom Grossherzog Ludwig I. gründet worde. 1846 isch im Ortsdeil Durlach eini vo de erschde Freiwillige Füürwehre entschdande.

Wo d Märzrevolution 1849 usbrochen isch, isch dr Grossherzog Leopold im Mai noch Koblenz gflüchdet. Bade isch de facto ä Republik gsi bis im Juli preussischi Drubbe dr Ufschdand z Rastatt niidergschlage hai. 1863/63 het Bade s erschde dütsche Verwaltigsgricht igfüehrt und so het s z Dütschland zum erschde Mol d Möglichkeit ge, verbriefti Bürgerrächt gegenüber Rächtsverstöss vom Schdaat iizchlage, dr erschd Schritt us Underdane Bürger z mache.

1862 s d Jude de chrischdlige Bürger gliichgschdellt worde, früehner as suschd noime z Dütschland, es anders Bischbil vo dr badische Liberalidet. Am 21. Januar 1877 si z Karlsrueh die erschde Drämli iigfuehrt worde, wo vo Ross zoge worde si. S erschde dütsche Maitligymnasium isch am 16. Sptember 1893 eröffnet worde.

D Iiwohnerzahl isch gwaggse und isch 1901 uf 100.000 gschdande, so dass Karlsrueh ä Groossschdadt worden isch. Noh di noh si vili Nochbergmeinde iigmeindet worde. Die letschdi Iigmeindig isch 1975 die vo Neureut gsi, au wenn d Iiwohner sich dr gege gwehrt hai. Dr Schdaatsgrichthof jet sich für d Iigmeindig entschiide und immer redet mä no von erä Zwangsiigmeindig.

Noch dr Revolution vo 1918 isch Karlsrueh bis zum Ändi vom Zweite Wältchrieg d Hauptschdadt vom Freischdaat Bade gsi. Si isch au dr Sitz vom Landeskommissärbezirk Karlsrueh gsi. Währed em Zweite Wältchrieg isch s Elsass vo de Dütsch eroberet und mit Bade zum Gau Oberrhii vereinigt worde, welem Karlsrueh si Hauptschdadt gsi isch. In der Wagner-Bürckel-Aktion si d Karlsrueher Jude zsämme mit alle vom Gau in s Lager Gurs verschleppt worde.

Noch em Chrieg isch Karlsrueh zum Bundesland Württebärg-Bade cho, sit dr Schaffig vom Bundesland Bade-Württebärg 1952 ghört Karlsrueh zu däm.

In der Bundesrepublik Dütschland isch Karlsrueh zur "Residänz vom Recht" worde: 1950 isch dr Bundesgrichtshof do ufgmachd worde, am 28. September 1951 s Bundesverfassigsgricht. Si erschd Präsident isch der FDP-Politiker Hermann Höpker-Aschoff gsi. Vo 1952 bis 1972 isch Karlsrueh dr Sitz vom Regierungsbezirk Nordbade gsi, sit em 1. Januar 1973 isch s dr Sitz Regierigsbezirk Karlsrueh.

1967 het Bundesgarteschau zum erschdemol z Bade-Württebärg z Karlsrueh schdaddgfunde. Für die si dr Schdadtgarte, dr Zoo und dr Schlosspark zum Deil erheblig veränderet und de Freiziitbedürfniss vo de Bürger aabasst worde.

1969 isch d Schdadt Karlsrueh mit em Europabriis für ihri hervorragende Bemüehige um dr europäisch Integrationsgedanke uszeichnet worde.

1972 het d Schdadt aagfange uf dr Kaiserstrooss Fuessgängerzone iizrichte. 1984 het d Fuessgängerzone vom Chrone- bis zum Europablatz glängt und isch eso bliibe.

Am 7. April 1977 isch dr Generalbundesaawalt Siegfried Buback uf em Wäg zer Arbet zsämme mit siin Chauffeur und emä Juschdizbeamte vo Terrorischde vo dr Rote-Armee-Fraktion ermordet worde.

Am 12. und 13. Januar 1980 het mä im Kongresszäntrum d Bundespartei Die Grüene gründet.

1983 isch in erä alte Näihmaschinefabrik in der Oschdschdadt s Gründerzäntrum Technologiifabrik iigrichtet worde, wo sit denn meh as 250 Undernähme dr Afang und so d Schaffig vo meh as 5.000 Arbetsblätz erliichteret het.

Die erschde ächte E-Mail z Dütschland si am 2. August 1984 im Computerzäntrum vo dr Karlsrueher Universität übercho und abgschiggt worde: Der Karlsrueher Internetpionier Werner Zorn het än Antword gschiggt uf dr offiziell Willkommesgruess vom US-amerikanische CSNet, enerä Blattform für elektronischi Kommunikation zwüsche Wüsseschaftler, wo unabhängig vo de Herschdeller isch.

Vom 20. bis zum 30. Juli 1989 hai z Karlsrueh die dritte alternative World Games schdattgfunde, das isch än internationale Wettkampf für Schportler und Athlete, wo d Schportarte vonm ene nit im olympische Brogramm verträte si. Es hai 1.965 Schportler in 19 Diszipline mitgmacht.

Am 13. Juni 1995 isch d Baden-Airport GmbH gründet worde. Die het z Söllinge, wo 40 km südweschdli vo Karlsrueh lit, ä früehnere kanadische Milidärflugblatz zum enä überregionale Flughafe usbaut und so Karlsrueh an s internationale Flugverkehrsnetz agschlosse.

Ergebnis vo dr Kommunalwahl am 25. Mai 2014:

Karlsruhe isch dr Sitz vo dr Evangelische Landeskirch in Bade.






</doc>
<doc id="18851" url="https://als.wikipedia.org/wiki?curid=18851" title="Rottweil">
Rottweil

Rautweil oder verhochdytscht Rottweil isch die ältischdi Schdadt vo Bade-Württebärg und sit em 1. Juni 1970 ä Großi Kreisstadt. Sie isch d Chreisschdadt und d gröschd Schdadt vom Landchreis Rautweil und au s Mittelzentrum für d Gmeinde zringsum. Mit de Gmeinde Deißlige, Dietige, Welledinge und Zimmere ob Rautweil het Rautweil ä Verwaltigsgmeinschaft abgmacht.

Rautweil leid etwa 80 Kilometer südlich vo Sturgert, 90 Kilometer nerdlich vo Zirch, 60 Kilometer eschdlich vo Freiburg ond 100 Kilometer weschdlich vo Ulm.
Zom Bodesee i siadweschtlicher Richtong sinds öbba fufzich Kilometer.

Ergebnis vo dr Kommunalwahl am 25. Mai 2014:




</doc>
<doc id="18854" url="https://als.wikipedia.org/wiki?curid=18854" title="Dorfplatz Gelterkinden">
Dorfplatz Gelterkinden

D Dorfaasicht Dorfplatz Gälterchinde mit Dorfbrunne, Chille und Chillerei isch ins Inwentar vo de schützenswärte Ortsbilder vo Nazionaler Bedütig (ISOS) ufgno worde.

Föif Schtrosse chömme am Dorfplatz z Gälterchinde zäme: D Schuelgass, dr Chillerei, d Märtgass, d Ochsegass und d Rössligass. Im Zäntrum vo dene föif Schtrosse isch dr Dorfbrunne. Wyter hinde, öppis erhabe, schtoot d Chille. Dr Dorfplatz het e Durchmässer vo ungfer föifesechzg Schritt. E Platz wie gmacht für Fescht, zum Bischpyl erscht Auguschtfyr, Märt, Konzärt oder anderi Veranschtaltige („Donnschtig-Jass“).

Im Joor 1810 isch dr alti Dorfbrunne, wo vermuetlig no us Holz gsi isch, kaputt gange. D Gmeiniversammlig het dorum bschlosse e nöie aazschaffe. Will s Holz dozmol rar gsi isch und, um öppis durhafts z boue, hei si entschyde, dr Brunne müessi us Schtei si. So hei si z Soloturn bim ene Schteimetz eine bschtellt, e achteggige Brunne wo mit Ysechlammere zämeghebt wird. Dr Brunnschtock schpeut us zwöi Roor Wasser und är het es Gsicht ygmeislet. Sis Wasser chunnt us ere Kwelle vom Bettebrg. Dä nöij Dorfbrunne het eituusig-zwehundet Franke gchoschtet. Will d Gmein das Gäld nit gha het, hei d Huus- und Landbsitzer uf tuusig Franke vo dr Kataschterschatzig müesse füfzää Batze dra zaale. Das isch dozmol ungfer e durchschnittliche Tagloon gsi.

S Hole vo däm Brunne im färne Soloturn, mit acht Ross über e Haueschtei, het d Gmein vierzg Franke und füfzg Rappe Fuerloon gchoschtet. 

Dä Brunne schtoot hüt no am glyche Ort und het gly zwöihundert Joor uf em Buggel.

Die reformierti Chille vo Gälterchinde schtot uf eme Hübelschporn über em Dorf. Si isch es Woorzeiche im obere Talchessel vom Ergolztal, wo vo wyt här z gsee isch. Die erschti Erwäänig in ere Urkunde schtammt us em ölfte Joorhundert. Im vierzänte Joorhundert isch s Schiff vergrösseret worde. In de Joore 1534 bis 1538 isch dr Turm, wo z unterscht us Tuffschtei gmacht isch, um zwöi Gschoss höcher bout worde. Jetze het dr Turm si hütigi Höchi vo meer als vierzg Meter übercho. Vo Norde, Süde und Weschte cha me am Turm d Zit abläse. D Uur schlot alli Viertel- und die ganze Schtunde. Im Joor 1969/1970 isch d Chille ernöiert worde. Im Innere si Wandbilder entdeckt und reschtauriert worde. D Bibelschprüch, wo me bi dr Verputzentfärnig entdekt het, het dr Albert Adolf Zehntner us Gälterchinde widerhergschtellt.

Villi Hüüser am Dorfplatz und Chillerei si unter Denkmolschutz gschtellt:




</doc>
<doc id="18855" url="https://als.wikipedia.org/wiki?curid=18855" title="Ungerundeter geschlossener Vorderzungenvokal">
Ungerundeter geschlossener Vorderzungenvokal

De ungrundet gschlossnig Vorderzungevokal isch en Vokal vo dr menschliche Sprooch, wo in mangi Sprooche vor dr Wält vorchunt. S Zeiche im IPA defür isch . De Vokal chunt in fascht jedere Sprooch vor. In de alemannische Dialäkt chunt de Vokal in zwei Forme, lang un churz, vor. Mer bezeichnet de Luut im Alemannische meischt als „gschlossens-i“.



</doc>
<doc id="18863" url="https://als.wikipedia.org/wiki?curid=18863" title="Frikativ">
Frikativ

Als Frikativ oder Riibluut bezeichnet mer i dr Phonetik e Gruppi vo Konsonante wo dodurch artikuliert werre dass zwee Artikulatore (also meischtens d Zung un en bstimmts Deil vum Mund) e Engi bilde wo deno dr Artikulationsstrom (also dr Atem) duredruggt wird. So bildet zum Byspil bim Luut // d Unterlippe mit de Zähn e Engi wo durch de Luftstrom s Geräusch vum Frikativ /f/ erzüügt. Zämme mit de Plosive bilde d Frikativ e Untergruppi vo de Konsonante wo Obstruente gnännt wird un sich vo Luut wie de Nasale oder Approximante (Sonorante) dodurch unterscheide dass bi ihne d Luft am entwyche ghindert wird. Vo de Plosiv wie z. B. / / unterscheidet sich d Frikativ dodruch dass bi ihne d Luft zwar ufghalte, aber trotzdäm entwyche cha. Bi Plosiv hygäge sin d Artikulatore ganz gschlosse un d Luft wird ufgschtaut; s Gräusch wo mer hört entstoot wenn d Luft wommer ufgschtaut het uf ei Mool entwycht.

Im Alemannische gits nüün verschidni Frikativ, wo als Fortis-Lenis Paar ufdrätte, also durch ihri Längi unterschide werre. Wobi // sträng gsehe en stimmloser Vokal un kei Frikativ isch. Am Wortaafang drätte Frikativ im Alemannische allerdings numme als Lenis, also churz, uf. 
[] tritt numme imene Deil vum Niideralemannische als Allophon vo // uf un d velare Frikativ sin i viilene Dialäkt frei ustuuschbar mit de uvulare. [] isch usserdäm ei möglichi Ussproch vum "Zäpfli-r".



</doc>
<doc id="18865" url="https://als.wikipedia.org/wiki?curid=18865" title="Weidling (Boot)">
Weidling (Boot)

Dr Weidlig isch e Flachbodeboot, wo i dr Regel öppe 10 Meter lang isch und e Gwicht vo 320 Kilogramm hed. Hützutags wird er meistens us Kunststoff härgstelt, drum isch er au e au biz liechter. Aber es git au no die alte Holzversione und Metalversione. Denäbe giz au no s Langschiff, wo 15 Meter lang isch und 1700 Kilogram schwer.

Dr Weidlig wird im tiefe Wasser tradizionel mit eim oder zwee Maa gruederet. Und im untiefe Wasser wird mit em sogenante Stachel «gstachlet», au elei oder z zweit. Mir cha au s Boot mit emne Ussebordmotor verseh.

D Weidlig wärde mit Hilf miteme Stehrueder oder emene Stachel, vorne rächts (Vordermaa) und hinde links (Stürmaa) gstüret. 

S Rueder brucht mer zum Überkwere vo Flüss oder för Talfahrte. S Rueder ligt im Ruedernagel, abkürzt Ruenagel, oder wird miteme Ruederstrick festbunde. Grundsätzlich isch der Vorderfahrer dezue do, em Boot en gwüssi Gschwindigkeit zgee, verglichbar miteme Motor, de Stüürmaa hed, näbe dem, das er au för Vortrib sorget, no d Uufgab z stüüre. Wird vo beidne Fahrer glich starch gruederet fahrt mer grad us. Settis mol en Korrektur bruche muess de Stürmaa zum nach links fahre «schwelle», das heisst s Rueder liecht schräg gstellt durs Wasser zruggzzieh. Das hed einersits en Bremswürkig, aber au en Drift vom Heck nach rechts, also vom Bug nach rechts, zur Folg. Zum nach rechts zcho wird vom Stüürmaa stärcher gruedered, dur di grösser bewegti Wassermasse uf de linke Siite wirds Boot nach rechts gschtüüret. Setti das ned lange, wird de Stüürma sini Position im Boot wiiter füre verlagere, so das er met em Ruederblatt hinde unders Boot, also sogenannt «handhoch» ruederet. En wiiteri Möglichkeit för sehr starchi Korrekture sind d Wendige, vo dene gits d Handhochkehrt-Wendig und d Drückenkehrt-Wendig. Di bede Fahrer stönd för die Wendige sitwärts is Boot und ruederet under s Boot (Drehig nach rechts / handhoch) bzw. vom Boot weg (Drehig nach links / drücken).

De Stachel, en uf einere Siite miteme Iise versehene Stab, wird vo bedne Fahrer glichziitig uf de Uufersiite in Flussbode grammt, und denn durs Körpergwicht flussabwärts gstosse was för de Weidlig en beträchtliche Vorwärtsschub zur Folg hed.

Näbst dem Stehrudere und Stachle gits no Schlagruedermeisterschaffte.
Dodezue wärde im Weidlig Bänk aagemacht und die durch schöns glichmässigs ruedere mit vier Mane vorwärz bewegt. Gschtürt wird das ganzi durch de Stürmaa.
S gliche gilt au fürs Langschiff (8-10 Persone), aber bim Langschiff stürrre zwei Maa, dezue chunnt no ei Taktmaa im Schiff, wo luegt, das mehr glichzitig de Takt het und das mer immer glich usem Wasser chund und schön wider ins Wasser sezt.


</doc>
<doc id="18874" url="https://als.wikipedia.org/wiki?curid=18874" title="Lesotho">
Lesotho

S Chenigrych Lesotho ( []), 1868 bis 1966 Basutoland, isch e barlemäntarischi Monarchy im sidligen Afrika. Lesotho isch e Enklave in dr Republik Südafrika, het aber nie zue däm Staat ghert. D Hauptstadt isch Maseru.

"Lesotho" haißt ibersetzt „Land vu dr Lyt, wu Sotho schwätze“, do isch dermit Sesotho, s sidlig Sotho, gmaint. Wäg syre bsundere Hechelag wird s Land au "The Kingdom in the Sky" („S Chenigrych im Himmel“) gnännt. Im Index vu dr mänschlige Entwicklig vu 2016 stoht Lesotho uf em 160. vu 188 Blätz.

S Chenigrych Lesotho lyt zwische 29 un 30 Grad sidliger Braiti un zwische 28 un 30 Grad eschtliger Lengi. S Land ghert zue dr chlainere Länder vu Afrika (Blatz 42 vu 54) un het mit 30.355 km² eppe d Greßi vu Belgie. S isch vollständig vu aim Staat umgee (Sidafrika), was es sunscht nume no bi San Marino un dr Vatikanstadt git. Mit sym ainzige Nochberland dailt s si di rund 1106 Kilometer lang Gränze. S gränzt im Weschte un Norde an di sidafrikanisch Brovinz Freistaat, im Oschten an KwaZulu-Natal un im Siden an d Brovinz Oschtkap.

Dr weschtli Dail lyt uf eme Hochplatoo, em sognännte Highveld (wäg syre relative Lag innerhalb vum Land "Lowlands" gnännt), wu s Hauptsidligsbiet vum Land darstellt un um greschte Dail us Sandschtai bstoht. D "Lowlands" lige rund 1400 bis 1700 Meter iber em Meeresspiegel. D Landschaft isch vu Dafelbärg un Flussdäler bregt. Dert lyt au d Hauptstadt Maseru]

Di eschtlige Hochflecheni un Bärg "(Highlands)" lige dergege dailwys iber 2000 Meter hoch un bsteen us Basalt, wu dur vulkanischi Eruptione vor rund 170 bis 150 Millione Johr entstanden isch. D "Highlands" sin dur diefi Flussdäler un e Hyfe Bärg un Bärgchette gchännzaichnet. Fascht sichelfermig wird s Land vu Sidweschte bis in Norde vu dr Drakensbärg (z Lesotho "Maloti" gnännt) durzoge. Dr hegscht Bärg vum Land un vum gsamte sidlige Afrigka isch dr Thabana Ntlenyana mit 3482 Meter.

Dr diefscht Punkt vum Land lyt am Zämefluss vum Oranje (z Lesotho "Senqu" gnännt) un vum Makhaleng uf rund 1390 Meter iber em Meeresspiegel. D Hechelag vu Lesotho isch aimolig: as ainzig unabhängig Land uf dr Ärd lyt s gsamt Staatsbiet iber 1.000 Meter, rund 80 % vu dr Flechi zuesätzli au no iber 1800 Meter.

Z Lesotho hän di beede wichtige sidafrikanische Fliss Oranje un Caledon ihre Ursprung. Si hän wie anderi Fliss z Lesotho diefi Canyon bildet. An dr Abbruchkante vu Basaltgschtai, wu d Drakensbärg drus bildet sin, findet mer e Hyfe Wasserfäll, dr Maletsunyane-Wasserfall bi Semonkong isch mit rund 192 Metern dr hegscht ununterbroche Wasserfall im sidlige Afrika. Dr Bode vu dr Platoo am Ibergang zum Highveld im Weschte bstoot us waichem Sandschtai. Wäge däm un au wäg dr Ibersidlig un dr Ibernutzi vu dr Beede – nume uf rund elf Brozänt vu dr Landesflechi cha mer buure – lyde die Beede so bsundersch stark unter Erosion.

Di nadyrlige Ressorce vum Land sin Wasser un in gringem Maß au Diamante un anderi Mineralie. Di ryche Wasserreservoir mit eme gschetzet Abfluss vu 7.280 Millione Liter am Dag sin Uusgangspunkt fir großaaglaiti Projäkt fir Energy- un Wasserversorgig. Im Rame vum Lesotho Highlands Water Project het mer mit em Böue vun e baar ere Dalspeerine aagfange, di grescht dervu isch d Katse-Dalspeeri.

Dur d Lag uf dr Sidhalbchugle sin d Johreszyte z Lesotho entgegegsetzt zue däne uf dr Nordhalbchugle. S Klima isch dur di hochLAg vum gsamte Land gmäßigt warm. Im Winter, zwische Juni un Augschte, wird s ylmol seli chalt, un in dr Hechelage im Oschte cha s schneie. Am Dag isch s aber au im Winter sunnig, im ganze Johr het s Land rund 300 Sunnedäg.

In dr Summermonet zwische Novämber un Merz isch s z Lesotho zmaischt haiß. An villicht 100 Däg im Johr, in dr Hauptsach im Summer, duet s gwittere. Dur d Hechelag chenne d Tämperature am Dag seli stark schwanke (zwische −15 °C znacht im Winter un bis iber 30 °C am Dag im Summer). Di durschnittlige Johrestämperatur in dr Hauptstadt Maseru lyt bi 15 °C. In dr Hochgebirgslage vu dr Drakensbärg isch ganzjehrig Schneefall megli. Rund 85 % vu dr jehrlige Niderschleg – im Landesdurschnitt rund 600 bis 800 mm – git s im Summer, wäge däm isch d Landschaft in dr druckene Wintermonet zmaischt uusdeert.

Im gsamte Land het s nume wenig Baim. Die bschränke si in dr Hauptsach uf Lage in gschitzte Däler oder Setzige. Am meeschte het di yygfierte Eukalyptusbaim, derzue Akazien un in dr Derfer Bfirschigbaim. In dr Hechelage vum Land cheme in dr Flussdäler Wyyde vor. Derzu git s e Hufe Aloenarte. D Spiralaloe ("Aloe polyphylla", Sesotho: "lekhala") isch z Lesotho endemisch. Typisch isch a dr Bärgchohlbaum ("Cussonia paniculata"), wu bis zue drei Meter cha hoch wäre. Vyl het s au d Widlforme vu dr Cosmea, dr Zinnie un dr Tagetes. E Dail Pflanzearte, wie di boode letztgnännte, sin vu Mittel- un Südamerika in s Land brocht wore.

D Fauna isch bregtdur chlaineri Dier. Dr grescht wild Suuger isch d Rehantilop ("Pelea capreolus", Sesotho: "letsa"), wu uugfehr d Greßi vu me Reh het. Uffellig sin Vegel wie Storch, Ibis, Raigel un Gyyr, dodrunter dr sälte Bartgyyr. E Wysstorch, wu mer in dr Vogelwarte Rossitten z Oschtpreuße ne Ring aaglait het, isch in dr 1920er Johr im hitige Lesotho gfunde wore. Zue dr chlainere Vegel ghere Wäbervegel un Malachit-Nektarvogel. Reptilie, dodrunter Schlangenarte, Amphibie un wenig Fisch findet mer au, derzue e hufe Insäkte un anderi chlani Dier, ähnli wie in dr Nochberländer. An Huusdier wäre vor allem Chie ghalte, aber au Ross, Schof, Gaiße, Esel, Hiener, Hind un Chatze.

Um 1830 het mer no Flusspfärd, Zebra, Gnu, Struß un Leebe im hitige Lesotho gfunde, wu aber mittlerwyli alli uusgstorbe sin. Dr 65 km² groß Sehlabathebe-Nationalpark im Sidoschte vum Land git syter anne 1969. Dr "Tšehlanyane National Park" im Dischtrikt Butha-Buthe isch en ander Schutzbiet z Lesotho, isch aber nit offiziell as Nationalpark anerkännt.

D Oberflechi wird dur d Drakensbärg dominiert. Si sin e mächtigi Hebig vu in dr Hauptsach basaltische Gschtai, wu vor rund 180 Millione Johr dur e Vulkanismus entstande sin, wu dertemol wyt verbraitet gsii isch uf dr Sidhalbchugle. Doderby hän di vulkanische Chreft d Sedimäntdecki vum Karoo-Hauptbecki durbroche un hän am Rand vu däre Zone no mee Hebige entstoo loo. Di flachere Biet, vor allem in dr weschtlige Landesdail, bstehn in dr Hauptsach us Sandschtai, wu zum Dail fir regional un dr sidafrikanisch Böu gunne wäre.

Lesotho isch ain vu dr wenige afrikanische Nationalstaate, wu ne homogen Staatsvolk mit ere gmainsame Kultur, Identitet un Tradition het. Di iber zwoo Millione Yywohner vum Land ghere ethnisch fascht ganz (rund 99 %) zum Bantuvolk vu dr Basotho, wu unter em Herrscher "(morena)" Moshoeshoe I. us e hufe Ainzelstämm veraint woren isch. Chlaini Minderhaite im Land sin Gruppe vu Zulu, Xhosa, Europäer un Asiate.

Wäg dr geografische Struktur vum Land isch d Bevelkerig seli uuglych verdailt. Rund 70 % lääben in der diefere weschtlige Landesdail. Dohet s au di fruchtbarere Biet vum Land. Dr grescht Balligsruum isch d Hauptstadt Maseru un däre ihre Uland. 

Anne 2014 isch dr Bevelkerigsaadail vu dr iber 64-jehrige Yywohner bi rund 5 % gläge, rund 36 % vu dr Gsamtbevelkerig sin dergege unter 15 Johr alt gsii. Di durschnittlig Aazahl vu dr Chinder je Frau isch z Lesotho bi 2,9 gläge, d Chinderstärbligkait bi 59 je 1.000 Geburte un dr Mieterestärbligkait bi 490 je 100.000 Geburte.

Offiziälli Amtssproche vum Land sin Sesotho (Sidligs Sotho) un Änglisch. Ass Änglisch Amtssproch isch, chunnt vu dr Zyt as britischi Chronkolony här, Muetersproch vu 99 % vu dr Bevelkerig isch aber Sesotho. Anderi Sproche im Land, wu aber nume vu arg chlaine Bevelkerigsgruppe gschwätzt wäre, sin isiZulu, Sephuthi un isiXhosa.

Rund 90 % vu dr Gsamtbevelkerig sin Chrischte. Rund d Helfti vu dr Chrischte sin remisch-kadolisch, 40 % sin Proteschtante (vor allem Aahänger vu dr "Lesotho Evangelical Church" un Anglikaner) un 10 % sin Aahänger vu andere, lokale Kumfessionen. Derzue git s Aahänger vu dr traditionälle Religione (rund zee Brozänt vu dr Gsamtbevelkerig).

S Bärgland vu Lesotho isch eppe 25.000 v. Chr. vu dr San, eme Jeger- un Sammlervolk, bsidlet wore. Vu dr zahlryche Hehle- un Felsmolereie, wu des Volk im Sidlige Afrika hinterloo het, findet mer eppe 5000 z Lesotho, zem Byschpel bi Ha Baroana rund 50 Kilometer eschtli vu Maseru.

In dr Zyt vu dr Wandrig vu dr Bantu, wu im 4. bis 5. Johrhundert aagfange het, sin d Nguni-Velker in s sidlig Afrika chuu un hän si as Buure un Hiirte nidergloo. In dr negschte Johrhundert isch s Biet vum hitige Lesotho vu Norde här vu dr Bantu bsidlet wore. D San sin vu dr Basotho un verwandte Tswana ab em 11. Johrhundert als furt verdrängt wore, hite git s do in däne Regione z Sidafrika un z Lesohto kaini me, zum Dail sin si aber assimiliert worde. Des siit mer unter anderem an dr Sproch Sesotho, wu s tipischi San-Lut din het. Ab em 14. Johrhundert het s Sidligsbiet vu dr Basotho großi Dail vu dr hitige sidafrikanische Brovinz Freistaat un dr Weschtdail vum hitige Lesotho umfasst, dr Sidligsschwärpunkt isch an dr fruchtbare Stade vum Caledon gläge. D Bantu hän dert in chlaine Gmainschafte in dr Haupsach vum Ackerböu un vu dr Viizucht gläbt, dr Mangel an nutzbarem Land het als zue Uurueje unter Nochberstämm gfiert.

Am Aafang vum 19. Johrhundert het dr Zulu-Chenig Shaka sy Rych als greßer gmacht. S Biet, wu d Stämm vu dr Basotho gläbt hän, het solle as Negschtes chuu. Des isch di duschter Zyt vu dr Lifaqane („d Notzyte“) gsii, wu raiberischi Horde d Bevelkerig terrorisiert ghaahän. S het e schwäri Hungersnot gee. In heftige Ussenandersetzige isch s dr Basotho, veraint un gfiert vum Moshoeshoe I. (um 1790–1870), wu 1820 zum Aafierer "(morena)" ernännt woren isch, glunge, dr Aasturm vu dr Zulu abzwehre un ihre Land z sichere. Dr Moshoeshoe het Feschtige z Butha-Buthe (1820) un z Thaba Bosiu (1824) böue loo, wun er e hufe Flichtling Schutz bote het. Dur gschickti Verhandlige – no dr Grundsätz vu sym friejere Rotgeber Mohlomi – het er sy Yyflussbiet chenne uuswyte, indäm er si d Gunscht un s Verdröue vu Nochberstämm gsicheret het. Är wird wäge däm vylmol „Moshoeshoe dr Groß“ gnännt un giltet as Grinder vu dr Basotho-Nation. Fir d Unterstitzig in dr Ussebolitik het er dr franzesisch Missionar Eugène Casalis vu dr Société des missions évangéliques de Paris gwunne, wu anne 1833 z Morija di erscht Missionsstation im Land het böue loo, wu d Lesotho Evangelical Church (LEC) drus firigangen isch.

Ab em Johr 1830 sin d Buren uf dr Suechi no Land fir neii Sidlige firidrunge un sin zum erschte Mol iber dr Vaal chuu. Wu all mee „Voortrekker“ as Folg vu dr Spannige zwische dr Buren un dr Brite am Kap im sognännte Große Treck zwische 1836 un 1838 in Nordoschte zoge sin, isch s zue Ussenandersetzige vu dr Europäer mit dr Druppe vum Moshoeshoe chuu. Soldate us em Biet vum spetere Oranje-Freistaat sin all wyter in s Suídligsbiet vu dr Basotho drunge. Des het dr Moshoeshoe derzue brocht, d Brite um Schutz z bitte. Anne 1843 isch zwische dr Basotho un dr britische Kapkolony e Schutzverdrag unterzaichnet wore, wu aber anne 1859 wider ufglest woren isch, go di aagspannte britische Beziehige zue dr Burerepublike entlaschte. Anne 1851 hän d Basotho d Brite in dr Orange River Sovereignty militerisch gschlaa, hän aber noch ere Gegenoffensiv vu dr Brite um Fride bäte. Im Johr 1858 hän d Buren iber Basotho im Senekal-Chrieg gsiigt, hän aber Thaba-Bosiu nit chenne erobere un hän si zruggzoge. Im "Treaty of Aliwal North" („Verdrag vu Aliwal North“) isch derno d Chränzen im umstrittene Flussdreieck vu Caledon un Oranje uf ere mittlere Linie feschtglait wore. In dr frieje 1860er Johr het s unter dr Bure, wu grad vun ere Subsischtänzwirtschaft uf en exportorientierti Produktion vu Schofwulle umgstellt ghaa hän, dur e Deeri e großi Hungersnot gee. Si sin zwunge gsii, Vii, Hab un Guet gege Fruucht an d Basotho z verchaufe bzw. hän mieße um där Handel bite, was ene aber vylmol au verwaigeret woren isch, wel au bi dr Basotho d Fruucht z Änd gange isch. Eme neie Aagriff vu dr burische Druppe ab 1865, em Seqiti-Chrieg, het s Rych vum Moshoeshoe aber nit chenne standhalte, e Großdail vu dr fruchtbare Biet uf em Highveld weschtli vum hitige Lesotho het s mieße an dr Oranje-Freistaat abdrätte. D Bure hän di haimisch Bevelkerig us dr bsetzte Biet verdribe, hän ene s Vii graubt un hän alles verbrännt, was si nit hän chenne mitschlaipfe. As ainzigi Feschtig het Thaba Bosiu chene ghalte wäre. Churz vor ere ändgiltige Niderlag vu dr Basotho hän d Briten yygrife, wel si gferchtet häön, ass d Burestatt z arg groß wäre, un hän s verblibe Land anne 1868 as Basutoland zur britische Kolony gmacht. Em Moshoeshoe isch s aber dur gschickti Diplomaty glnge, d Autonomy vu sym Rych sicherzstelle. Maseru isch anne 1869 zur Hauptstadt wore. 1870 isch dr Moshoeshoe I. gstorbre, Sy Suhn, dr Letsie I. Moshoeshoe, isch sy Noofolger wore. In dr Johr dernoo isch d Autonomy verlore gange un Basutoland isch an d Kapkolony aagschlosse wore.

Em Basotho-Volk unter em Letsie I. isch kai Verdrättig im Barlemänt vu dr Kapkolony gwehrt wore, dodruf isch s zue Ufständ gege d Brite chuu. Des het derzue gfiert, ass alli Schusswaffe vu dr Basotho hätte solle kumfisziert wäre. S Niderschlaa vu me Ufstand vum "Chief" Moorosi bi Mount Moorosi im Side vum Land un dr Gun War („Gwehrchrieg“) zwische 1880 un 1881 hän d Kapkolony eso vyl gchoschtet un hän eso wenig brocht, ass Basutoland anne 1884 wider unter di britisch Diräktherrschaft chuu isch un Chronkolony woren isch. Ab do het dr "morena e moholo" (änglisch: "Paramount Chief") näb em britische Resident Commissioner regiert, dr britisch Yyfluss doderby het si vor allem uf d Dischtrikthauptstädt un d Ussebolitik vu Basutoland kunzäntriert. D Herrschaft vu dr "barena" (Plural vu "morena") het basisdemokratischi Zig ghaa. All Johr isch fir alli Basotho e Versammlig abghalte wore, wu "pitso" gnännt woren isch un wu wichtigi Entschaidige gfellt wore sin. Anne 1891 isch dr Letsie I. gstorbe, sy Noofolger isch sy Suhn Lerotholi Letsie (1836–1905) wore. Dr Lerotholi het 1898 im e Gfächt bi Thaba Bosiu iber sy Unkel un Widersacher Masopha gsigt.

Im sidafrikanische Zweete Burechrieg um d Johrhundertwändi het Basutoland nit zum Kampfbiet ghert, isch aber vu dr Brite fir Nooschublinie brucht wore. Anne 1903 isch di landeswyt "pitso" dur e National Council abglest wore. Noch em Dod vum Lerotholi 1905 isch sy Suhn Letsie II. Lerotholi (um 1869–1913) morena wore. Im nämlige Johr isch Maseru an s sidafrikanisch Yysebahnnetz aagschlosse wore. Um 1908 hän all Johr bis zue 78.000 Basotho d Chronkolony, go z Sidafrika as Bärglyt oder Buure z schaffe.> Um des Zyt hän si bolitischi Organisatione näb em traditionälle Herrschaftsischtem bildet: d Basutoland Progressive Association, wu ne Barlemänt het welle, un speter dr radikaler Lekhotla la Bafo („Root vu dr aifache Lyt“). Wu 1910 di Sidafrikanisch Union grindet woren isch, het Basutoland wie au Betschuanaland (hite: Botswana) un Swasiland di Yygliderig in där nei Staat abglähnt. Dodermit isch Basutoland en Enklave z Sidafrika wore. Dr sidafrikanisch Natives Land Act vu 1913 het derzue gfiert, ass Basotho nimi noch em Prinzip "farming by halves" uf sidafrikanische Farme hän derfe schaffe, wu si d Helfti vum Gwinn an dr Grundbsitzer abgee hän. Vyl Basotho sin derno retuurchuu uf Basutoland. Anne 1913 isch dr Letsie II. gstorbe, sy jingere Brueder Griffith Lerotholi (um 1873–1939) isch sy Noofolger wore. 

Bim Erschte Wältchrieg sin 3000 Soldate vu Basutoland uf britischer Syte mitgmacht. Anne 1938 het di britisch Regierig e Verwaltigsreform bschlosse, doderdur isch Zahl vu dr "barena" un ihri Macht drastisch reduziert wore. Des un dr Strukturwandel im Land, in dr Hauptsach Verstedterig un besseri Bildig, het in dr Johrzehnt dernoo zuen eme dytlige Yyflussverluscht vum "morena e moholo" un dr ibrige "barena" gfiert. Dr Griffith het versuecht, d "barena" in di katholisch Chilche z dränge, wu s traditionäll Sischtem unterstitzt ghaa het. 1939 isch dr Griffith gstorbe, sy Suhn Seeiso Griffith (1905–1940) isch sy Noofolger wore, wu aber scho im Johr druf gstorben isch. Noch ere churze Ibergangszyt het anne 1941 sällem sy Frau ’Mantšebo (1902–1964) as Regänti d Herrschaft ibernuu. 

Rund 20.000 Soldate vu Basutoland hän uf dr Syte vu dr Alliierten am Zweete Wältchrieg dailgnuu. As Folg dervu isch s Sträbe noch ere Unabhängigkeit vu Basutoland gwachse un het 1943 bis 1950 zur Yyrichtig un Sterkig vu "District Council" gfiert, wu s erscht Mol frei gwehlti Verdrätter din gsii sin, un ab 1952 zur Grindig vu mehrere Barteie. Doderzue hän dr panafrikanisch Basutoland African Congress (BAC), speter "Basutoland Congress Party" (BCP), un di Basutoland National Party (BNP), speter "Basotho National Party", ghert, wu dr remisch-katholische Chilche nochgstande sin un aafangs e sidafrika-fryndligi Bolitik verdrätte hän. Au d Grindig vum "Pius XII College" 1945 z Roma, wu speter d National University of Lesotho drus woren isch, het s Sträbe no Unabhängigkait sterker gmacht. D Regänti het dr Machtverluscht vu dr "barena" aktzäptiert. 1959 isch di erscht Kolonialverfassig unterzaichnet wore, anne 1960 sin di erschte freie Wahle vum Land durgfiert wore, wu d BCP gwunne het. D Helfti vum Basutoland National Council sin aber no "barena" gsii, wu ihre Mandat dur Ernännig iberchuu hän. 1960 isch au s Chrenigsjohr vum Moshoeshoe II. gsii, eme Ururänkel vum Moshoeshoe I. un em Verwandte vu dr’Mantšebo. D Wahle anne 1965 fir di neig schaffe Nationalversammlig het d BNP mit 31 vu 60 Sitz gwunne, d BCP het 25 Sitz iberchuu, di monarchistisch Marematlou Freedom Party vier. Dr BNP-Vorsitzer Leabua Jonathan het aber kai Sitz gwunne. Erscht wun er e Barteifrynd zum Ruggdritt drängt ghaahet, het er no dr fellige Noowahl däm sy Sitz chenne ibernee. Go dr Jonathan stirze, het dr sidafrikanisch Minischterbresidänt Hendrik Verwoerd 100.000 Säck Frucht gspändet.

D BNP het Basutoland am 4. Oktober 1966 unter em neie Name Lesotho in d Unabhängigkait gfiert. As Staatsform isch e konschtituzionäll Monarchy gwehlt wore, erschte Premierminischter vu Lesotho isch dr Jonathan wore.

Noch em Wahlsiig vu dr oppositionälle BCP unter em Ntsu Mokhehle in dr Wahl vu het dr Premierminischter Jonathan s Ergebnis annulliert, d Verfassig usser Chraft gsetzt, dr Uusnahmzuestand uusgruefe un dr Chenig Moshoeshoe II. zytwys in s Exil in d Niderlande driibe. D Police Mobile Unit – di speter Armee – het ghalfe d Opposition z unterdrucke – rund 1000 Oppositionälli sin umbrocht wore. Di verblibene Oppositionälle hän no dr Verchindig vun ere Ibergangsverfassig 1973 e Exilregierig uusgruefe, wu aber wie di vu dr BCP grindet Guerilla-Gruppe Lesotho Liberation Army (LLA) ohni großi Bedytig bliben isch. D LLA isch aber vu Sidafrika as Druckmittel gege Lesotho un gege d Mitglider vu dr z Sidafrika verbotene Anti-Apartheid-Bewegig African National Congress (ANC), wu z Lesotho gläbt hän, brucht wore. Di wyss Minderhaitsregierig vu Sidafrika het Sanktione gege s wirtschaftli stark vum große Nochberland abhängig Chenigrych verhängt un het Militeraktione gege Lesotho durgfiert. Am 9. Dezämber 1982 sin bi me Aagriff vu sidafrikanische Bodedruppe z Maseru 42 Mänsche un s Lääbe chuu. 

Anne 1985 sin Barlemäntswahle aagchindet wore, wu aber vu dr Oppositionsbarteie boykottiert wore sin. Ass dr Jonathan sy gwaigeret het, em ANC d Unterstitzig z entzie un en us Lesotho z verdrybe, un au dr all greßer Yyfluss vu nordkoreanische Beroter uf d Bolitik hän aafangs 1986 derzue gfiert, ass Sidafrika d Gränze vu Lesotho blockiert het. Am 20. Jänner 1986 isch d Regierig in eme uubluetige Militerbutsch dur dr General Justin Metsing Lekhanya gstirzt wore. Di letschte ANC-Flichtling hän Lesotho am 25. Jänner 1986 mieße verloo. D Nationalversammlig isch ufglest, Barteie verbote un e sechschepfige Militerrot mit em Lekhanya am Sitz bildet wore. Im nämlige Johr sin di yyflussryche Ex-Minischter Desmond Sixishe un Vincent Makhele un au ihri Fraue in e Hinterhalt glockt un ermordet wore. Di zwai Mitglider vu dr Militerjunta Sekhobe Letsie un Ngoanatloana Lerotholi sin doderfir 1990 vor Gricht gstellt un verurdailt wore. Scho bal no dr Machtibernahm hän d Regierige vu Lesotho un Sidafrika d Verdreg iber s Lesotho Highlands Water Project unterzaichnet, wu Sidafrika mit Wasser het solle versorge. Anne 1988 het mit em Johannes Paul II. zum erschte Mol e Papscht Lesotho bsuecht. Dr Chenig Moshoeshoe II. isch noch em Butsch mit umfangryche exekutive un legislative Rächt gsterkt wore, faktisch isch er aber vu dr Militerregierig abhängig gsii un isch 1990 wider in s Exil in s Verainigt Chenigrych dribe wore.

Im nämlige Johr isch dr Letsie III., dr elter Suhn vum Moshoeshoe II., zum neie Chenig gchrent wore. Im Johr druf isch dr General Lekhanya vum Oberscht Elias Phisoana Ramaema abgsetzt wore. Dr Ramaema isch derno neue Vorsitzer vum Militerrot wore un het anne 1993 d Bildig vun ere neie, demokratische Verfassig yyglaitet. 

Di erschte freie Wahle vu 1993 het d BCP unter em Ntsu Mokhehle gwunne. Nume ai Johr speter, im Augschte 1994, het dr Chenig Letsie III., unterstitzt dur s Militer, s Barlemänt wider ufglest un Dail vu dr Verfassig usser Chraft gsetzt. D Regierig vu dr Butschischte unter em Hae Phoofolo isch aber no rund aim Monet wider ussenanderbroche un dr alt Regierig isch wider yygsetzt wore. 1995 isch dr Chenig Moshoeshoe II. retuur uf dr Droon chuu, isch aber 1996 bi me Autuufall verunglickt, wäge däm het sy Suhn Letsie III. am 31. Oktober 1997 d Chenigswird wider zruggkriegt. D Wahl 1998 het d Lesotho Congress for Democracy (LCD), en Anspaltig vu dr BCP, unter em Bethuel Pakalitha Mosisili gwunne. Wäg em Meehaitswahlräächt het d Bartei 79 vu dr 80 Barlemäntssitz gwunne. D Oppositionsbartei hän des nit welle akzeptiere un hän in bluetige Ufständ s Land lahm glait. Us Furcht vor eme neue Butsch sin Druppevu Sidafrika un Botswana uf Bitte vum Premierminischter in s Land gruefe wore, go d Lag stabilisiere („Operation Boleas“). Noch ere Zyt vu dr Entspannig un ere Änderig vum Wahlräächt hän d letschte Soldate 2001 s Land wider chenne verloo. D Wahle vu 2002, wu dr Premierminischter Mosisiliwider gwunne het, sin vu Opposition un eme braite Mee vu dr Bevelkerig anerkännt wore. Bi dr Barlemäntswahle 2007 het d LCD unter em Mosilili 62 vu dr 120 Sitz gwunne, dodermit het si chenne wyterregiere. No dr Wahle 2012 isch zum erschte Mol zuen re Koalitionsregierig unter em Thomas Thabane (All Basotho Convention, ABC) vu ABC, LCD un BNP chuu.
Anne 2014 isch s zuen ere Staatskrise chuu, wu dr Premierminischter Thabane d Nationalversammlig ufglest het gon eme Missdröuesvotum vu sym Koalitionspartner LCD z entgoo. D Armee het derno versuecht, dr Thabane un d Bolizei z entmachte. Erscht dur s Yygryfe vu dr Southern African Development Community (SADC) un ere vorzogene Wahl het d Krise vorlaifig chenne entscherft wäre. Bi dr Wahle 2015 het d ABC derzue gwunne, s isch aber zuen ere Koalition us Democratic Congress (DC), LCD un fimf chlainere Barteie unter em Bethuel Pakalitha Mosisili chuu.

Am1. Merz 2017 isch d Regierig vum Mosisili dur e Missdröuesvotum gstirzt wore, d Neiwahl am 3. Juni im nämlige Johr het dr Thabane gwunne, wu derno e Koalitionsregierig su vier Barteie bildet het.

Lesotho isch in zeh Dischtrikt ufdailt:

Zue dr erschte Kommunalwahl vu Lesotho ane 2005 sin 129 "Community Councils" yygfiert wore. Di mit Abstand grescht Stadt z Lesotho isch Maseru mit ere Yywohnerzahl vu 330.760 (Stand 2016). Dodermit kunzäntriere si rund 17 Brozänt vu dr Bevelkerig vum Land in dr des Hauptstadt. 




</doc>
<doc id="18875" url="https://als.wikipedia.org/wiki?curid=18875" title="Hummer H2">
Hummer H2

Dr Hummer H2 isch e SUV-Modell vo dr US-amerikanische Automarke Hummer.

Dr H2 isch e Versuech vo GM, d stigendi Nochfrog nach Sports Utility Vehicles (SUV) 
z nutze und dr bi glichtzitig vo dr Popularität vom militärische Hummer z profitire. 
So isch dr H2 technisch eng verwandt mit sine konzernbrüedern Chevrolet Tahoe und Cadillac Escalade, ähnelt jedoch optisch mehr em H1, wenn er au nit sini kompromisslosi optik ufwisdt. So sind die bim H1 uf dr Motorhube vorhandeni Air Lift Hooks (zum Transport per Heli odr Kran) bim H2 numme no 2 Bügel us Kunsstoff zum öffne vo dr motorhube. Dr H2 bsitzt gueti gländeeigeschaffte, die jedoch denne vom H1 nit erreiche.
D Hummer H2 Modell sind userdem in vilne Film vorhande wie z. B. in CSI: Miami als Polizeifartzüg. 

Dr H2 bietet seriämäsig Bordcomputer, Doppelairbag, vorne Klimaautomatik und e Heizig, Radio mit Kasseterekorder und CD-Spieler, Automatikschaltig Multifuktionslenkrad, Tempomat, Zentralverriglig, elektrischi Fenschterheber, achtfach verstellbari Ledersitz (Speicherbari Istellige für dr Fahrersitz) und viles mehr!!!

Dr Hummer ``H2 SUT`` (Sports Utility Truck) isch 2005 erschine & het e längere Radstand als s Grundmodell, er het e Ladeflächi statt emene Kofferrum.

Obwohl dr H2 nit offiziel in Dütschland abote wird, sind trotzdem einigi Fahrzüg uf em Markt vorhande. In dr USA ligt dr Grundpris für dr H2 bi öpe 67.000 $!

Dr für 07 planti, verbesserti Hummer H2 bsitz e 293 kW (398 PS)
starke 6,2-l-Vortec-6200-V8-Motor. A de Gländeeigeschafte het sich nüt gänderet, allerdings het dr H2 jetzt e verbesserte Innerrum und bsitzt jetzt au e vollständigi dritti Sitzreihe. A dr Karroserie gits nur minimali Änderige am Küehlrgrill.

Verkaufsstart isch 2007 gsi, dr Pris isch bi knapp 70`000 € gsi.
Dr Pris für e Importierte Hummer H2 08 beginnt bi ca. 60`000 €.



</doc>
<doc id="18876" url="https://als.wikipedia.org/wiki?curid=18876" title="Liberia">
Liberia

D Republik Liberia (dt.: [], mänggisch au "Liberie"; engl.: []) isch ä Schdaat in Weschdafrika und gränzt an d Elfebeichüschde, Guinea, Sierra Leone und an dr Atlantik. Liberia isch zerscht ä Projäkt gsi, für zum ehemoligi afroamerikanischei Sklave us de Vereinigte Schdaate aazsiidle und ein vo de erschde unabhängige Schdaate uf em afrikanische Kontinänt. Komflikt zwüsche de ehemolige afroamerikanische Sklave und de iiheimische Ethnie beiflusse s Land bis hüte. Noch meh as zäh Johr Bürgerchrieg isch dr Grundschdei für ä demokratische Neuanfang z Liberia gmacht worde mit der demokratische Wahl von erä neue Schdaatspräsidentin im November 2005 (Schdichwahl).

Liberia lyt im Sidweschte vu Westafrika an dr Atlantikkischte. D Nochbarländer vu Liberia sin Sierra Leone, Guinea un d Elfebaikischte.

S Staatsgebiet umfasst . S verdailt sich uf Landflechi un Hohaitsgwässer.

D Staatsgränze het e Gsamtlengi vu , dodervu d Gränze zue Guinea , zue dr Elfenbaikischte un zue Sierra Leone . S Land het e Uusdehnig vu in Nordwescht–Sidoscht–Richtig un in Sidwescht–Nordoscht–Richtig.

Liberia lyt in ere geologische Zone us ärdgschichtli seli alte Gstai vum Paläozoikum (vor allem Granit un Gneis), wu d Oberflechi dervu vun ere starke Verwitterig un Sedimentation bregt isch.

S Staatsbiet vu Liberia bstoht zum greschte Dail us Bärgland un goht bis uf e Hechi uffe zwische 300 bis Meter iber Meeresspiegel. An di 10 bis brait, sumpfig Kischtenebeni schließt si bis zue hochi Platoolandschaft aa. S Biet, wu vu Rägewälder iberzogen isch, isch dur Erosion in e Huffe Chäpf un Däler ufglest. Im Norde het s Gebirg. S Land ghert zue dr tropische Rägewaldzone, wu rund 60 Brozänt vum hitige Staatsbiet uusmache. Di land- und forschtwirtschaftli Nutzig het zue vyl chlaidailige Rytiflechine gfiert, wichtig fir d Volkswirtschaft sin nyyn Gummibaumplantasche.<ref name="Levy/Spilling"></ref>

Di hegscht Hebig isch dr Mount Wuteve () im Norde vum Land, wu zum Gebirgszug vu dr "Wologizi Mountains" im Nordweschte ghert. D "Nimba Mountains" im Norde ligen im glychnamige County, dert het s Yysenerzvorchuu, wu aber dur dr Burgerchrieg nimi abböue wäre. Im mittlere Nordweschte lige d "Mano-Hills", im Zäntrum goht s "Bong Range" bis an d Vorstedt vu dr Hauptstadt Monrovia, s "Putu Range" im Oschte goht bis uf an d Kischtestadt Greenville ane.

Uf d Kischte vu Liberias zues stremt s ganz Johr dr "Guineastrom", e warmi Meeresstremig vum Altantische Ozean. Är isch verantwortli fir d Sedimäntablagerigen an dr Kischte un e Klimafaktor.

S Gwässernetz bstoht us zahllose Bäch un eppe zeh greßeri Fliss, wu zamischt in ere sidweschtlige Richtig zue dr Kischte fließe. Di wichtigschte Fliss sin (vu Nord no Sid): "Mano River", "Lofa River", "Saint Paul River", "Saint John River", "Timbo River", "Cestos River", "Sehnkwehn River" un dr "Cavalla River". Dr grescht See isch dr Piso-See (rund ) bi Robertsport. An dr Kischte lang het s e Huffe chlaini Lagunen un Mangrovesimpf. Dr Mount-Coffee-Staudamm am Unterlauf vum "St. Paul River" un s Firestone-Wasserchraftwärch am Farmington River sin di bishär ainzige Staudämm vum Land.

In dr Hauptsach het s e fycht, tropisch-haiß Klima mit ere Johresmitteltämperatur vu . Iber elf Monet vum Johr sin d Bedingige humid, so dass s Land zue dr Immerfychte Trope zellt.

Liberia lyt in dr Nechi zum Äquator. S git die Klimazone:

An dr Kischte wäre bis  , im Landesinnere bis gmässe. D Durschnittstämperature lige bi 26 °C im Jänner un 24 °C im Juli.

In dr Rägezyt het s starki Niderschleg in allne Landesdail. Um des Zyt bricht der Stroßeverchehr im Hinterland vylmol fir Wuche zämme. In dr Hauptstadt Monrovia lige di jehrlige Niderschleg bi , z Robertsport (Nordweschtkischte) bi un im druckenere Sidoschte bi Harper bi nume .

Im Johresdurschnitt nämme d Niderschleg zum Landesinnere zues stark ab, in dr Mittelgebirg im Norde styge si dergeg wider aa. Bsundersch im Landesinnere chunnt s in dr Druckezyt vu Oktober bis Merz zum staubig-haiße Harmattan-Wind, eme Passatwind us Nordoscht, us dr sidlige Sahara, wu d Tämperature uffe drybt.
Liberia isch e seli arterych Biet. No dr Naturschutzbeherden sin im Land bishär Pflanzenarte, Suugerarten un Vogelarte bekannt.

Typisch fir d Vegetation vu Liberia isch dr immergrien Rägewald. Im usserschte Norde vum Land git s au Zone mit Fychtsavanne, an dr Kischte het s zum Dail Mangrovesimpf. Vor allem Teak- un Mahagoni-Helzer sin bsundersch wärtvolli Baumarte. Nume an Stelle, wu s weniger wie Niderschlag im Johr het, gheie d Wälder zum Dail s Laub ab.

Leoparde, Waldelifante un Flusspfärd sin di bekannteschte Großsuuger z Liberia, wu au bis in di jingscht Vergangehait as Jagdwild aagsääne wore sin. Im Sapo-Nationalpark im Oschte vum Land läbt aini vu dr wältwyt letschte Populatione vum Zwärgflusspfärd.

Zue dr sältene Arten, wu im Land vorchemme, ghere au no:

Zurzyt git s die Nationalpark un Naturschutzbiet z Liberia:

Dr Artikel 27 vu dr liberianische Verfassig lait fescht, ass nume „Neger un Lyt, wu vu Neger abstamme“ („persons who are Negroes or of Negro descent“) chenne Staatsburger syy. S git e Bevelkerigsschicht, wu vu Afroamerikaner abstamme un „Kreole“ oder „Amerikoliberianer“ gnännt wäre, si mache 2–5 Brozänt vu dr Bevelkerig uus un sin zum greschte Dail Chrischte. As Minderhait läbe no rund Libanese z Liberia.

Di indigene Ethnie vu Liberia leen si unterdaile in zwoo unterschidligi Kultur- un Sprochgruppe. De aine ghere zue dr Mandevelker: D Kpelle, wu in dr Mitti vum Land draditionäll as Hackbuure läbe. Im Norde läbe Gio (oder Dan) un d Mano. Anderi wichtigi Mandevelker sin d Loma un d Vai.

Di zwoot Gruppe bilde d Velker, wu Kwa-Sproche schwätze: Di grescht Volksgruppe dodervu sin d Bassa um Buchanan, wu vylmol im Bärgböu oder im Huusdienscht schaffe. An dr Kischte eschtli vu Greenville spile d Kru e wichtigi Roll in seemännische un tächnische Beruef: iber 400 Johr lang sin si as Seelyt uf dr Weschtafrikaruute gschetzt gsi. Anderi Kwa-Velker sin d Grebo un d Krahn. Derzue git s no d Volksgruppe vu dr Gola, d Kissi, d Mandingo (Malinke) un d Belle.

Noch em Zensus vu 2008 hän si di insgsamt 3.476.608 Yywohner uf die Volksgruppe verdailt:


Noch em Ethnologue wäre z Liberia die Niger-Kongo-Sproche gschwätzt (mit Sprächerzahl anne 2006, dailwys stamme d Sprächerzahle au us friejere Johr):
Derzue git s s N’ko, e Mischsproch us dr Mande-Sproche Bamanankan, Maninkakan, Jula un Mandinka, wu as Zwootsproch brucht wird.

As de facto Amtssproch brucht Liberia s Änglisch. Rund 2,5 % nänne s Liberianisch Änglisch, e änglisch-basierti Pidgin-Sproch, as Muetersproch, in dr Hauptsach d Noofahre vu dr befreite Sklave, wu us dr USA uf Afrika zrugggsidlet wore sin.

Rund 85,6 Brozänt vu dr Bevelkerig, in dr Hauptsach in dr Kischteregion, sin Chrischte, 12,2 Brozänt sin Muslim un nume no 0,6 Brozänt bekänne si zue draditionälle Naturreligione. 1,4 % gälten as konfessionslos.

Wichtigi chrischtilig Chilche sin di Remisch-katholisch Chilche (mit Glaibige), di Verainigt Methodistisch Chilche vu Liberia (), di Lutherisch Chilche vu Liberia (), di Broteschtantisch Eposkipalchiche vu Liberia (Dail vu dr Province of West Africa vu dr Anglican Communion, Glaibigi), d Bfingschtchilche Assemblies of God (), d Providence Baptist Church in Liberia () un d Zyge vu Jehova ().

Di rund glaibige Muslim wäre vum "National Muslim Council of Liberia" verdrätte.

Dr Staat Liberia isch in fufzeh Regione ("Countys") glideret, wu vun eme County Superintendent bzw. eme District Commissioner verwaltet wäre.




</doc>
<doc id="18883" url="https://als.wikipedia.org/wiki?curid=18883" title="Mörschwil">
Mörschwil

Mörschwil isch ä politischi Gmeind im Kanton St. Gallä i dä Schwiiz.

S Bsundere a de Gmeind isch, dass si uus viel losä Weiler zämägsetzt isch – dementsprechänd chlii isch de Dorfchern. D Gmeind, wo ursprünglich zum Bezirk Rorschach ghört hät, isch jetzt im Wahlkreis Rorschach. S Gmeindegebiet schlüsst sich unmittelbar as öschtlichi End vo de Stadt St. Gallä aa und breitet sich Richtig Bodäsee uus. S Gebiät wird vo beidnä Siitä vo dä zwei Flüssli Goldach und Steinach iigschlossä.<br> 
Nachbuurgmeindä sind Berg, Steinach, Tübach, Goldach, Undereggä, St.Gallä und Wittäbach.

D Ortschaft, wo als "Maurini villare" 811 gschichtlich s'erschte Mol erwähnt worde isch, befindet sich nordöstlich vo dä Stadt St. Gallä und isch au en Vorort devo. I de Mitti vom 19. Johrhundert sind ufgrund vom "Gsetz zur Bekämpfig vo de Heimatlosigkeit" jenischi Familiä iibürgeret wordä.
D Gemeind hät sich i dä letschtä Johrä von ärä landwirtschaftlich prägte Struktur zun ärä klassischä Vorortsgmeind entwicklet.<br>
Tüpischi Zeichä för da sind:

Uf em Gmeindsgebiet vo Mörschwil isch e Cholegruebe wo früehner zum Chohlenabbau gnutzt wordän isch.<br>
Me hät früeh agfange, d'Wirtschaft z'fördere, so dass sich Mörschwil nöt zunere Schlofgmeind entwicklet. Än Erfolg vo derä Politik isch zum Bispiil d'Aasidlig vo dä Modellisebahnfirma HAG oder vo dä Firma Fenster Dörig. Aber au zahlriichi anderi Gwerbsbetriib sind z Mörschwil.

Mörschwil hät en Bahof a de SBB-Linie vo Sanggalle uf Rorschach und meereri Busshaltestelle a de Linie 11, wo vo Sanggalle obenabe chunnt, dors Dorf fahrt und wider zrugg i Stadt goot. Es git aber au Linie, wo i Richtig Tübach noch Horn an Bodesee oder öber Goldach in Rorschacherbärg fahrid.

Mit eme Autobahnaaschluss am Zuebringer A1.1 uf Arbon und öber d Autobahnverzwiigig Meggähuus isch Mörschwil au a d A1 (Samagrete-Gämf) aabunde.

Z Mörschwil gits ä Privatgymnasium mit rund 110 Schüälerinnä und Schüäler und mit eidgenössischä Matura-Anerkennig. Vo 1924-2007 ischs s Gymnasium Unteri Waid vom Orden vo de Patres vo La Salette gführt wordä. Hüt sind die meistä Lehrchräft Laie, da haisst, Lüüt, wo nöd im Orde sind. Im August 2007 hät ä zivili Trägerschaft d Schuel überno. Die chlii Schuäl giltät als sehr wältoffä und isch bekannt für di guät Füerig dur engagierti Lehrchräft. S Gymnasium und s Untergymnasium isch offä für Maitli und Buebä vo allnä Konfessionä; d Ufnahmebedingingä sind di glichä wie diä vom Kanton St. Gallä.



</doc>
<doc id="18892" url="https://als.wikipedia.org/wiki?curid=18892" title="Axolotl">
Axolotl

Dr Axolotl ("Ambystoma mexicanum") isch en nachtaktivä mexikanischä Schwanzlurch us dr Familia vo dä Querzahnmölch (Ambystomatidae), wo gwöhnlich nur in dr Form von ere Larve uftritt. Sin Name stammt us dr aztekischä Sproch Nahuatl, nämlich vo "Atl" (Wasser) und Xolotl (Aztekägott). Das bedütet öbä "Wasserspiel", "Wassermonschter" oder "Wasserpuppä". Die erschtä Axolotl sind vom Alexander vo Humboldt "(1769-1859)" nach Europa igführt wordä. Sie händ als exotischi Kuriosität im Pariser Naturchundmuseum dient. Witeri fünf Männli und ei Wibli si "1864" döt anächo.

Dr Axolotl isch in dr Natur vom Usstärbe bedroht.

Diä adultä, meischtens 24-28 cm (sältener bis "30 cm", sältenst über "40 cm") langä Axolotl, wo tatsächlich zitlebens wachse, wies alli Larve mache, verfüge über en kräftige, sitlich abgeflachte Ruderschwanz mit Flossesäumen. Am breite Kopf findet me beidsitig jewils drei Kiemenäschte. Er hät es großes Muul, en abgerundete Schnauz und lidlosi, wit useinander stehende Auge. D Gliedmaße sin verhältnismäßig kurz. Diä gwöhnlichi Wildfärbig isch grau oder bruun.

Axolotl sind endemisch im Xochimilcosee, im Chalcosee und in chlinerä Gewässer um Mexiko umä. Sie stellä eher gringe Aforderigä an ihrä Läbensrum, am beschtä gfallts dä Axolotl in chüeläh, surstoffrichä Gwässer.

Dr Axolotl verfügt über ä erstunlichi Fähigkeit; är cha Gliedmaßä, Organ und sogar Teili vom Hirni vollständig regenerierä; d Regenerat sind in dr Regel keini Verchrüppeligä, sondern vollständig und funktionstüchtig. Mit zuenähmendem Alter lot diä Fähigkeit aber erheblich noch. Das macht ihn für vieli Forscher zumenä interessanten Forschigsobjekt.
Mit öbä "8 bis 15 Mönet" sind Axolotl gschlächtsrif. Im natürlichä Läbensrum lit d Paarigszit hüfig im Früehlig. In Aquariä chas au zuä sunnschtigä Zitä zunerä Fortpflanzig cho. S Männli legt Spermatophorä ufä Bodä ab. S Wibli nimmt sä in sini Kloakä uf. Zwei Tage nach der Paarung folgt s Ablaichä. Ä Gleg bestoht us öbä "80 bis 800 Eier". D Buschis schlüpfä nach öbä "9 bis 15 Täg".

Die wildläbendä Axolotl ernährä sich als Asitzjäger vorallem vo Chräbstier, Laich, Lurch und Rägäwürmer.




</doc>
<doc id="18896" url="https://als.wikipedia.org/wiki?curid=18896" title="Johannes Bussinger">
Johannes Bussinger

Dr Johannes Bussinger (* 22. Dezämbr 1825 z Gälterchinde; † 7. Septämbr 1889 z Lieschtel) isch e Aawalt und Politiker vo Gälterchinde gsi. Är isch e reformierte Bürger vo Gälterchinde gsi.

Dr Johannes Bussinger isch dr Soon vom Johannes Bussinger, Schuemacher und vo dr Eva Erb gsi. Im Joor 1852 het är d Anna Strub vo Läufelfinge ghürotet. 

Dr Johannes Bussinger isch in d Primarschuel z Gälterchinde und in d Bezirksschuel z Böckte gange. Drno isch är in s Gymnasium z Basel und het vo 1846 bis 1849 z Basel, Heidlbärg und Bonn Jurischt gschtudiert.

Dr Johannes Bussinger het als Advokat und Notar gschafft. In de Joore 1849 bis 1859 isch är Presidänt vom Baselbieter Kriminalgricht und vo 1850 bis 1863 vom Bezirksgricht Sissech gsi. Vo 1850 bis 1863 het är s Gemeinipresidium z Gälterchinde gha. Är isch Vorschte`er vom Armenerzyeigsverein im Bezirk Sissech gsi. Als Verträter vo dr Ordnigspartei isch är vo 1853 bis 1863 im Landrot gsässe, 1858 und 1861/62 als Landrotspresidänt. 1854 bis 1857 wird är Nationalrot vo de Linksfreisinnige. D Oberbaselbieter hei yn nid gärn gha und hei yn aagfindet. Dorum isch är 1863 nach Lieschtel zoge und het dörte es Aawaltsbüro ufdoo. Vo 1868 bis 1870 isch är im Verwaltigsrot vo dr Basellandschaftlige Kantonalbank gsi. Vo 1870 bis 1889 isch är Regierigsrot gsi und het s Justiz- und Chilledepardement unter sich gha. Im Kulturkampf het är, durch sy Grechtigkeitssinn, s Vertroue vom ganze Volk gha.




</doc>
<doc id="18897" url="https://als.wikipedia.org/wiki?curid=18897" title="Libyen">
Libyen

Libye (arabisch ليبيا, Lībiyya; amtlig "Sozialistischi Libysch-Arabischi Volksrepublik," in der amtlige Churzform "Libysch-Arabischi Republik"), isch e Schdaat im Norde vo Afrika. Er lit am Mittelmeer und gränzt im Oschde an Ägypte und Sudan, im Süde an Niger und Tschad und im Weschde an d Maghreb-Schdaate Tunesie und Algerie. S Land isch fümfmol so grooss wie Dütschland.

Im Nordweschde vo Libyen, em sogenannte Tripolitanie, si d Küstenebeni Al-Jifarah, s gebirgige Schichtschduefeland Jabal Nafusah (bis 968 m) und denn d Schdeiwüeschdi Al-Hamadah al-hamrah. Ä Schdeilschduefe noch Süde füehrt zu de Sand-, Chiis- und Geröllwüeschdene vom Fessan. Dr mittleri Abschnitt umfasst s Syrtebecki, wo noch zur Küschde und riich an Erdöl- und Erdgasvorkomme isch.

In siim Hinderland erhebt sich s vulkanische Gebirgsmassiv Al- Haruj al-aswad (1.200 m) mit em Charudsch. Im Nordoschde lit d Kyrenaika mit em Karstgebirg vom Al-Jabal al-akhdar (878 m), wo schdeil zum Meer abfallt. Über s Mittelmeer im Norde isch Libye dr Nochber vo Italie (Sizilie und Pantelleria), Malta und Griecheland (Kreta). D Bucht vo dr "Groossen Syrte" wird vo Libye as sis Hoheitsgwässer beaschbrucht. S Karstgebirg goht noch Oschden in d Schdeppe vo der Marmarika über, noch Süde in s Sanddünemeer vo dr Libysche Wüeschdi. Im Gränzgebiet zum Tschad chömme die nördlige Uusläufer vom Tibesti mit em höggschde Bärg vom Land (Bette 2.286 m) bis noch Libye.

Vo 1911 bis 1943 isch Libye e Kolonie vom Königriich Italie ksi.

Die soziale Spannige im Land si in de 1960er Johr immer sterker worde. Die nationalistischi Stimmig isch gwachse und am 1. Septämber 1969, wo noch dr Revolution zum neue Nationalfiierdig erhobe worden isch, het s Milidär d Monarchii gstürzt und die Arabischi Republik Libye broklamiert.

Dr Vorsitzend vom Revolutionäre Kommandoroot, dr Oberst Muammar al-Gaddafi, het mit ere radikale Arabisierig vom Land aagfange. Zwüsche 1969 und 1974 het er Blän gha für e panarabischi Union mit e baar vo de Nochberländer, er het aber d Füehrig vo dr Union für sich welle und das isch eine vo de Gründ ass es zu nüt cho isch. Er het Libye au in "Dschamahirija" umbenennt. 1977 het Libye e churze Gränzchrieg gege Egypte gfüehrt.

In de Johr druf si alli Ärdölgsellschafte verstaatligt worde. 1975 het Libye en Abkomme über wirtschaftlig-technischi und militärischi Zsämmenarbet mit dr UdSSR abgschlosse. S militärische Engagement vom Land zugunste vo de Regierigsgegner im benochberte Tschad 1983 isch erfolglos bliibe: Französischi Legionär hai die libysche Druppe us fast alle bsetzte Gebiet verdriibe. 

Dr Gaddafi het antiisraelischi und antiamerikanischi Terrorgruppe afo understütze, und s Verhältnis zu de USA isch immer schlächter worde. Im April 1986 het die amerikanischi Luftwaffe Tripoli und Bengasi (Operation El Dorado Canyon) bombardiert. 1988 het, noch em Gständnis vo de Libyer, dr libysch Gheimdienst dr Absturz vom ene amerikanische Passagierflugzüüg über Lockerbie verursacht und isch verantwortlig gsi für e Bombenaaschlag uf e französischs Flugzüüg im Johr 1989. Im Zweite Golfchrieg 1990 het sich Libye uf d Site vom Irak gstellt. 1993 het dr UN-Sicherheitsroot Sanktione gege Libye verhängt, wil es sich gweigeret het, zwei vo siine Agänte uszliifere. Erst 1999 si d Sanktione deilwiis ufghobe worde, wo dr Gaddafi sich vom Terror het afo distanziere und die beide verdächtigte Agänte uusgliiferet het. Nochdäm die westlige Forderige uf Entschädigung befriidgt worde si, het d UNO 2003 s Embargo ganz ufghobe.

Im Februar 2011 isch s zue landeswyten Ufstände z Libye chuu. Am Änd vum Monet het dr Gaddafi d Kontroll iber wyti Dail vum libysche Oschte an Rebälle verlore. Im März hän noch ere UN-Resolution di Verainigte Staate, Kanada, Frankrych, Großbritannie un andri Staate mit Luftaagriff uf Libye aagfange mit em Ziil, e Flugverbotszone durezsetze. Ab em 27. Juni 2011 isch dr Gaddafi as muetmaßlige Chriegsverbrächer un wäge Verbräche gege d Mänschligkait wältwyt mit Haftbefähl gsuecht worde. Noch em 22. Augschte 2011 hät er as abgsetzt golte un isch vu dr neie Regierig bolizeilig gsuecht worde.
Am 20. Oktober 2011 isch de Gaddafi vo de Rebelle gfunde, festgno und tötet worde. Die gnaue Todesumständ sind witerhin nöd ganz klar und werded undersuecht.



</doc>
<doc id="18898" url="https://als.wikipedia.org/wiki?curid=18898" title="Madagaskar">
Madagaskar

Madagaskar (amtlig "Republik Madagaskar", [], madagass. "Repoblikan’i Madagasikara", frz. "République de Madagascar" []) het rund 23,6 Millione Yywohner (Stand 2014) un isch mit ere Flechi vu 587.295 Quadratkilometer no Indonesie dr vu dr Flechi här zweetgrescht Inselstaat uf dr Wält. S isch e Bresidialrepublik un lyt vor dr Oschtkischte vu Mosambik im Indischen Ozean. S het e Kischtelengi vu rund 4828 Kilometer.
Di grescht Landflechi vum Staat Madagaskar wird dur di glychnamig Insle, di viertgrescht vu drWält, yygnuu, wu au dr „acht Kontinänt“ gnännt wird, wei dur e langi isolierti Entwicklig e seli aigeständigi Natur entstanden isch. Madagaskar isch vor 150 Millione Johr vu Afrika un vor 90 Millione Johr vum indische Subkontinänt drännt wore.

S zäntral Madagaskar isch e Hochebeni mit durschnittlige Hechine vu 1100 Meter. S gheit no Oschte gäch ab, derwylscht dr Aastiig im Weschte schlääner isch. S Platoo gipflet im Maromokotro, em mit 2876 Meter hechschte Bärg vu dr Insle.

Zwai Drittel vu dr Insle wäre vu präkambrische Gstai ufböue, wu meefach, zletscht bim Enstoh vu Gondwana vor 540 Millione Johr, deformiert un metamorph bregt wore sin.

Im usserschte Oschten um d Bucht vu Antongil un bi Mananjary sin archaischi Gnais mit eme Alter vu rund 3,2 Milliarde Johr ufgschlosse, wu mit idäntische Gstai im Dharwar-Kraton z Wescht-Indie korreliert wäre. Dodra schließt si no Weschte ne schmali Zone mit hochmetamorphe Sedimäntgstai un Basalt aa, wu Iberräscht vun eme ehmolige Ozeanbecki dokumäntiere, wu am Änd vum Präkambrium subduziert woren isch. S zäntral Hochland wird vu spotarchaische Granit un Gnais ufböue, wu drei großi, rohstoffrychi Grienstaigüitel din yygfaltet sin..

Im Side vu dr Insle drätte Gstai us em Mittelproterozoikum uf, wu bsundersch hoche Metamorphose-Tämperature vu iber 1000 °C uusgsetzt wore sin. Im nerdlige Dail vu dr Insle het s jungproterozoischi Vulkanit, Granit un Sedimäntgstai vun eme Inselboge, wu erscht im Kambrium aaglideret oren isch.

S weschtli Drittel vu dr Insle wird dur flachi Sedimäntgstai ufböue, wu s Alter vum oberstche Karbon bis in d Chryyde goht. D Gstai, wu lokal Chohle fiere, sin vum Oberkarbon bis in d Trias in intramontane Beckine abglageret wore. Erscht im Jura isch dr Mosambik-Kanal ufgange, doderdur isch e Zuegang zum uffige Ozean entstande.

Bi dr Drännig vu Indie vu dr Oschtkischte vu Madagaskar in dr Oberchryyde sin großi Mängine Basalt uffechuu, wu am e schmale Kischtenstraife lang guet ufgschlosse sin. Vulkanischi Aktivitete leen si vum Neogen bis ins Pleistozän fir s zäntral Hochland (mit em Vulkanfäld Ankaratra), dr Norde vu dr Insle (Vulkanfäld Ankaizina un dr Schichtvulkan Ambre-Bobaomby) un di nordweschtli vorglagerete Insle Nosy Be un Nosy Mitsio noowyse.

Madagaskar lyt im tropische Klima vum Sidäquatorialstrom. D Niderschleg näme vu Oscht no Sidwescht kontinuierlig ab. An dr Weschtkischte het s dailwys nume 500 Millimeter pro Johr, derwylscht s an dr Oschtkischte regional bis zue 4.000 Millimeter chenne syy. D Johresdurschnittstämperatur lyt bi 25 °C, doderby lige d Tämperaturen an dr Kischte hecher un chennen im Landesinnere im Hochland bis unter dr Gfrierpunkt sinke. Summer un Winter entspräche dr tropische Rägen- un Druckezyt. Fasch all Johr het s Zyklon.

Madagaskar zellt zue dr „"eltere Insle"“. Eso wären Insle gnännt, wu syt eme lange geologische Zytruum vum Feschtland drännt sin. Do cheme vylmol Dier- un Pflanzenarte vor, wu s sunscht niene uf dr Ärd git. Vu dr rund 12.000 Arte vu Blietepflanzen un dr 109 Suugetrarte sin je 80 Prozänt, vu dr 250 Vogelarte rund d Helfti, vu dr 260 Reptilienarte 95 Prozänt un vu dr 150 Froscharte alli endemisch. Die ainzigartig Pflanzen- un Dierwält isch uf Madagaskar bsundersch bedroht. S Verschwinde vu vyl Dierarte chunnt syt dr Bsidlig vum Wachstum vu dr Bevelkerig, vu dr Jagd, vu dr Viihaltig, wu all mee wird, em Abböu vu Tropehelzer un vu dr Brandryti. Drei Fimftel vu dr Tropische Rägewälder sin uf die Art scho in Savanne bzw. Sekundärwälder verwandlet wore. Urspringlig isch Madagaskar zue 90 Prozänt bewaldet gsii. Vu dr 53 Millione Hektar Wald sin hite nume no zeh Prozänt ibrig.

In dr madagassische Verfassig isch Umwältschutz as Staatszyyl feschtgschribe. D Flechi vu dr Naturschutzbiet soll noch eme Regierigsplan verdreifacht wäre. S git 47 offiziälli Naturpark z Madagaskar. D Dursetzig vu dr Naturschutzbiet giltet aber as schwirig. Dr Masoala-Nationalpark isch zum Byschpel langi zyt nume uf em Bapier gstanden un isch vu dr Mänsche vor Ort abglähnt wore. Mediebricht un NGO-Reschersche hän zaigt, ass in großem Styl wyter Edelhelzer (Palisander, Roseholz) uf Madagaskar gschlaa wären un uf em internationale Määrt lande.

D Insle isch vor di erschte Sidler yydroffe sin, wahrschyns fascht ganz mit Wald deckt gsii. In dr kischtenoche Zone het s e tropische Dieflandrägewald gee, wänn dr Niderschlag glängt het. Vu dr urspringlicge Rägewälder sin nume ni vier Brozänt erhalte. Di greschte Rägewaldflechine, wu no zämehange, het suf dr Masoala-Halbinsle. Vu Oschte no Weschte goht dr Rägewald nodno iber d Fychtsavanne in d Drucke- un im Side au Dornsavanne iber.

Fascht 90 Brozänt vu dr Insle sin nume no vu sekundäre Savanne deckt, Widerufforschtigsversuech sin bishär fascht ganz erfolglos gsii, e natirligi Rekultivierig vu dr Brochflechine dur dr Wald findet fascht nit statt. Drotz gsetzlige Verbot wären all Johr rund 50 Brozänt vu dr Savanne vu Viihirte abbrännt, doderudr entstoht en extrem verarmti sekundäri Savanne mit resischtänte, aber nehrstoffarme Greser wie "Aristida sp.".

Dur sy langi geografischi Isolation git s uf Madagaskar en ainzigartifi Fauna un Flora mit eme seli hochen Aadail vu endemischen Arte. D Raubdier sin uf Madagaskar nume nur Eupleridae verdrätte, d Fossa, d Fanaloka un dr Falanuk. Uf dr Insle fähle derzue au Affen un Giftschlange. Diergruppe wie d Lemure git s dergege nume do.

En anderi Diergruppe, wu fascht uusschließli nume uf Madagaskar git, sin d Tenrek. D Tenrek un au d Lemure gälten as klassischi Byschpel vun ere Adaptive Radiation. D Vorfahre vu bode Diergruppe hän die Region scho bsidlet ghaa, wu si Madagaskar vum afrikanische Kontinänt abgspalte het. Im Lauf vu dr Zyt hän si die Dierfamilien in e Huffe Arte ufgspalte, wu unterschidligi ekologischi Nische bsetzt hän.

Vu dr wältwyt 22 Lappedaucherarte hän zwai nume uf Madagaskar ihri Haimet. Dr Delacour-Zwärgdaucher giltet mittlerwyli as uusgstorbe. Dr Madagaskar-Zwergdaucher wird vu dr IUCN as gfehrdet yygstapflet. D Bernieränte, wu hite zue dr sältenschte Wasservegel vu d Wält ghert, isch en ander Byschpel vun ere Sezies, wu nume uf Madagaskar vochunnt.

Zur Zyt sin rund 250 Amphibien-Arte bschribe. Dodrunter stelle d Madagaskarfresche dr grescht Dail; di ibrigen Arten ghere vor allem zue dr Ängmuul- un dr Riedfresche. Zur Zyt wärem all no neii Arten entdeckt. Derwylscht glychzytig ihre Lääbesruum waidli gschlisse wird.

D Familie vu dr madagassische Rägebogefisch (Bedotiidae) mit 14 wisseschaftli bschribene Arte chunnt im Sießwasser im Oschtdail vu dr Insle vor. E Huffe dervu sin vu dr IUCN zmindescht as „gfehrdet“ glischtet. Wahrschyns git s au no mee Arte, wu aber nonig bschribe sin.

Madagaskar het friejer emol en uusbregit Megafauna ghaa, wu in dr Zwischezyt aber alli uusgstorbe sin, wie di gwaltige Elifantevegel, verschideni Arte vu Riselemure, zum Byschpel "Megaladapis" un "Palaeopropithecus" un drei Arte vu madagassische Flusspfärd.

Di maischte ethnische Madagasse hän iber di gmainsam Sproch, Malagasy, e gmainsami Identitet uusebildet. Di gsellschaftlige Inschtituzionen un Tradizionen unterschaide si aber dur verschideni Untergruppe, d "Foko", zimli. Dr madagassisch Staat erkännt offiziäll 18 vu sonige „Hauptethnie“ aa. D Merina, wu bis Ändi 19. Johrhundert im Zäntrum un Sidweschte vum Land ihre aige Staatswäsen unterhalte hän, wu si anderi Foko unterdruckt hän, isch di grescht vu däne Gruppe. Um 1970 hän si rund 1,6 Millione Persone zellt. D Betsileo, wu um 1830 vu dr Merina unterworfe wore sin, hän e ähnligi Lääbeswyys wie sälli un dryybe vor allem Bewässerigsackerböu, hän aber nume halb so vyl Mitglider. D Betsileo hän en effiziäntere Ryysaaböu entwicklet, derwylscht d Merina mee Gieter produziere. D Zafimaniry, e Untergruppe vu dr Betsileo, sin fir ihri Holzschnitzchunscht bekannt, wu anne 2003 vu dr UNESCO in d Lischt vu dr Maischterwärch vum mindlige un immatriälle Erb vu dr Mänschhait ufgnuu wore isch. 

Anderi Foko, wu im 19. Johrhundert vu dr Merina unterworfe wore sin, sin d Sihanaka un d Bezanozano, wu um 1970 135.000 bzw. 44.000 Mitglider zellt ghaa hän. Zäme mit dr Tsimihety (1970: 428.000 Lyt) un dr Tankarana, wu nit staatlig as Foko anerkännt sin, dryybe die Gruppe ne Mischig us Landböu un Gartnere. D Sihanaka sidle vor allem im zäntrale Hochland vu dr Insle.

D Antakaran̈a, dr zweetchlaischt Foko, wu im 17. un 18. Johrhundert as aigeni Gruppen entstande isch, lääbe vor allem im Nordweschte vu dr Insle.

D Antaimoro, wu si in ere Tradizionslinie mit dr im 15. Johrhundert yygwanderete Muslim sääne un d Adelskaschte vum Chenigrych Antaimoro gstellt ghaa hän, wu im 16. Johrhundert entstanden un 1894 ufglest woren isch, sidle vor allem im Kischteberych sideschtli vu Ikongo.

D Antaifasy lääbe vor allem an dr Sidoschtkischte.

Anderi staatlig anerkännti Foko sin d Antaisaka, d Antambahoaka, d Antandroy, d Antonosy, d Bara, d Betsimisaraka, d Mahafaly, d Sakalava, d Tanala un d Vezo

Derzue git chlaineri Gruppe wie d Jeger un Sammler vu dr Mikea, wu zwische An̈alabo un Lac Ihotry ihri Haimet hän.

Näbe dr Madagasse läbt e großi Zahl vu Uusländer uf dr Insle, vor allem Komorer un der Franzose, in jingerer Zyt aber au e Huffe Chinesen un Inder.

Madagaskar isch vor allem dur di gmainsam Sproch Malagasy gaint, wu vu dr Meehait vu allne Madagasse gschwätzt wird. En Uusnahm bilde di in e baar Weschtkischtderfer yygwanderete Mosambikaner, wu Makoa schwätze, un d Mänsche uf Nosy Be, wu s bilinguali Swahili-Schwätzer git.

Näbe Malagasy isch Franzesisch Amtssproch. Di wichtigschte Publikatione chemme uf Franzesisch uuse. Vu 2007 bis 2010 isch au Änglisch Amtsproch gsii.

Verdailig vu dr Religione:
D Ahneverehrig ghert fir fascht alli Madagasse zue ihre Religion. Au d Vorstellig vu „Fady“, feschtglaite Regle, was mer an bstimmte Ort oder zue bstimmte Zyt nit derf mache, isch au unter offiziäll chrischtlige oder muslimische Madagassen gängig. Wel bi konfessionsverschidene Ehe ain vu dr baide Partner offiziäll d Religion vum ander ibernimmt, mueß mer vorsichtig syy bi dr Interpretazion vu däne Zahle.

No dr madagassische Mythology isch di afrikanisch Insle zerscht dur e hällhytig „Zwärgevolk“, d Vazimba, bewohnt wore. E Dail Madagasse glaube, ass die Uryywohner allno im diefe Wald lääbe. Uf dr Insle, wu d Yywohner Ahnekult praktiziere, wäre d Vazimba as di eltschte Ahne verehrt. D Chenig vun e Dail Foko bhaupte, si dieje in ere diräkte Verwandtschaft mit dr Vazimba stoh.

D Archäologe gehn vun ere Aachumft vu dr Mänschen uf dr Insle zwische 200 un 500 no Chrischtus uus. Doderno sin di erschte Yywohner vu Madagaskar Seefahrer vu Sidoschtasie gsii, vermuetli vu Borneo oder Sid-Celebes. Die urspringlige Madagasse mit ihren Uuslegerkanu händ Insle im Zug vu dr große auschtronesische Expansion bsidlet, wu zue dr Bsidlig vum malaiische Archipel, vu Neiseeland, vu Polynesien un Mikronesie gfiert het. S git kai Beleg derfir, ass Indonesier d Oschtkischte vu Afrika kolonisiert hän. Di erschte Yywohner vu Madagaskar sin schyns diräkt iber dr Indisch Ozean vu Indonesie chuu: noch ere Rais vu 5.000 km. Zäme mit Neiseeland bildet Madagaskar di letscht vu Mänsche bsidlet Landflechi. Dr Ethnolog[Jared Diamond bschrybt di auschtronesisch Expansion uf Madagaskar eso:

In Technology un Landwirtschaft wyyse d Madagasse e Hufe gmainsami Merkmol mit dr Indonesier uf. D Methode vum Ryysaaböu glyychen enander. Wie d Indonesier bruuche d Madagasse Uuslegerkanu (Katamaran). Boodi Kulture praktiziere dr Ahnekult un glaube, ass Doti ne Yyfluss uf di Läbige hebe. Andersch wie ihri Nochbere uf em afrikanische Kontinänt, wu Rundhitte bevorzuge, lääbe d Madagassen in viereckige Wohngebei. Si näme zum Schmiide vu Yyse Zwooklappebälg, e malaysischi Erfindig. Si lege Duech aa us Pflanzefasere oder gspunnenem Raffiabascht, un nit Lääder, Fäll oder Wulle wie d Afrikaner oder d Europäer. Aagherigi vu dr Merina, em greschte Foko z Madagaskar, glyyche dr Indonesier im Uussääne seli stark.

Ass di mittelalterlige arabischen Seefahrer un Geografe Madagaskar gchännt ghaa hän, isch langi Zyt umstritte gsii. Dur d Uusgrabige z Mahilaka isch aber e Handelsstadt mit Moschee un Staigebei belait wore, wu vum zehte bis zum 14. Johrhundert bliet ghaa het. D Insle isch as "Phebol, Cernea, Menuthias, Medruthis, Sherbezat, Camarcada" oder "Mondinsle" bekannt gsii.

Dr Name "Madagaskar" stammt vum Marco Polo, em italienische Forscher, wu ne afrikanischi Insle mit unuussprächligem Ryychtum as "Madeigascar" bschribe het. Dr Marco Polo het vu däre Insle in Verzellige ghert ufsyne Raise dur Asie. Di maischte Glehrte nämen aa, ass er wohl Mogadischu bschribe het, dr Hafe vum hitige Somalia. Ainewäg hän di italienische Kartografe vu dr Renaissance dr Name Madagaskar fir d Insle brucht.

D Bantu-Sidler sin vermuetlig iber d Stroß vu Mosambik uf Madagaskar chuu, um d Zyt vu Aachumft vu dr Auschtronesier oder churz dernoo. Drotz ass d Meehait vu dr Werter in dr madagassische Sproch e malaiisch-polynesische Ursprung het, stamme ne baar us em Bantu, wie zum Byschpel "omby" (Rind), "ondry" (Schof) un anderi. E Dail Ethnologe sähn dodin dr Bewys, ass si indonesischi un Bantu-Sidler scho frie in dr Inselgschicht mitenander vermischlet hän.

D Bantu hän di chirbisähnlig Jejolava un di meesaitig Valiha mitbrocht, Musikinschtrumänt, wu hite di madagassisch Musik druf gspiilt wird. D Bantu hän au ne fir Oschtafrika aimolig Kulturmerkmal yybrocht: dr Viibsitz. Bsundersch in dr sidlige Savanne vu Madagaskar, wu di afrikanischen Yyfliss am sterkschte sin, wäre Ryychtum un soziale Status am Bsitz vu Vih gmässe; d Zahl vu dr Zebu lyt drei- bis vierfach eso hoch wie d Zahl vu dr Yywohner.

Aafangs 10. oder 11. Johrhundert sin an dr afrikanische Oschtkischte arabischi un sansibarischi Sklavehändler in ihre Dhau lang gfahren un hän si an dr Weschtkischte vu Madagaskar nidergloo. Ihri hitige Noochuu bilde dr Foko Antaimoro an dr Sidoschtkischte in dr Nechi vu Manakara. Di arabische Yywanderer sin im Verglych mit dr Indonesier un dr Bantu e Minderhait gsii, hän aber en umso noohaltigeren Yyfluss uusgiebt: Di madagassische Name fir Johreszyte, Monet, Däg un Minze sin arabischer Härchumft, glych wie au d Bschnyydig, dr gmainsam Fruchtvorrot un verschideni Grueßformle. Arabischi Medizinmanne, "Ombiasy" gnännt, hän si as Richter bi ne Hufe madagassische Chenigtimer etabliert. Arabischi Yywanderer hän e patriarchal Familien- un Clansischtem z Madagaskar yygfiert.

Bis zum 15. Johrhundert isch dr Gwirzhandel iber muslimischi Händler vu Indien iber dr Noch Oschte zum Mittelmeer gange. Syter ass europäischi Frachtschiff s Kap vu dr guete Hoffnig umrundet ghaa hän, isch dr Gwirzhandel vu Indie diräkt uf Protugal verlofe. Dr portugiesisch Seemann Diogo Dias het anne 1500 as erschte Europäer sy Fueß uf madagassische Bode gsetzt, wu sy Schiff uf dr Fahrt uf Indie vum Kurs groten isch. In dr negschte zwaihundert Johr hän Ängländer un Franzosen erfolglos versuecht, d Herrschaft iber d Insle z gwinne. 

Fieber, Dysentery, di fyndli madagassisch Bevelkerig un s hert drucke Klima z Sidmadagaskar hän anne 1646 dr änglischen Aasidlig bi Toliary (Tuléar) bal en Änd gsetzt. En anderi Sidlig im Norde z Nosy Be isch anne 1649 ufgee wore. Di franzesisch Kolony bi Taolañaro (Fort Dauphin), wu s syter anne 1643 im Side gee hetm het si lenger ghebt. No bal dryssg Johr isch s an dr Wynächte 1672 zue Uurueje unter dr aasässige Antanosy chuu. Si sin schyns wietig wore, wel vierzeh franzesischi Soldate vum Fort si vu ihre madagassische Frauen hän schaide loo, go franzesischi Frau z hyrote, wu in d Kplony gschickt wore sin, un hän dryzeh vu däne vierzeh franzesische Bryt umbrocht. D Antanosy hän achtzeh Monet lang d Palisade vu Taolañaro belageret. E Schiff vu dr franzesisch-oschtindische Kompany hetschließli 1674 d dryssg Manne un ai Witfrau, wu iberläbt hän, uf d Insle Réunion evakuiert.

D Franzose hän no bis anne 1736 Handelsposchten in dr Baie d’Antongil im Norde bhauptet, ab 1750 derno d Insle Sainte Marie. In dr Zyt vu dr Herrschaft vum franzesische Chenig Ludwig XV. hän si 1766 s Fort Dauphin wider in Bsitz gnuu, hän s aber scho 1771 wider ufgee. In franzesische Dienscht het dr Abenteurer Moritz Benjowski 1774 wider d Atongil-Bucht erobere tun het dert Louisbourg grindet. E vu ihm grindet unabhängig Chenigrych isch aber scho 1776 vu Franzose vu Réunion vernichtet wore. Dr Benjowski het jetz Verbindeti z Europa gsuecht un het 1783 sogar em Chaiser Josef II. Madagaskar as eschtrychischi Kolony aabote, ohni aber finanziälli oder militerischi Unterstitzig z iberchuu. 1785 isch er uf Madagaskar retuurchuu un het versuecht, sy Chenigrych widerufzrichte, isch aber 1786 im Kampf gege franzesischi Druppe un däne ihri madagassischi Verbindeti gfalle.

Vu 1807 bis 1811 het s z Toamasina ne franzesische Handelsposchte gee, wu vu dr Brite gschlisse woren isch.

Zwische 1680 un 1725 isch Madagaskar e Piratestitzpunkt gsii. Bekannti Pirate wie dr Kapitän William Kidd, dr Henry Every, dr John Bowen un dr Thomas Tew hän d Antongil Bay un Sainte Marie (Nosy Boraha), e chlaini 15 km vor dr Nordoschtischte vu Madagaskar glägeni Insle, zue ihre Basis gmacht. D Pirate hän Handelsschiff im Indischen Ozean, Rote Meer un persische Golf plinderet. Si hän di fir Europa beladene Handelsschiff mit ihre Syyde-, Duech-, Gwirz- un Juwelefracht uusgraubt. Schiff, wu in dr umgchehrte Richtig uf Indien gfahre sin, sin wäge ihre Minze un dr Gold- un Silberschetz iberfalle wore. Zyyl vu dr Pirate sin di indische Frachtschiff gsii, wu zwische dr Häfe vum Indischen Ozean gfahre sin, un d Handelsschiff vu dr Oschtindie-Kompany, wu im Ufrag vu Frankrych, Ängland un dr Niderlande gsäglet sin. D Pilgerflotte zwische Surat z Indien un Mokka an dr Spitz vu dr arabische Halbinsle isch ne Lieblingszyyl vu dr Pirate gsii, wel di ryche muslimische Pilger vylmol Juwelen un anderi Schetz mit sich uf Mekka gfiert hän.

Di indische Chauflyt vu dr unterschidlige Häfe vu Afrika un Réunion hän si wohl Miei gee, dr Diebstahl vu dr Ware dur d Piraten yyzdämme. Di nidrigbezahlte Mannschafte vu dr Handelsschiff im Indischen Ozean hän aber chuum welle ihre Läbe riskiere. D Pirate hän vylmol us dr Mannschaftsmitglider vu dr blinderete Schiff wyteri Bundesgnosse rekrutiert.

Vor dr Aachumft vu dr Europäer hän di madagassische Foko zum Dail Chrieg zum Sklavefang gfiert. D Sklave sin entwäder an arabischi Händler verchauft oder in Dienscht ghalte wore. Mit dr Aachumft vu dr europäische Sklavehändler isch dr Wärt vu dr mänschlige Handelswar stark aagstige un dodermit au d Zahl vu dr Chrieg vu dr madagassische Kischtefoko zum Sklavefang. An dr Stell vu Spieß un Machete hän di Yyhaimische jetz Muskete, Bulver un Blei yygsetzt, wu si vu dr Europäer iberchuu hän. D Chriegfierig isch gruusig un brutal gsii.

Wäge ihre Beziehige zue dr Piraten uf Nosy Boraha hän d Betsimisaraka z Oschtmadagaskar mee Fyyrwaff wie anderi Foko ghaa. Si hän di benochberete Antakarana un Tsimihety iberweältigt un hän sogar d Komoren iberfalle. D Sakalava hän uf dr Weschtkischte di maischte Beziehige zum Sklavehandel ghaa, doderzue hän au si dr Zuegang zue Gwehr un Bulver iberchuu. Si hän iber di andere Gruppe vu dr Weschtkischte gsigt. Haiptling, wu kaini Gfangene fir dr Sklavehandel gmacht ghaa hän, hän zum Dail ihri aigene Lyt in d Sklaverei verchauft.

Im usserschte Norde vu Madagaskar het s Sultanat Sansibar Niderlossige unterhalte. Dr Sultan Said ibn Sultan het si aber vergäbes um ängeri Kontakt zue dr Chenigi Ranavalona I. bemiet go mee Yyfluss uf d Insle z gwinne.
Im zäntrale Hochland vu Madagaskar het s Chenigrych vu dr Merina, eme Ryybuurevolk, in ere relative Abgschidehait vum Räscht vu Madagaskar e baar Johrhundert gläbt. Bis 1824 hän d Merina aber fascht di gant Insle unter dr Fierig vu zwee Chenig eroberet, em Andrianampoinimerina (ca. 1745–1810) un sym SuhnRadama I. (1792–1828).

Dr Andrianampoinimerina het s Rych vu dr Merina dur Hyrotsbolitik un dur di chriegerisch Unterwärfig vu dr andere Gruppe gschaffe. Är het Antananarivo zue dr Hauptstadt vu Madagaskar gmacht un het dr Chenigbalascht "rova" uf eime Bärggipfel iber Stadt böue loo. Dr ehrgyzig Chenig het verchindet: "Ny ranomasina no valapariako" („s Meer isch d Gränze vu mym Ryysäld“). Dr Andrianampoinimerina het si vor andere Chenig un Haiptling uuszaichnet dur syni Verwaltigsfähigkait. Dr Chenig het Gsetz erloo, är het dr Damm- un Grabeböu fir d Urbarmachig vu Land um Antananarivo iberwacht, är het dr Metallspaten yygfiert un het d Ryysbuure zwunge ihn z bruuche. Bis zue sym Dod 1810 het er d Velker vu dr Bara un em Betsileo-Hochland unterworfen un het si drufvorberaitet, d Gränze vu sym Chenigrych bis an d Stade vu dr Insle uuszwyte.

Sy Suhn Radama I. (Radama dr Groß) het d Regierig ibernuu, wu si z Europa s bolitisch Glychgwicht no dr Niderlag vum Napoléons I. zue Gunschte vu Großbritannie verschobe het. Großbritannie het d Macht iber d Handelswäg im Indischen Ozean gsuecht un het Réunion un Mauritius bsetzt. Mauritius isch e Basis fir d Uuswytig vum britischen Empires blibe. Dr Gouverneur vu Mauritius het vu dr franzesische Regierig gforderet, ass si dr Radama I. as Chenig vu Madagaskar anerkännt, e diplomatisch Manöver, wun er d Insle dermit het welle souverän machen un dodermit us allne Aasprich vu europäische Mächt uuselupfe.

Dr Radama I. het Verdreg mit Großbritannien unterzaichnet zue dr Ächtig vum Sklavehandel un dr Zuelossig vu proteschtantische Missionar z Madagaskar. Im Gegezug zue dr Ächtig vum Sklavehandel het Madagaskar all Johr e Summe vu döusert Dollar in Gold, döusert in Silber, e feschtglaiti Mängi Schießbulver, Flinten un Muskete, un 400 uusgsondereti britischi Armeeuniforme iberchuu. Dr Guverneur vu Mauritius het au Militerberoter gschickt, wu au Merina-Soldate gege d Sakalava un d Betsimisaraka in dr Chreig gfiert hän. Wun er anne 1824 iber d Betsimisaraka gsigt gha het, het dr Radama verchindet: „Hite ghert mer di ganz Insle! Madagaskar het e Regänt!“ Dr Chenig isch 1828 gstorben as Aafierer vu syre Armee bin ere Strofexpedizion gege d Betsimisaraka.

Di 33-jehrig Herrschaft vu dr Chenigi Ranavalona I. (Ranavalona di Gruusig), dr Witfrau vum Radama I., het mit em Mord an dr Erben un Verwandte vum Chenig aagfange. Di Adlige un d Medizinmanne, wu ihren Yyfluss unter em liberale Reschym vu dr vorige Merina-Chenig verlore ghaa hän, sin wider an d Macht chuu, D Chenigi het d Verdreg, wu dr Radama mit Großbritannie gschlosse ghaa het, zrugggwise. Ass si 1835 noch ere schwäre Chranket wider gsund woren isch, het si ihre zwelf "Sampy"-Talisman zuegschribe, wumit ibernatyrlige Mächt uusgstattet unter em Balascht ghuust hän. Go die Sampy bschwichtige, het si d Uusiebig vum Chrischtetum verbote un di britische Missionar vu dr Insle verdrybe un di zum Chrischtetum Konvertiete verfolge loo. Chrischtligi Bryych seie „nit d Bryych vu unsre Ahne“, het si verchindet. D Chenigi het di gsetzlige Reformen vum Andrianampoinimerina rugggängig gmacht. Unter anderem isch e „Gottesurdail“ wider yygfiert wore: Verdächtigi Kriminälli – vlymol Aahänger vumChrischtetum – hän s gift vum Tangena-Baum mieße drinke. Wänn si s Gottesurdail iberläbt hän, was sälte gschää isch, hän si as uuschuldig gulte. Madagassischi Chrischte nänne die Period "tany maizina" „d Zyt, wu s Land in dr Finschteri glägen isch.“ Schetzigswys 150.000 Chrischte sin unter dr Herrschaft vu dr Ranavalona dr Gruusige gstorbe. D Insel isch in Isolazion grote un dr Handel mit anderen Nazionen isch zum Stillstand chuu.

In dr Zwischezyt isch dr Suhn un Erb vu dr Chenigi, dr Chronbrinz Radama II., ufgwachse unter eme häälige remisch-katholische Yyfluss. Dr Kontakt zue Franzose z Antananarivo het en derzue brocht, anne 1854 e Brief an dr Napoléon III. z schicken un Frankrych zuen ere Invasion z Madagaskar z bringe. Am 28. Juni 1855 het er d Lambert Charta unterschribe. Des Dokumänt het em Joseph-François Lambert, eme franzesische Gschäftsmann, wu drei Wuche vorhär z Madagaskar aachuu isch, s uusschließli Rächt gee, alli Mineralie, Wälder un uubsetzti Ländereie z Madagaskar gege ne 10%-Abgab an d Merina-Monarchy uuszbyte. Speter het dr Franzose d Lambert-Charta un dr Brief vum Brinz an dr Napoléon III dient as Rächtfertigung vu dr Franco-Hova Chrieg un dr Annexion vu Madagaskar as franzesischi Kolony. Anne 1857 het d Chenigi e Verschwerig ivu ihrem Suhn Radama II. un franzesische Staatsburger geg si in dr Hauptstadt ufdeckt. Si het sofort alli Uusländer vu Madagaskar verdribe. D Ranavalona isch anne 1861 gstorbe.

In syre churze zwaijehrige Regierigszyt het dr Chenig Radama II. wider dr Handel mit Mauritius un Réunion aagfange, het di chrischtlige Missionar un d Uusländer yyglade, wider retuur z chuu uf Madagaskar un het di maischte Reforme vum Radama I. wider in Chraft gsetzt. Syni liberal Bolitik het dr verergeret Adel aber zuen eme vum Premierminischter Rainivoninahitriniony uusgfierte Butsh brocht. Dää het si dr Yyfluss uf d Regierigsgschäft z Madagaskar gsicheret dur e Hochzyt mit dr Chenigi Rasoaherina, dr Witfrau vum Radama II. Wu dr Rainivoninahitriniony gstorben isch, het sy Brueder, dr Rainilaiarivory, d Rasoaherina ghyrote. Är het speter derno au di letschte boode Chenigine vu Madagaskar ghyrote, d Ranavalona II. un d Ranavalona III.

Anne 1869 isch d Chenigi Ranavalona II., wu vu dr London Missionary Society ufzoge woren isch, anglikanisch daift wore. Die Konfession isch speter Staatsreligion vu Madagaskar wore. D Chenig he alli "Sampy" effetli verbränne loo. E Hufe katholischi un proteschtantischi Missionar sin chuu go Chilche un Schuele böue. Unter dr Herrschaft vu dr Chenigi Ranavalona II. isch dr Yyfluss vu dr Briten am greschte gsii. In Dail vu dr Insle het Änglisch s Franzesisch Zwootsproch ersetzt. "Cup" (Schissle), "carpet" (Deppig) un anderi änglischi Werter sin in di madagassisch Sproch yydrunge. Iber Sidafrika isch Britisch Militer uf d Insle chuu.

Go d Lambert-Charta wider in Chraft z setzen un dr konfisziert Bsitz vu franzesische Burger wider z iberchuu, isch Frankrych 1883 im Franco-Hova Chrieg ("Hova" isch en adeliger Merina) z Madagaskar yymarschiert. Am Änd vum Chrieg het Madagaskar dr Franzsoe Antsiranana (Diégo Suarez) an dr Nordkischte iberloo un het 560.000 Goldfranc an d Erbe vum Joseph-François Lambert zahlt. In dr Zwischezyt hän Diplomate z Europa bi dr Ufdailig vu Afrika veryybart, ass Großbritannie fir s Sultanat vu Sansibar uf d Insle Helgoland zu Gunschte vu Dytschland verzichtet un baidi zue Gunschte vu Frankrych uf Madagaskar. Die Veryybarig het s Schicksal vu Madagaskar bsiglet. Dr Premierminischter Rainilaiarivory het erfolgrych Großbritannien un Frankrych gegenenander uusgspilt ghaa, aber jetz het si Frankrych ohni Furcht vor Repressalie dur Großbritannie chennen yymischle. Anne 1895 isch e franzesischi Kolonne z Mahajanga (Majunga) glandet un isch iber dr Fluss Betsiboka zue dr Hauptstadt Antananarivo marschiert, wu in eme Iberraschigsaagriff yygnuu woren isch. Mer het dr Aagriff vu dr vyl nechere Oschtkischte här erwartet. Zwanzg franzesischi Soldate sin im Kampf un 6000 an dr Malaria un andere Chrankete gstorbe, vor eb dr Zweet Franco-Hova Chrieg zum Änd chuu isch. Anne 1896 het schießli s franzesisch Barlemänt fir en Annexion vu Madagaskar gstimmt. No 103 Johr het d Merina-Monarchy ufghert un di chenigli Familien isch uf Algerien emigriert.

D Brite hän anne 1890 d Yyrichtig vun eme franzesische Protektorat im Gegezug zuen ere ändgiltige Herrschaft iber Sansibar (hite ne Dail vu Tansania) un as Dail vun ere allgmaine Feschtlegig vu dr Yyflusssphären im Biet akzeptiet. Di absolut franzesisch Herrschaft iber Madagaskar isch 1895–1896 dur militerischi Gwalt duregsetzt un d Merina-Monarchy abgschafft wore.

Im halbe Johrhundert dernoo hän franzesischi Unternämer Glimmer- un Grafitminen uusbytet un hän Kaffee- un Ryysplantasche bedribe, Di yyhaimisch Bevelkerig isch dur s Apartheid-ähnlig Sischtem vum Code de l’indigénat massiv unterdruckt wore. Zwoo Rebellione 1915 un 1929 sin vu Frankrych nidergschlaa wore.

Madagassischi Druppe hän im Erschte Wältchrieg z Frankrych, z Marokko un z Syrie kämpft. No dr dytsche Bsetzig vu Frankrych im Zweete Weltkchrieg anne 1940 isch Madagaskar zerscht vun ere vichydrei Kolonialverwaltig beherrscht gsii. Im sognännte Madagaskarplan het s NS-Reschym 1940 d Deportazion vu dr europäische Juden uf Madagaskar in Erwägig zoge. Anne 1942 sin britischi Druppen in dr Operation Ironclad uf dr strategisch wichtigen Insle glandet un hän si im e halbe Johr (u Mai bis Novämber) bsetzt go ne Yydringe vu Japan z verhindere. Anne 1943 hän d Brite d Insle em freie Frankrych unter em Charles de Gaulle ibergee.

Anne 1945 sin d Organisazione Mouvement démocratique de la rénovation malgache "(MDRM)", Patriotes nationalistes malgaches "(PANAMA)" un Jeunesse nationaliste "(JINA)" grindet wore, wu si fir d Unabhängigkait yygsetzt hän.

1947 isch s Aasää vu dr Franzose uf e Diefpunkt gheit, e nazionale Ufstand isch no aim Johr bluetig nidergschlaa wore, rund 80.000 Madagasse sin ums Läbe chuu. D Franzose hän 1956 d Inschtituzionen unter em loi-cadre Defferre reformiert, un Madagaskar het e fridlige Wäg in d Unabhängigkait yygschlaa. D Republik Madagaskar isch am 14. Oktober 1958 zum autonome Staat in dr franzesische Gmainschaft erklert wore. Di provisorisch Regierig het 1959 mit dr Aanahm vun ere Verfassig ufghert. Am 26. Juni 1960 isch Madagaskar derno vollständig unabhängig wore mit em Philibert Tsiranana as Bresidänt.

Em Tsiranana sy Regierig isch in ere Kontinuitet zue dr Bolitik vu dr franzesische Sidler gstande, wu no in Machtposizione gsii sin, un het andersch wie ne Hufe ehmoligi franzesischi Kolonien uf en antikommunistische Kurs gsetzt. Anne 1972 het s Protescht gee geg die Bolitik un dr Tsiranana isch zumRuggdritt zwunge wore. Är het d Macht an dr General Gabriel Ramanantsoa un däm sy provisorisch Regierig ibergee. Die hän d Ussebolitik zue Gunschte vun ere ängere Verbindig zue dr Sowjetunion gänderet. 1975 isch unter em Richard Ratsimandrava un no däm sym Dod im nämlige Johr unter em Gilles Andriamahazo d Ruggchehr zue dr Demokraty versuecht wore.

Die Demokratisierig isch aber fähl gschlaa, no im Johr 1975 het si dr Admiral un ehmolog Usseminischte Didier Ratsiraka an d Macht butscht. Am 30. Dezämber 1975 isch di "Demokratisch Republik Madagaskar" proklamiert wore. Dr Ratsiraka isch fir sibe Johr zum Bersidänt gwehlt wore. Är het wyter e Bolitik in Richtig Sozialismus drbe, het grióßi Dail vu dr Wirtschaft nazionalisiert un het alli Beziehige zue Frankrych abbroche. Die Bolitik het dr Nidergang vu dr madagassische Wirtschaft no schnäller gmacht, wel no dr Unabhängigkait franzesischi Yywanderer s Land verloo hä nun dodermit e Mangel an qualifizierte Lyt un Tächnology entstanden isch. Em Ratsiraka sy sibejehrigi Regierigszyt isch verlengeret wore, wu sy Bartei (Avantgarde de la Révolution Malgache, AREMA) 1977 as ainzigi Bartei zue dr Wahle zuegloo woren isch. Wäge dr kataschtrofale wirtschaftlige Lag, verursacht dur sozialistischi Misswirtschaft, het si Madagaskar wider an Frankrych aagnecheret un het sy prokommunistischi Bolitik in e prokapitalistischi gänderet. Schließli het en di madagassisch Opposizion un di international Effetligkait zwunge, sy Posizion au ideologisch z revidiere. Anne 1992 isch derno ne neji burgerligi Verfassig dur e Volksabstimmig verabschidet wore.

Anne 1993 het dr Ratsiraka in dr erschte Meebarteiewahle gege dr Albert Zafy verlore. Em Zafy isch d Ainigung vum dailte Land misslunge un är isch 1996 aagchlagt wore. Di negschte Wahlen anne 1997 het iberraschend wider dr Didier Ratsiraka gwunne. Är het wyter dr Kapitalismus im Land firschidribe. Dr Yyfluss vum IWF un dr Wältbank het zuen ere Privatisierigswälle gfiert.

D Opposizion gege dr Ratsiraka isch wider sterker wore. D Provinzwahle 2000 sin vu dr Opposizionsbarteie boykottiert wore, un d Bresidäntschaftswahl 2001 het zue Kontroverse gfiert, dr Kandidat vu dr Opposizion, dr Marc Ravalomanana, het dr Siig fir sich proklamiert, dr Amtsinhaber het des bstritte. Aafangs 2002 het s Stroßeschlachte zwische dr Aahänger vu beede Kandidate gee, Noch ere Noozellig het s Oberscht Verfassigsgricht dr Ravalomanana zum Wahlsiiger erklert. Dr Ratsiraka isch derno ins Exil uf Frankrych gflichtet.

Bi dr Barlemäntswahlen im Dezämber 2002 het em Ravalomanana sy Bartei I Love Madagascar e dytlige Wahlerfolg ghaa. Är het sy Mandat gnutzt go Wirtschaftsreformen in änger Verbindig mit em IWF un dr Wältbank durezsetze un d Korrupzion z bekämpfe. Dr Ratsiraka isch in Abwäsehait wäge Unterschlagig vu effetlige Gälder zue 10 Johr Zwangsarbet verurdailt wore.

Am 27. Jänner 2009 isch s zue Brotescht gege d Regierig Ravalomanana chuu, wel dr Färnsehkanal TV Viva zuegmacht woren isch, wu dä neRed vum Didier Ratsiraka iberdrait ghaa het. Dr Aafierer vu dr Demonschtrazion, dr Andry Rajoelina, bis dert Burgermaischter vu dr Hauptstadt un Bsitzer vum Färnsehkanal het e demokratisch nit legitimierti Gegnregierig uusgruefe. Verfassigsrächtler hän des as Butschversuech gwärtet. Wu d Aahänger vum Rajaoelina uf sy Ufruef versuecht hän, s Stadtpalais vum Bresidänt z stirme, isch s zue Schießereie chuu, 30 Mänsche sin um s Läbe chuu. No däm Butschversuech isch dr Rajoelina am 6. Merz 2009 in di franzesisch Botschaft gflichtet.

Madagaskar isch in 22 Regionen ufdailt, wu in 119 "fivondronana" (Krais) glideret sin. Di unterscht Verwaltigsebeni bilde di 1579 Kaominina (Gmaine). Di 17.485 "fokontany" (Stadtdail oder Derfer) hän e Sälbschtverwaltig.

Di greschte Stedt z Madagaskar sin per 1. Jänner 2005 gsi:





</doc>
<doc id="18900" url="https://als.wikipedia.org/wiki?curid=18900" title="Malawi">
Malawi

Malawi [] (Chichewa: "Dziko la Malaŵi;" ängl.: "Republic of Malawi" []) isch e Staat z Sidoschtafrika, wu am 6. Juli 1964 unabhängig vum Verainigte Chenigrych woren isch. S gränzt an Tansania, Mosambik un Sambia. Malawi het anne 2010 rund 14 Millione Yywohner ghaa, wu in dr Hauptsach zue verschidene Bantuvelker ghere. D Hauptstadt isch Lilongwe. 

Malawi het e Nord-Sid-Uusdehnig vu 850 km un e Wescht-Oscht-Uusdehnig vu 350 km. D Ussegränz isch 2.881 km lang, 475 km zue Tansania im Norde, 1.569 km zue Mosambik im Oschte, Side un Sidweschte un 837 km zue Sambia im Weschte.

D Landesflechi umfasst rund 118.484 km², dodervu 31 % Wald un Buschland, 25 % Wasserflechi, 20 % Ackerland, 15 % Matte un Waide.

Malawi lyt fascht vollständig im Beryych vum oschtafrikanische Grabebruchsyschtem. D Landschaft wird vu Hochflechine, wu vu ainzelne Inselbärg iberragt wäre, vu wyte Ebene un em Malawisee (friejer "Njassasee", "njassa" = „See“ uf Chichewa) bstimmt. Di nerdlig Region isch bärgig; di hegschte Gipfel gehen bis uf 3000 Meter iber em Meeresspiegel uffe. Mit ere Flechi vu rund 29.600 km², 570 Kilometer Lengi un ere Braiti bis zue 80 Kilometer isch dr Malawisee dr grescht See z Malawi un derzue s drittgrescht Binnegwässer vu Afrika; är ghert in dr Hauptsach zum Staatsbiet vu Malawi. Sidlig vum See goht dr Grabebruch wyter.

Di hegscht Hebig vum Land bildet s Mulanje-Massiv, wu us ere Ebeni mit griene Teeplantasche fiiriragt, dr hegscht Bärg isch dr Sapitwa mit 3002 m Hechi. Dr lengscht Fluss isch dr Shire mit 402 km Lengi. As sidlig Abfluss vum Malawisee goht dr Shire zerscht dur dr Malombesee, voreb er z Mosambik in dr Sambesi mindet. Im Dal vum Shire lyt au dr niderscht Punkt vu Malawi mit 37 m Hechi iber em Meeresspiegel.

Z Malawi herrscht e subtropisch Klima mit vier Johreszyte:
Im Allgmaine isch s im Hochland chieler un fiechter, derwylscht s in dr diefer gläägene Biet haißer un schwieler isch. Am Malawi-See isch s am wermschten, s waiht aber zmaischt e chiele Wind. D durschnittlige Tämperature schwanke zwische 19 °C un 32 °C vu Novämber bis April un zwische 14 °C un 24 °C vu Mai bis Oktober. Dr Juli isch dr chielscht Monet. D Nächt chenne chalt syy, bsundersch im Bärgland.

D Niiderschleg liige zwische rund 2000 mm pro Johr im Norde un rund 1000 mm im Side; d Grabesohle het wäg em Räägeschatte zum Dail unter 600 mm.

D Flora vu dr Region isch arg unterschidlig. Vegetationsformatione, wu vorherrsche, sin in dr druckene Ebene Savanne un uffigi Grasflure, derzue liechte Druckewald. Gschlosseni Wälder het s nume in Gebirgslage un uf dr waldryyche Hochplatoo. Dr Waldbstand vum Land isch friejer in dr Siidligsbiet abgholzt wore, wird aber mittlwyyli wider großflechig ufgforschtet.

Z Malawi het fimf Nationalpark:
Die durchschnittligi Läbenserwartig z Malawi isch in de letschde Johr uf 32,5 Johr gsunke. Jetz liide 30–55 % vo dr Bevölkerig an AIDS, wo für faschd ¾ vo alle Todesfäll verantwortlig isch. Wil vor allem jungi Mensche betroffe si, het das enormi ökonomischi Konsequenze. Verstärkt wärde die no vom starke Bevölkerigswaggsdum, und das verursacht extreme Druck uf s Land und siini Ressource, d Ernährigslag, dr Arbetsmärt und d Sozialleischdige.

D Mehrheit vo der Bevölkerig läbt vo weniger as eim US-Dollar pro Dag (Schdand 2005).

D Analphabeteroote lit bi de Manne bi 24 % und bi de Fraue bi 51 % (Schdand 2005).

Di rund 14 Millione Yywohner ghere verschidene Bantuvelker aa, d Zahl vu dr Volksgruppe isch z Malawi andersch wie in vil Staate vu dr Region mit insgsamt 13 verschidene Kultur- un Sprochgruppe relativ chlai.

Mit rund 53,2 % bilde d Maravi, mitsamt dr Tonga, dr Nyanja, dr Chewa un dr Tumbuka, di grescht Volksgruppe. D Lomwe mache 16,3 % vu dr Bevelkerig uus, d Yao 13,4 % un d Ngoni 8,7 %. Anderi Volksgruppe stelle zämme 8,4 % vu dr Gsamtbevelkerig.

Verbraitet sin Bantusproche. Amtssproche sin d Bantusproch Chichewa un Änglisch as Erb vu dr Kolonialzyt. Derzue wäre regional no d Bantusproche Lomwe, Chiyao, Tumbuka, Chinkhonde, Chisena, Chitonga, Chinyakyusa, Chimambya, Chisenga, Chisukwa, Chingoni, Chimambwe un Chinamwanga gschwätzt. 

Date vum National Statistical Office of Malawi vu anne 2000 hän die Sprocheverdailig ergee:

 

Bi Karonga lyt dr Fundort vum eltschte zue dr Gattig "Homo" gstellte Fossil, wu bishär vu Paläoanthropologe entdeckt woren isch. Dr 2,4 Millione Johr alt, bezahnt Unterchifel isch im Ramme vum „Hominide-Korridor-Projäkt“ borge wore un het d Archivnummere UR 501 iberchuu. Är isch vu syne Entdecker, em Timothy Bromage un em Friedemann Schrenk, as "Homo rudolfensis" yygordnet wore. Z Karonga isch dur e Initiative vum Schrenk mit dr Unterstitzig vu dr Dytsche Gsellschaft fir Tächnischi Zämmearbet (GTZ) un dr Uraha-Stiftig e Kultur- un Museumszäntrum grindet wore, wu unter anderem Vormänschefund sol behärbärge.

Di erschte bekannte Bewohner vu dr Region us dr Art vum modärne Mänsch "(Homo sapiens)" sin d San gsii, wu vor rund 3500 Johr ins Biet chuu sin. Zyyge vu ihre Aawäsehait sin d Felszaichnige in dr Hehline vu Chencherere un Mphunzi im Side vu dr Stadt Lilongwe.

Wichtig sin au d Nkope-Kultur am Malawisee un d Longwe-Kultur am Mulanje un bi Nsanje. Bis 1000 n. Chr. sin Bantuvelker uf Malawi yygwanderet. 

Malawi laitet syy Name vum Chenigrych vu dr Maravi ab, wu zwische 1500 un 1700 iber wyti Dail vu Malawi un vum nerdlige Mosambik gherrscht hän.

Di erschte Europäer z Malawi sin portugiesischi Händler us dr Kischtestedt vu Mosambik gsii. Mit Name bekannt isch dr Caspar Bocarro, wu Edelmetall vu dr Mine bi Zumbo am Sambesi gege europäischi Gieter duscht ghaa het. Au Jesuite sin verainzelt ins Biet chuu, hän aber kai Gmaine un Sidlige grindet. Si hän aber d Sag vun eme risige See im Norde vum Biet mitbrocht. D Portugiese hän Elfebai, Sklave, Gold un Nahrigsmittel gchauft un hän europäischi Ware un Wälschchornsome verchauft. E portugiesischi Delegation unter em F. de Lacerda het zwar dr Mwerusee gfunde, nit aber dr Malawisee. Dr Uusdruck "Entre Lagos" (alem.: Zwische dr See) fir s Biet vu Mangochi setzt bi dr Portugiese duruus e prezisi geografischi Vorstellig voruus, nume sin d Haupthandelswäg iber Petauke un dr Copperbelt ins Bangweulubassin verlofe, wel vu dert sin Chupfer, Gold un Elfebai chuu, vum Malawisee nume Fisch.

Wahrschyns sin d Chewa vu Siide här chuu, wu si s fruchtbar Hochland vu dr Viphya Mountains bsidlet hän. No 1500 het sich Nkhotakota um s Handelsguet Yyse, wu d Chewa verschafft hän, zum wichtigschte Handelsblatz am See entwicklet, wu Händler vu Sansibar am Änd vum 18. Johrhundert ane chuu sin un bal au d Sklavejeger. Unabhängig vu däne sin aafangs 19. Johrhundert d Yao, wu fir d Portugiese Sklave gjagt hän, vu Oschte här ins Biet vu Mangochi yygwanderet. Bal derno sin d Nguni vu Natal här ins Biet um Ntcheu un Mzimba yygwanderet. Si sin in chlaine Gruppe ins dinn bsidlet Biet chuu.

Dr David Livingstone isch am 16. Septämber 1859 as erschte Europäer an d Stade vum Njassasee, wu hite as Malawisee bekannt isch. Anne 1861 het e Gruppe vu Missionar unter dr Laitig vum Bischof Frederick Mackenzie versuecht, an dr Stade vum See e Missionsstation ufzböue. Si sin aber nume bis in d Gegnig vu Zomba chuu. D Malaria un Aagriff vu dr Yao hän si retuur an dr Kischte dribe. Erfolgrycher isch dergege anne 1875 e Gruppe vu schottische Missionar gsii. Si hän di hitige Stedt Blantyre un Livingstonia grindet un sin entschideni Gegner vum Sklavehandel gsii. Wel d Missionar hän mieße versorgt wäre, isch anne 1878 d African Lakes Company grindet wore. Die het e aigeni Schutzdruppe gschaffe un ihri Lyt sin vilmol mit arabische Sklavehändler anenander grote. Fir di britische Burger het Großbritannie anne 1883 zum erschte Mol e Konsul ins Biet vu dr "Chenig un Haiptling vu Zäntralafrika" gschickt. D "Company" het all mee Soldate rekrutiert. Ain vun ene isch dr Offizier Frederick Lugard gsii. Ihm un syne Lyt isch s glunge d Sklavehändler in Richtig Norde z verdrybe. E ander Brobläm sin d Portugiese gsii, wu ihri Kolonie Angola un Mosambik hän welle verbinde. Anne 1889 hän si ne Expedition unter em Alexandre Serpa Pinto ins Biet vum hitige Malawi gschickt. Gege d Portugiese hän d Brite d Erschließig vum Biet firschidribe. Am 21. Septämber 1889 hän si s "Protektorat Shire River" grindet un hän e britische Kommissar ernännt. Im nämlige Johr het d British South African Company di wyter Erschließig vum Biet ibernuu.

Di offiziäll britisch Verwaltig het am 15. Septämber 1891 aagfange mit dr Grindig vum "Njassaland-Distrikt-Protektorat". Am 23. Februar 1893 isch s Biet in "Protektorat Britisch Zäntralafrika" umgnännt wore. Dr nei Verwalter, dr Henry Hamilton Johnston, wu glychzytig au Nordrhodesie (s hitig Sambia) verwaltet ghaa het, het d Sklavehändler ändgiltig mit Hilf vu Kanoneboot un indische Hilfsdruppe verdribe. Syy Noofolger Alfred Sharpe het Tee, Dubak un Böuwulle ins Land brocht. Go die Produkt aazböue isch s im Shire-Dal zue großflechige Landentaignige un Verdrybige vu Yyhaimische chuu. Die hän sich gwehrt un hän erscht anne 1904 chenne unterworfe wäre. Dr Sharpe isch mit ere churze Unterbrächig bis anne 1910 im Amt blibe. Am 1. Mai 1908 isch er dr erscht ständig Guverneer vum "Protektorat Njassaland" wore. Syter 1907 hän di europäische Zuewanderer mit em Yysitz in dr Exekutiv- un Legislativrot iber e begränzte bolitische Yyfluss verfiegt. Anne 1911 isch d Mitsproch vun ene uusgwytet wore. Afrikaner sin in däne Gremie nit verdrätte gsii. Vu 1903 bis 1911 hän vil Malawier s Land verloo fir e Arbet in dr Mine vu Sidafrika. Derno hän dr europäische Sidler d Lyt gfählt, sällewääg isch dr Yyhaimische d Arbet z Sidafrika verbote wore.

Am Aafang vum Erschte Wältchrieg sin vu Dytsch-Oschtafrika (hite Tansania) här chaiserligi Druppe in dr Norde vu Malawi yydrunge. Mit Zwangsrekrutierige im große Stil hän si chenne abgwehrt wäre. Insgsamt 18.920 Mann sin zue dr "Kings African Rifles" chuu un nomol 191.200 Männer hän as Dreger oder as Mitglid vu dr Haimwehr Dienscht glaischtet.

Anne 1915 isch zuen eme Ufstand chuu. Di rächtlose Yyhaimische sin in ere all greßere Zahl zum Chrischtetum iberdrätte un hän glychzytig e Schuelbildig iberchuu. Yyhaimischi Chrischte sin zue Wanderbrediger wore, hän aber au s Eländ vu ihre Landslyt gsääne. Drei vun ene hän dr Lyt nit nume s Evangelium bredigt, sundern hän au gsait: „Afrika ghert dr Afrikaner!“ Unter dr Laitig vum John Chilembwe, em Charles Domingo un em Elliott Kamwana, wu as Prophete aagsääne wore sin, het s e Ufstand vu dr Afrikaner gege d Europäer gee, wu vu dr Brite bluetig nidergschlaa woren isch.

In dr Zwischechriegszyt hän d Brite Blään vun eme Zämmeschluss vu Malawi mit Kenia oder Tanganjika verfolgt. Des un d Benochdailigung vu dr Afrikaner gegeniber dr wysse Sidler het scho anne 1920 zue dr Grindig vu dr Nyasaland Native National Association unter Malawier z Sidafrika gfiert. Au im Land sälber sin lokali Zälle entstande. Ändi 1920er-Johr hän di europäische Sidler e Zämmelegig vu Malawi mit Sidrhodesie (hite Simbabwe) un Nordrhodesie verlangt. Wäge dr heftige Reaktion vu dr Afrikaner uf die Blään het d Kolonialregierig d Idee vorerscht wider ufgee.

Wu di britische Kolonialverwaltig am 18. Oktober 1944 e ängeri Zämmearbet vu Njassaland mit dr baide Rhodesie bschlosse het, het dr Levi Mumba mit glych Gsinnte dr Nyasaland African Congress (NAC) grindet. Dr Verdrätter vu däm z London isch dr Dokter Hastings Kamuzu Banda gsii. Däm isch s nyyn Johr lang glunge, dr britische Kolonialbeherde d Blään fir e Zäntralafrikanischi Federation uuszschwätze. Am 23. Novämber 1953 isch s derno aber ainewäg zue däre Federation chuu. Dr NAC unter em Henry Chipembere, Kanyama Chiume un Dunduzu Chisiza hän zämme mit sambische Kollege mit Streik un Demonschtratione gege die Federation kämpft. Bi dr Legislativwahle vum 15. Merz 1956 het dr NAC alli fimf Mandat wgunne, wu dr Afrikaner zuegstande sin. Am 6. Juli 1958 isch dr populär Banda no 43 Johr in syy Geburtsland zruckgchehrt. Churzi Zyt speter, am 1. Augschte 1958, isch er zum Barteibresidänt vum NAC uf Läbeszyt ernännt wore. Im Novämber 1958 hän noch eme Boykottufruef vum Banda nume 16 Afrikaner an dr Wahle zum Federationsrot dailgnuu. Ab em 15. Februar 1959 isch s zue massive Uurueje chuu. Bolizeistatione sin iberfalle wore, Gfängnis gstirmt un d Häftling befreit wore, Flughäfe blockiert. D Stadt Fort Hill (hite Chitipa) isch in d Händ vum NAC grote. In däre Laag het d Federationsregierig dr Notstand uusgruefe un het Döuserti vu wysse Soldate uf Njassaland ufbote. No monatelange Uurueje un 52 Dote isch s Land im Juni 1959 befridet wore. D Regierig het rund 1000 NAC-Lyt verhaftet, dodrunter di gsamt Fierig. D Bartei isch verbotte wore, aber churzi Zyt speter as Malawi Congress Party (MCP) nei grindet wore. Di provisorisch Laitig het dr Orton Chirwa ibernuu. Di uubeliebt Federation isch aber bolitisch am Änd gsii. Anne 1960 hän d Brite em Land e begränzti inneri Autonomi zuegstande. Bi dr Legislativwahle vum 15. Augschte 1961 het d MCP 22 vu dr 28 Sitz gwunne, dodrunter alli, wu dr Afrikaner zuegstande sin. Dr Banda isch am 1. Februar 1963 dr erscht afrikanisch Bremierminischter vum Protektorat wore. Am 31. Dezämber 1963 isch di Zäntralafrikanisch Federation offiziäll ufglest wore.

Am 6. Juli 1964 isch s Protektorat Njassaland schließli unter em Name Malawi unabhängig wore.






Mit Uusnahm vu dr drei fir d Oberschichte reservierte Sitze het d MCP alli Mandat bi dr Barlemäntswahle vu 1964 gwunne. Am 6. Juli 1964 isch dr Hastings Kamuzu Banda dr erscht Regierigschef vum unabhängige Malawi wore. Scho churz no dr Staatsgrindig isch dr MCP in zwoo Fraktione ussenandergheit. Dr Banda isch fir e pro-weschtligi Bolitik gsii un het d Europäer in Verwaltig un Juschtiz erscht nodno welle uusdusche. Di jingere Fierigsmitglider vu dr MCP hän dergegege eso schnäll wie megli nume no Afrikaner in Fierigspositione welle. Dr Regierigschef het sich mit syre Vorstellig duregsetzt un het wäge däm am 7. September 1964 drei Minischter entloo. Wyteri Minschter, wu mit syre Sichtwys nit yyverstande gsii sin, sin zruckdrätte. Wu dr Banda am 29. Oktober 1964 no meh Verfassigsrächt zuegsproche wore sin – unter anderem richterligi Gwalt – isch er quasi zum Ellaiherrscher wore. 200 Aahänger vum entlossene Minischter Chipembere hän im Februar 1965 versuecht, e Volksufstand uuszlese, aber usser dr Eroberig vu dr Stadt Mangochi isch enen des nit glunge. Au vu dert sin si bal wider verdribe wore. D Folg sin Masseverhaftige gsii. Ainewäg sin am 29. April un 3. Mai neji Uurueje ufgflammt. Aber au die sin vu loyale Druppe bis Ändi Mai unterdruckt wore. No Yyfierig vu dr Republik isch dr Banda am 6. Juli 1966 erschte Bresidänt vu Malawi wore. Är het e Aibarteiesyschtem yygfiert. As e Zaiche vu guetem Wille het dr Banda am 20. Dezämber 1966 184 bolitischi Häftling entloo un het ruckchehrwillige Oppositionälle Amneschti versproche. Dr ehmolig Usseminischter Yatuta Chisiza isch bi syre Yyrais vu Tansania am 24. April 1967 umbrocht un syni Beglaiter inhaftiert wore. E Gricht het si am 14. Juni 1968 zum Dod verurdailt. S Urteil isch am 29. Merz 1969 vollstreckt wore, indäm di zum Dod Verurdailte ghänkt wore sin. anne 1970 het dr Bresidänt di letschte unabhängige Inschtanze glyychgschlalte. Di vier wysse Richter vum Oberschte Gricht sin wäg dr ständige Yymischige vum Staatsoberhaupt in ihri Arbet resigniert zruckdrätte. Fierer vu dr Opposition sin verhaltet wore, wel si aageblig bi Ritualmord mitgmacht hebe.

S Barlemänt het im Novämber 1970 d Verfassig gänderet un het dr Banda zum Bresidänt uf Läbzyt gmacht. Bi dr Wahle vum April 1971 sin nume Kandidate zuegloo wore, wu vum Banda sälber uusgsuecht wore sin. Die hän derno dr Banda zum Bresidänt uf Läbzyt gwehlt. Bolitisch unerwinschti wyssi Missionar un missliebigi Schurnalischte hän bis 1973 s Land verloo oder sin uusgwise wore. Au ne Hufe schwarzafrikanischi Migrante sin in ihri Haimetländer abgschobe wore. Gwaltsami Ibergriff hän au Döuserti Mitglider vu dr verbotene Religionsgmainschaft Zyyge vu Jehova zur Flucht ins benochbert Uusland zwunge. Anne 1973 isch dr Minischter Aleke Banda bim Banda in Uugnad gheit, wel er ere sambische Zytig gsait gha het, ass er as Noofolger im Bresidänteamt vorgsääne sei. Bin ere antiasiatische Kampagne wäge aageblige Uusbytig vu dr Afrikaner sin di 12.000 Asiate im Land unter Druck grote. E Dail het s Land verloo, anderi hän sich in stedtischi Ghetto gflichtet. D Wahle vu 1976 sin noch eme nämlige schema verloffe wie die vu 1971. E wytere potentiälle Noofolger vum Banda, dr MCP-Generalsekretär Albert Muwalo Nqumayo het syy Amt wäg ere aageblige Verwicklig in e Butschblan verlore. Di vorzogene Wahle vum 29. Juni 1978 sin e wenig demokratischer verloffe. Nume in 33 vu dr 87 Wahlchrais het s nur ain Kandidat gee, in allne andere sin mehreri Kandidate vu dr MCP gegenenander aadrätte. S Volk het 31 bishärigi Barlemäntarier abgwehlt. E vum Banda aagordnete Mordversuech am Oppositionsbolitiker Attati Mpakati, wu z Mosambik gläbt het, isch misslunge. Anne 1982 isch dr friejer Juschtizminischter Orton Chirwa bin ere Rais an dr Landesgränze lang in d Händ vu dr malawische Regierig gheit. S Gricht het ihn un syy Frau am 5. Mai 1983 zum Dod verurdailt. Des Urdail isch aber uf Druck vu Mänscherächtsorganisatione, Chilche un weschtlige Geberländer in läbeslangi Haft umgwandlet wore. Dr Chirwa isch 1992 im Gfängnis vu Zomba gstorbe. Dr Bakili Muluzi, dr MCP-Generalsekretär un meglige Noofolger vum Banda, isch anne 1982 in Uugnad gheit un isch im Mai 1982 us dr Regierig uusdrätte. Im Johr 1983 isch e wytere Mordversuech am Mpakati z Simbabwe glunge. Bi me Öutouufall sin vier Bolitiker gstorbe, dodrunter dr MCP-Generalsekretär Dick Matenje. Är soll churz vor syym Dod heftigi Kritik an dr Bolitik vum Banda giebt ghaa haa.

Bi dr Barlemäntswahle vum 29. un 30. Juni 1983 isch s in 21 Wahlkrais zue Ainer-, in dr andere zue Mehfachbewärbige vu MCP-Mitglider chuu. S Land isch wäg syre sidafrikafryndlige Haltig un dr Unterstitzig vu dr RENAMO-Rebälle z Mosambik all meh in di bolitisch Isolation grote. No Drohige vu Mosambik het Malawi Deserteur vu dr mosambikanische Armee un RENAMO-Rebälle zruck ins Nochberland gschickt. D Barlamäntswahle vum 27. un 28. Mai 1987 sin wie die vorige verloffe. In 38 Wahlkrais het s Ainer-, in dr ibrige Mehfachkandidature vu MCP-Lyt gee. Desmol sin aber 53 bishärigi Mandatsdreger vum Volk abgwehlt wore. Noch em Dod vum ihm verhasste Bresidänt Samora Machel het dr Banda im mosambikanische Burgerchrieg d Fronte gwächslet. Zwisch em 24. un em 26. Jänner 1989 hän d Studänte vu dr Universitet vu Zomba d Vorläsige boykottiert un hän bolitischi Reforme verlangt. Bi me Benzinbumbenaaschlag z Lusaka, wu Mitglider vu dr Malawi Freedom Movement (MAFREMO) gulte ghaa het, sin in dr sambische Hauptstadt zeh Mänsche um s Läbe chuu. Im Merz 1990 isch im Exil e wyteri Oppositionsbartei grindet wore, d Malawi Socialist Labour Party (MSLP). Ihre Grinder sin dervor Mitglider vu dr League of Socialists of Malawi (LESOMA) gsii.

S Änd vu dr Ära Banda isch aafangs 1990er Johr chuu, wu weschtligi Regierige un Hilfswärch ihri Hilf un Gäldiberwysige vu dr Entlossig vu bolitische Gfangene abhängig gmacht hän. Mit dr Uusnahm vum Chirwa un em Aleke Banda sin wäge däm fascht alli bolitische Häftling frei chuu. Dr Banda het au syy Intimus un Chefberoter John Tembo, dr Unkel vu syre Mätress, mieße entloo, wel dr Tembo in finanziälli Uugryymthaite verwicklet gsii isch. Im sambische Exil hän sich MAFREMO, LESOMA un d Malawi Democratic Union zue dr United Front for Multi-party Democracy (UFMD) zämmegschlosse. Im sidafrikanische Exil isch d Malawi Democratic Party (MDP) grindet wore. Am 8. Merz 1992 het sich di Katholisch Chilche vu Malawi uffig geg dr Banda gstellt. In alle ihre Gotteshyyser isch e Brief mit dr Forderig no Wideryyfierig vu dr Mehbarteiedemokrati verläse wore, wu vu dr katholische Bischef verfasst woren isch. E ähnligi Forderig isch am 12. Merz vu Oppositionsbolitiker z Samiba publiziert wore.

Z Blantyre un z Zomba het s vum 15. bis zum 17. Merz 1992 Studänteprotescht gee. Am 23. Merz 992 isch im Untergrund d Alliance for Democracy (Aford) grindet un dr Ex-MCP-Generalsekretär Muluzi zue ihrem Vorsitzende gwehlt wore. Andersch wien dr Banda zuegsait het, het er dr Gwärkschafter un Oppositionälle Chakufwa Chihana, wu us em Exil zruckchuu isch, am 8. April z Lilongwe verhafte loo. Wäge dr desolaten wirtschaftlige Lag isch s im Mai zue Massestreik chuu. D Protescht sin nidergschlaa wore, 37 Mänsche sin doderby um s Läbe chuu. Am 2. Juni het sogar di reformiert Church of Central Africa, wu näb Banda au mehreri Kabinettsmitglider aaghert hän, d Mänscherächtslag im Land kritisiert un hetr d Ruckchehr zue dr Mehbarteiendemokrati gforderet. Am 26. un 27. Juni 1992 het di negschte Barlemäntswahle gee. D Opposition het zum Boykott ufgruefe. Wel sich in 50 vu dr 141 Wahlkrais gar kai oder nume ain gaignete Kandidat vu dr MCP zur Wahl gstellt het, hän Hundertdöuserti vu Wahlbrächtigte gar nit chenne wehle. Insgsamt 62 vu dr bishärige Barlemäntarier sin vum Volk abgwehlt wore. Unter uusländischem Druck het dr Hastings Banda am 10. Juli dr inhaftiert Oppositionsbolitiker Aleke Banda entloo. Bis am 8. Oktober hän sich allmee Organisatione dr Forderig noch eme Mehbarteiesyschtem aagschlosse un hän s Public Action Committee (PAC) grindet. Dr grais Bresidänt het schließli noogee un het am 18. Oktober in ere Radioaasproch e Referändum iber d Aazahl vu Barteie (Ain- oder Mehbarteiesyschtem) versproche. Ai Dag speter isch mit Verhandlige zwische dr Regierig un dr PAC/Aford aagfange wore. E Bresidänterot isch grindet wore, wu bodi Syte glychvil Mitglider gstellt hän.

S Referändum isch am 14. Juni 1993 abghalte wore. Ai Dag vorhär isch dr Aford-Vorsitzende freigloo wore, wu im April verhaftet woren isch. Bin ere Wahlbedailigung vu 67,1 % hän d Aahänger vum Mehbarteiesyschtem dytli mit 64,69 % gwunne. Derwylscht alli Dischtrikt vu dr Nord- un Sidregion mit Mehrhaite vu 71 bis 94 % fir des Syschtem votiert ghaa hän, het sich d Mehrhait in acht vu dr nyyn Dischtrikt in dr Zäntralregion – s Bandas Haimet – fir s Ainbarteiesyschtem uusgsproche. Dr Volkswille isch no dr Abstimmig waidli umgsetzt wore. Scho am 29. Juni het s Barlemänt dr Verfassigsartikel iber s Ainbarteiesyschtem gstriche. Am 19. Augschte isch d Malawi National Democratic Party (MNDP) entstande un im Oktober d United Democratic Front (UDF). Fir dr schwär chranke Banda het vu Oktober bis Dezämber dr Vorsitzende vum Bresidänterot, dr Gwanda Chakuamba, d Staatsgschäft ibernuu. Dr Bschluss, ass dr Banda Bresidänt uf Läbzyt isch, isch vum Barlemänt am 17. Novämber 1993 ufghobe wore. Wu am 2. Dezämber drei uubewaffneti Aagherigi vu dr Jugedorganisation vu dr MCP, dr Malawische Junge Pionier umbrocht wore sin, het d Armee ohni Barlemäntsbschluss aagfange di Junge Pionier z entzwaffne. Die hän sich aber heftig gwehrt, 32 Mänsche sin um s Läbe chuu. 2000 vu dr 7000 Junge Pionier sin mit ihre Waffe vor dr iberlägene Armee uf Mosambik gflichtet. Ändi Dezämber het d Armee d ibrige Pionier entwaffnet ghaa. Bi Vorwahle vu dr UDF het sich dr Muluzi mit 47,3 % gegeniber 33,6 % fir Aleke Banda duregsetzt un dr offiziäll Bresidäntschaftskandidat vun ene wore. Dr Muluzi isch au vu wytere Oppositionsbarteie unterstitzt wore. 

Zue dr Barlemäntswahle vum 17. Mai 1994 sin acht Barteiebindnis aadrätte. Bin ere Wahlbedailigung vu 80,02 % het d UDF 46,44 % vu dr Stimme un 85 Sitz iberchuu, d MCP 33,65 % un 56 Mandat un d Aford 18,94 % un 36 Sitz. Bi dr Bresidäntewahle, wu glychzytig stattgfunde hän, sin vier Kandidate aadrätte. Dr Muluzi (UDF) het mit 47,15 % vu dr Stimme gwunne. Dr Banda (MCP) het 33,44 % iberchuu, dr Chihana (Aford) 18,89 % un dr Kamlepo Kalua (MDP) 0,52 %. Doderby hän dr Muluzi un d UDF im Side gwunne, dr Banda un d MCP im Zäntrum un dr Chihana un d Aford im Norde. Scho am 25. Mai 1994 het dr Muluzi syy 25-chepfig Kabinett mit Bolitiker us UDF, MNDP un UFMD vorgstellt. Fir d Aford sin drei Kabinettsboschte freighalte wore. Dr Banda het sich im Septämber us dr Bolitik zruckzoge un het dr MCP-Vorsitz syym Stellverdrätter Chakuamba iberloo.

Wäge hyfige Deerine, dr AIDS-Epidemi un dr Misswirtschaft unter em Banda het dr Muluzi e schwär Erb aadrätte. Derzue het sich d Aford gwaigeret, in d Regierig yyzdrätte, wäge däm het dr Muluzi kai Mehrhait im Barlemänt ghaa. Dr Hastings Kamuzu Banda, dr John Tembo un drei hochi Bolizeioffizier sin am 6. Jänner 1995 wäg em Dod vum Dick Matenje un drei andere Bolitiker anne 1983 verhaftet un aagchlagt wore. Dr Brozäss geg si het am 24. April aagfange un het us Mangel an Bewyys mit eme Freispruch am 23. Dezämber ufghert. Di nei Regierig het uf Druck vum IWF Stelle in dr Verwaltig mieße yyspare, nit rentabli Staatsbedriib zuemache, d Landeswährig abwärte un Bryys un Abgabe hecher mache. Wäge däm isch d Arbetslosigkait aagstige, d Armuet im Land isch gwagse un d Kriminlalitätsrote isch stark aagstige. Des het zuen eme massive Popularitätsverluscht vu dr Herrschaft vum Muluzi im malawische Volk gfiert. Glychzytig het d Regierig mit Korruptionsbrobläm in dr aigene Fierigsrige kämpft. Go di Korruption in Regierig un Verwaltig z bekämpfe, isch im Februar 1996 e Antikorruptionsbiro gschaffe wore.

D Aford isch im Juli 1995 in d Regierig yydrätte, si un d MCP hän aber vu Juni 1996 bis zum 3. April 1997 d Barlemäntssitzige boykottiert. Grund doderfir sin Abwärbigsversuech vu dr UDF in dr Raie vu dr MCP un dr Aford gsii go ne stabili aigeni Regierig bilde z chenne. Am 25. Novämber 1997 isch dr Banda gstorbe un isch mit ere Staatslyycht verabschidet wore. Dur neji Gsetz un Bschliss isch am 5. Juni 1998 di National Wahlkommission (MEC) gsterkt wore. D Barlemäntswahle vum 15. Juni 1999 hän bin ere seli hoche Wahlbedailigung vu 92 % zuen eme Siig vu dr UDF gfiert. Die het aber mit 47,28 % vu dr Stimme un 93 Mandat kai absoluti Mehrhait iberchuu. D MCP het 33,82 % un 66 Sitz iberchuu, d Aford 10,56 % un 29 Mandat. Unabhängigi Kandidate hän 7,13 % un vier Sitz iberchuu. Di andere acht Chlaibarteie sin läär uusgange. Bi dr Bresidäntewahle het dr Muluzi mit 52,38 % gwunne. Dr Chakuamba (MCP-Aford) isch uf 45,17 % vu dr Stimme chuu un het dr Muluzi bschuldigt, dää heb bi dr Wahle bedroge. Di andere drei Bewärber sin gsii: Kalua (MDP) 1,45 %, Daniel Nhumbwa (Congress for National Unity; CONU) 0,52 % un Bingu wa Mutharika (United Party; UP) 0,47 %. D MCP-Aford het bi dr MEC Wahlbschwärde in 16 Dischtrikt yyglait. Glychzytig hän ihri Aahänge Moschee aazindet – dr Muluzi isch Muslim – un hän Gschäft vu UDF-Aahänger gschlisse. In eme Abschlussurdail het s Oberscht Gricht d Wahle schließli fir rächtmäßig erklert. Im Septämber 2000 hän d Antikorruptionsbeherde un d Rächnigsbriefigskommission e gmainsame Bricht vereffetligt. In däm sin e baar Minischter bschuldigt wore, si hebe Gäld fir fiktivi Ufdreg yykassiert. Wäge däm het dr Muluzi am 2. Novämber 2000 s gsamt Kabinett entloo. Am 21. Novämber 2000 hän zum erschte Mol Lokalwahle stattgfunde. Vu dr 860 Sitz, wu vergee wore sin, het d UDF 610 iberchuu, d Aford 120 un d MCP, wu schon in zwoo Fraktione aadrätten isch, 84 Mandat. Di nider Wahlbedailigung vu 14,2 % het aber d Uuzfridehait vum Volk mit dr Bolitiker zaigt.

No dr MCP het sich 2001 au d UDF gspalte. E Dail vu dr bishärige Mitglider het d National Democratic Alliance (NDA) grindet. Dr Grindigskongräss vu dr NDA hätt z Blantyre sotte stattfinde. Dr John Chikakwiya, dr UDF-Burgermaischter vu dr Stadt, het die Versammlig aber verbotte. Är isch wäge däm aagchlagt wore un in eme Brozäss am 21. Februar 2001 vum Gricht wäge Missachtig vu demokratische Rächt zue zwoo Wuche Gfängnis verurdailt wore. Ab em 16. Jänner hän d Brozäss gege Dutzedi vu korrupte Minischter, Barlemäntarier un Beamti aagfange. Im Merz het d Bolizei segs Persone wäge me aageblige Butschversuech verhaftet. Go Abwärbige vu Barlemäntarier verhindere, het s Barlemänt im Mai e Gsetz verabschidet, wu zum automatische Sitzverluscht bi me Barteiwägsel gfiert het. Mer het dodermit e wyteri Fragmäntierig vum Barlemänt welle vermyyde. Dr John Tembo isch vun ere große Mehrhait vu dr MCP-Dischtriktvorsitzende an dr Stell vum Chakuamba zum neie Vorsitzende vu dr MCP gwehlt wore. Dr Verlierer het dää Vorgang aber fir illegal erklert. Wäg ere aageblige Verstrickig in dr Butschversuech vum Merz isch dr Brown Mpinganjira, dr Vorsitzende vu dr NDA, im Oktober verhaftet wore. E Gerichtsurdail het im Dezämber dää Vorgang ber revidiert un dr Mpinganjira isch frei chuu.

Wel Malawi uf Aawyysig vum IWF Läbesmittelvorret verchauft ghaa het, isch noch em Deerijohr 2001 im Johr druf e Hungersnot uusbroche, wu Millione Mänsche droffe het. Dr Minischter Leonard Manguluma, wu fir d Verdailig vu dr Hilfsliferige zueständig gsii isch, isch wäge Versage im Augschte 2002 entloo wore. Internationali Hilfe fir d Bevelkerig isch wäg dr Korruption in dr Regierig nume langsam yydroffe.

Dr Muluzi het e baar Mol versuecht, d Verfassig eso ändere z loo, dass er e dritt Mol hätt chenne kandidiere. Wun em ds musslungen isch, het er duregsetzt, dass dr Mutharika, wu vu dr UP ibergloffen isch, as UDF-Kandidat fir d Bresidäntewahl aadrätten isch. Bi dr MCP sin im Mai 2003 dr Tembo un dr Chakuamba as Bresidäntekandidate zue dr Voruusschyydig aadrätte. Dr Verlierer Chakuamba het wäg syre Niderlag im Jänner 2004 d MCP verloo un het d Republican Party (RP) grindet. Dr Aleke Banda isch wäg dr Wahl vum Mutharika zum Bresidäntschaftskandidat vu dr UDF zum nei grindete People’s Progressive Movement iberdrätte. Glychzytig mit ihm isch au dr Vizebresidänt Justin Malewezi zue dr PPM gwägslet. Dää isch derno as Unabhängige zue dr Bresidäntewahl 2004 aadrätte. S het no wyteri Abspaltige vu dr drei Großbarteie gee. zum Byschpel hän Aford-Mitglider s Movement for Genuine Democratic Change (MGODE) grindet un uuzfrideni MCP-Mitglider dr New Congress for Democracy.

D Wahle hän wäg dr Wehlerregischtrierig um zwee Däg mieße verschobe wäre. Di bolitisch Versplitterig het derzue gfiert, dass bi dr Wahle vum 20. Mai 2004 fimf Bresidäntschaftskandidate un 15 Barteie (plus Unabhängigi) aadrätte sin. Bin ere Wahlbedailigung vu 54,32 % het s bi bode Wahle kai aidytige Wahlsiger gee. S UDF-Duo Mutharika/Cassim Chilumpha het 35,89 % iberchuu, Tembo un Peter Chiwona (MCP) 27,13 %, Chakuamba/Aleke Banda (RP) 25,72 %, Mpinganjira/Clara Makungwa (NDA) 8,72 % un Malewezi/Jimmy Koreia-Mpatsa (Unabhängigi) 2,53 % vu dr Stimme. Neie Bresidänt vum Land isch dodermit dr Bingu wa Mutharika wore. In segs vu dr 193 Wahlkrais isch nit gwehlt wore, wel s kai Wehlerregischter gee het. Vu dr 187 Mandat het d MCP 58 iberchuu, d UDF 49, d Mgwirizano-Koalition 27, d NDA 8, d Aford 6 un d CONU ai Sitz. Unabhängigi Kandidature sin in 38 Fäll erfolgrych gsii. Internationali Wahlbeobachter hän di bode Wahle aber nit as frei un au nit as fair beurdailt.

D Veraidigung vum neie Bresidänt het am 24. Mai 2004 z Blantyre stattgfunde. Wel d RP (15 Sitz) un MGODE (drei Sitz), wu zue dr Mgwirizano ghert hän, zämme mit em Großdail vu dr Unabhängige e Koalition mit dr UDF yygange sin, het die chenne wyterregiere. Im Oktober 2004 isch dr friejer Finanzminischter Friday Jumbe unter em Vorwurf vu gsetzwidrige Läbesmittelverchaif in Notzyte verhaftet un im eme Brozäss zue fimf Johr Gfängnis verurdailt wore. Dr Staatsbresidänt Mutharika het syy UDF bschuldigt, si diei d Antikorruptionsbeherde ACB sabotiere. Är isch wäge däm 5. Februar 2005 us dr UDF uusdrätte un het am 16. Merz 2005 d Democratic Progressive Party grindet. 83 Barlemäntsabgordneti us syre Regierigskoalition sin mit em gwägslet. Wäge däm ihre Mainig illegale Schritt hän UDF-Barlemäntsabgordneti am 24. Juni verlangt, dass e Absetzigsverfahre geg dr Mutharika ufgmacht wird. D Debatte dodriber isch schließlig am 10. Jänner 2006 dur dr Ruckzug vum Absetzigsverfahre z Änd gange. 

Bi re Kabinettsumbildig het dr Chakuamba, dr Bresidänt vu dr RP, d Regierig mieße verloo. Bi dr verheerende Deeri vu 2004 im Side un Zäntrum vum Land het d Regierig wäg dr Millione vu hungernde Malawier am 15. Oktober 2005 s gsamt Staatsbiet zum Katastrofebiet erklert. D Antikorruptionsbeherde het am 18. Oktober 2005 vum Ex-Staatsbresidänt Muluzi un vu Minischter vu syre Regierig gnaui Aagabe iber ihri Yychimft in ihre Amtszyt verlangt. In Korruptionsverdacht isch au dr amtierend Vizebresidänt Chilumpha grote. Wäge däm isch er vum Mutharika am 9. Februar 2006 entloo wore. S Oberscht Gricht het dää Entschaid aber scho ai Dag speter wider ufghobe, wel no dr Verfassig nume s Barlemänt e Vizebresidänt vu syym Amt derf enthebe. D Bolizei het dr Chilumpha aber mit dr Gscheftslyt Yussuf Matumula un Rashid Nembo am 28. April 2006 wider verhaftet, desmol unter em Vorwurf vun eme Mordblan gege dr Staatsbresidänt Mutharika. Alli drei sin aber schließli vu Gricht frei gsproche wore.

Dr Mutharika isch anne 2009 mit 66,17 % vu dr giltige Stimme widergwehlt wore. Syy Bartei, d "Democratic Progressive Party" (DPP) het fascht 60 % vu dr Barlemäntssitz iberchuu. Im nämige Johr isch e Versuech vum Mutharika misslunge, d Verfassig eso z ändere, ass er e dritt Mol hätt chenne aadrätte. Am 5. April 2012 isch dr Mutharika eme Härzinfarkt erläge. Di bishärig Vizebresidänti Joyce Banda isch em im Amt noogfolgt un het am 7. April 2012 dr Amtsaid abglait.

Universitete z Malawi:

Malawi isch in 28 Dischtrikt unterdailt, wu zue drei Regione ghere:



</doc>
<doc id="18903" url="https://als.wikipedia.org/wiki?curid=18903" title="Fachmaturitätsschule Basel">
Fachmaturitätsschule Basel

D Fachmaturitätsschuel Basel, churz FMS Basel, isch ä dreijöhrigi Wiiterfurtbildigsschuel, wo sich an die obligatorischi Schuelusbildig aschliesst. Vor allem isch si dänggt für Schüelere und Schüeler, wo d Wiiterbildigsschuel (E-Zug) fertiggmacht hai odr d Schuel für Bruggeagebot (Basis plus) odr wo noch zwei Johr am Gymnasium merke, ass si eigentlig nit an dr Uni wei wiiterschdudiere. Dr Abschluss vo dr FMS macht s Universitätsschdudium nit möglig, sondern isch ä Vorbereitig für praxisorientierti Höcheri Fachschuele. Mit em Fachmaturitätszüügnis cha mä an Fachhochschuele wiiterlehre.


</doc>
<doc id="18904" url="https://als.wikipedia.org/wiki?curid=18904" title="Wirtschaftsgymnasium Basel">
Wirtschaftsgymnasium Basel

S Wirtschaftsgymnasium Basel setzt sich sit 2011 us em Gymnasium, dr Wirtschaftsmittelschuel und dr Informatikmittelschuel zsämme. Früehner isch es in vier Schuele gliideret gsi, ins Wirtschaftsgymnasium, d Handelsmittelschuel, d Informatikmittelschuel und d Verchehrsschuel.

S Ziil vom Wirtschaftsgymnasium isch d Schüeler uf s Schdudium an erä Hochschuel vorzbereite. S Maturzüügnis ermögligt s Fachschdudium an alle Schwiizer Universitäte, an dr ETH und Deilnahm an Primarlehrerkürs am Pädagogische Inschdidut.

Bruefsmöglikeite:

Betriebswirtschafter, Volkswirschafter, Jurischt, Ober- und Mittellehrer, Versicherigsmathematiker, Mediziner, Ingenieur ETH.

S Ziil vo dr Wirtschaftsmittelschuel, früehner dr Handelsmittelschuel, isch de Schüeler ä solidi Allgemeinusbildig z vermittle, vor allem in Schbrooche. S Abschlusszüügnis isch s eidgenössisch anerkennte kaufmännische Fähigkeitszügnis und d Bruefsmaturität.

Bruefs- und Wiiterbildigsmöglikeite:

Bankagschdellte, Versicherigsagschdellte, Schpeditionskaufma, EDV-Schpezialischt, eidg. dipl. Buechhalter, selbschtändige Kaufma, Direktionssekretär, Hotelsekretär, Primarlehrer, Durn- und Schportlehrer (Magglinge), Betriibsökonomischi Fachhochschuel.

Ihr Ziil isch d Schüeler mit dr Applikationsentwicklig familiär z mache. Dr Abschluss isch s eidgenössische Fähigkeitszüügnis Informatiker. Imenä zuesätzlige Praxisjohr macht mä die kaufmännisch Bruefsmaturität.



</doc>
<doc id="18906" url="https://als.wikipedia.org/wiki?curid=18906" title="Emil Müller">
Emil Müller

Dr Emil Müller (* 10. Merz 1893 z Gälterchinde; † 7. Hornig 1974 z Lieschtl) isch e Schwizer Architekt und Politiker gsii. Är isch reformiert und Bürger vo Langebrugg gsi. 

Dr Emil Müller isch dr Soon vom Emil Müller, Leerer, und dr Anna Schäublin gsi. Im Joor 1947 het är d Antonia Naldoni vo Palazzuolo, Italie ghürotet. Är isch in d Bezirksschuel z Böckte gange.

Dr Emil Müller isch z Lieschtl in e Bouzeichnerleer gange, drno het är am Technikum z Burgdorf es Architekturschtudium gmacht. Drufabe het är bi Boufirmene z Lieschtl als Architekt gschafft. In de früeje 40er Joore het är denn z Gälterchinde es eiges Architekturbüro ufdoo. Är isch Schetzigsbeamte vo dr Geböideversicherig Baselland gsi. 

Dr „Müller Miggel“ isch im Kantonalvorschtand vo dr SP gsi. Är isch z Gälterchinde Mitglyd vo dr Gemeinikommission gsi. Drno isch är als Vizegmeinipresidänt im Gmeinrot gsässe und Presidänt vo dr Realschuelpfläg gsi. Vo 1943 bis 1963 isch är im Landrot gsässe. 1946/47 isch är Landrotspresidänt gsi. Im Joor 1955 isch är in Schtänderot gweelt worde, und bis 1967 Schtänderot gsi. Är het d Wydervereinig befürwortet und het vo 1960 bis 1969 s Amt vom erschte Presidänt vom Verfassigsrot vo beide Basel gha. Im Militärdienscht isch är Artilleryhauptmaa gsi und het in beide Wältchriege Aktivdienscht gleischtet.




</doc>
<doc id="18911" url="https://als.wikipedia.org/wiki?curid=18911" title="Landkreis Waldshut">
Landkreis Waldshut

De Landchreis Waldshüet (au Waldshüet-Düengè; Dt. "Waldshut" oder "Waldshut-Tiengen") isch èn Landchreis im süedlichè Gebièt vo Bade-Württeberg. Er ghört zum Regyrigsbezirk Fryburg.

Waldshuet isch ein vo dè süedlichschtè Landchreis vo Dütschland. Er gränzt im Weschtè a dè Landchreis Lörrach, im Norde a dè Landchreis Brysgau-Hochschwarzwald un im Nordoschte un Oschte a de Scharzwald-Baar-Chreis un ußerdem im Südè a dè schwizerische Kanton Schaffhuusè, Züri un Aargau. De östlichschte Deil vom Landchreis bildet zämme mit èm westlichschtè Deil vom Kanton Schaffhuusè s Chläggi.

Zum Landkreis ghört unter anderem de Schwarzwald, de Hotzewald un Deil vom Hochrhy.

1803 hät de Großdeil vom hüttigè Landchreis Waldshuet zu Vorderöschterych ghört. 1806 isch er zu Bade dezue cho, 1952 zu Bade-Württeberg. Dört sin d Ämter Waldshuet, Bettmedingè, Boohdorf, Klei-Laufèburg, Jeschtettè, Nollèdorf, St. Bläsi, Säckingè, Stüelingè, Schopfè, Düèngè un Währ uffbaut worrè. Diè westlichè Ämter hän zum Wysechreis mit Sitz z Lörrach un spöter zu Fryburg ghört. Di östlichè Ämter hän zum Seechreis (Konstanz) ghört. Bis 1936 hät d Ämterydeilig oft gwechslet un vili Ämter sin uffglöst worrè; 1936 sin numme no d Ämter Neuschtadt im Schwarzwald, Säckingè un Waldshuet übrig blibbè.

De Landchreis würd vom Chreisdag un vom Landroot vowaltet. De Chreisdag wörd uff füüf Johr gwählt; de Landroot uff acht Johr. Sälle isch gsetzlichè Votrètter vom Landchreis un Vorsitzendè vom Chreisdag. Er hät in dè Gremiè kei Stimmrächt. Sin erschte Stellvotretter isch dè Erschti Landesbeamte.

D Oberamtmänner / Landröt vom Bezirksamt bzw. Landchreis Waldshuet sit 1807:


S Wappè isch am 11. Dezämber 1973 vom Inneminischterium Bade-Württeberg verlyhè worrè. S isch durch e silbrige Balkè diagonal deilt. D Hälfti rächts obbè hät en grüènè Hintergrund un zeigt èn Abtstab. Untè links isch è goldigs Turbinèrad uff blauem Hintergrund. S Turbinèrad stoht für di elektrischi Energy, wo i de Waldshueter Würtschaft e wichtigi Rollè spylt. De Abtstab repräsentyrt d Chlöschter i dè Region.

D Flagge isch am 8. März 1989 vom Inneminischterium Bade-Württeberg verlyhè worrè.
De Landchreis isch vo allem vo mittelschtändigè Betryb prägt.

I dè letschtè Johr hät sich dè tertiäre Sektor stark entwicklet. DiÈ wichtigschte Branchè uss em sekundärè Sektor isch d Herschtellig vo Tekschtil-, Automobilzüelyfer-, Papièr- un Möbelinduschtry un d Farbherschtellig. Bis 1990 isch d Chemyindustry wichtig gsi, isch aber hütt gar nümmi dört. Turismus stellt mi im nördlichè Chreisgebièt vo Waldshuet (Süed- bzw. Hochschwarzwald) è wichtigi Ynahmequèllè dar.

2005 sin 11.044 Arbetnämmer Grenzgänger i d Schwiz gsy. D Arbetslosequote isch 2007 ohni Berucksichtigung vo de Grenzgänger bi 4,7% glägè.

Durch Waldshuet goht d Hochrhystrecki (Basel-Schaffhuusé). Ußerdem git s è Regionalzug-Vobindig uff Winterthur; d SBB hèt im Landchreis drei Stationè, Lottschtettè, Jeschtettè un Altèburg.

D A98 Schaffhuusè-Basel un e baar Bundesstroße wi z. B. d B34 (Lörrach - Waldshuet-Düèngè) un d B500 (Schluchsee - Waldshuet).




</doc>
<doc id="18912" url="https://als.wikipedia.org/wiki?curid=18912" title="Jakob Thommen">
Jakob Thommen

Dr Jakob Thommen (* 23. Aprelle 1876 z Gälterchinde; † 6. Juli 1950 z Basel ) isch e Schwyzer Dokter gsii. Är isch Bürger vo Diegte gsi. 

Dr Jakob Thommen isch dr Soon vom Jakob Thommen, Müller und dr Rosina Handschin gsi. 1903 het är d Lina Bürgin vo Diepflige ghürotet. Är isch in d Primarschuel z Gälterchinde, in d Bezirkschuel z Böckte und Realschuel z Basel gange. 

Dr Jakob Thommen het z Basel und z Losann es Medizinschtudium gmacht und 1899 mit em Schtaatsexame abgschlosse. Är het am Bürger- und am Fraueschpital z Basel gschafft, drno isch är z Berlin und am Chrankehuus z Lieschtl tätig gsi. 1902 het är sy Promozion an dr Uniwärsitet z Basel übercho. Drno het är d Praxis vom Dokter Handschin z Gälterchinde überno und isch 48 Joor als populäre Landarzt tätig gsi. Im Militär isch är Hauptmaa bi dr Sanitet gsi. Im zwöite Wältchrieg het är als Truppearzt sy Dienscht gleischtet. Im Joor 1939 isch är in dr Militärsanitetsanschtalt z Interlake tätig gsi.

Dr Jakob Thommen isch Mitglyd vo dr Schulpfläg z Gälterchinde gsi, färner Mitglyd vom Verwaltigsrot vo dr Elektra Gälterchinde und dr Basellandschaftlige Hüpotekebank.




</doc>
<doc id="18913" url="https://als.wikipedia.org/wiki?curid=18913" title="Zeitalter">
Zeitalter

Mit em Begriff Ziitalter meint mä ä Periode odr Ziitruum, wo vom enä beschdimmte Ereignis, emnä gschichdlige odr kulturelle Brozäss odr erä Person schdark beiiflusst worden isch. 
In dr europäische Gschicht underscheidet mä
Anderi Kulturrüüm deile ihri Gschicht ziitlig andersch ii. Die ägyptisch Gschicht, zum Bischbil, cha me in drei Ziitalter iideile:
Die chinesisch Gschicht wird underdeilt in

Ä wichdigs Merkmol von erä Kultur isch s Material, wo mä d Wärkzüüg drus macht. Bi vili Kulture redet mä do vo
D Ideäwält chan e Zit bräge. So het z Europa s Zitalter vom Humanismus im schboote Middelalter aagfange und, je noch däm wie mä s aaluegt, setzt si sich bis hüt furt. S Zitalter vo de Entdeckige, wo drmit d Entdeckigsfahrte vo de Europäer gmeint si, het am Ändi vom 15. Johrhundert mit dr Entdeckig vo Amerika aagfange und isch öbbe im 19. Johrhundert abgschlosse gsi.

Au Technologie chönne emenä Zitalter dr Name gä. So het s Ruumfahrtzitalter in dr Middi vom 20. Johrhundert, s Buechdruckzitalter im 15. Johrhundert agfange.

D Ärdgschicht wird in vier Äone iideilt. S letschde drvo, s Phanerozoikum, wo vor öbbe erä halbe Milliarde Johr agfange het, wird uf Grund vo dr biologische Entwicklig in die Ziitalter iideilt:
Die Begriff schdamme us dr antike Mythologii. Hützudag meint mä mit emä Guldige Ziitalter ä Periode vo Glück und Sorgefreiheit, von erä groosse Kulturblüete, aber mänggisch au von erä Ziit vo politischer Hegemonii. In dr Gschicht vo Athen wird d Regierigsziit vom Perikles äso gnennt, in dr römische die vom Augustus. D Ziit, wo noch emenä Guldige Ziitalter chunnt, wo sich dütlig vo däm underscheidet und weniger schöpferisch und vital isch, nennt mä Silbrigs Ziitalter.


</doc>
<doc id="18915" url="https://als.wikipedia.org/wiki?curid=18915" title="Portugiesische Sprache">
Portugiesische Sprache

Di portugysischi Sproch (Eigebezeichnig: "Português;" Ussproche: z Europa, oder z Brasilie) ghört bi de Romanische Sproche zum iberoromanische Zwyg und isch e Wältsproch.

Portugysich isch z Portugal, Brasilie, Mosambik, Angola, Guinea-Bissau und Äquatorialguinea Amtssproch. Ußerdem git s z Florida, Frankrych, Dütschland, in de Schwiz, z Luxeburg und Belgie nennenswerti Bevölkerigsgruppe, wo Portugysisch chönne; in e baar südostasiatische Länder git s zudem portugysischi Kreolsproche.

Portugysisch isch e offiziälli Sproch vo de EU, vom Mercosul, vo de Afrikanische Union und e paar meh Organisatione.

Yfluss hän uff em Wäg zum hüttige Portugysisch gha:

Noch em Zerfall vom Römische Rych sin verschydeni Dialekte entstande, wo sich noch und noch zu de hüttige Sproche entwickelt hän. Sälli sin allerdings numme gschwätzt worre; Schriftsproch isch für langi Zit witerhin Latyn gsi. Di erschte Beleg für Portugysischi Schrifte stamme uss em Johr 1100.

Im Entdeckigszitalter (14.–16. Johrhundert) hät sich di Portugysischi Sproch z Amerika, Afrika und Asie ußbreitet. In e baar Gebiet vo Südamerika isch s Portugysische erhalte blybe; z Indie und in andere Regione vo Asie hän sich Kreolsproche entwickelt.

Uff Portugysisch git s 9 Vokal, 5 Nasalvokal und 25 Konsonante.

D Betonig liegt d Betonig vo Wörter uff "-a, -e, -m, -o" oder "-s" ende, uff em vorletschte Vokal; wenn de letschte Büchstab uff "i, u" oder uff Konsonante (meistens "l, r, z") endet, ligt si uff de letschte Silbe. Abwychige vo derre Regel werde durch de Akzent Akut oder Zirkumflex usdruckt. Silbe mit nasale Vokal sin betont, wenn kei anderi Silbe e Vokal mit Akut oder Zirkumflex hät.

Für di portugysischi Orthografy gilt di folgendi Lut-Büchstabe-Züeordnig:

D Nasalvokal werre durch s Ahänge vo me "m" bzw. "n" an de Vokal realisiert. Deilwis schribt mer au "ã" statt "an / am" und "õ" statt "on / om".

D Konsonante "b, d, f, k, m, n, p, t, v" werre meistens glych usgsproche wie im Dütsche und Alemannische. D Abwychige bi de andere Konsonante:



D Konsonante sin die glyche wie im Dütsche, s wird aber nie Gebruch vo "k, w" und "y" gmacht.

Züesätzlig zu de Vokal "a, e, i, o, u" git s di folgende Sunderzeiche: "Á, Â, Ã, À, Ç, É, Ê, Í, Ó, Ô, Õ, Ú, Ü".


</doc>
<doc id="18916" url="https://als.wikipedia.org/wiki?curid=18916" title="Minnie Weber">
Minnie Weber

D Minnie Weber (Mina) isch am 27. Aprelle 1891 z Lieschtl uf d Wält cho und am 6. Meie 1984 z Gälterchinde gschtorbe. Si isch reformiert, Bürgere vo Reigoldschwil und Gschäftsleitere gsi. 

D Minnie Weber isch d Tochter vom Wilhelm Weber, Metzger, und vo dr Mina Buser gsi. 

D Minnie Weber het sich zur Modischtin lo uusbilde. Drno het si aber in dr Gaschtwirtschaft vo dr Mueter in dr Hofmett z Gälterchinde mitghulfe. Neben im Wirte hei si dörte no Ruuntäfäli gmacht. Alli Familieaaghörige hei in dem Betrib gschafft und au no ei bis zwe Mitarbeiter. Nach em Ustritt vo yrem Brüeder us em Betrib het d Minnie Weber mit yrer Schweschter Julie zäme d Ruuntäfeli-Fabrik überno und isch jetze d Gschäftsfüerere gsi. Si het dr Ussedienscht vo dem chline Unternääme gmacht. In de 30er Joore si die „Handelsreisende“ alles Manne gsi, e ächte Mannebruef. D Minnie Weber isch eini vo de erschte Fraue gsi, wo in die Mannedomäne ydrunge isch. Dr Umschtand, dass d Schefin sälber zu de Widerverchäufer, de Konfiserye und Warehüüser gange isch, het allwäg einiges zum Erfolg vom Unternäme bytreit. D Ufträg hei zuegno und d Gaschtwirtschaft het dorum müese ufgee wärde. S Platzproblem het chönne mit ere nöierboute Ligeschaft glöst werde. Im Joor 1954 hei die beide Schweschtere yres Rezäpt und d Werkzüg an e Konfiseryfabrik im Aargau verchauft und hei sich zur Rue gsetzt. D Minnie Weber isch, als einzigi Frau, Mitglyd vom Rotary-Club Bärn gsi.

Bricht us ere Familiechronik vom Willy Weber-Thommen, Ruuntäfelifabrikant z Gälterchinde.



</doc>
<doc id="18917" url="https://als.wikipedia.org/wiki?curid=18917" title="Johannes Martin">
Johannes Martin

Dr Johannes Martin isch am 2. Merze 1803 z Sissech uf d Wält cho und isch irgend einisch an eme unbekannte Ort z Südamerika gschtorbe. Är isch reformiert, Bürger vo Fränkedorf, Politiker und Revoluzzer gsi. 

Dr Johannes Martin isch dr Soon vom Johann Jakob Martin, Bezirksschryber z Sissech und dr Verena Christen gsi. In erschter E`e het är 1843 d Anna Tschudin vo Sissech ghürotet, in zwöiter E`e 1845 d Anna Barbara Weiss vo Fränkedorf und in dritter E`e 1853 d Charlotte Euphrasina Liardet vo Belmont in dr Waadt. 

Dr Johannes Martin het in de 1820er-Joore z Frankrych im Schwyzer Regiment dient und het s bis zum Lütnant brocht. Zrugg in dr Schwyz isch är Quartieradjutant z Sissech gsi. Sit im Herbscht 1830 het är sich für d Trennig vom Kanton Basel ygsetzt. Im Joor 1831 isch är es Mitglyd vo dr provisorische Kantonsregierung und vo 1832 bis 1839 z Arlese Bezirksschryber gsi. Im Joor 1836 het s Volk yn in Landrot gweelt.

Ab 1837 isch är eine vo de füerende Chöpf von ere Sammlig vo Unzfridene gsi, wo gege d Kantonsbehörde opponiert hei. 1839 het är s frömdefindlige Komitee vo de Vaterlandsfründe gründet. Im Joor 1840 het är e füerendi Rolle bim Gmeinijoggeliputsch z Gälterchinde gschpilt und isch zäme mit em Gmeinijoggeli verhaftet worde. Dr Johannes Martin isch mit eme Joor Zuchthuus bschtroft worde. Är isch e raschtlose Revoluzzer gsi, bis är 1860 nach Südamerika usgwanderet isch. D Umschtänd, dr Zytpunkt und dr Ort vo sym Tod si nit bekannt.


Dr Johannes Martin im Persone Lexikon vom Kanton Basel Landschaft


</doc>
<doc id="18918" url="https://als.wikipedia.org/wiki?curid=18918" title="Ungarische Sprache">
Ungarische Sprache

Ungarisch (ung. "magyar nyelv; magyar;" IPA: ) isch eini vo de finno-ugrische Sproche und di einzigi Sproch z Mitteleuropa, wo kei indogermanischi Sproch isch. Si wird wältwit vo ca. 13,5-15 Millione Lüt gschwätzt.

Lut re Liste vo de Sproche, wo am schwerste zum Leere si, isch Ungarisch uff em 4. Blatz. Dütsch isch uff Blatz 8, Mandarin uff Blatz 1.

De Friedrich Dürrenmatt soll gsait ha, dass es z Europa zwei furchbar schweri Sproche gäb, nämlig Portugysisch und Ungarisch. Portugysisch sei jo scho unglaublig schwer, Ungarisch aber so schwer, dass es nit emol meh d'Portugyse verstönn.

Noch de Meinig vo de Finnougriste hät sich s Ungarisch vor ca. 3000 Johr, zwüschem 11. und em 10. Johrhundert, wo sine nöchste Verwandte abgspalte; mit säller Drännig fange d'Gschicht vo de Sproch und s „urungarisch Zitalter“ a. Es git keini schriftlige Überlieferige uss sällem Zitalter, allerdings werre Lehnwörter wie "szó" (Wort) uss de Turksproche oder "daru" (Kran, Kranich) uss de permische Sproche säller Zit züegschribe. Au d'Infinitivändig "-ni" chunnt wohrschints uss de permische Sproche.

D'Turksproche hän d'Sproch au spöter, bsunders zwüschem 5. und em 9. Johrhundert, beyflusst. Vyli Wörter uss em Vokablar vo de Landwirtschaft, vo de Regierig und vo de familiäre Beziehige chömme vo dört. Drotz sälle lexikalische Yflüss hät d'Sproch ihri Grammatik und ihri Syntax zum gröschte Deil bybhalte.

Mit de Achumft vom ungarische Volk im Karpatebecke hät 895 s altungarisch Zitalter agfange. S Volk isch mit de Slowake in Beriehig cho, was bis hütt vo slawische Lehnwörter wie "tégla" (Ziegel), "mák" (Mohn) und "karácsony" (Wiehnachte) bezügt wird. Aber au s Ungarisch sälber hät anderi Sproche beyflusst: "csizma" (Stiefel) isch ins Kroatisch entlehnt worre ("čizma"), "ásó" (Spate) ins Serbisch ("ašov").

Di erschte schriftlige Überlieferige, vor allem Persone- und Ortsnämme, chömme uss em 10. Johrhundert; wie aber d'Existänz vo de Wörter "írás" (Schrift) und "betű" (Büechstabe) bewyst, isch scho friehner uff Ungarisch gschribe worre. Au in de altungarische Schrift git's keini ältere Dokumänt.

Ab em Johr 1000, d. h. ab de Gründig vom Chönigrych Ungarn, hät di latynischi Sproch an Yfluss gwunne. Uss säller sin vor allem Wörter entlehnt worre, wo mit em Christetum oder de Bildig z düe hän.

De ältscht ungarischsprochig Tekscht, wo bis hütt erhalte bliibe isch, stellt d'Halotti beszéd (Lychered) dar, wo in de 1190er-Johr entstande isch (lüeg Bild). Literatur uff Ungarisch hät's aber wohrschints scho friehner gee. S ältst Bispyl vo ungarischsprochiger Dichtig isch d'Mária-siralom (Marieklag, um 1300 entstande). Ab em 14. Johrhundert sin witeri Dokumänt in ungarischer Sproch überliefert. Di erschti Übersetzig vo de Bible, d'Hussitebible, chunnt uss de 1430er-Johr.

Zu de Veränderige, wo s Ómagyar kor mit sich brocht hät, ghöre s Verschwinde vo de Diphthong uff me Großdeil vom Gebiet, d'Umformig vo Bostpositione zu Suffix (1055: "utu reá", spöter: "útra", Sublativ). Zudem hät sich d'Vokalharmony stärker usbrägt und gwüssi Ändvokal sin verschwunde. Sällemols hät's au no verschiideni Zytforme gee und Hilfsverbe sin meh verwändet worre.

S mittelungarisch Zitalter hät mit de Schlacht bi Mohács (1526) agfange und bis zu de Uffchlärig z Ungarn (1772) durt. 1533 isch z Krakau s erscht ungarischsprochig Büech veröffentligt worre, wo de Titel "Az zenth Paal leueley magyar nyeluen" (hüttigs Ungarisch: "A Szent Pál levelei magyar nyelven", Übersetzig: "Di ungarischsprochige Brief vom heilige Pál") drage hät. S Ungarisch vom 17. Johrhundert isch im hüttige scho zimli ähnlig gsi, es hät aber no kei Literatursproch gee und jede Büechautor hät in sinem eigene Dialäkt gschribe. De Underschiid zwüsche de beide Vergangeheitsforme, de "egyszerű múlt idő" (eifachi Vergangeheit) und de "elbeszélő múlt idő", wo bi Verzällige brucht worre isch, hät sich immer meh abgschwächt und ab em 19. Johrhundert isch numme no di eifachi Vergangeheit brucht worre. D'Csángó-Dialäkt z Rumänie, wo Entwicklige vom Ungarische ab em 19. Johrhundert nümmi mitgmacht hän, känne aber bis hütt no verschiideni Vergangeheitsforme.

Mit de Uffchlärig hät sich de Gedanke verbreitet, dass de Wortschatz vo de ungarische Sproch z chlei und si drum nit für wüsseschaftligi Zwäck oder für d'Literatur dauglig sei. Sällewäg hän gwüssi Autore, vor allem de Ferenc Kazinczy, de Wortschatz agfange uszbaue und z erneuere. Mänki Wörter sin verchürzt worre wie z. B. "győzedelem" zu "győzelem"; vyli dialektali Usdrück sin über s ganz Sprochgebiet verbreitet und veralteti Usdrück wie "dísz" (Schmuck) widderbeläbt worre, während anderi weniger verwändeti Usdrück usgstorbe sin. Bsunders vyli neui Wörter sin durch s Ableite vom bisherige Vokabular entstande. Sälli Entwicklig wird als "nyelvújítás" (Sprocherneuerig) bezeichnet. 1844 hät Ungarisch Latyn als Amtssproch vo Ungarn abglöst.

Im 19. und 20. Johrhundert hät sich d'Sproch witer vereiheitligt, d. h. d'Dialäktmerkmol (wo aber au vorher nie bsunders usbrägt gsi sin) sin immer meh verblasst und verblasse au hütt immer meh. Zudem nimmt wie au in vyle andere Sproche de Yfluss vom Änglische züe, woby Anglizisme (wie au di ältere dütsche, französische, idaliänische und andere Lehnwörter) oft an di ungarischi Rächtschrybig abasst werre ("software" isch zum Bispyl zu "szoftver" worre und "football" zu "futball").

Ungarisch isch d'Amtssproch vo ganz Ungarn, zudem in de folgende Länder zumindest deilwis:
Ungarisch isch au Amtssproch vo de EU.

In de folgende Länder isch Ungarisch als Minderheitssproch aerkännt:

Schätzig

Ungfähr e witeri Million Sprächer verdeilt sich uff Argentinie, Australie, Belgie, Brasilie, Tschechie, Finnland, Frankrych, Dütschland, d'Niiderlande, Idalie, d'Schwiz, s Vereinigt Königrych, Venezuela und anderi.

Di ungarische Dialäkt zeige im Allgmeine weniger starki Abwychige vonenand wie z. B. di dütsche. Di dialektale Underschiid sin dodeby hauptsächlich uff phonetischer Ebeni. D'Csángó-Dialäkt, wo vor allem no im rumänische Bezirk Bacău verbreitet sin, bilde e Usnahm. Durch d'Isolation vom ungarische Mütterland hän d'Csángós ihr eigeständige Dialäkt bybhalte, wo sich durch rumänische Yfluss stark verändert hät und sich ab em 19. Johrhundert nümmi in di glychi Richtig entwickelt hät wie di übrige Dialäkt.

D'Azahl vo de Dialäkt wird normalerwis zwüsche acht und zäh agee. Zwei Dialäkt vo de „8er-Theory“ chönne in je zwei neui Gruppe underdeilt werre, wo mer ändwäder als Under- oder als eigeständigi Dialäkt alüege cha (vgl. Charte und detaillier de Hauptartikel):

1. Westdialäkt ("nyugati"),
2. Mitteldransdanubisch ("közép-dunántúli"),
3. Süddialäkt ("déli"), devo
4. Theißdialäkt ("tiszai"),
5. Nordwest- oder Palóczedialäkt ("északnyugati" bzw. "palóc"),
6. Nordostdialäkt ("északkeleti"),
7. Mittelsiibebürgischi Dialäkt ("mezőségi"),
8. Ostdialäkt ("keleti"), devo

Ungarisch isch e finno-ugrischi, also e uralischi Sproch. Dört ghört's zämme mit em Mansische und em Chantische (wo di obugrische Sproche bilde) zum ugrische Sprochzwyg. Uff em Wäg in Richtig Europa und au noch de Achumft im Karpatebecke hän sich Lehnwörter uss vyle andere Sproche, bsunders uss em Türkische, ybürgert. Sit s ungarisch Volk um 900 uff Europa cho isch, hän vor allem s Dütsch und di slawische Sproche Ungarisch beyflusst. Es git hütt ca. 30 türkischi und 350 dütschi Lehnwörter (lüeg au im Abschnitt #Yflüss vo andere Sproche uff s Ungarisch).

S Alphabet isch im 13. Johrhundert eso entstande. E Bsunderheit vom ungarische Alphabet isch, dass d'Diagrafe <cs, (dy,) gy, ly, ny, sz, ty, zs> und de Trigraf <dzs> als eigeni Büechstabe aglüegt werre, genauso d'Sunderzeiche (á, é, í, ó, ő, ü, ű). Zudem underscheidet mer s "chleine" und s "große Alphabet", je nochdem, ob d'Büechstabe "q, w, x, y", wo numme in hisdorische Schribwyse und Främdwörter vorchömme, mitzällt werre solle. S ungarische Alphabet hät also 40 (chlei) oder 44 (groß) Büechstabe (zur Ussproch lüeg unde):

Zur Zit vo de ungarische Landnahm (Änd 9. Johrhundert) isch e Runeschrift verwändet worre, wo öbbe ab 1050 durch s latynisch Alphabet ersetzt worre isch. Anstell vo de hüttige Büechstabe <ö, ü, s> sin sällemols meistens no Digraphe verwändet worre. Um 1400 hät mer agfange, si mithilf vo Büechstabe mit Akzänt darzstelle; säll goht uff d'Hussitebible zruck, wo an de Universitäte z Krakau und Prag verfasst worre isch.

Di erschte Rächtschribregle chömme vo de "Magyar Tudománya Akadémia" (MTA, Ungarischi Akademy für Wüsseschafte, 1834). Sither hät's ölf Rächtschribreforme ge, di letschti devo hät im Johr 1984 de Digraph <cz> durch e <nowiki><c></nowiki> ersetzt.

D Schrybig orientiert sich an de Ussproch in de Gmeinsproch (wo uff em Nordostdialäkt uffbaut, aber au Bsunderheite uss andere Dialäkt uffgnoh hät). Im Witere

Größeri Zahle vo ungarische Lehnwörter drifft mer im Kroatische, Dütsche (Dialäkt vo de Donauschwobe), in de Sproche vo de Zigüner, im Rumänische, Karpatorussische, Slowakische und in einzelne Serbische Dialäkt a.

Im Chönigrych Ungarn hän d'Ungare nie de ganz Blatz brucht; eso isch's cho, dass sich zahlrychi Ywanderer z Ungarn niiderglo hän. Säll sin vor allem Dütschi, Rumäne und Slawe gsi. In de Städt isch oft Dütsch gschwätzt und gschribe worre; au durch d'Habsburger isch de Adeil vo de ungarische Bevölcherig immer witer zruckgange. Drum isch vor allem Dütsch e Bedrohig für s Ungarisch gsi, sodass Germanisme in vyle Redewändige und Usdrück z finde sin (lüeg unde für Bispyle). Im 19. Johrhundert hän sich vyli Ywanderer dezüe entschiide, zum Ungarisch z wechsle, was relativ schnäll bassiert isch.

Au di lange Bsetzige durch d'Türke hän sich uff d'Sproch usgwirkt. Mer vermüetet, dass d'Agglutination, eins vo de wichtigste Merchmol vom Ungarische, uss em Türkische chunnt. Zudem git's bis hütt vyli türkischi Lehnwörter.

Noch em Zweite Wältchrieg hän 99 Prozänt vo de Bevölcherig Ungarisch gschwätzt; vo de 13 Millione Müetersprochler hät zudem e Viertel usserhalb vom ungarische Staat gläbt. No bis in d'60er-Johr hän vyli Lüt ihri usländische Näme „ungarisiert“.

In letschter Zit beyflusst au s Änglisch di ungarischi Sproch meh und meh. Främdwörter werre in de Schrybig normalerwis abasst (z. B. User > Júzer); einewäg hät mer in de 90er-Johr e Gsetz wölle yfiehre, wo de öffentlig Gebruch vo Främdwörter uss em Änglische hätt solle verbiete, es isch aber nit duregsetzt worre. Einewäg wird nit befürchtet, dass Ungarisch als Sproch, wo relativ "offe für främdi Yflüss isch", vor em Ussterbe oder Zämmegheie stoht.

Circa 21 Prozänt vo de ungarische Wörter sin finno-ugrisch, witeri Lehnwörter chömme vor allem uss em Persische, de Turksproche, em Slawische, Latyn, Dütsche, Französische, Idaliänische und Änglische. Im Folgende Bispyl für Lehnwörter.

Vyli ungarischi Usdrück chömme vo wörtlige Übersetzige uss em Dütsche (Germanisme), z. B.:
Zämmesetzig uss em Verbalpräfix "ki-" (use) und em Verb "talál" (finde)

Verbalpräfix "ki-" (use) und em Verb "mond" (sage, schwätze, uff Dütsch "sprechen")

Verbalpräfix "fel-" (uffe) und Verb "vág". S Verb stoht do in de 3. Person Singular, Präteritum, unbstimmti Konjugation "(vágott)", wo au zur Adjektivierig brucht wird. E wörtligi Übersetzig wär also "s Uffgschnittene".

Nome "fa" (Holz, Baum) und Ändig "-ból" (Elativ: uss öbbis use)

Verbalpräfix "be-" (yne), Nome "kép" (Bild), Ändig "-zel" (Verbalsuffix), Ändig "-t" (Vergangeheit; do als adjektivierts Partizip II brucht)

Präfix "fel-" (uffe, uff Dütsch "hoch"), "német" (Dütsche/-i, dütsch, Dütsch)

setzt sich uss "ön" (sälber) und em Partizip Präsens vo "áll" ("álló") zämme; genau übersetzt: „selbststehend“ uff Hochdütsch

uss em Verbalpräfix "viszont" (widder), em Verb "lát" (seh), Nominalsuffix "-ás", Kasussuffix "-ra" (Sublativ = uff öbbis uffe)

Ungarisch ghört (wie under anderem Finnisch, Altgriechisch und Latynisch) zu de „weiche“ Sproche: 41 Prozänt vo de Lut sin Vokal und vo de Konsonante sin 23% stimmlos. Es dräffe sältener, d. h. vor allem in Zämmesetzige, Ableitige und Främdwörter, meh wie zwei Konsonante uffenand. Am Wortafang sin selbscht zwei Konsonante unieblig und werre zum Deil au in Främdwörter vermiide (vgl. "iskola" (Schüel) uss em latynische "schola", aber "sztatisztika").

D'Konsonante- und d'Vokallängi sin vonenand unabhängig.

D Konsonante "b, d, f, g, h, j, k, l, m, n, p" und "t" werre glych usgsproche wie im Dütsche.

In de Schrybig werre alli churze Vokal durch Büechstabe ohni Akzänt dargstellt. Zur Verlängerig wird de Akzänt Akut verwendet. Doppelkonsonante werde nit zur Verchürzig vom Vokal devor verwendet, sondern numme wenn de Konsonant dehnt wird (tt → ).

In de sältene Fäll, wo mehreri Vokal uffenanddräffe, verschmälze sälli nit zu Diphthong, sondern werre einzeln usgsproche. S Wort "szüleim" wird also gsait und nit .

E witeri Bsunderheit sin d'Vokal am Wortänd: in de Grundform sin d'Vokal "a" und "e" am Änd vo me Wort immer lang; "á" und "é" chömme numme in Främdwörter (z. B. "kávé, tévé") und gwüsse flektierte Forme ("látná, könyvvé, a szomszédé, az övé") vor. D'Vokal "o" und "ö" sin am Wortänd immer lang, woby si dört braktisch numme im Suffix "-o/ő" (Partizip I) vorchömme ("látogató; nyelvtörő"). In Främdwörter werre si oft verlängert, au wenn si in de Herchumftssproch churz sin ("kaszinó, autó"); dodeby git's aber au Usnahme wie "piano". D'Büechstabe "u" und "ü" chönne in Grundforme am Wortänd lang oder churz sy, sin aber im Uslut wesentlig hüfiger im Suffix "-ú/-ű" azdräffe. Grundforme uff "-i" git's uff Ungarisch keini, allerdings cha s "i" als Suffix vorcho ("nyelvi, könyvei").

Die ungarischi Sproch hät e ganz eigeni Satzmelody. So litt immer e starke Akzent uff de erschte Silbe vom Satz. De Rest wird immer weniger („abfallend“) betont. Sälli Satzmelody findet mer au in de Musik vo de Zigüner widder, genauso in andere finno-ugrische Sproche wie em Finnische.

De ungarisch Frogesatz erlaubt allerdings zwei verschiideni Melodye. Des hängt devo ab, ob mer e Antwort mit "igen" (ja) bzw. "nem" (nei) oder e vollständigeri Antwort erwartet. Im letschtere Fall hät's am Satzafang e Interrogativpronome wie "wo", "wänn", "wiso" etc:
Dodegege isch, wenn numme e "ja" oder "nei" erwartet wird, immer di zweitletschti Silbe vom Satz betont:
Innerhalb vo Wörter wird usnahmslos di erschti Silbe betont. Des wird (au bi Fremdwörter) sträng durezoge, selbscht wenn de erscht Vokal näbe-, anderi aber volltonig sin, blibt die Betonigs erhalte.

"Hauptartikel: Ungarischi Grammatik"

Als finno-ugrischi isch di ungarischi Grammatik stark vo de Agglutination, des heißt vom Ahänke vo Suffix (Ändige), brägt. Eso bstoht e ungarische Satz oft uss (relativ) wenige, defür eher lange Wörter, wo im Dütsche und vyle andere indoeuropäische Sproche mit chürzere, defür aber zahlemäßig meh Wörter übersetzt werre dät.

Zwar kännt Ungarisch wie alli andere finno-ugrische Sproche kei grammatikalischs Gschlächt (männlig/wyblig), d'Suffix chönne aber einewäg bi de glyche Bedütig verschiide sy: si hänge vo de Vokalharmony ab. Mer underscheidet hälli (e, é, [i, í], ö, ő, ü, ű) und dunkli (a, á, o, ó, u, ú) Vokäl; je noch dem, ob s Wort hälli (palatali) oder dunkli (alveolari) Vokäl enthaltet, wird e hälls oder dunkels Suffix verwändet. Wörter mit hälle "und" dunkle Vokäl sin sälte; in sälle Usnahmefäll zällt meistens de letscht Vokal.

Ungarisch kännt keini Präpositione. An ihrer Stell stoht ändwäder eine vo de 23 ungarische Fäll oder (sältener) e Bostposition.

D'Verbe underscheide numme drei Zite (Präsens, Präteritum und Futur) stoh. Usserdem git's e Konjunktiv Präsens und Präteritum, e Imperativ und e Gerundium. Di meiste werre durch d'Flexion bildet; Hilfsverbe sin relativ sälte, werre aber für s Futur und de Konjunktiv Präteritum brucht.

Dransitivi Verbe underscheide aber immer zwüsche re bstimmte und unbstimmte Konjunktion. D'Konjugation hängt devo ab, ob s Objäkt, wo sich s dransitiv Verb druff bezieht, nöcher bstimmt isch; säll hät Uswirkige uff d'Ändige. Indransitivi Verbe werre unbstimmt konjugiert.







</doc>
<doc id="18919" url="https://als.wikipedia.org/wiki?curid=18919" title="Brenda Song">
Brenda Song

D Brenda Song (* 27. März 1988 z Kalifornie i de USA) esch e amerikanischi Schouspeleri.

Ihri Familie isch vo Laos in d USA iigwanderet. Wo si fümfi gsi isch het si ihri erschte Schauspiilerfahrig gmacht, wo si im ä Werbespot für die US-amerikanischi Fast-Food-Chetti Little Caesar's ufdräte isch. 1995 het si ihren erschte Filmufdritt im Churzfilm Requiem. Denn het si chliineri Rolle übercho in "Thunder Alley" (Sitcom), "Santa with Muscles" (Independentfilm von 1996) und "Leave it to Beaver" (1998). Ihri erschdi groossi Rolle het si 1999 in der Nickelodeon-Fernsehserii "100 Deeds for Eddie McDowd" gschbiilt. Denn isch si in diverse Serie wie "Eine himmlische Familie", "Noch mal mit Gefühl" und "Popular" in Näberolle ufdräte. Im Johr 2000 het si im Disney-Film "The Ultimate Christmas Present" ä Hauptrolle gha, wo si drfür ä "Young Artist Award" übercho het. Denn si no meh Hauptrolle in de Disney-Film "Lass Dir was einfallen!" (2002) und "Stuck in the Suburbs" (2004) cho. Ihri Gaschtrolle 2002 in der Sitcom "The Bernie Mac Show" het erä no nä "Young-Artist-Award"-Nominierig iibrocht. Im gliiche Johr het si ä Hauptrolle im Film "Like Mike" gschbiilt.

Noch 2002 isch sie in wiitere Disney-Channel-Serie wie "Raven blickt durch" und "Phil aus der Zukunft" in Näberolle ufdräte. 2004 het si ä Rolle in der "Cinderella Story" gha. Vo 2005 bis 2007 het si in dr Serie "Hotel Zack & Cody" – au vom Disney Channel – gschbiilt. Zum Hauptcast het au ihri Kollegin, d Schauspiilere Ashley Tisdale, mit welere Song privat befründet isch, ghört.

2006 het d Song im Disney-Channel-Film "Wendy Wu: Homecoming Warrior" d Hauptrolle gha. Mit 5,7 Millione Zueschauer bi dr Erschtusschtrahlig, ghört der Film zu de erfolgriichschte Disney Channel Original Movies. Der Dreihafang vo dr Fortsetzig "Wendy Wu: Homecoming Warrior 2" isch für Afang 2008 blant gsi und d Song het widr d Hauptrolle.










</doc>
<doc id="18920" url="https://als.wikipedia.org/wiki?curid=18920" title="Marta Heinimann">
Marta Heinimann

D Marta Heinimann Psöidonüm Cornelia Heim isch am 21. Augschte 1907 uf d Wält cho und am 3. Merze 1956 z Basel gschtorbe. Si isch reformiert, vo Bämbel und e alemannischi und hochdütschi Schriftschtellere gsi. 

D Marta Heinimann isch d Tochter vom Heinrich Heinimann, Kantonspolizischt und dr Lydia Schmutz gsi. Si isch z Diegte, z Gälterchinde und z Binnige in d Schuel gange. Drno het si d Handels- und Vercheersschuel z Olte bsuecht und isch druf ins Wälsche gange, go Französisch leere. Si het als Telefonischtin z Gälterchinde gschafft und isch schpöter säggsezwänzg Joor lang Sekretärin bim F. Reinhardt Verlag z Basel und Sekretärin vo dr Armepfläg z Gälterchinde gsi. 

D Marta Heinimann schrybt unter im Psöidonüm Cornelia Heim in alemannischer Mundart und au in dr Schriftschproch Gedicht und Byträg, wo in Zytschrifte, im Baselbieter Heimetbuech und in Bändli unter em eigene Name erschyne. Yri Hörfolg „D Füfzger-Note“ isch im ene Radiowettbewärb pryskrönt worde. Si isch es Vorschtandsmitglyd vom Basler Schriftschtellerverein gsi. D Schriftstellerine Ida Frohnmeyer und Anna Keller si yri Fründine gsi. Si het sit yrer Jugendzyt an de schmärzhafte Folge von ere Radiumbehandlig am Chopf glitte. 

<poem>
Dehei

Einisch goot alles verby -
s git nüt me z tue.
Muesch nümm truurig sy,
hesch ändlig Rue.

Lysch im e chüele Grund
schtill und ellei.
Nüt me isch wund -
De bisch dehei.
</poem>


 


</doc>
<doc id="18921" url="https://als.wikipedia.org/wiki?curid=18921" title="Polnische Sprache">
Polnische Sprache

D polnisch Sprach (Polnisch: "język polski") ghört zue de lechische Gruppe vo de weschtslawische Sprache, zuenere Untergruppe vo de indogermanische Sprachfamilie.
Polnisch isch nöch verwandt mit em Kaschubische, em Tschechische, em Slowakische und em Sorbische, wo vonere Minderheit in Dütschland gschproche wird.

Polnisch isch d'Landesschprach vo Pole. Näbe de 38 Millione Lüt vo Pole chömmed noo öppe 15–18 Millione dezue, wo im Uusland Polnisch chönd. Es git au noo grösseri Sprächerzahle in Russland, Litaue, Wissrussland, de Ukraine und Tschechie und de andere Nachfolgschtaate vo de ehemalige Sowjetunion, aber au in Kanada, Irland, Argentinie und Auschtralie. Bedütendi polnischi Minderheite gits noo i de Vereinigte Schtaate, wo gschätzt wird, dass öppe 6–10 Millione Polnischsprochigi läbed, und au in Dütschland, Brasilie und Frankriich. 

Die ältischte bikannte polnischi Tegscht sind Glosse und Näme i latinische Tegscht, bsundrigs i de Bulle vo Gnese. Die hät de Pabst Innozenz II. vo 1136 erwähnt, wo öppe 400 einzelni polnischi Ortsnäme und Persone uufglischtet sind. I de Chronik vom Chloster Heinrichau in Breslau isch 1270 de erschti ganzi Satz gschribe worde. Das isch e Uufforderig vomne Maa zu sinere Frau, wo am mahle isch: „Daj, ać ja pobruszę, a ty poczywaj“, was i de Übersetzig heisst: „La mich jetzt mahle, und du ruesch dich uus.“

Polnisch wird vo Afang a mit em latinische Alphabet gschribe, im Gegesatz zue andere slawische Sprache, und bruucht diakritischi Zeiche für d'genau Widergab vo de polnische Luut.

S polnisch Alphabet beschtaht uus 35 Buechschtabe:

A, Ą, B, C, Ć, D, E, Ę, F, G, H, I, J, K, L, Ł, M, N, Ń, O, Ó, P, R, S, Ś, T, U, W, Y, Z, Ź, Ż.

Ą, Ę, Ń und Y sind nie am Wortafang, drum sind d Grossbuechschtabe dezue sehr sälte und werdet nur dänn bruucht, wänn s ganzi Wort in Grossbuechschtabe gschribe wird. Q, V und X bruucht me nume für d Främdwörter, wo nonig polonisiert, dass heisst nonig is Polnische uufgnomme worde isch. Syt de 1910er-Jahr ghöred sie zum moderne polnische Alphabet.

D Polnisch Sprach hät 8 Monophthöng.

D Polnisch Sprach hät 27 konsonantischi Phonem und 2 Approximante.


</doc>
<doc id="18922" url="https://als.wikipedia.org/wiki?curid=18922" title="Max Grieder">
Max Grieder

Dr Ernst Max Grieder (* 28. Juni 1908 z Buckte; † 23. Meie 1973 z Gälterchinde) isch e Leerer und Schuelinschpäkter gsi. Är isch reformiert und Bürger vo Diegte gsi.

Dr Max Grieder isch dr Soon vom Emil Grieder, Primarleerer, drno kantonale Polizeischef und dr Marie Schmutz gsi. Är het 1942 d Elsa Maria Gass vo Prattele ghürotet. 

Dr Max Grieder isch in d Bezirksschuel z Waldeburg und in die Oberi Realschuel z Basel gange. Drno het är z Basel Matematik, Füsik, Botanik und Zoologi gschtudiert. Är het s Mittelschuelleerer- und s eidgenössischi Turnleererdiplom gmacht. Dr Max Grieder het als Leerer vo 1933 bis 1954 an dr Bezirksschuel z Böckte, drno als Rektor an dr Realschuel (Bezirksschuel) Gälterchinde Schuel gee. Vo 1963 bis 1979 isch är kantonale Schuelinschpäkter für Primar- und Realschuele (Sek.) gsi.

Dr Max Grieder isch im Militär Oberscht gsi. Als yfrige Schütz isch är vo 1959 bis 1968 und 1973 Presidänt vo dr Kantonalschützegsellschaft gsi. Är isch e Förderer vom Baselbieter Militär-, Turn- und Schiesswäse gsi. Dr Max Grieder het s Presidium vom Rotary-Club Sissech/Oberbaselbiet gha. Är isch wältaaschaulich e grosse Tradizionalischt gsi und het sich schwer do mit de im Joor 1968 ysetzende Reforme in dr Erzyig und Schuel.




</doc>
<doc id="18923" url="https://als.wikipedia.org/wiki?curid=18923" title="Ungarische Grammatik">
Ungarische Grammatik

Suffix spyle in de ungarische Sproch e wichtigi Rolle. So erfolge z. B. Konjugation, Plural- und Fallbildig durch Suffix. Dodeby isch d Vokalharmony vo Bedütig. S wird zwüsche zwei bzw. drei Chlasse vo Vokal underschyde: De velare und de palatale Vokal. Si werre mänkmol au dunkel bzw. häll gnännt. Di palatale Vokal underscheide au no zwüsche grundete und ungrundete (häll I und häll II).

S Suffix basst sich deno an d Vokalharmony vom Wort a. Uff i/í folgt meistens "e", sältener e "a" oder "o".

In de Konjugation zum Bispyl git s also drei Muster, wo s Verb verfolgt, abhängig vo de Vokalharmony. E Kasus cha ei, zwei oder au drei Suffix ha. Wenn s numme ei Suffix git, no wird säll unabhängig vo de Vokalharmony aghänkt, bi zwei Suffix wird zwüsche velarer und palataler Vokalharmony underschyde und bi drei Suffix au zwüsche grundete und ungrundete palatale Vokal.

Bispyl für ei Suffix:<br>Terminativ (bis zu öbbis ane); Suffix: -ig<br>a ház"ig"; a szék"ig", a könyv"ig"

Bispyl für zwei Suffix:<br>Adessiv (bi öbbis sy); Suffix: -nál/-nél<br>a ház"nál", a szék"nél", a könyv"nél"

Bispyl für drei Suffix:<br>Superessiv (uff öbbis druff sy); Suffix: -on/-en/ön<br>a ház"on", a szék"en", a könyv"ön"

Mänkmol ändert sich de Wortstamm, we mer e Suffix aghänkt hät (kéz - kezet, kezek usw; szó - szavak). Ei Gruppe, wo dodevo betroffe isch, sin Wörter wo uff "-a" oder "-e" ände. In dem Fall wird de letscht Vokal verländert:
In Främdwörter, wo mit me "o" oder "ö" ände (sälli beide Büechstabe sin in yheimische Wörter am Wortänd immer lang), werre au sälli verlängert:

I-n-re zweite Fallgruppe (aber nit immer) wird e lange Vokal, wo in de Grundform an zweitletschter Stell stoht, verchürzt, wenn s Suffix mit me churze Vokal afangt:

E churze Vokal am Wortänd cha au verschwinde, wenn dodurch nit drei Konsonante uffenandchömme:

Bi Wörter mit me "ó" oder "ő" am Änd werre sälli Vokal in erwiterte Forme oft zu "aj" bzw. "ej", wenn s "ó/ő" nit als Ändig zur Bildig vom Partizip I brucht worre isch. Wenn e einzelne Konsonant d'Ändig (bzw. bi mehrere Ändige di erschti devo) usmacht, no blibt s "ó/ő":

Die Vokal bilde e Baar/Gruppe:
Wo's e Suffix mit de velare Variante "a" und "o" git, hängt vom Wort sälber ab, weller vo denne Vokal tatsächlig folgt. Meistens bilde de letscht Vokal und dä im Suffix e Kontrast, d. h. uff "o" folgt uff "a/á" und "a" uff "o/ó". Sälli Regle isch aber nit züeverlässig.

Mer cha di ungarische Suffix in die 8 Kategorye yordne:

Zwüsche männliche und wybliche Nome wird nit unterschyde. Bi Nämme vo wybliche Persone wird in de Regel s Suffix "-né" aghänkt, z. B. Müllerné = Frau Müller.

De Plural wird durch die helle Suffix "-ek/-ök" und s dunkle Suffix "-ok" (sältener "-ak)" usdruckt.

Übber d'Aazahl vu de Fäll im Ungarische goht d'Fachliteratuur usenand. Si hänkt devuu ab, was mer alles als Fall zellt (wenn übberhaupt vu Fäll d'Red isch un nit vu "Umstandsbstimmige"). Fest stoht, dass es (we'mer de Nominatiiv mitzellt) 18 Suffix gitt, wu mer uff jedes bliebig Wort cha aawände, un witeri, wu numme mit ere bstimmte Gruppe vu Wörter odder in bstimmte Wändige uffdauche. Sälli bezeichnet mer als "nem valódi eset" (uuächti Fäll, dütsch au Umstandsbstimmige gnännt), di 18 andere als "valódi eset" (ächti Fäll). Bispil: Mer cha jedes Nome in de Akkusatiiv odder in de Datiiv setze, de Temporal bschränkt sich degege uff Zahle ("hétkor: am sibeni) un Zitpünkt ("érkezésemkor: bi miner Aachumft). Genauso findet de Lokatiiv ("Pécsett, Győrött: z Pécs/Győr) numme bi wenige Stedt Aawändig, während di andere (ungarische) Stedt mit s Superessiiv-Suffix griege ("Budapesten, Szegeden: z Budapest/Szeged).

Mit vyle vo denne Suffix lönn sich aber au d Forme vo de Personalpronome in de jewylige Fäll bilde. Deno wird s Suffix zum Präfix, d. h. zum Afang vom Wort. Do dra hänkt mer s entsprächende Suffix vo de bstimmte Konjugation (lüeg unde). De Akkusativ wycht vo derre Regle komplett ab, e baar witeri fiege vor em Personalsuffix e Büechstabe (z. B. j) y oder verdopple de letscht Büechstabe vom Fallpräfix.

Ungarisch underscheidet e unbstimmti Konjugation (ungarisch "alanyi ragozás") und "tárgyas ragozás"). Säll gilt numme für dransitivi Verbe; indransitivi Verbe werre mit de unbstimmte Ändige konjugiert. D'Konjugation hängt devo ab, ob's e bstimmts Akkusativobjäkt hät.



Wenn's überhaupt kei Akkkusativobjäkt hät oder ysetze losst oder wenn s Objäkt i me andere Fall stoht, no wändet mr di unbstimmti Konjugation a.

Mit de Usnahm vo kell (mieße) wird au bi de Hilfsverbe zwüsche de beide Konjugatione underschyde.


E witere Sunderfall sin d'„ik-Verbe“, wo in de unbstimmte Konjugation Bräsens zum Deil anderi Ändige hän:

'S git uff Ungarisch numme ei Form vom Präteritum. Bi de meiste Verbe wird si mit em Infix -t- und de Personaländige (lüeg Tabälle) bildet. 'S git zwei Sunderfäll:

Sälli beide Tabälle enthalte jewyls Bispyl für d Konjugation vo hälle bzw. dunkle Verbe.

Im Konjunktiv wird kei Underschyd zwüsche häll I (e/i) und häll II (ö/ü) gmacht. De Konjunktiv Präteritum wird mithilf vo de Präteritum-Form vom Verb plus Konditional-Präsens-Form vo "lenni" (volna usw.) bildet.

Wenn de Verbstamm uff zwei Konsonante ändet oder uff "-ít", no wird zwüsche ihn und d'Personaländig e Bindevokal "a" bzw. "e" gstellt:

S Futur wird mit em Hilfsverb "fog" usdruckt. Säll wird in di entsprächendi Personalform (bstimmti/unbstimmti Konjugation, Person) gsetzt und vor de Infinitiv gstellt. Abwyche düet dodevo numme s Verb "lenni" (lüeg Tabälle witer unde).

Für d'Bildig vom Infinitiv wird bi hälle wie bi dunkle Verbe d'Ändig "-ni" verwändet, wo an de Verbstamm in de dritte Person aghänkt wird ("lát" → "látni, "kér" → "kérni). Bi de "-ik"-Verbe wird s "ik" ewegglo.


In de meiste Wörterbiecher isch s Verb nit under de Infinitivform z finde, sondern under de Form vo de dritte Person Blural.

Näbe de wichtigste unregelmäßige Verbe "lenni, menni, jönni" (sy, goh, cho; lüeg unde) git s d Verbe uff -ik. Bi ihne entspricht di 1. Person Singular Präsens unbstimmt de Form vo de bstimmte Konjugation (was aber e baar Usnahme nit betrifft). Zudem hän si in de dritte Person Singular Präsens s Suffix "-ik" (wo ne au de Namme ge hät).

E Gruppe vo Verbe cha au sinngmäß nit in de unbstimmte Konjugation stoh; do ghöre Verbe wie "dolgozik" (schaffe), "menni" (goh) und diversi anderi dezüe.

Im Folgende d Konjugatione vo de drei wichtigste unregelmäßige Verbe.

Im attributive Gebruch werre d Adjektiv nit ans Nome (z. B. Eizahl/Mehrzahl) abasst. Hingege kriege si (wenn nötig) d Pluraländig (-ak, -ek, -ok, -ök), we mer si prädikativ brucht. D Vokalharmony vo de Ändig folgt dodeby derre vom Adjektiv und nit vom Nome.
Adverbie werre normalerwis uss Adjektiv hergleitet; säll bassiert mit einer vo de Ändige "an, en, on, ön," z. B. rettenes - rettenes"en," nagy - nagy"on".

Under de 23 Fäll vom Ungarische findet sich kei Genitiv. Au Possessivpronome (my, dy usw.) git's nit. Drum wird mithilf vo Possessivsuffix umschrybe: Mer hänkt si ans Objekt a, wo si sich druff beziehe. Sälli Suffix sin:

Bispyl:

Wenn s Bezugswort uff "a" oder "e" ändet, no verlängert mer sälli zu "á, é"; genau wie bi Wörter uff e andere Vokal verschwindet s a/e im Suffix.

D Vokalabfolge „ai“ und „ei“ im Plural werre dodeby immer [ɒʔi] und [ɛʔi] usgsproche; si verwachse nit zu Diphthong [ɒ̥i ], [ɛ̥i].

Noch gwüsse Usdrück wie z. B. "kell" [mieße], "szükséges" [('s isch) nötig] usw. wird s Infinitiv mit re Personaländig flektiert. Als Stamm wird dodeby s Infinitiv (wo immer uff "-ni" ändet), wo s "i" devo abghänkt wird:

S Subjäkt wird in de Dativ gstellt (Péternek el kell mennie). Wenn e Personalpronome s Subjäkt isch, no isch de Dativ fakultativ (Kell mennem "oder" Nekem kell mennem).

Di ungarischi Satzreihefolg wird als SVO (Subjekt-Verb-Objekt) klassifiziert, woby s Subjekt ewegglo werre cha. Trotzdem isch d Satzreihefolg gregelt. E Satzglyd, wo betont werre soll, stoht diräkt vor em konjugierte Verb. Wenn s Verb sälber betont isch, no stoht s am Afang vom Satz.

Normalerwis bstoht e Satz uss vier Deil: Thema, Fokus, Verb und Rest. Eine vo denne vier Deil cha leer sy. Bim Thema und bim Rest chönne mehreri Satzglyder stoh, de Fokus hät aber maximal ei Satzglyd.

Bispyl: De Satz „Gest hät de János em Péter zwei Biecher brocht“. Näbem Verb git s d Satzglyder „János“, „Péter“, „tegnap“ (= gest) und „két könyvet“.
S Thema enthaltet e Satz oder Sätz, wo de Sprächer devo animmt, dass si de Hörer weiß. Mit sällem Satz/sälle Sätz wird e Thema erwähnt, wo de Satz devo handle wird. De Fokus betont e Elemänt, wo entweder unbekannt glaubt wird oder wo alli andere Mögligkeite, wie mer de Satz düte chönnt, usschließt. S legt au de Wert vom Satz für alli andere Persone/Objekt fest.

Wenn s e Fokus im Satz hät, no wird s Verbpräfix im Verb nochgstellt (z. B. "vitt el" statt "elvitt"). Wenn s kei Verbpräfix hät, no wird de Satz mehdütig. Z. B. cha im Satz "Éva szereti a virágokat" (D Eva mag Blüeme) d Éva s Thema i me neutrale Satz oder de Fokus vom Satz sy. E Bispyl mit sällem Satz:

Under de vyle zämmegsetzte Wörter vo de ungarische Sproch findet mer of au Verbe mit Präfix. Mänki devo (z. B. be-) leite sich vo de Kasussuffix ab.

Wie au im Alemannische chönne d Verbalpräfix abtrännt werre und stönn deno hinder em konjugierte Verb sälber. Des hänkt vo de Betonig innerhalb vom Satz ab; wenn's e betonts Satzgyld git, no stoht säll diräkt vor em Verb (wie in de Satzreihefolg ieblig) und s Verbpräfix dehinder. Bispyl (grien = Verb, rot = Präfix, understriche = betonts Satzglyd)
Erlüterige:

Wenn's e Hilfsverb hät, no stellt sich's zwüsche Verb und Präfix. Bispyl (orange=Hilfsverb)
Übersetzig: De Péter goht [in Züekunft] abe uff d Stroß (Satz 1), de Péter müeß uff d Stroß abegoh (Satz 2), de Péter wott uff d Stroß abegoh (Satz 3).

Liste vo de ungarische Verbalpräfix (Quälle: Wiktionary)

Vyli Wörter, wo im Alemannische durch Präpositione usdruckt werre, hän als ungarischi Entsprächig e Bostposition. Sälli stoht nit wie-n-e Präposition vor, sondern hinder ihrem Bezugswort.<br>Je nochdem, ob s Wort e Bewegig „her“, e Standort „do“ oder e Bewegig „eweg“ bezeichnet, hät sälli Bostposition e anderi Ändig, z. B:
Die Flektion (oder e ähnligi) funktioniert mit allne Bostpositione. Mänki devo chönne (vom Sinn her) nit alli drei aneh.

Wenn's e Demonstrativpronome ("ez/az") hät, wo sich uff s Nome bezieht, no stoht d Bostposition hinder beidne ("ez" und "az" werre vor Konsonante zu "e" bzw. "a"):

21,5 Prozänt vo de (motivierte; uff s Gsamt gseh 17,1%) ungarische Wörter werre durch Derivation bildet.

Verbe chönne uss Substantiv abgleitet werre, indem mer s Suffix "-ít" oder "-z(ik)" verwändet. Zudem cha mer si uss andere Verbe bilde; säll bassiert durch s Suffix "-hat/-het" (für chönne/dürfe) oder "-gat/get" (für e Dätigkeit wo sich widderholt).

Substantiv lönn sich uss Verbe ("-ás/és") und uss Adjektiv ("-ság/-ség") ableite.

Adjektiv cha mer uss Verbe durch e Suffix "-ó/-ő" bilde. Zudem git's d Mögligkeit, si vo Substantiv ("-as/-es/s") abzleite.

In de folgende Tabälle e Liste vo Bispyl für di ungarischi Derivation. Uff de linke Site jewyls d Wortart, wo devo usgange wird, obe d Zylwortart.



</doc>
<doc id="18927" url="https://als.wikipedia.org/wiki?curid=18927" title="Enklave">
Enklave

Än Enklave (vo franz. "enclave", iigschlosses Gebiet, vom latiinische "inclavatus", vo "clavis", Schlüssel) isch ä Gebiet wo politisch zu eim Schdaat ghört, aber geographisch vom Hochheitsgebiet vom enä zweite Schdaat vollschdändig iigschlosse isch. Mä zelt zu de Enklave au unabhängigi Schdaate, wo ganz innerhalb vom enä andere Schdaat ligge. Für zum än Enklave chönne verwalte, müesse die beide Schdaate Veriibarige dräffe, wo d Hoheitsrächt definiere.

Us dr Sichd vom Schdaat, zu welem d Enklave ghört, isch son es Gebiet än Exklave (franz. "exclave", uusgschlossnigs Gebiet, brägt noch em Vorbild vom Begriff "enclave")

In dr Ziit vom europäische Feudalismus het s vili Enklave ge, aber sit ass die meischde Schdaate Nationalschdaate worde si und alli Gebiet, wo vo Lüt wo zu ihrer Nation ghöre, sich iiverleibt hai, isch d Zahl vo de Enklaveschdaate sehr chli worde. Hützudag git s nume noh drei sonigi Schdaate:
In dr Schbroochgeografii redet mä vo Enklave, wenn es Gebiet, wo ei Schbrooch gschwätzt wird, ganz vom ä zweite Schbroochgebiet iigschlossen isch.

Au bi Ethnie redet mä vo Enklave, wenn es Gebiet innerhalb von erä ethnisch verschiidene Umgäbig lit. So het s z Schanghai am Afang vom zwanzigschde Johrhundert europäischi Enklave (Konzessione) gha, wo für d Chinese exterritorial gsi si und ein vo de Gründ für ä Boxerufschdand gsi isch. In vile europäische Länder si d Jude bis in d Neuziit zwunge worde, in jüdische Enklave (Ghetto odr Schdedtl) z läbe. In dr Schwiiz isch s de Jude im 18. und 19. Johrhundert nume z Längnau und z Ändige erlaubt gsi, sich niiderzloo.


, Band 5, S.126


</doc>
<doc id="18929" url="https://als.wikipedia.org/wiki?curid=18929" title="Iran">
Iran

Dr Iran  (früehner Persie, Farsi ايران   Uusschbrooch:     , dt. "s Land vo de Arier") isch ä Schdaat in Vorderasie (Weschtasie). Dr Iran het öbbe 75 Millione Iiwohner und ä Flechi vo öbbe 1,6 Mio. km² und isch eso ein vo de 20 bevölkerigsriichschde und gröschde Schdaate uf dr Wält.
Dr Schah Mohammad Reza Pahlavi (1941-1979) het mi siinere „Wiisse Revolution“ brobiert, s Land z modärnisiere, het aber im Lauf vo siiner Herrschaft immer meh dr Kontakt zum Volk verlore. Die soziale Verändrige si für die konservative Bevölkerigsschichde z wiitgehend und z rasch gsi. Si hai d Opposition underschdützt, wo vom Schah siim Gheimdienscht, em SAVAK, wo vo de Amerikaner und vo de israelische Gheimdienscht usgrüschdet und agleitet worden isch, brutal verfolgt worden isch. Die Underschdützig hai d Islamischde, nochdäm si 1979 dr Schah verdriibe und sälber d Macht übernoh hai, de Vereinigte Schdaate und Israel nie vergässe, und hai se as dr Grooss und dr Chlii Düüfel zu ihre Erzfiind erhoobe.

D Ussepolitik vo dr iranische Islamische Republik under em Ruhollah Chomeini isch virulänt antiweschdlig und d Innepolitik fundamentalischdisch islamisch gsi. Im Novämber 1979 hai iranischi Schdudänte die amerikanischi Botschschaft bsetzt und mit em Iiverschdändnis vo dr iranische Regierig s Personal gfangeghalte, ä Bruch vom Brinzip vo dr diplomatische Immunität wien er nume sälte vorcho isch in dr modärne Gschicht. 1980 het dr Präsidänt vom Irak dr Saddam Hussein Iran agriffe mit em Ziil die weschdlige iranische Ärdölgebiet z erobere. Im Chrieg, wo bis 1988 duurt het hai d Iraker Giftgas iigsetzt, wo meh as 100.000 Iraner umbrocht het. Im ganze si zwüsche enerä halbe Million und erä Million Iraner im Chrieg umcho. Iran isch wäge siiner Politik international isoliert gsi. Die arabische Schdaate, d Sowjetunion und d Schdaate vom Warschauer Pakt, aber au d USA, Frankriich, Groossbritannie, Dütschland, Brasilie und d Volksrepublik China hai dr Irak mehr oder weniger offe underschdützt.

In de 1990er Johr hai sich d Beziehige vom Iran mit dr Wält ä chlii verbesseret, aber d Fiindschaft zu Israel und de USA het immer no zu de Fundamänt vo dr iranische Ussepolitik ghört. Sit ass dr erzkonservativ Mahmud Ahmadinedschad 2005 zum Bresidänt gwehlt worden isch, isch d Isolation vom Iran widr gwachse. Er het sich mit siine Bemüehige d Atomchraft uf eigeni Fuschd z entwickle und vor allem mit siiner Weigerig, siis Atombrogramm de Kontrolle z underwärfe, wo im Nonproliferation Treaty, wo dr Iran underschriibe het, schdipuliert si, mit dr ganze UNO agleit.


</doc>
<doc id="18930" url="https://als.wikipedia.org/wiki?curid=18930" title="Kasachstan">
Kasachstan

Kasachstan (kasachisch Қазақстан, latinisiert Qasaqstan) isch ä Schdaat z Zentralasie und – wenn mä dt Fluss Ural as Gränze zwüsche Europa und Asie aaluegt – zum ä chliine Deil (öbbe 5,4 % vo der Landesflechi) im üsserschde Oschdeuropa. Z Kasachstan sälber gseht mä sich in erschter Linie im Zentrum vo Eurasie. Kasachstan gränzt im Norde und Weschte an Russland, im Südoschte an d Volksrepublik China, im Süde an Kirgisistan, Usbekistan und Turkmenistan und im Südweschten an s Kaschpische Meer.

S Land wird autoritär vom Bresidänt Nasarbajew regiert, won ä Vetterliwirtschft iigfüehrt het. Die bolitisch Opposition schdoht under schdarkem Druck und d Medie wärde kontrolliert. Im Johr 2006 isch dr oppositionell Bolitiker Altynbek Sarsenbajew ermordet worde. Sit de Wahle vo 2007 isch d Opposition überhaupt nüm im Parlamänt verdräte.



</doc>
<doc id="18933" url="https://als.wikipedia.org/wiki?curid=18933" title="Hochdeutsch">
Hochdeutsch

Under Hochdütsch verstoot mer zwei verschidni Sache:

Wyl de Süde vom dütsche Sprochgebiet wirtschaftlig stärker gsi isch wie de Norde, hät de Martin Luther d Bible uff eine vo denne Dialäkt übersetzt, wo hütt Hochdütsch gnännnt werre. S Hochdütsch isch also nöcher an de südlige Mundarte gsi. Während dem hän aber die Norddütsche Hochdütsch als Fremdsproch lerne mieße und sin nöcher an dem dra gsi, was de Luther als Schriftsproch gnoh hät. In de Grammatik git s aber größeri Underschyd. Dodezüe ghört d Verwändig vo de Zite; s Hochdütsch hät do die latynische Regle übernoh. In Norddütschland wird oft s Plusquamperfekt anstell vom Perfekt/Präteritum brucht. Wit verbreitet isch d Ufffassig, dass s Hochdütsch, wo mer in de Region Hannover schwätzt, Standard isch. Säll trifft aber numme uff d Ussproch züe.

Nochdem de Martin Luther d Bible übersetzt hät, isch sälli ball im ganze dütsche Sprochgebiet gläse worre. D Standardsproch vom Luther hän au Zitige und Biecher übernoh. De Theodor Siebs hät 1898 e Büech über di "Bühnedütschi Ussproch" verfasst, wo di norddütschi Ussproch als Basis gha hät. Grund dodefür isch gsi, dass ab 1800 vyli dütschi Theater e eiheitligi Sproch verlangt hän.




</doc>
<doc id="18935" url="https://als.wikipedia.org/wiki?curid=18935" title="Hannover">
Hannover

Hannover (IPA: oder , uf Platt "Hannober") isch d Hauptstadt vo Niidersachse in Norddütschland und mit rund 520.000 Ywohner die ölftgröschti Stadt vo Dütschland.

Hannover erstreckt sich uff re Flächi vo rund 200 km² und ligt 135 Kilometer südlich vo Hamburg, 100 Kilometer südöstlich vo Breme und 55 Kilometer westlich vo Braunschwyg.

Durchschnittlich ligt Hannover 55 Meter über em Meer. De diefst Punkt isch i me Naturschutzgebiet uff 44 Meter über em Meer, de höchst de Lindener Berg (118,2 Meter). Höcher wie säller isch numme de Berg vo de Mülldeponie, wo 121,3 Meter hoch isch.

Hannover isch in die folgende 13 Stadtdeil underteilt:
Die hän widderum einzelni Stadtteile, insgsamt 51.

Ersti Hywys uff e Sydlig in de Gegend vo Hannover git s uss em Johr 950. S isch dörtmols uss re hochwassergschützte Siedlig entstande und e Marktsiedlig gsi. De Marktplatz wird zum erste Mol 1150 erwähnt. 1241 hät Hannover s Stadtprivileg kriegt; sither gits au Bewys für e Rot uss zwölf Persone und zwei Bürgermeister. 1392 hät Hannover e Landwehr baut und e wirtschaftliche Uffschwung erlebt. D Ywohnerzahl isch uff 4000 gstyge.

Während em Drißigjöhrige Chrieg hät de Herzog Georg vo Caleberg Hannover im Johr 1636 zu siner Residenzstadt gmacht. De wirtschaftlig Uffschwung für di nächste 80 Johr isch uss de Gebäude bis hütt sichtbar.

Wyl Dütschland de Dütsch Chrieg verlore hät, isch Hannover zu Preuße übergange und Provinzhauptstadt worde. Durch den Aschluss an Preuße hät Hannover no mol e wirtschaftlichi Blytezit erlebt; d Ywohnerzahl isch zwüsche 1871 und 1912 vo 87.600 uff 313.400 gwachse.

Im Zweite Wältchrieg isch Hannover e wichtige Verkehrsknotepunkt gsi und vor allem wäge de Rüstigsbetrieb Opfer vo Luftagriff worde. Insgesamt sin im Zweite Wältchrieg z Hannover rund 6.700 Lüt umbrocht worde.

Verschiideni weltbekannti Industrybetriebe hän ihr Sitz in Hannover. Dodezüe ghöre unter anderem d Continental-AG, d Volkswage-Nutzfahrzüge, de Fahrzüghersteller WABCO und d Firma Pelikan inklusive Geha wo sit 1990 dezüeghört.

Hannover ghört zu de wichtigste Messestädt und hät s gröschte Messegländ vo de Welt. Pro Johr finde über 60 Messe statt, drunter d Computermess CeBIT und d Hannover-Mess. 2000 hät d Expo 2000 dört stattgfunde. D Messe werre jöhrlich vo 1,8 Millione Lüt bsüecht.

Hannover isch de Sitz vom Landfunkhus Niedersachse (NDR). De NDR produziert zum Bispyl s Programm "Niedersachsen 19:30" und einzelni Folge vo de Krimiserie "Tatort".

Di wichtigste Radiosender mit Sitz z Hannover sin NDR1 Niedersachsen, Hit-Radio Antenne, Radio ffn und s Lokalradio Radio Flora.

Im Oste vo Hannover träffe d A2 und d A7 uffenand. D Stroße A 37, A 352, B 3, B 6, B 65, B 217, B 441, B 443 und B 522 verlaufe durch s Stadtgebiet. E baar vo denne sin au Deil vom U-förmige Schnällwäg-Netz.

De Hauptbahnhof vo Hannover isch mit 250.000 Reisende pro Tag eine vo de fünf meistfrequentierte Bahnhöf vo Dütschland. S chrüze sich dört di wichtige Strecke Hamburg-Kassel und Dortmund-Berlin. S git no 10 Vorortbahnhöf meh, vier Gieterbahnhöf und zwei Betriibsbahnhöf.

Z Hannover git s e güet usbauts Stroßeverchehrsnetz. Durch di ganzi Stadt verlaufe zwölf Stadtbahn-, acht S-Bahn- und 150 Buslinie. Si ghöre alli de üstra und de RegioBus und gwährleiste de öffentlig Personalverchehr in Hannover und Umgebig.

De Mittellandkanal verbindet Hannover mit em Ruhrgebiet, Hamburg und Berlin. D Schleuse Anderten (Hindenburgschleuse) überwindet in zwei Schleusekammre e Höchedifferenz vo 14,7 Meter.


Es ghört zue dr populäre Irrtümer iber die dytsch Sproch, dass so wie Französisch Sproch sich ussem Dialekt vu dr Stadt Paris oder Italienisch sich ussem Dialekt vu Florenz entwicklet het, Nejhochdytsch sich ussem Dialekt vu dr Stadt Hannover entwicklet häb.

Säll isch aber falsch. Neihochdytsch isch e Kunschtsproch us süd- und middeldytsche Dialekte mit norddytscher Ussproch un starch latinisch beiflusster Grammatik.

Hannover lit im klassische Verbreitigsbiet vu dr niiderdytsche Sproch un dr ald hannoveraner, plattdytsch Dialekt ghört zum Oschtfälische.

Z Hannover isch aber die plattdytsch Sproch scho am Afang vum 20. Johrhundert so guet wie verschwunde, so dass d'Umgangssproch sich starch am Standard orientiert, mit typisch niiderdytscher Ussproch. 



</doc>
<doc id="18937" url="https://als.wikipedia.org/wiki?curid=18937" title="Mali">
Mali

Mali ( [], [], amtli "République du Mali") isch e Staat z Weschtafrika. Im rund 1,24 Millione km² große Staat lääbe rund 18,7 Millione Mänsche (Stand 2017). Sy Hauptstadt isch Bamako. Dr greescht Dail vu dr Bevelkerig läbt im Side vum Land, wu di beede Fliss Niger un Senegal dure fließe. Dr Norde goht dief bis in d Sahara.

Dr Name "Mali" chunnt vom Großrych Mali, wu s vum 13. bis zum 15. Johrhundert in däm Biet gee het. In dr yyhaimische Sproch Bambara isch "Mali" au s Wort fir s Wappedier vum Land: s Flusspfärd.

Mali isch e Binnestaat im Innere vu Weschtafrika mit 1.240.192 Quadratkilometer Flechi, dodervu 20.002 km² Gwässer. S lyt in dr Großlandschaft Sudan un im Sahel. Mali dailt si syni 7243 Kilometer lang Landgränze mit sibe Nochberstaate: im Nordoschten un Norden mit Algerie (1376 Kilometer Lengi), im Nordweschte mit Mauretanie (2237 km), im Oschte mit Niger (821 km) un im Sidoschte mit Burkina Faso (1000 km). An Mali gränze au no dr Senegal (419 km) im Weschte, Guinea (858 km) im Sidweschten un d Elfebaikischte (532 km) im Side. Nerdli vum Nigerboge lyt d Wieschti Sahara, wu zwai Drittel vu dr Landesflechi deckt.

Di hyfigsch Landschaftsform vu Mali sin Ebene. Di monotone, wytlaifige Ebene wie d Kaarta, dr Gourma oder d Gondo-Ebeni wäre nume regional vu flache Dafelbärg oder Dineformatione ufgluckt. Dr Side vum Affolé, s Mandingo-Platoo, s Bandiagara-Platoo oder s Mahardates-Platoo hän Untergrind us Sandstai. Si sin dur Erosion vylfältig glideret un chemen uf Hechine zwische 300 un 700 Meter iber em Meeresspiegel. In e Dail Regione bstoht dr Untergrund us dr uralte Gstai vum afrikanische Schild, wu zue braite Däler naigt: Im Weschten un Oschte vum Land, im Sidweschte vum Affolé, im Bambouk, im Adrar vum Ifoghas un im Vorland vu dr Tamboura-Stapfle. Dinelandschafte, zum Dail fossiler, zum Dail rezänter Härchumft, decke wyti Dail vum Norden un gehn bis in d Kaarta im Side. Greßeri Dinelandschafte het s im Hodh, im Erg vu Niafunké, im Gourma, in dr Gondo-Ebeni, in dr Erg vu Azaouad, vu Erigat, vu Mreyyé oder im Erg Chech. Derwylscht di fossile Dine zmaischt parallel zuenander verlaufe, sin im Aklé Aouana kaotischi un seli mobili Dinefälder verbraitet. Schichtstapfle, wu gäächi, hunderti Meter diefi Haale bilde, sin fir Weschtafrika generäll karakteristisch, z Mali zum Byschpel d Bandiagara-Stapfle, d Tamboura-Stapfle oder d Affolé-Stapfle. Di wenige Bärgländer vu Mali sin Dolerit-Formatione, wu iber d Platoo ufferage. Doderzue ghere d Hebige vu Sarakollé.

Mali lyt uf em niderafrikanische Dail vum Gondwana-Urkraton. S dominiert d Becke- un Schwellestruktur, Mali lyt doderby im greschte Dail im Taoudenni-Becki, wu vum Niger-Binnedelta bis zue dr mittlere Sahara goht. D Schwelle um s Becki bstehn us Ufwelbige vum krischtalline Urkraton. Är isch vylmol vu Sandstai iberlageret, wu zwische Paläozoikum un Känozoikum dur mehreri Phase mit ere Iberfluetig mit Meerwasser entstanden isch. Ablagerige us em Tertiär git s sältener. Wel Mali, wie di gsamt Sahelzone, zue dr randtropische Zone vu dr exzessive Flächebildig ghert, sin wytlaifigi Rumpfflechine tipisch, wu vu mehrere Inselbärg unterbroche sin. Uf dr Oberflechi vu Sedimänt hän si verbraitet Lateritkruschte bildet, wu bis zue mehrere Meter dick chenne syy. Di jingschte geologische Formatione verlaufe parallel in ere nordweschtli-sidwestlige Richtig. S sin alti Dine, wu im Jungpleistozän entstande sin, bis zue 30 m hoch sin un dur Savannevegetation stabilisiert wäre.

Bi dr Bede sin tropischi Rotärde am wyteschte verbraitet. Si chemen uf krischtallinem Untergrund oder alte Sedimäntschichte vor un sind relativ steril. Dert, wu die Ärde Lateritkruschte bildet hän, wachst en armi Vegetation us Combretaceae. In Pedimäntberych cha si Verwitterigsmaterial sammlen un Bede bilde, wu fir Ackerböu chenne brucht wäre. Fersiallit, rotlächt-brunlächti lessivierti Beden uf äolische Sand, cheme au verbraitet vor un bilde Schichte vu 2 bis 3 Meter. S het wenig Humus in ene un si sin fir Bodeschlyssig dur dr Mänsch aafellig. Wämer si dingt, sin si gaignet fir dr Aaböu vu Hirsche oder Böuwulle. In dr nerdlige Sahelzone dominiere subaridi Bruunärde, wu uf aire Syre di wenige Niderschleg guet absorbiere, uf dr andre Syte aber zue Erosion naige. Dä Bode, wu vlymol Gras druf wachst, isch seli wichtig fir di nomadisch Waidwirtschaft. D Wieschteregione sin gchännzaichnet dur Raubede, wu dur physikalischi Verwitterig entstande sin un chuum organischi Aadail ufwyse. An dr Fliss lang, speziäll in dr Iberschwämmigsbiet un em Binnedelta vum Niger, cheme Gleybede un Vertisol vor. Si wyse ne hochi Fruchtbarkait uf, hän aber au s Risiko vun ere Versalzig un ere Spaltebildig bi Dreckeni. Si aigne si zum Aaböu vu Sorghum, Ryys, Gmies un andere Fäldfricht.

Dr Niger isch dr wichtigscht Fluss z Weschtafrika, är goht dur Mali uf ere Lengi vu rund 1700 km. Är chunnt vu Guinea här us em Sidweschte uf Mail un bildet no Ségou e groß Binndelta. Bi Mopti nimmt er sy greschte Näbefluss Bani uf un dailt si churz derno in zwee Ärm, dr Bara Issa un dr Issa Ber. Do het s e rund 100.000 km² großi Schwämmebeni, wu vu zahlryche flache, saisonale See deckt isch. Churz vor Diré cheme di beede Ärm wider zäme, bi Timbuktu chehrt dr Flusslauf Richtig Oschte un bi Bourem in Richtig Sidoschte.

Dr Senegal-Fluss isch dr zweet wichtig Fluss in dr Region. Är entstoht bi Bafoulabé dur dr Zämefluss vu Bafing un Bakoye. Uf sym Wäg dur dr weschtli Dail vu Mali nimmt dr Senegal no s Wasser vu Falémé, Karakoro un Gorgol uf.

Di ganzjehrige See lige uf bode Syte vum Niger un haiße Niangay un Faguibine. Dr letscht isch mit 590 km² Oberflechi in dr Rägezyt dr grescht See vum Land. Di Hyfe saisonale See fille si in dr Rägezyt mit Wasser, di wichtigschte sin Débo, Fati, Teli, Korientze, Tanda, Do, Garou un Aougoundou. Wel d Rägefäll syt dr schwäre Deerine in dr frieje 1980er Johr all weniger wäre un dur dr Böu vu Staudämm am obere Niger dreckne Niangay un Faguibine mittlerwyli regelmäßig uus.

Di Fischerei in dr Fliss un See bildet e wichtige Wirtschaftszwyyg. D Simpf un Fychtbiet, wu si in dr Rägezyt am Niger lang bilde, biete ne Läberruum fir e Hufe Vogelarte.

Mali lyt im Ibergangsberych zwische dr wächselfychte Savannen im Siden un dr vollaride Sahara im Norde. D Wächseiwrkig zwische dr innertropische Konvergänzzone im Summer un em druckene Nordoscht-Passat (Harmattan) im Winter fiert in allne Regione vum Land zuen ere uúsbregte Yydailig in Drucke- un Rägezyt. D Druckezyt isch im Winter un d Rägezyt im Summer. Di durschnittlige Johresniderschleg näme vu iber 1200 Millimeter im Siden uf weniger wie 25 Millimeter im Norden ab. Großflechigi Landwirtschaft git s wäg dr klimatisch ginschtigere Verhältnis fascht uusschließlig im Side. Im Norde het s in dr Oase nume chlaini landwirtschaftligi Nutzflechine.

Nit nume di durschnittlige Johresniderschleg, au d Rägedäg pro Johr, d Lengi vu dr Rägezyt un d Regelmäßigkait vu dr Niderschleg sin im Side dytli ginschtiger wie im Norde. Z Sikasso rägnet s durschnittli an 97 Däg im Johr, z Bamako an 76 Däg, z Timbuktu an 29 un z Kidal an 18 Däg. Derwylscht s z Kidal iber d Helfti vu dr Johresniderschleg im Juli un Augschte het, git s im Side ne Rägezyt, wu im Maie aafangt, im Augschte uf em Hegschtpunkt isch un im Oktober ufhert. Wie wyter mer in Norde chunnt, wie mee Niderschleg het s in Form vu churze, heftige un lokal yygränzte Gwitterräge. Des macht s Buure no schwärer, wel d Ackerfälder vylmol uusdeere un d Buure e baar Mol mien saaje.

Di durschnittlige Johrestämperature lige z Mali zwische 27 °C un 30 °C. si hange weniger am geografische Braitegrad. D Johresamplitude sin aber im Norde dytli greßer wie im Side: z Gao oder Timbuktu sin d Summer mit Durschnittstämperature vu bis zue 35 °C haißer un d Winter mit Jänner-Tämperature um 20 °C chelter. Z Bamako dergege lige di durschnittlige Tämperature zwische 25 °C im Winter un 32 °C im April. D Extremtämperature findet mer in dr Ort am Rand vu dr Sahara: si lige fascht bim Gfrierpunkt in chalte Winternächt un bi fascht 50 °C im Schatte an Summerdäg. Tämperatur-Amplitude vu 30 °C am e Dag sin dert normal.

D Rägemängi vu me Johr hangt stark dervu ab, wie wyt di innertropisch Konvergänzzone no Norde goht un wie glychfermig si uusbregt isch. Isch si wällefermig oder unterbroche un nit stetig uusbregt, gheit weniger Räge oder d Rägezyt fangt speter aa. Het s e baar Johr hinterenander e uuginschtigi Uusbregig vu dr innertropische Konvergänzzone, chunnt s zue re Deeri. Des het sin dr Sahelzone in uuregelmäßige Abständ. Syt dr 1960er-Johr git s aber all mee Deerine. Au ne langfrischtige Rugggang vu dr Niderschleg cha mer fir die Zytspanne noowyse. Des wird mit ere verminderete Verdunschtung in dr Innertrope dur Umwältverwieschtig äxpliziert. E Dail Wisseschaftler gehen dervu uus, ass d Niderschleg z Mali als furt abnäme un ass si d Vegetationszone no Side verschiebe. D Uuswirkige uf d Landwirtschaft un d Versorgig mit Lääbesmittel wäre in däm Fall schwär.

D Vegetation z Mali isch s Ergebnis vu johrhundertelange mänschlige Yygriff. E natyrligi Vegetation het s nume no in wenig Biet. D Kulturlandschaft, wu dur Waide, Ackerböu un Brandryti entstande isch, cha mer no dr Niderschlagsmängi in vier Zone yydaile. Vu wenige Uusnahme abgsää, dien d Bflanze in däne Zone alli am Aafang vu dr Rägezyt uusdryybe un gheie in dr druckene Monet ihri Bletter ab bzw. dr ober Dail stirbt ab.

Di dichte bis uffige Druckewälder im sidlige Dail vum Land sin dur Baumarte wie Kapokbaum "(Ceiba pentandra)", Karitébaum "(Vitellaria paradoxa)", Afrikanische Affebrotbaum "(Adansonia digitata)" oder Anabaum "(Faidherbia albida)" bregt. All die Baim wäre dur dr Mänsch intensiv gnutzt. Uf weniger ginschtige Beede drieje "Combretum"-Hirscht, Horschtgreser wie "Hyparrhenia"-, "Pennisetum"-, "Loudetia"- un "Andropogon"-Arte bilde d Grasschicht. Nerdli vu dr Druckewälder, wu s weniger wie 600 mm Johresniderschlag het, braite si di sahelisch Dorneheckesavanne uus. Dominiere dien do verschiden Akazie-Arte, Wieschtedattel "(Balanites aegyptiaca)" oder "Combretum glutinosum", un d Gras-Arte "Cenchrus biflorus" oder "Aristida mutabilis". "Eragrostis tremula" wachst vylmol uf Flechine, wu Hirsche aaböue wore isch. Bi däre Savanne handlet s si um dr „Digerbusch“; dert wächsle si Flechine mit un ohni Vegetation in Straifeform ab.

D Gränze zwische Dornbaumsavanne un Nordsahel lyt bi 250 bis 100 mm Johresniderschlag. In fychte Niderige vum Nordsahel drieje no Akazie-Arte, Hecke wie "Leptadenia pyrotechnica" oder di wichtige Fueterbflanze "Maerua crassifolia" oder "Salvadora persica". D Sahara fangt dert aa, wu dr Johresniderschlag unter 100 mm lyt. In däne Biet drätte Akazie-Arte nume no in Wadi uf. An ginschtige Standort drieje Horschtgreser wie "Aristida pungens", "Aristida longiflora" oder "Panicum turgidum".

In Mali endemischi Arte sin "Maerua de waillyi", "Elatine fauquei", "Pteleopsis habeensis", "Hibiscus pseudohirtus", "Acridocarpus monodii", "Gilletiodendron glandulosum", "Brachystelmam edusanthernum" un "Pandanus raynalii". 

Wäg dr Iberjagig dur Yyhaimischi un anderi Jeger, dr Verwieschtig vu große Biet mit starke Dreckene un dr all greßere Kultivierig un Kumkerränz mit Waiddier sin z Mali vor allem greßeri Wilddier vyl sältener wie in andere afrikanische Staate. Wie z Mauretanie sin in dr Vergangehait d Uusstärbrote fir Populatione vu Suuger z Mali im Verglych zue andere afrikanische Staate seli hoch, drotz ass d Bevelkerigsdichti nidrig isch.

Insgsamt sin rund 140 Suugerarte z Mali haimisch. Vyl Arte vu Großsuuger sin uusgstorbe, dodrunter di frijer hyfige Säbelantilope un d Mendesantilope, oder sin uf chlaini Räschtpopulatione reduziert wore. Di Weschtafrikanisch Giraff isch urspringli in wyte Dail z Zäntralmali vorchuu, isch aber dur intänsivi Jagd uf e Räschtpopulation im Gränzbiet zue Niger reduziert wore un giltet hite au as uusgstorbe. Rund 350 Elifante läben in dr Region Gourma im Gränzbiet zum nerdlige Burkina Faso. Dert handlet s si um di nerdligscht Population vu dr Afrikanische Elifante un si zaige ne periodisch Wanderverhalte im Gränzbiet, s Areal z Mali macht aber dr grescht Dail vum Verbraitigsbiet uus. Im Niger, em Nigerbinnedelta, em Débo-See un im Senegal chunnt derzue dr Afrikanisch Manati vor, e Art vu dr Seechie. Di gfehrdet un international gschitzt Art chunnt regelmäßig vor, d Bständ sin aber dur Jagd un d Verschlächterig vu dr Wasserqualitet rugglaifig un soll in Zuechumft bsundersch gschitzt wäre. 

Dr Schimpans chunnt nume im usserschte Sidweschte vum Land im Gränzbiet zue Guinea vor, erscht anne 1977 isch zum erschte Mol noogwise wore, ass es en dert git. Ihri Zahl isch 1984 uf 500-1000 Individue gschetzt wore, 1993 isch mer dergege uf e Zahl vu 1800 bis 3500 chuu. Di wichtigschte Habitat sin d Wälder, wu mit "Gilletiodendron glandulosum" dursetzt sin. Im Gilletiodendron-Wald het s rund 60 Bflanzearte, wu d Schimpanse chenne frässe. D Gruppe sin dert greßer wie in sällene Verbänd, wu in dr Savanne läbe. D wichtigscht Schutzbiet isch dernäbe di 1990 yygrichtet Réserve faunique du Bafing. Anderi Primate, wu z Mali vorcheme, sin dr Husarrenaff, di Weschtli Grienmeerchatz, dr Anubispavian, dr Guinea-Pavian (nume im usserschte Weschte) un dr Senegal-Galago. Unter dr Raubdier het mer in dr Vergangehait unter anderem Leebe un Geparde z Mali gfunde, wu d Bständ als abgnuu hän un wu s hite wie dr Afrikanisch Wildhund au in dr gschitzte Biet nimi het. Chlaineri Raubdier wie dr Blassfuchs, d Sandchatz un d Wildchatz un e baar Arte vu Schlychchatze un Marder cheme z Mali allno vor. Anderi Suuger sin chlaineri Antilope, d Mähnegaiß, s Ärdfärli un s Flusspfärd, derzue e Hufe Chlaisuuger.

No Aagabe vu BirdLife International sin fir Mali insgsamt 562 Vogelarte noogwise, dodervu 117 Wasservegel. 229 Arte wären as Zugvegel klassifiziert. E Hufe Vogelarte läbe vor allem im Binnedelta vum Niger, in däm Biet iberwintere au vyl Zugvegel vu Europa. Dr Mali-Amarant, wu in Raisefierer zum Dai las Endemit fir Mali uusgwise wird, chunnt aber au in Nochberländer vor. Zue dr gfehrdete Vegel vu Mali ghere greßeri Vegel, wu uf em Bode läbe, wie dr Afrikanisch Struß, Trappe wie d Arabertrappe un di Nubische Trappe un au Perlhiener.

Unter dr Reptilie vu Mali git s iber 170 Ächsenarte, unter anderem Waran un Dornschwanz-Agame, un iber 150 Schlangenarte. Doderzue zelle Vipere wie d Puffotter, verschideni Sandrasselottere un d Wischte-Hornviper un au Giftnattere wie meereri Kobra un d Boomslang, wu s im Side het. Au dr Nerdli Felsepython isch Bstanddail vu dr Herpetofauna vum Land. Im Niger un andere Fliss läbe dezue, wie in dr maischte greßere Flisse z Afrika, Krokodil, vor allem s Nilkrokodil. Näbe däne Arte sin au 15 Schildchrottenarte fir Mali noogwise.

In dr Fliss un See vu Mali het s iber 140 Fischarte, dodrunter 18 Welsarte, 14 Salmlerarte, 9 Buntbarsch (u. a. d Niltilapie, "Sarotherodon galilaeus" un "Coptodon zillii") un 4 Karpfefisch. Dr grescht Fisch vu Mali isch dr Afrikanisch Chnochezingler, wu Plankton fisst.

Fir d Ekosischtem vu dr Sahelzone sin Termite wichtig, wu dr Bode luck mache un Humus bilde. Bsundersch uffellig sin d Böu vu dr Art "Cubitermes fungifaber". D Wäbervegel-Arte duet mer ferchte as Schädling in dr Ryysfälder. No mee Sorge mache dr Bevelkerig Wanderhaigumper. Dr Wieschtehaimgumper, wu do sy Bruetbiet im Maghreb het, cha in Johr mit gnue Niderschleg in risige Schwärm iber d Sahara in dr Sahel wandere un di natyrli Vegetation wie au d Nutzpflanze verwieschte.

Dr ainzig Nationalpark z Mali isch dr Boucle-du-Baoulé-Nationalpark im Weschte vum Land, rund 200 km nerdli vu Bamako. Är umfasst e Flechi vu 5430 km² un dient em Schutz vu Flusspfärd, Giraffe, Wasserbeck, Rossantilope, Rise-Elenantilope, Lyyrantilope un Wassersei, derzue em Schutz vu dr Flora. Syni Wälder sin aber dur Buure un Hiirde glych gfehrdet wie s Réserve de Fina im Side.

Di wichtigscht ethnisch Gruppe z Mali sin d Mande, si mache rund 40–45 % vu dr Bevelkerig uus. Zue däre Gruppe ghere d Bambara (35 %), d Malinke (5 %) un d Jula (2 %). Ihri Sidlige lige im sidweschtlige Dreieck vum Land. Zue dr Sudanvelker, wu 21 % vu dr Bevelkerig uusmache, ghere d Soninke oder au Sarakolle (8 %), d Songhai (7 %), d Dogon (5 %) un d Bozo (1 %). D Volta-Velker sin mit rund 12 % verdrätte. Si sidle vor allem an dr Gränze zue Burkina Faso. Zue ihne ghere d Senufo (9 %), d Bwa, d Bobo (2 %) un d Mossi (1 %).

Derwylscht all die Gruppe sässhaft läbe, sin d Fulbe (10 %), d Tuareg (6 %) un d „Maure“ (3 %) traditionäll Nomade oder Halbnomade. Vyl Nomade hän dur klimatischi Veränderige un chriegerischi Ussenandersetzige ihre traditionäll Läbe mieße ufgee.

SIL International fiert insgsamt 68 Sproche uf, wu z Mali gschwätzt wäre: 

Mali isch e muslimisch bregt Land. Zwische 85 % un 90 % vu dr Bevelkerig ghere zum sunnitische Islam us dr malikitische Rächtsschuel. Scho im 11. Johrhundert het im hitige Mali e Richtig vum Islam e große Yyflus iberchuu, wu d Glychhait vu allne Muslim bredigt un hite z Weschtafrika wyt verbraitet isch. Dreger vu däre Variante vu dr Islamisierig sin berberischi Händler gsii, wu as Charidschite mit dr Sudan-Zone Handel dribe hän. Fir langi Zyt isch dr Islam uf d Elite vu stedtische Zäntre bschränkt blibe. Herrscherfamilie, Händler un Wyysi sin zum Islam konvertiert, derwylscht s Mee vu dr Bevlekerig em traditionälle Glaube drei bliben isch. Ainewäg het s in e Dail Stedt im hitige Mali ab em 13. Johrhundert e Bluescht vu dr islamische Glehrsamkait gee. No 1800 isch s z Weschtafrika zuen ere Bildig vu islamische Staate chuu: dur dr Usman dan Fodio, dr Grinder vum Kalifat vu Sokoto, oder em Seku Amadu Bari, wu s theokratisch Massina-Rych grindet het. Um die Zyt sin vyl jungi Manne zum Islam kovertiert, as Gegebewegig zue dr europäische Kolonialilisierig. Dodermit het dr Islam Landbevelkerig durdrunge. Dr Islam z Mali het im Lauf vu dr Zyt e Hufe Elemänt vu dr traditionälle Religione ufgnuu. Vor allem dr Sufismus het dr Mänsche Ruum bote fir ihri Vorstellige vu Gaischter, Dämone un ghaime Chreft. D Sufi-Tradition vu dr Qādirīya us em 11. Johrhundert un dr Tidschānīya us em 18. Johrhundert, wie au dr Uusdusch mit andere Velker vu Weschtafrika hän dr malisch Islam stark bregt. As Gegebewegig doderzue hän syt dr 1930er Johr Glehrti Yyfluss gwunne, wu z Egypte oder z Saudi-Arabie studiert ghaa hän. Vor allem in dr 1940er un 1950er Johr het si unter malische Studänte un Händler s Wahabitedum uusbraitet.

Vor dr Islamisierig hän traditionälli afrikanischi Religione vorgherrscht, wu in abglägene Regione vum Sidweschte bis hit erhalte blibe sin.

Chrischte mache je no Quälle zwische 1 un 5 % vu dr Bevelkerig uus. Di maischte sin kadolisch un ghere dr Dogon un dr Bobo aa.

Felsmolerei zaige d Bsidlig vu Mali syt em Paläolithikum. Mer waiß, ass dr Transsaharahandel mit Nordafrika scho vor iber 2000 Johr arg wichtig gsii isch un derzue gfiert het, ass d Handelsort am Sidrand vu dr Sahara rych wore sin. Um 300 v. Chr. isch d Jenne-Jeno-Kultur ufbliet, wu dur archäologischi Fund dokumentiert isch.

Zwisch em 4. un em 11. Johrhundert het s Ghana-Rych vu dr Soninke d Region zwische Senegal un Niger dominiert. Sy Zäntrum isch in dr Nechi vum hitige Néma gläge. Zwai Johrhundert speter het s islamisch Mali-Rych vu dr Malinke d Hegemony iber d Regio kriegt, sy Zäntrum isch am Oberlauf vum Niger gläge. S Mali-Rych isch dur d Ufzaichnige vum Ibn Batuta, aber au dur d Pilgerfahrt vu sym sagehaft ryche Herrscher Mansa Musa beriemt wore. No sym Nidergang im 15. Johrhundert isch s Songhairych mit Zäntrum z Gao chuu, wu Stedt wie Djenné un Timbuktu zue me Bluescht verhulfe het, unter anderem mit universitetsähnlige Bildigsyyrichtige. 

S Songhai-Rych isch zerscht dur e marokkanischi Invasion am Änd vum 16. Johrhundert mit dr Eroberig vu Timbuktu un Gao gschwecht wore un s sin e Hufe chlaineri Staate entstande. Ab em 17. Johrhundert hän d Bambara Herrschaftszäntre am Niger lang um Ségou ufböue (Rych vu Bambara). Im Biet vum Massina isch s Massina-Rych vu dr Fulbe entstande. Ändi 18. Johrhundert hän Herrscher vum Volk vu dr Tukulor fascht im ganze hitige Staatsbiet vu Mali d Macht ibernuu.

In dr 1880er Johr het di franzesisch Kolonialarmee vu Weschte här aagfange, s hitig Mali unter ihri Kuntroll z bringe. Vor em Hintergrund vu dr britische Kunkerränz um Weschtafrika hän si versuecht, mit militerische un diplomatische Mittel ihre Yyfluss uf di gsamt Sahelzone uuszdehne. Si sin doderby uf Kollaborateur droffe, wie au uf militerisch organisierti Rivale, vor allem z Ségou un in drPerson vum Samory Touré, wu sälber ne Rych het welle ufböue. Bis 1899 het Frankrych s gsamt hitig Mali eroberet, drotz ass es d Nomade in dr Sahara nie unter Kuntroll het chenne bringe. Anne 1893 isch dr Louis Albert Grodet dr erscht Gouverneur vu dr Kolony Franzesisch-Sudan wore. Bamako isch Hauptstadt vu dr Kolony wore un 1904 isch d Bahnlinie uf Dakar fertig böue gsii. D Region isch fir d Franzose aber weniger wichtig blibe, si het vor allem Soldate gliferet, wu in beede Wältchrieg uf franzesischer Syte kämpft hän.

Scho syt dr 1930er Johr het s Intellektuälli gee, wu fir d Unabhängigkait vu dr Kolony yydrätte sin. D Barteie Parti Soudanais Progressiste (PSP) un Rassemblement Démocratique Africain (US-RDA) entstande, di letschter isch sterker antikolonialistisch ufdrätte. Wu 1956 allne Burger vu dr Kolonie s Wahlrächt zuegstande wore isch un wu di franzesisch Verfassig vu 1958 dr Kolonie volli inneri Autonomy erlaubt het, hän si d Kolonie Senegal un Franzesisch-Sudan am 4. April 1956 zämedue un hän as Mali-Federation am 20. Juni 1960 d Unabhängigkait verchindet. Wäg dr Differänze zwische dr wichtigschte Bolitiker vu dr beede Landesdail, Modibo Keïta un Léopold Sédar Senghor, isch d Federation scho am 20. Augschte vum nämlige Johr wider ussenandergheit. Am 22. Septämber 1960 het di friejer Kolony Französisch-Sudan formäll ihri Sälbschtändigkait unter em Name Republik Mali verchindet.

No dr Unabhängigkait isch Mali ne Aibarteiestaat unter em Bresidänt Modibo Keïta wore, wu sy Macht uf d US-RDA gstitzt het. Är het e sozialistisch orientierti Bolitik verdrätte, wu uf Zäntralisierig un Mobilisierig vu dr Masse dur d Barteistrukture abzilt het. Ohni ass s Land mit Frankrych broche hätt, isch ängeri Zämmearbet mit dr Oschtblockstaate gsuecht wore. S Regime vum Keïta isch wäg dr schlächte wirtschaftlge Lag un dr all greßere Uuzfriidehait in dr Bevelkerig als repressiver wore. Am 19. Novämber 1968 het si ne Gruppe vu junge Militeer um dr Moussa Traoré an d Macht butscht. Zue ihre Machtbasis isch d Ainhaitsbartei Union Démocratique du Peuple Malien (UDPM) wore. Si het im Große un Ganze wytergmacht mit dr sozialistische Bolitik vum Keïta, het aber ab dr Mitti vu dr 1970er Johr sterker dr Aaschluss an di weschtlige Induschtrystaate gsuecht. In dr Ära vum Traoré het zwoo schlimmi Deerine gee, anne 1980 bolitischi Uurueje un Mali het derzue au no zwai Mol Gränzkumflikt mit em Nochberstaat Burkina Faso mit Waffe uusdrait. Im Norde hän d Tuareg revoltiert.

Dr Touré isch am 26. Merz 1991 sälber dur e Butsch gstirzt wore. Anne 1992 het s di erschte fre Wahle in dr Gschicht vum Land gee, wu dr Gschichtsbrofässer Alpha Oumar Konaré (ADEMA-PASJ) gwunne het. No zwoo Amtsperiode isch dr dr Butschischt vu 1991, dr Amadou Toumani Touré in s Amt gwehl wore. Um des Zyt sin mit uusländischer Unterstitzig wichtigi Reforme in Verwaltig un Juschtiz durgfiert wore. Drotz ass Mali as glunge Byschpel fir d Demokratisierig z Afrika globt wore isch, isch d Staatsverwaltig ineffiziänt un korrupt un d Armuet hoch blibe. Beedi Bresidänt hän derzue kai Lesig fir d Tuareg-Frog gsuecht.

Wu ne Hufe schwär bewaffneti Seldner un Islamischte us em Burgerchrieg z Libye uf Mali chuu sin un si mit dr Tuareg-Rebälle verbindet hän, isch dr Nordmali-Kumflikt akut wore. Im Jänner 2012 hän Tuareg-Verbänd s malisch Militeer im Nordoschte vum Land aagriffe, drei Monet speter hän si dr ganz Norde unter ihri Kuntroll brocht ghaa un hän am 6. April 2012 s Biet, wu si driber gherrscht hän, unter em Name Azawad fir unabhängig erklert. D Armee vu Mali het iber d Rebälle nit chenne siige, het aber im Merz 2012 dr Bresidänt us em Amt butscht. Zwische Jänner un Juli 2012 sin iber 250.000 Malier in d Nochberländer gflichtet, derzue sin rund 175.000 Mänsche im Land uf dr Flucht gsii.

Im Dezämber 2012 hän di Verainte Natione ere Resolution zuegstimmt, wu dr Wäg fir e militeerischi Interväntion vum Weschte frei gmacht het. Wu d Rebälle im Jänner 2013 aagfange hän, au dr Side z erobere, het dr Ibergangsbresidänt Dioncounda Traoré di friejer Kolonialmacht Frankrych um Hilf bätte. Mit dr „Opération Serval“ sin d Islamischte schnäll bsiigt wore un s Kommando isch an afrikanischi Druppe retuurgee wore. Di negschte Bresidänschatftswahle z Mali het dr dr friejer Premierminischter Ibrahim Boubacar Keïta gwunne. D Lag im Land isch aber speziäll im Norde allno instabil.

Dr Staat isch in acht Regione un dr Hauptstadtdischtrikt glideret. Die sin 49 Krais un 703 Gmaine dailt. D Regione sin no ihre Hauptstedt gnännt.




</doc>
<doc id="18938" url="https://als.wikipedia.org/wiki?curid=18938" title="Marokko">
Marokko

Marokko (Arabisch المغرب , "al-maghrib"), s Königriich Marokko (Arabischالمملكة المغربية , "al-Mamlaka al-Maghribīya"), lit im Nordweschte vo Afrika. Er isch s weschtligschd vo de drei Maghrebländer. Im Norde gränzt es an s Mittelmeer, im Weschte an dr Atlantisch Ozean und im Oschte an Algerie. D Schdrooss vo Gibraltar drennt en vom europäische Kontinänt.

D Südgränze vo Marokko isch international umschdritte wäg em Westsaharakonflikt bis dass dört e Referändum under dr Überwachig vo de Vereinte Natione über die zuekümftigi Zueghörigkeit vo der Weschdsahara abghalte wird.

Öbbe 80 % vo dr Bevölkerig si Berber, vo deene knapp 60 % arabisierti Berber. Si sin hüte mäistens sässhafti Buure, nume e Minderhäit läbt no as Nomaade oder halbnomaadisch in abgläägene Gebiet vom Middlere Atlas oder uf de Hoocheebene im Oste vom Land. Öbbe 20 % vo de Marokkaner si arabischstämmig. Nordmarokko mit dr alte Metropole Fès isch eender arabisch (34 % vo dr Bevölkerig si Araber, 25 % arabisierti Berber), Südmarokko und däm si Metropole Marrakesch eender berberisch (30 % vo dr Bevölkerig si Berber) brägt. Es lääbe au no öbbe 60'000 Usländer im Land, drunder vor allem Franzoose, Spanier, Italiäner, Tunesier und Algerier.

D Bevölkerig isch in Marokko seer ungliich verdäilt. Zwäi Driddel vo de Iiwooner lääbe uf öbben eme Zäätel vo dr Flechi vom Land im Nordweste oder Weste. Balligsgebiet si d Küstegebiet im Norde und Nordweste und s Sebou-Diefland. Zwar het Marokko en alti Stadtkultur, aber nume 58,2 % (2011) vo dr Bevölkerig lääbe in Stedt. S Land verstedteret langsaamer as anderi afrikanischi Staate. 27,8 % vo de Iiwooner si jünger as fufzääni; d Grubbe vo de Lüt über 65 macht nume 6,1 % us. D Lääbenserwartig isch 75,9 Joor, s Bevölkerigswaggsdum öbbe 1 %. S Durchschnittsalter isch 26,9 Joor (Daate us em Joor 2011).

Öbbe 90 % vo de Marokkaner schwätze s marokkanische Arabisch, nume öbbe 0,7 % de Hassania-Dialäkt. Berberischi Marokkaner schwätze verschidnigi Berbersprooche (Taschelhit, Mazirisch, Ghomara, Tarifit, Senhaja de Srair und hüte au no Judäo-Berberisch) – guet d Helfti vo de Marokkaner chan e Berbersprooch.

Die offizielle Sprooche vo Marokko si Arabisch und Mazirisch. Franzöösisch wird im ganze Land as Handels-, Bildungs- und zwäiti Amtssprooch verwändet. Bi dr staatlige Iisebaan "Office National des Chemins de Fer" (ONCF) isch Franzöösisch d Bedriibssprooch. Im Norde vo Marokko, dr Westsahara und um Sidi Ifni wird au no Spanisch brucht. Änglisch bechunnt as Sprooch vo dr bildete Juugend mee und mee Bedütig.

D Staatsreligion isch dr Islam. Öbbe 98,7 % vo dr Bevölkerig si Muslim, drvo 90 % Sunnite vo dr malikitische Richdig. 1,1 % vo de Iiwooner si Christe (die mäiste Katholike) und 0,2 % Juude. In dr Volksreligion het dr Glaube an Gäister – as Erb vo de vorislamische Berber – diefi Wurzle.

Vo 1972 – äi Joor bevor e Hufe öiropäischi Länder ufghöört häi, Arbetsmigrante aazwärbe – bis 2005 het sich d Zaal vo de Marokkaner in de wichdige öiropäische Länder (ooni UK und Skandinavie) vernüünfacht. E Hufe Marokkaner lääbe e zitlang im Usland, vor allem in West- und Südöiropa, oder häi iir Land uf dr Suechi noch bessere wirtschaftlige Perspektive für immer verloo. In vile Länder bilde Marokkaner und Marokkanischstämmigi die grösste muslimische Gmäinde. Öbbe 1,2 Millioone lääbe z Frankriich, öbbe 750'000 z Spanie, 500'000 z Italie, 350'000 z Belgie, 330'000 in de Niiderland und 100'000 z Dütschland. Witeri Gmäinde existiere au z Norwääge, Schweede und Groossbritannie. Chliineri Gmäinde vo hööcher kwalifizierte Uswanderer lääbe in de USA (mindestens 100'000) und Kanada (mindestens 78'000). Schetzigswiis 300'000 Marokkaner lääbe in andere Staate vom Maghreb oder in Staate im Noochen Oste.

Wil d Wirtschaft witer waggst, wandere immer weniger Marokkaner in anderi Staaten us. Drfür wird die illegali Zuewanderig vo Schwarzafrikaner "(Subsahariens)" gröösser. Marokko het sich sit dr Middi vo de 1990er Joor zum ene Transitland vor allem für Migrante us Westafrika entwigglet, wo us wirtschaftlige oder politische Gründ iiri Häimet verloo häi; vo dene wäi immer mee für immer im Land bliibe. 2005 häi 25'000 schwarzafrikanischi Migrante legal z Marokko gläbt. Wil d Iiräis uf Öiropa seer vil schweerer gmacht worde isch, blibe vili in Marokko. Näbe de afrikanische Migrante in däm Joor 28'000 Öiropäer im Land gläbt, vor allem in Stedt wie Marrakesch.


</doc>
<doc id="18939" url="https://als.wikipedia.org/wiki?curid=18939" title="Mauretanien">
Mauretanien

Mauretanie (amtli ) isch Staat im nordweschtlige Afrika am Atlantik. Die Bresidialrepublik gränzt an d Staate Algerie im Nordoschte, Mali im Oschte un Sidoschte, Senegal im Sidweschte un im Nordweschte an s Territorium vu dr Weschtsahara. S Land isch fascht dreimol so groß wie Dytschland un bstoht mit Uusnahm vun ere Dornehurschtsavannezone an dr Sidgränze lang us Wieschti. Noch em Militärbutsch am 8. Augschte 2008 het e Militärdiktatur regiert. Am 18. Juli 2009 het s wider Bresidäntschaftswahle gee.

D Oberflechegstalt vu Mauretanie bietet e rächt glychfermig Bild. Im Side zwische Senegalmindig un Cap Timiris isch d Kischte flach, im Norde gääch mit vyl Insle un Buchte. Landyynezues chunnt e uusdehnt Diefland, wu mit syne Sandinefälder dr weschtli Rand vu dr Sahara bildet. E churze gääche Aastiig laitet iber zum ebene Hochland (300–500 m i. M.) im zäntrale Landesdail. Do lige d Sandstaiplatoo vu Adrar, Tagant un Affollé un ainzelni Inselbärg, dodrunter dr Kediet Ijill, mit 915 m di hegscht Hebig vu Land. Zäntral in dr Sahara, uf dr Gränze zwische dr Verwaltigsregione Tiris Zemmour un Adrar, lyt s Naturwunder Guelb er Richat. Geg Oschte gehen di mit Grell deckte Hochflechine aabe zum abflusslose, sandgfillte Becki El Djouf. Dr ainig Fluss im Land, wu s ganz Johr Wasser fiert, isch dr Senegal, wu d Staatsgränze zum glychnamige Nochberland bildet.

Mauretanielyt im Berych vum nerdlige Wändchrais un het dodermit zum greschte Dail e druckehaiß Wieschteklima. Abchielig bringt nume d chalt Kanarestrom vor dr Kischte, wu im Kischtebiet vylmol zue Näbel fiert. In dr Nordhelfti vum Land gheie s Niderschleg unter anderem im Winter, aber sälte iber 100 mm pro Johr, im usserschte Side sin s 300–400 mm, in dr Hauptsach vu Juli bis Oktober. Di durschnittlge Jännertämperature lige bi 20–24 °C, d Julitämperature bi 30–34 °C, im Summer git s Maximalwärt bis 50 °C.

Gras- un Hurschtflechine un Akazie markiere dr Ibergang vu dr Wieschesteppe zue dr Dornsavanne vum Sahel. In dr Oasen wachse vor allem Dattelpalme, in dr Iberschwämmigssavanne vum Senegal au Raphiapalme, Affebrotbaim un Bambus. Im Kischteland git s uusdehnti Salzsimpf.

Dier vu dr Savanne sin Antilope, Elifante un Hyäne, d Wieschtesteppe bietet no Fueter fir Gazelle, Struß, Wäärzesei, Leoparde un Falbchatze. Au git s in dr Dine e Hufe Skorpion un Schlange.

Z Mauretanie git s au Nilkrokodil, wu zmaischt an Guelta läbe un di gring Niderschlagsmängi so guet wie megli nutze. In dr Druckeperiod zien si si in chieli Felsspalte unter em Bode zrug, fahre ihre Stoffwächsel uf e Minimum aabe un gheie un e Staari, wu si monetlang ohni Wasser unFueter din chenne uuschuu.

Dr Waldbstand het zwische 1990 un 2000 um 2,7 Brozänt abgnuu.

Z Mauretanie het s zwee Nationalpark:

Quelle: UN

Z Mauretanie dräffe arabischi, berberischi un schwarzafrikanischi Volksgruppe ufenander, wu si stark mitenander vermischlet hän. Wäge däm sin Brozäntaagobe zue ainzelne Ethnie chuum megli. Rund 70 Brozänt vu dr Bevelkerig schwätze Hassania, di regioal Variante vum Arabisch. Si ghere zue dr arabisch-berberische Maure. Rund d Helfti vu däne Hassania-Schwätzer wäre „Bidhan“ oder „Wyssi Maure“ gnännt un ghere zue dr boode obere Schichte vu dr dradizionäll stark hierarchisch gliderete mauretanische Gsellschaft, dr "Hassani" (Chrieger) un "Marabout" (Islamglehrte). Di ander Helfti haiße „Haratin“. Die im Durschnitt e wenig dunkelhyitigere Mänsche hän Vorfajre, wu Sklave gsii sin. Di ibrige 30 Brozänt vu dr Gsamtbevelkerig ghere zue ne baar schwarzafrikanische Velker (zämme „Soudans“ gnännt), wu in dr Hauptsach m Side am Senegalflusse lang läbe. Zue dr schwarzafrikanische Velker ghere d Tukulor, wu buure, un d Fulbe, dradizionäll Viihiirte. Baide wäre wäg ihre gmainsame Sproch Pulaar as "Halpulaare" zämegfasst. Chlaineri Volksgruppe sin d Sarakolé, d Wolof] un d Bambara. Im Land läbe au rund 5000 Europäer, zmaischt Franzose.

Dr Kompromiss zwische dr verschidene Kulture vu Mauretanie isch wichtig fir dr Zämehalt vu dr Nazion. Dradizionäll wird s Land – au geografisch – no däne Volksgruppe in s sognännt "Ard al-Bīdān" („Land vu dr Wysse“) un "Ard as-Sūdān" (Land vu dr Schwarze“)unterdailt. Die vylmol bruuchte Uusdruck sin aber nit abschetzig gmaint. Die Yydailig isch au mee wirtschaftli-dradizionäll wie ethnisch. Vyl Schwarzafrikaner ghere dr nomadische Wält aa, dr Name „Bīdān“ wird fir alli nomadischi Gruppe brucht, wu kulturäll arabisiert sin. Hite giltet dr Islam as Bindig zwische dr verschidene Ethnie un isch di ainzig Legitimierig fir Gsetz

D Amtssproch isch Arabisch, d Kolonialsproch Franzesisch het si derzue as Arbets-, Handels- un Bildigssproch ghalte

Schwätze dien di maischte Lyt Hassania, di maurisch Varietät vum Arabisch. Di wechstatlantische Sproche Pulaar un Wolof un d Mande-Sproch Soninke sin ain au anerkännti Nazionalsproche. Derzue wäre no d Berbersproche Imeraguen un Zenaga gschwätzt wu mittlerwyli aber fascht uusgstorbe sin.

Fascht 100 Brozänt vu dr Bevelkerig sin sunnitischi Muslim, wu dr malikitische Rächtsschuel aaghere.

Dr gwehlt Presidänt isch dr Mohamed Ould Abdel Aziz. Si Vorgänger isch dr Sidi Mohamed Ould Cheikh Abdallahi gsi, wo vo dr früehnere Militärregierig underschdützt, aber im Augschte 2008 dur en Militärputsch entmachted worden isch.

Mauretanie isch in 15 Regione glideret, drei dervu bilde d Hauptstadt Nouakchott. 





</doc>
<doc id="18940" url="https://als.wikipedia.org/wiki?curid=18940" title="Mauritius">
Mauritius

Mauritius (dt.: [], engl.: []) isch än Inselschdaat im Südweschte vom Indischen Ozean, öbbe 900 km öschtlig vo Madagaskar. Im Norde befinde sich d Seychelle und im Weschte isch s französische Überseedepartement La Réunion.

Vo 1958 aa het Groossbritannie Mauritius uf si Selbstschtändigkeit vorbereitet. S allgemeine Wahlrächt isch iigfüehrt worde und d Insle het politischi Autonomii übercho. Nach 150 Johr, wo Groossbritannie gherrscht het, isch Mauritius am 12. März 1968 unabhängig worde, isch aber Deil vom Commonwealth bliibe. Dr Füehrer vo dr Arbeiterpartei, dr Sir Seewoosagur Ramgoolam, isch dr erscht Premierminister worde, und er het Mauritius in den erschte 14 Johr vo siiner Unabhängigkeit gregiert. Sit Juli 2005 isch si Sohn Premierminister.

Am 12. März 1992 isch Mauritius noch dr Iifüehrig von erä neue Verfassig ä Republik worde.
Mauritius isch eini vo de wenige schtabile repräsentative Demokratie z Afrika mit freie Wahle und Garantie für Menscherächt.

Mauritius het öbbe 1,2 Millione Iiwooner. Öbbe zwäi Driddel von ene stamme vom indische Subkontinänt. E groosse Däil vo dr übrige Bevölkerig si sogenannti Kreole, wo vo Sklave us Afrika und Madagaskar abstamme, wo sich mit andere Gruppe, vor allem Öiropäer, vermischt häi. Guet zwäi Brozänt vo de Mauritier si Chinese, die wissi Minderhäit isch e chli chliiner. Uriiwooner git s nit, wil Mauritius vor dr Kolonialisierig umbewoont gsi isch und nume gläägentlig vo arabische Seefaarer bsuecht worde isch.

Fast die ganz Bevölkerig schwätzt im Alldaag Morisyen. Das isch e Kreolsprooch, wo uf em Französische basiert. Es isch d Muetersprooch vo 80 Brozänt vo de Iiwooner. Änglisch isch d Amtssprooch und Franzöösisch wird immer no von ere chliine Elite gschwätzt. 


</doc>
<doc id="18944" url="https://als.wikipedia.org/wiki?curid=18944" title="Mosambik">
Mosambik

Mosambik [] (Portugiisisch "Moçambique" []) isch ä Schdaat in Südoschtafrika. Mosambik isch sit em 12. November 1995 Mitgliid vom Commonwealth of Nations. Dr Nationalfiirdig isch der 25. Juni, dr Dag vo der Unabhängigkeit (1975).

Mosambik lit am Indischen Ozean zwüschem 10. und em 27. Breitegrad Süd. Mosambik gränzt an Tansania, Malawi, Sambia, Simbabwe, Südafrika und Swasiland. Di Schdroos vo Mosambik drennt dr Inselschtaat Madagaskar vom afrikanische Feschtland.

An dr 2800 km lange Kischte git s e brait Kischtediefland. S deckt dr grescht Dail vum Side, wird vu d Sambesimindig no Norde zues aber schmeler. Hinter dr Kischte styt s Land stapflefermig bis zum zirka 1000 m hoche Dafelland vum Hochfäld aa. Dr hescht Bärg isch dr Monte Binga in dr Provinz Manica (an dr Gränze zue Simbabwe) mit 2436 m.

Di Huffe Fliss vum Land chemen us em Hochland un fließen in Oschten in d Stroß vu Mosambik. Dr grescht Fluss isch dr Sambesi (2.574 km), wu im Weschte vu Mosambik dur dr Cahora Bassa-Damm ufgstaut wird. Anderi großi Fliss sin dr Rovuma, dr Gränzfluss zur Tansania, dr Save un dr Limpopo. Dr Malawisee bildet e Dail vu dr Gränze mit Malawi; sy Abfluss isch dr Shire, wu in Sambesi mindet.

Mit ere Landesflechi vu 801.590 km² lyt Mosambik uf Rang 34 in dr Wält. 18 % vu dr Landesflechi sin Wald- un Buschland, 4 % Ackerland, 55 % Matten un Waide.

D Uusdehnig vum Land isch in Nord-Sid-Richtig 2000 km, in dr Wescht-Oscht-Richtig 50 bis 600 km. D Kischte am Indischen Ozean ischt 2.470 km lang.

Mosambik het 4.571 km Landesgränze, dodervu zue Malawi 1.569 km, zue Sidafrika 491 km, zue Swasiland 105 km, zue Tansania 756 km, zue Sambia 419 km un zue Simbabwe 1.231 km.

D Vegetation, wu vorheerscht, isch d Druckesavanne mit druckenem Grasland un e baar Druckewälder. D Baím in dr Savanne gheie zum Dail ihre Laub in dr Druckezyt ab un wären im Lauf vu dr Rägezyt wider grien. Tipischi Baim vu dr Druckesavanne sin Schirmakazien un Affebrotbaim. S Gras isch in dr Druckezyt bruun un verdeert, wird aber in dr Rägezyt bis zue 2 Meter hoch.

Im Land heerscht e Savanneklima vor mit ere fychten un ere druckene Johreszyt. In dr Rägezyt, wu vu Novämber bis April goht, gheie rund 80 % vu dr Johresniderschleg. Die schwanke je no Region zwische 700 un 1500 mm im Johr.Derwylscht d Tämperaturen in dr Rägezyt schwiel-haiß (tropisch) sin, het s in dr Druckezyt dytli chieleri Näächt. S ganz Johr lige d Dagestämperature zwische 25 un 30 °C, im Inland au bis 35 °C. D Näächt sin mit rund 15 bis 25 °C bsundersch an dr Kischte zum Dail seli schwiel.

In e Dail Johr, zum Byschpel 2007/2008 isch s zue uugwehnli hoche Niderschleg chuu, wu Dodesopfer gforderet un d Ärne bedroht hän. Insgsamt git s im Land e hochi Klimavariabilitet un vylmol extremi Wätter, vor allem Deerine, Iberschwämmige, tropischi Zyklon. Deerine sin di hyfigschte Kataschtrofen un drätten alli zwai bis drei Johr uf. Mer goht dervu uus, ass dur di Global Ufwermig d Zyklon weniger, defir aber hefriger wäre. Wel e Großdail vu dr Bevelkerig vum Rägefäldböu läbt, sin si bsundersch aafellig gegeniber Veränderige vu dr Niderschlagsmuschter.

Di durschnittli Läbeserwartig bi dr Geburt wird mit 48,4 bis 51,78 Johr aagee. 43 % vu dr Bevelkerig sin unter 15 Johr alt un nume 3 % iber 65. Di zämmegfasst Fruchtbarkaitsziffere lyt bi 5,4 Chinder pro Frau. Des lyt unter anderem au dodra, ass nume 12 % vu dr ghyrotene Fraue modärni Verhietigsmethode z Verfiegig hän (Stand 2008). S Land het aini vu dr hechschte AIDS-Rote vu dr Wält (12 %), was s Bevelkerigswachstum brämst.

Dr Großdail vu dr Gsamtbevelkerig ghert Bantuvelker aa. S grescht Volk bilde mit rund 40 % Aadail d Makua. Derzue git s Tsonga (21 %), d Yao (12 %), wu au z Malawi läbe, un d Makonde im Nordoschte (11 %). Di oschtafrikanische Swahili läben im Kischtebiet un mache rund 7 % vu dr Bevelkerig uus. D Chewa (4 %) hän ihre Hauptsidligsbiet z Malawi, d Shona (3 %) z Simbabwe.

Derzue het s z Mosambik e Huffe Lyt mit eme Migrationshintergrund, Chinese, Inder, Europäer (vor allem Portugiese) un Sidafrikaner.

SIL International fiert insgsamt 43 Sproche uf, wu z Mosambik gschwätzt wäre:

Noch ere Hebig vu 2007 sin insgsamt 28,4 % vu dr Yywohner remisch-katholisch (in dr Hauptsach im Siden un Sidweschte) un 17,9 % moslemisch (in dr Hauptsach Sunnite, vor allem im Norden un an dr Kischte). 15,5 % sin zionistischi Chrischte, 12 % Proteschtante, dodervu 10,9 % Pfingschtler un 1,3 % Anglikaner. Dr Räscht vu dr Bevelkering (6,7 %) ghert andere Religionen aa, zmaischt Naturreligione. Kaire Religion ghere 18,7 % aa un 0,7 % sin nit ufgnuu wore.

Di urspringlige Bewohner vu Mosambik sin d Jeeger un Sammler vu dr San („Buschlyt“) gsii, wu ab em 1. Johrhundert no Chrischtus in e baar Wälle vu Bantuvelker verdrängt wore sin. Die Bantu sin Buure gsii un mit ihne het in dr region d Yysezyt aagfange. 

Z Mosambik het mer an verschidene Ort im ganze Land verdailt Fund us dr Yysezyt gmacht un wisseschaftlig untersuecht. Die Fund stammen us dr Zyt zwische 200 un 1000. Di sidligscht Fundstell lyt z Matola bi dr hitige Gränze zue Sidafrika, in dr Nechi vu dr yysezytlige Handelsstadt Chibuene in dr Provinz Inhambane. Nampula-Tradition wird e yysezytligi Keramik-Kultur in dr glychnamige Provinz Nampula im Norde vum Land gnännt. D Nkope-Kultur isch im Landesinnere gläge, in dr Nechi vum Malawisee. Au do, hunderti Kilometer vu dr Kischten ewäg, wyse Fund vu Glasperlen un anderem uf Handelsbeziehige mit dr Kischte, also Ort wie zum Byschpel Chibuene. Im 1. Johrtdöusert hän au Handeslbeziehige aagfange zue dr oschtafrikanische Swahelikultur. Di friescht Nännig vu Handelsbeziehige zwisch em Rote Meer un em eschtlige Afrika findet sich aber im sognännte Periplus Maris Erythraei, eme Wärch us em 1. Johrhundert no Chrischtus, wu ainzelni Handelsruute un au Häfe zwisch em Rote Meer un dr oschtafrikanische Kischte bschrybt.

Swahili nännt mer e islamischi, stedtisch bregti arabisch-afrikanischi Mischkultur, wu d Handelsaktivitet vun ere di gsamt Kischte vu Oschtafrika johrhundertilang bregt ghaa het. Oschtafrika isch iber si in e Handelsnetz yybezoge gsii, wu Waren un Idee driber zwische Indie, em Persische Golf un dr Großrych im Innere vu Oschtafrika, wie zum Byschpel em goldryche Munhumutaparych uusduscht wore sin. Sälbscht chinesisch Porzellan het mer bi Uusgrabigen in Swahili-Kischtestedt gfunde. E Huffe Kischtestedt vu Mosambik sin Swahili-Grindige, zum Byschpel Quelimane un Sofala. D Kischte vu Mosambik isch dr sidligscht Uuslaifer vu däm Handeslnetz gsii. Sofala im zäntrale Mosambik isch dr sidligscht afrikanisch Hafe gsii, wu regelmäßig vu arabische Chauflyt vu Oman aagfahre woren isch, Chibuene isch dergege dr sidligscht Kischtenort, wu iberhaupt im Swahili-Handelsnetz din gsii isch.

Zytwys isch dr Norde vu Mosambik unter d Herrschaft vu dr mächtige Stadt Kilwa im hitige Tansania groten un isch dodermit au bolitisch in e Swahili-Sultanat yybunde gsii.

S Landesinnere isch dergege zum große Dail unter em Yyfluss vu dr Kultur vu Groß-Simbabwe gstande, also em Rych vu Munhumatapa. S Zäntrum vu däm Rych isch im hitige Simbabwe gläge, syni eschtlige Provinze hän aber di zäntrale Dail vum hitige Mosambik umfasst un sin wohl bis fascht an d Kischte vum Indischen Ozean gange. Dr Goldrychtum vu däm Land isch dr Hauptgrund fir d Handelsaktivitete vu arabische un persischer Händler am Sidspitz vu Afrika un fir Stadtgrindige vu dr Swahili z Mosambik gsii.

Wu dr portugiesisch Seefahrer Vasco da Gama anne 1498 an d Kischte vum hitige Mosambik chuu isch, isch er do zum erschte Mol uf sym Wäg rund um Afrika uf en islamisch bregti, stedtischi Kultur mit Gldwirtschaft droffe, un uf arabischi un yyhaimischi Kunkerränz. Är isch derzue uf Seelyt droffe, wu Erfahrig mit Handelsraise zue sym Zyyl Indie ghaa hän. D Portugiese hän di bolitische un wirtschaftlige Region scho zum Dail gchänt, wel dr Pêro da Covilhã em portugiesische Chenig Johann II. no, voreb d Flotte vum Vasco da Gama uusglofem isch, e Bricht vu syne indische un afrikanische Raisen un syne Beobachtige zum Gwirzhandel im indische Calicut het chenne zuechuu loo. D Kischte vu Mosambik isch bolitisch in e Hufe Chenigrych un Sultanat ufdailt gsii. Uf ere chaline Insle im Norde isch dr da Gama uf dr dertig Schaich Moussa Ben Mbiki droffe, wu bi dr Portugiese dr Insle dr Name gee het (Ilha de Moçambique) un wu au dr Name vum hitige Land Mosambik vun em abglaitet woren isch.

Anne 1500 isch dr Vasco da Gama retuurchuu uf Oschtafrika un het mit militerische Mittel di arabisch Kunkerränz bis in s hitig Kenia verdribe. D Portugiese sin mit Schiff mit Kanone in d Häfe vu dr Handelsstedt vu Sofala bis Mombasa chuu un hän vu dr Machthaber verlangt, ass si Untertne vu dr portugiesische Chrone wäre. Isch d Forderig nit erfillt wore, isch d Stadt blinderet wore. D Portugiese hän ihre Handelschrieg grächtfertigt as Chryzzug gege di Uuglaibige un sin seli gruusig vorgange. In dr erschte Helfti vum 16. Johrhundert hän si befeschtigti Stitzpinkt an dr Kischte vu Mosambik ufgrichtet. Uf dr Insle vu Mosambik het dr Afonso de Albuquerque zum Byschpel 1508 unter großem Ufwand e Feschtig (Fort San Sebastian) böue loo, wu d Stai dervu ainzeln nummeriert vu Portugal uf Oschtafrika transportiert wore sin. Dr Albuquerque isch anne 1506 vum Chenig Emanuel I. zum zweete Guverneer vu allne portugiesische Bsitzige z Asie gmacht wore. Vu dert uus, gnauer vum indische Goa uus, sin di portugiesische Bsitzige z Mosambik un em räschtlige Oschtafrika verwaltet wore. D Rychtimer vu Indie sin s Hauptzyyl vu dr portugiesische Eroberer gsii, d Bsitzige z Mosambik sin in dr Hauptsach Zwischestationen uf Indie gsii.

Derzue isch do aber au s Gold vu Monomotapa s Zyyl vu verschidene portugiesische Unternämige gsii. Si hän dert uf unermässligi Goldquälle ghofft, verglychbar dr Rychtimer, wu d Spanier um des Zyt us ihren amerikanische Bsitzige graubt hän. Si hän wäge däm au aagfange sich im Landesinnere feschtzsetze, necher am sagehafte Goldrych, zum Byschpel 1537 mit dr Eroberig vu dr Stadt Tete am Sambesi. E großflechigi Herrschaft hän di portugiesische Händler un Seldner bis ins 19. Johrhundert aber nit uusgiebt. In dr zwoote Helfti vum 16. Johrhundert hän si zwoo großi Expeditione mit bis zue 1.000 Freiwillige (Seldner) duregfiert, go d Goldquälle vu Munhumatapa un d Silbermine vu Chicoa z erobere. Si sin aber boodi am fir Eiropäer merderische Klima, bewaffnetem Widerstand un dailwys dr innerportugiesische Kunkerränz zwische Expeditionsfierer un em „Kapitän“ vu Mosambik gschaiteret. Si hän au mieße yysääne, ass Munhumutapa kai zwait El Dorado gsii isch, D Goldmine sin do scho syt Johrhundert uusbytet wore un d Produktion het si ohni ne große tächnischen Ufwand chuum staigere loo. Am Aafang vum 17. Johrhundert hän s Aagriff vu usse un inneri Konflikt s Munhumutaparych ins Wanke broht, sällewääg het s si in e sterkeri Abhängigkait vu dr Portugiese gee, e duurhafti Herrschaft hän sälli aber nit uusgiebt. Am Änd vum 16. Johrhundert hän d Portugiesen ihri afrikanische Bsitzige allmee vernochlessigt. Ab 1650 hän d Herrscher vum Sultanat vu Oman di portugiesisch Vorherrschaft nerdli vu Mosambik broche, wuno dr Eroberig vu Mombasa dur d Omani 1689 as letschte Dail vu ihrem oschtafrikanische Herrschaftsbiet ibrigbliben isch. As eiropäischi Kunkerränte sin bis 1800 d Niderländer ufdrätte, wu 1721 in dr Delagoa Bay bim hitige Maputo ne Feschtig ufgrichtet hän, s Fort Lydsaamheid, wu aber scho anne 1730 wider ufgee woren isch.

Di vu dr Portugiesen bherrschten Ort wie Sofala, Sena oder Quelimane sin ab 1505 alli eme „Kapitän“ unterstellt wore, wu sy Herrschaft vor Ort rächt sälbschtständig het chennen uusieben un mit däm Amt, wu uf e gwiisi Zyt vergee woren isch, seli rych woren isch. Vylmol isch s zue Stryt zwische ainzelne „Kapitän“ oder zwische dr Chronen un eme Kapitän chuu. Ass die Kapitänat unter dr Vizechenig im indische Goa gstellt woren isch, het derzue gfiert ass großi Rychtimer vu Mosambik uf Goa statt in di portugiesisch Hauptstadt Lissabon gflosse sin. En andere Dail isch in Däsche vu lokale portugiesische Händler, Abenteurer un Chriegsherre gange. Erscht anne 1752 isch d Verwaltig vu Mosambik unter eme aigene Generalkapitän fir Mosambik unabhängig vu Goa wore.

Di inner Organisation vu dr portugiesische Bsitzige z Mosambik isch vum Sischtem, vu dr "prazos da coron" (Rächt vu dr Chrone) bregt gsii. Die „prazos“ sin an Art Läche gsii, also ne Stuck Land, wu di portugiesisch Chronen an portugiesischi Sidler oder au an verdienti Yyhaimischi vergee het. Wänn Yyhaimischi des Läche hän welle vererbe, hän si aber e Portugiesi / e Portugies mieße hyrote. Im "prazo"-System hän si feudali europäischi Strukturen un afrikanischi Herrschaftsforme gmischlet. D "prazeiros" hän vu dr Arbet vu ihre Buuren un Sklave gläbt oder vum Erdrag vu ihre Mine, d Rächtstitel sin iber di wyblig Linie vererbt wore. Hän si ihre prazo-Rächt emol iberchuu, si si fascht ganz unabhängig gsii vu dr portugiesische Chronen un au vu yyhaimische Herrscher. D "prazeiros" hän bal e multiethnischi Oberschicht us Portugiese, Afrikaner, Inder, Chinesen un Afro-Indo-Portugiese bildet. Do hän si d Kulturen un Sozialsischtem vu Afrika, Asien un Europa vermischlet. D prazeiros hän au Styyre ghobe fir dr jewylig Dischtrikt un Abgabe fir si sälber. E Dail Quälle definiere „prazo“ au as „Chlaistaaten im portugiesische Mosambik“. Ab 1850 hän d Portugiesen e baar Militärexpeditionen unternuu go afro-portugiesischi prazeiros, wu si as Herrscher vu ihre Biet gsääne hän, militärisch z unterwärfe. S Sischtem het s gee bis in d 1930er Johr.

Syt em frieje Mittelalter het dr arabisch Sklavehandel d Oschtkischte vu Afrika dominiert. D Sklave, wu vu dr zmaischt yyhaimische Sklavefänger an d Kischte brochte wore sin, sin iber s Meer in Norde in Orient oder uf Indie verchauft wore. Speter sin allmee Europäer in d Stroß vu Mosambik drängt un hän dr arabische Händler Kunkerränz gmacht. Bis in s 19. Johrhundert het dr Sklavehandel in dr Region Gwinn brocht. Näbe dr traditionälle orientalische Chaifer hän d Zuckerrohrplantaschen uf dr franzesische Bsitzigen im Indischen Ozean wie Réunion zuen ere versterkte Noofrog gfiert, ab 1800 het si dr Mänschehandel vor allem uf s portugiesisch Brasilien uusgrichtet, aber au uf Kuba un di Verainigte Staate. Anne 1869 isch dr Sklavehandel in dr portugiesische Biet offiziäll verbote wore, dr Schmuggel isch aber no bis in d 1890er Johr wytergange. Gnaui Zahlen iber s Uusmaß vum Mänschehandel git s nit. Schetzige gehen vu aire Million Mänsche, wu im 19. Johrhundert us Mosambik as Sklave verschlaipft wore sin. S het großi inneri Konflikt gee, wel e Dail Stämm Opfer vu dr Sklavejagde gsii sin, derwylscht anderi an däne Jagde mitgmacht hän.

Di militärisch Expansion vum Zulu-Rych unter em Shaka Zulu het am Aafang vum 19. Johrhundert zue dr Mfecane gfiert, ere Velkerwanderig, wu s ganz sidli Afrika erfasst het. Di verdribene Bantuvelker, wu unter em Sammeluusdruck Nguni zämmegfasst wäre, sin ab 1820 z Mosambik yygfallen un hän unter em Nxaba fascht s ganz Biet zwische dr Fliss Limpopo un Sambesi, also s Härzstuck vu dr portugiesischen Kolony. Wu 1836 des Rych wider ussenander gheit isch, isch unter em Soshangane am Limpopo s Chenigrych Gaza entstande, wu s bis in d 1890er Johr gee het. Bis Ändi vum 19. Johrhundert het Portugal chuum en effektivi Kontroll iber sy „Kolony“ uusgiebt. D „Nguni-Uurueje“ un d Militärexpeditione gege Lächeherre im 19. Johrhundert hän des nomol offesichtli gmacht. Erscht in dr 1870er Johr het dr portugiesisch Staat mit ere diräkte koloniale Herrschaft iber Mosambik aagfange, verbunde mit em Versuech, d Kolonien Angola un Mosambik quär iber Sidafrika kolonial z verbinde. Dr Versuech isch aber am britische Widerstand gschyteret. In dr 1880er un 1890er Johr het Portugal verschideni Abchuu mit dr Briten un dr Bure gschlosse, wu im Große un Ganze di hitige Gränze vu Mosambik abgsicheret hän.

Trotz ass Portugal wider d Herrschaft iber d Ngunibiet iberchuu het, isch klar gsii, ass e effektivi wirtschaftligi Uusbytig vu dr Kolony chuum megli gsii isch, wäge däm isch ab 1891 fascht e Drittel vum Land an zwoo britisch dominierti Firme vergee wore. D Companhia de Moçambique het d Provinze Manica un Sofala ibernuu, d Niassa Company d Provinze Niassa un Cabo Delgado. In däne Biet het d Kolonialverwaltig dr Kompanie fir 50 Johr gwiisi Suveränitetsrächt iberloo. Zum Byschpel het d Companhia de Moçambique aigeni Briefmarken uusegee un het Yysebahnstreckine böue loo. Derzue het s im Biet Sena d Sena Sugar Estate gee, e britischi Zuckerrohrplantasch. Grundlag vu dr wirtschaftligen Aktivitete vu däne Kompanien isch d Zwangsarbet gsii. Di portugiesisch Kolony Mosambik isch dodermit am Änd vum 19. Johrhundert zum große Dail vu britischem un sidafrikanischem Kapital bherrscht gsii, s britisch Pfund isch verbraiteter gsii wie dr portugiesisch Escudo un in dr greschte Stedt, z Laurenco Marques un z Beira, sin britischi Zytige uusechuu. Karakteristisch fir s Chreftverhältnis zwische dr alte Kolonialmacht Portugal un dr neie Mächt Großbritannien un Dytschland isch dr sognännt Angola-Verdrag gsii, wu Dytschland un Großbritannie fir dr Fall vun ere Zahligsuufähigkait vu Portugal, wu mer scho druf gwartet het, Angola un Mosambik schon emol per Verdrag syferli unterenander ufdailt hän.

Mosambik isch au im 20. Johrhundert e Rohstoffliferant im Inträssi vum „Mueterland“ blibe. Het s urspringli Gold, Elfebai un Sklave gliferet, sin s jetz Böuwulle us em Norde un Zucker un Sisal us dr Mitti gsii. Dr Side het vor allem Arbetschreft fir d Bärgwärch z Sidafrika un im britische Chupfergirtel im hitige Sambia gliferet. Mosambikanischi Arbaiter sin in die Biet un au in s portugiesisch São Tomé regelrächt verchauft wore. Mehreri hundertdöusert Wanderarbaiter z Sidafrika un z Rhodesie hän dert nume 40 % vu ihrem Lohn uuszahlt kriegt, dr Räscht isch dert iber d Kolonialverwaltig uf Mosambik gange. D Sidafrikaner hän ab 1940 in Gold zahlt, d Kolonialverwaltig het derno in Escudo uuszahlt un doderby großi Gwinn fir si sälber bhalte. Au in Kolony sin Zwangsarbet un Strofarbet Grundlag vu dr Ekonomy gsii. D Häfe vu Laurenco Marques un 1898 au Beira sin Ändpinkt vu Yysebahnstreckine us dr britische Minebiet wore. S Land isch sunscht e abgschottete Absatzmärt fir portugiesischi Textil- un Agrarprodukt (Wyy) gsii, wu z Europa nit kunkerränzfähig gsii sin. D Wirtschaft vum Land isch dodermit komplett uf d Bedirfnis vu dr britische Nochberkolonien oder dr portugiesische Wirtschaft uusgrichtet gsii. Yywanderer vu Portugal sin in s Land chuu un hän di mittlere Poschten in Wirtschaft un Verwaltig bsetzt, e gringere Dail isch in d Landwirtschaft ange. Schansen uf e akzeptabli Schuelbildig hän Yyhaimischi nume iber di katholische Missionsschuele ghaa. Di wenige Afrikaner, wu ne besseri Position im Sischtem iberchuu hän, hän dderfir d Kultur un d Sproch vu dr Kolonialherre mießne aanee. Aber d Zahl vu däne Assimilado isch arg gring gsii.

Mit dr Unterwärfig vum letschte uf mosambikanischem Bode verblibene unabhängige Nguni-Chenigrych Gaza 1895 un em Gränzabchuu mit dr Briten un dr Bure het Portugal formal d Kontroll iber s Biet vum hitige Mosambik ghaa: ufdailt in s Gaza-Biet, wu unter Militerherrschaft gstanden isch, un große Regionen unter Kontroll vu britische Kompagnie. Dr Sturz vu dr Monarchy z Portugal 1910 un d Uusriefig vu dr Republik hän s bolitisch Klima gänderet un hän e greßeri Autonomy fir d Kolinie brocht. Bishär het e kritische Gaischt z Portugiesisch-Oschtafrika unter Afrikaner un Afro-Portugiese in literarischer Form, in Zytschriften un Zytige gfunde, jetz sin bolitischi Gruppen entstande, dodrunter 1910 d Liga Africana un 1921 dr Partido Nacional Africano. Mit em Yydritt vu Portugal in dr Erscht Wältchrieg uf dr Syte vu dr Alliierte (dr „Entente“) 1916 het s verscherfti Zwangsrekrutierige fir Arbets- un Militerdienscht gee. Ab 1917 isch Mosambik zue aim vu dr Schlachtfälder vum Erschte Wältchrieg wore. Di dytsche Kolonialdruppen unter em General Paul von Lettow-Vorbeck zogen hän si us em domolige, benechbarte Dytsch-Oschtafrika in dr Norde vu Mosambik zruggzoge un hän dert zimligi Verwieschtige aagrichtet. As Uusglych doderfir het Portugal dur s Versailler Abchuu s Kionga-Dreieck as Dail vu syre Kolony Portugiesisch Oschtafrika zuegsproche kriegt.

Anne 1926 isch au d Republik gstirzt woiren un dr diktatorisch Estado Novo het aidytigi Prioriteten in dr Kolonialbolitik gsetzt. D Kolonie hän as Rohstoffliferanten un as Absatzmärt d Wirtschaft vum „Mueterland“ sotten unterstitze. Bolitischi Gruppe, wu Straik oder Demonschtrationen organisiert hän, sin brutal unterdruckt wore. S isch aber ainewwäg zue sonige bolitischen Aktione chuu, bin ere Demonschtration z Mueda sin zum Byschpel 1960 500 Demonschtrante vu Soldate verschosse wore. In dr 1950er Johr hän di portugiesische Kolonie s Rächt uf Verdrättig im Barlemänt vu Lissabon iberchuu un in dr 1960er un 1970er Johr isch s unter internationalem Druck zue gwiise Liberalisierige chuu. Anne 1970 hän zum erschte Mol alli Mosambikaner, wu Portugiesisch in Wort un Schrift bherrscht gha hän, zue dr Wahl derfe goh. Vu dr 1 Million Mänsche, wu die Voruussetzige erfillt ghaa hän, hän si aber nume 111.000 in d Wehlerlischten yyschryybe loo. An ei Entkolonialisierig, wie si glychzytig fascht iberall im ibrigen Afrika stattgfunde het, hän d Diktatore z Portugal aber nit dänkt.

In däre Situation, wu s kai Hoffnig gee het, ass dr portugiesisch Staat syni Kolonie freiwillig in d Unabhängigkait entlosst, isch anne 1962 di marxistisch-leninistisch Befreiigsfront "Frente da Libertacao de Mocambique", abgchirzt FRELIMO, grindet wore. Ihre erscht Bresidänt isch dr Eduardo Mondlane wore, dr ehmolig Grinder vun ere Studäntenorganisation mit Name NESAM, wu as aini vu dr Vorlaiferorganisatione vu dr FRELIMO aagsääne wird.

Anne 1964 het d FRELIMO mit em bewaffnete Kampf aagfangen un het bal e baar militerischi Erfolg ghaa, wu zue massive Gegeschleg vu dr portugiesischen Armee gfiert hän. Vu Aafang aa het s in dr FRELIMO intärni Konflikt gee, w uno dr erschte militerische Erfolg vu dr Kolonialarmee eskaliert sin un 1968 derzue gfiert hän, ass fierdendi Mitglider vu dr Organisation dur aigeni Lyt umbrocht wore sin. Anne 1969 isch dr Mondlane dur e Briefbombenaaschlag vu dr portugiesische Ghaimbolizei PIDE umbrocht wore, Ainewäg het d FRELIMO sognännti „Befreiti Zone“ chennen ufrichte. Bsundersch umkämpft isch d Cabora-Bassa-Dalsperri gsii, wu schließli vu bis zue 20.000 Mann uf dr Syte vu dr Portugiese gege FRELIMO-Stoßdrupp verdaidigt woren isch. Di kolonial Chriegsfierig isch als brutaler woren un di europäisch Effetligkait un au Dail vu dr katholische Chilche hän si vu dr Kolonialmacht dischtanziert. Zum Simbol vu däre Brutalitet isch s Massaker vu dr Kolonialdruppen an dr Bewohner vum Dorf Wiriyamu wore. In dr 1970er Johr sin 65.000 bis 70.000 Döusert Mann uf dr portugiesische Syte im Chriegsyysatz gege ne Guerilla vu villicht 8.000 bis 10.000 Mann gstande.

Erscht dr Sturz vum portugiesische Diktator Caetano (di sognännt Nägelirevolution) het d Entschaidig brocht. Di nei demokratisch Regierig het bschlosse, ass sämtligi portugiesische Kolonie eso bal wie megli sotte unabhängig wäre. S Abchuu vu Lusaka am 7. Septämber 1974 het em Kolonialchrieg z Mosambik dur e sofortige Waffestillstand en Änd gmacht. Am 25. Juni 1975 isch d Unabhängigkait vu dr Volksrepublik Mosambik uusgruefe wore.

Dr Samora Mache lisch dr erscht Staatsbresidänt wore, aber nit dur allgmaini Wahle. Anne 1986 isch dr FRELIMO-Bresidänt bi me bis hite nit ufgchlerte Flugzygabsturz in dr Lebombobärg um s Lääbe chuu. In dr FRELIMO hän si di marxistische Chreft duregsetzt. Wel si dr Staat unter Kontroll ghaa hän, sin au alli wichtige Peschte dur ihri Manne bsetzt gsii. Si hän d Induschtry verstaatligt un landwirtschaftligi Produktionsgnosseschafte grindet. D Abwanderig vu europäische Fachchreft het d Wirtschaft vum Land aber dytli gschwecht. Mitti 1970er Johr isch e neii Widerstandsbewegig entstande, wu dur Sidafrika un Rhodesien unterstitzt woren isch – d RENAMO. Im Gegesatz zum Byschpel zue dr angolanische UNITA het di erscht no dr Unabhängigkait entstande RENAMO nie gege di portugiesisch Kolonialmacht kämpft un wäge däm wenig moralische Rugghalt in dr mosambikanische Opposition ghaa.

S Land isch anne 1976 ainewäg in e 16-jehrige Burgerchrieg zwische dr FRELIMO un dr RENAMO gheit, wu zum vellige wirtschaftlige Zämmebruch gfeirt het. Mosambik het zum Byschpel vu erhielt Unterstützung iberchuu z. B. nu 1980 vu Simbabwe, wu 10.000 Soldate fir d Sicherig vum Beira-Korridor gschickt het. Im Land het s anne 1983 derzue 750 Militerberoter un Uusbilder vu Kuba gee, 600 us dr Sowjetunion un 100 us dr DDR. Au Entwickligshälfer vu dr DDR sin im Land gsii. Bim Aaschlag vu Unango 1984 sin e baar vun ene um s Lääbe chuu. D Friiedesverhandlige fir Mosambik hän vum Juli 1990 bis Oktober 1992 unter dr Laitig vu dr katholische Gmainschaft Sant’Egidio z Rom stattgfunde. Us dr "Volksrepublik Mosambik" isch im Dezämber 1990 d "Republik Mosambik" wore.

Noch em Änd vum Burgerchrieg mit iber 900.000 Doten un 1,7 Millione gflichtete Mänsche het s Land mit Hilf vu UN-Friidesdruppe chenne stabilisiert un di erscht Oppositionsbartei grindet wäre.

Syter anne 1995 isch Mosambik näbe Ruanda s ainzig Mitglid vum Commonwealth of Nations, wu nie britischi Kolony gsii isch. D Uuswanderig vu dr Wyssen in großem Uusmaß, di wirtschaftlig Abhängigkait vu Sidafrika, e langi Deeri un dr Burgerchrieg hän di wirtschaftlig Entwicklig vum Land ghinderet. Syt dr Abchehr vum Marxismus-Leninismus un dr Aibarteieherrschaft vu dr FRELIMO het si d Renamo as bolitischi Bartei etabliert un stellt syt 1994 di barlemäntarisch Opposition im Land. Di erschte demokratische Wahle sin unter dr Ufsicht vu dr UN-Friidesmission ONUMOZ im Oktober 1994 abghalte wore. Us ihre isch di alt Regierig as Siiger fiirigangen un d RENAMO het no Druck vu Nochberstaate s Ergebnis akzeptiert. 

Mosambik isch syter anne 1975 in elf Provinze ("Províncias") ufdailt, wu sich in 141 Dischtrikt ("Distritos"), 415 Verwaltigsposchte ("Postos administrativos") un insgsamt 1024 Gmaine ("Localidades") glidere.



</doc>
<doc id="18949" url="https://als.wikipedia.org/wiki?curid=18949" title="Age of Empires II">
Age of Empires II

Age of Empires II isch es Computerspiil us dr Serii "Age of Empires". Es isch 1999 uusecho.

The "Age of Kings" knüpft i dr spieltechnische Hisicht sehr äng a "Age of Empires" a. Zyytlich isch s Spiil vom Ändi vom römische Riich bis zu dr Endeckig vom Christoph Columbus iteilt. S sin drize Völker verfüegbar: d Brite, d Byzantiner, d Chinese, d Franke, d Gote, d Japaner, d Kelte, d Mongole, d Perser, d Sarazene, d Teutone, d Türke und d Wikinger. Ähnlich wie by "Age of Empires" muess, bevor s Spiil ä kriegerischi Entwicklig nimmt, ä Wirtschaft ufbaut wärde, wo uf de Rohstoff Holz, Nahrig, Gold und Stei basiert, wo während em Spiilverlauf knäpper wärde. S giit Dorfbewohner, wo me all die Rohstoff mit abbaue ka. Jeds Volk het ä eigeni Sproch, so antworte zum Bispil türkischi Dorfbewohner mit "evet" und teutonischi sowie gotische Holzfäller mit "holza", wenn si an d Arbeit gschickt wärde. D Völker sin in vier Gruppe iteilt, wo jewils ä einheitliche Architekturstil hen. Zu de westeuropäische Völker zele d Franke, d Brite und d Kelte, zu de nordeuropäische d Gote, d Wikinger und d Teutone. Die orientalischi Völkergruppe bestoht us Byzantiner, Sarazene, Perser und Türke und die asiatischi us Chinese, Mongole und Japaner.

S git fünf grossi Gruppe vo Militäreinheite, wo im Spiil verfüegbar sin: Nochkämpfer (Schwertträger), Fernkämpfer (Bogeschütze), Kavallerie, Schiff und Belagerigswaffe. Jedi vo dene Waffengattige gliedret sich in no witeri verschiedeni Einheite und jewils verschiedeni Rüstigstype gege Nochkampfschäde und Schussverletzige.
Die verschiedene Arte vo Kampfeinheite schlön sich noch em Prinzip vom Spiil „Schere Stei Papir“, das heißt gmischti Armeä hänn Vorteil und eisitigi Strategie verspräche tendenziell weniger Erfolg. Wie by Age of Empires het dr Spiiler au by Age of Kings wieder d Uswahl us diesmol 13 Zivilisatione, mit bestimmti Technologie. Neu sin zivilisationsspezifischi Einheite (und mit dr Erwiterig au Technologie), wo s Gameplay vo de einzelne Völker no invididueller und au spannender mache. 

Jeds Volk verfüegt au über ä eigeni Spezialeinheit: 


</doc>
<doc id="18950" url="https://als.wikipedia.org/wiki?curid=18950" title="Namibia">
Namibia

Namibia (amtlig: "Republik Namibia", dt. Uuschbroch: [], iidütscht Namibie) isch ä Schdaat im südlige Afrika zwüsche Angola, Sambia, Botsuana, Südafrika und em Atlantische Ozean.

Dr Name vom Staat leitet sich vo der Wüeschdi Namib ab, wo s ganze Küschtegebiet vom Land inimmt. Er isch bi dr Unabhängikeit as neutrali Bezeichnig uusegläse worde, für zum keis vo de vile namibische Völker z verärgere. Im dütschschbrochige Ruum exischtiert immer no die Bezeichnung „Namibie“, wo mä hüt weniger bruucht. Z Namibia wird hüfig au vo „Südwescht“ as Abchürzig für "Südweschtafrika" (früehner emol "Dütsch-Südweschdafrika" oder zwüsche 1919 und 1990 "Südweschdafrika") gredet, ä Begriff, wo bi de Iiwohner – je noch Huutfarb und dr politische und gschichtlige Brägig – sehr underschiidligi Assoziatione verursacht.

Us de gliiche politische Gründ het mä 1990 nit die bishärige Amtsschbroche bhaltet sondern die änglischi Schbroch iigfüehrt, wo vili vo de Eltere, vor allem im Norde vom Land, nüt beherrsche. Die meischte Schwarze schwätze näbe ihren eigene Schbroche Afrikaans, mänggisch au Dütsch.

Dr Nationalfiirdig isch der 21. März, dr Dag vo der Unabhängikeit (1990).

Namibia lyt zwische 17,87° un 29,9808° sidliger Braiti un 12° un 25° eschtliger Lengi.

S Land gränzt im Oschte an Botswana mit dr Kalahari, im Siden an Sidafrika mit em Oranje, im Weschten an dr Sidatlantik un im Norden an Angola mit em Kunene un em Okavango. Im Nordoschte het s e rund 450 km lange un bis zue 50 km braite Landfinger zwische dr nerdlige Nochbere Angola un Sambia un em sidlige Botswana – dr Caprivizipfel, wu im Oschte an dr Sambesi un dr Unterlauf vum Kwando gränzt.

Näbe däne gnännte Fliss git s no ne Hufe anderi Fliss, wu aber kai ainzige all Johr ganzjehrig Wasser fiert. Usserhalb vu dr Räägezyt het s nume uusdrickneti Flussbett.

S ganz Staatsbiet vu Namibia umfasst rund 824.292 Quadratkilometer. Namibia isch vu dr Landschaft här in dr Hauptsach vu zwoo Wieschtene bregt, im Weschte dur d Namib, wu vu dr sidafrikanische Provinz Nordkap bis wyt uf Angola goht un im Oschte dur d Kalahari. Zwische dr boode Wieschtene lyt s durschnittli 1700 Meter hoch Binnehochland, wu um d Hauptstadt Windhoek umme au bis iber 2000 Meter ufe goht. Ain vu dr markantescht Bärg isch dr Etjo, dr hegscht Bärg im Land isch dr rund 2600 Meter hoch Königstein im Brandbergmassiv, in dr Nechi vu dr Kischte, rund 200 Kilometer nerdli vu Swakopmund. Im Oschte goht s Binnehochland nodisno in s rund 1200 Meter hoch gläge, mit Druckevegetation deckte Kalahari-Hochland iber.

S Biet vum hitige Namibia giltet as ais vu dr eltschte Dail vu dr Ärdkruschte. Scho lang voreb dr Superkontinänt Gondwana entstanden isch, hän si vor iber zwai Milliarde Johr im Biet vum hitige Afrika zwai Schelf bildet: dr Kongo-[Kraton un dr Kalahari-Kraton. Dä letschter het großi Dail vum hitige Namibia umfasst. Dur verschideni tektonischi Vorgäng isch derno vor rund 550 Millione Johr e risig, zämehangig Feschtlandbiet entstande, wu di hitige Kontinänt Afrika, Sidamerika, Auschtralie un Antarktis un au Indien umfasst het: Gondwana.

Vor rund 150 Millione Johr isch dä Superkontinänt nodno in di hitige Kontinänt ussenander broche un ussenander driftet. Di bsundere klimatische Verhältnis z Sidweschtafrika, wu iber Johrmillione aaduurt hän, hän derzue gfiert, ass e Hufe geologischi Strukture un Vorgäng bsundersch guet erhalte sin. Doderzue ghert au d Namib, wu as eltschi Wieschti vu dr Wält giltet.

S durschnittli Klima vu Namibia isch haiß un drucke: subtropisch kontinental un arid. S git aber großi Unterschid zwische dr ainzelne Landesdail:

In dr "Namib" weschtli vu dr Abbruchstufe sin Niderschleg arg sälte.S wait s ganz Johr e warme, chreftige Wind. Sogar im Winter het s vylmol Tämperature vu iber 25 °C. In dr haißeschte Summermonet Dezämber un Jänner lige d Tämperature zmaischt dytlig iber 30 °C, derwylscht si in dr cheltschte Monet, Juli un Augschte, znacht chenne aabe goh bis zum Gfrierpunkt, am Dag derno aber wider uf rund 25 °C styge. Dermorge un zoobe het s bsundersch im Winter als Tämperaturgimp vu iber 20 °C in wenige Stund. Im "Binnehochland" chaa s wäg dr große Hechine znaacht sogar Froscht gee un sälten au Schnee. Am Dag isch s dert nit ganz eso haiß wie in dr Wieschti. In dr "Kalahari" isch s ähnli wie in dr Namib. S het e wenig mee Niderschleg, aber allno sälte, wie s fir Wieschtine normal isch.

S Klima vu dr"Atlantikkischte" wird dur dr chalt Benguelastrom bstimmt. Dää chielt dr Sidweschtwind stark ab, wu s zmaischt het, was dur Kondensation d Bildig vu Rägewulke verhindere tun regelmäßig e dichte Nääbel bringt. Im Summer isch s ender chiellächt un in dr Wintermonete zum Dail au am Dag rächt chalt. D Wassertämperatur chunnt sälten uf iber 15 °C.

Dr "Caprivi-Straife" isch dergege bregt vu zmaischt sichere Niderschleg in dr Rägezyt. Doderdur het s dert en uusdehnt Flusssischtem un e subtropische Savannewald. D Luftfychtigkait isch do, im Gegesatz zue dr andere Landesdail, relativ hoch.

Im zäntrale Hochland, wu dr grescht Dail vu Namibia umfasst, herrscht Summerräge vor, des haißt mit uuregelmäßige, aber zum Dail au seli heftige Rägefäll zwische Novämber un April. DR uuswerscht Side lyt dergege im Winterrägebiet, Rägefäll het s dert, wänn iberhaupt vor allem in dr Monet Juni und Juli. D Rägefäll näme vum Side mit unter 50 mm pro Johr dytli zue in Richtig Nordoschte mit bis zue 600 mm pro Johr, regionali Druckeperiode vu mehrere Johr sin aber nit uusgschlosse.

Wäg dr bsundere klimatische Verhältnis isch Landwirtschaft im Land nume yygschränkt megli: im Hochland vor allem Viizucht (im Norde ender Rinder, im Side ender Schof un Gaiße), im relativ rägeryche Norden au Ackerböu.

Namibia isch extrem dinn bsidlet. No dr Mongolei giltet Namibia as dr am dinnschte bsidlet unabhängig Staat vu dr Ärd. D Bevelkerig isch kunzäntriert uf wenigi Stedt un dr fruchtbar Norde vum Lande. Rund 44 Brozänt vu Lyt läben in dr Regione Omusati, Oshana, Ohangwena un Oshikoto.

Insgsamt het Namibia anne 2011 rund 2,113 Millionen Yywohner ghaa, 1991 rund 1,4 Millione.

Di hitige Namibier ghere zue unterschidlige Velker, wu in e baar Velkerwanderige zwisch em 16. un 18. un wider im 19. un 20. Johrhundert in s Biet yygwanderet sin. Die Vylfalt in dr Bevelkerig spieglet si au in dr Sproche, wu gschwätzt wäre. Mit dr Bantusproche, dr Khoisan-Sprochen un dr indogermanische Sproche git s drei großi Sprochgruppe mit insgsamt 26 Ainzelsproche:
Offiziälli Amtsproch isch hite nume Änglisch.

Dur d Missionierig in dr Kolonialzyt sin rund 87 Brozänt vu dr Namibier Chrischte. Vu däne sin 50 Brozänt Lutheraner, 20 Brozänt Katholike, fimf Brozänt Reformierti (Mitglider vu dr Niderländische Reformierte Chilche) un fimf Brozänt Anglikaner. Di ibrige Chrischte verdaile si uf anderi chlaineri Chilche wie Baptischte, Adventischte, neiaposchtolischi Chrischte oder d African Methodist Episcopal Church.

Di andere 13 Brozänt vu dr Yywohner, vor allem San, Himba un Caprivianer, sin Aahänger vu draditionälle afrikanische Religione.

Vu dr hitige Velker im Biet vum hitige Namibia sin vermuetli zerscht vor rund 2500 bis 2000 Johr d San vu Zäntral- oder sogar Nordafrika zuegwanderet. Z Namibia sin aber au Felsgravure gfunde, wu uf e dytlig elteri Bsidlig wie 2000 Johr hiiwyse: d Felsmolereie z Twyfelfontein sin vermuetlig iber 10.000 Johr alt. Die Gravure chenne aber nit sicher dr San zuegordnet wäre. D Felsmolereie, wu aidytig vu dr San sin, sin zum Dail dytlig iber 1000 Johr alt un erscht im 19./20. Johrhundert hän si dermit ganz ufhgert.

Im Zug vu dr afrikanische Nord-Sid-Velkerwanderig sin zwisch em 17. und 18. Johrhundert us em Betschuanaland (hite Botswana) zerscht d Herero, wu zue dr Bantu ghere un Vii zichte, im 19. Johrhundert derno us dr Kapprovinz d Nama un d Afrikaner uf Namibia yygwanderet. Si alli hän gege d San e Vernichtigsfäldzug gfiert un die in Richtig Oschte in d Kalahari-Wieschti abdrängt, wu si uf e Wildbyterwirtschaft reduziert wore sin. Dert läbe d San au hit no – vu dr Regierige vu Sidafrika, Botswana un Namibia mee duldet wie gärn ghaiße, wel si si bishär allne Versuech vun ere „Zivilisierig“ widersetzt hän.

Di erschte Europäer in dr Region sin d Portugiese gsii (Bartolomeu Diaz, 1488). Si hän e Kolony grindet, wu aber no kämpferische Ussenandersetzige mit dr Khoi Khoi un ere Strofexpedition vum portugiesische Vizechenig ufgee woren isch.

D Besidlig dur dytschi Yywanderer het guet hundert bis hundertfufzg Johr no dr erschte Yywanderer vu dr hitige Bantuvelker aagfange un zwaihundert Johr no dr Bsidlig vu dr Gegnig am Kap dur d Niderländer (Grindig vu Kapstadt: 1652).

Wu s em dytsche Chaufmann Franz Adolf Eduard Lüderitz glunge gsii isch, dur Verdreg mit yyhaimische Stammesfierer großi Landstrich z chaufe („Lüderitzbucht“), isch s Land vum Oranje bis zum Kunene anne 1884 zum „Schutzbiet“ Dytsch-Sidweschtafrika un derno zun ere dytsche Kolony erklert wore. Nume d Walvis Bay isch unter britischem Yyfluss blibe. Im Mai 1885 sin di erschte dytsche Beamten yydroffe, dodrunter dr Rychskommissar Ernst Heinrich Göring. Är het mit Hilf vu aasässige Missionar mit dr Herero ne Schutzbindnis gschlosse. Dr Herero isch Schutz vor dr Nama unter em Hendrik Witbooi versproche wore, im Gegezug hän si sich mieße verpflichte, dr Dytsche Handelsfreihait z gwehren un ass si ohni dytschi Zuestimmig kai Land verchaufe. 

D Nooricht vu sagehafte Diamantfund het e regelrächti Goldgreberstimmig im dytsche Chaiserrych uusglest. Z Lüderitzbucht het mer d „Klippekies“, wie d Diamante gnännt wore sin, im Sand vum Strand un vu dr Diine in dr Wieschti chenne uflääse. Dr doderdur uusglest Zuzug vu Händler un Farmer un dären ihri Landnahm isch uf allmee Widerstand vu dr yyhaimische Herero un Nama gstoße. Gege s brutal Vorgoh vu dr Siidler hän si vor allem d Herero gwehrt. Wel ihri wirtschaftli Situation am Änd vum 19. Johrhrundert als schlächter woren isch, sin d Herero zwunge gsii all mee Land z verchaufe un si hän schließli mieße bi dr Siidler mieße as Daglehner schaffe. D Konflikt zwische dr Siidler un dr yyhaimische Bevelkerig hän dur dr Kapitän vu dr Herero, dr Samuel Maharero, un dr Gouverneur vu Dytsch-Sidweschtafrika dr Theodor Leutwein, nit chenne glest wäre. Schließlighän di Dytsche ne Kolonialchriege gege d Herero un d Nama aagfange, wu vu 1904 bis 1908 gangen isch un zue me Vernichtigschrieg woren isch, wu schetzigswys 60.000 bis 70.000 Manne, Frauen un Chinder s Lääbe gchoschtete het.

Im Jänner 1904 isch s unter em Samuel Maharero zue me Ufstand vu dr Herero chuu. Mit insgsamt rund 15.000 Mann unter em Generalleutnant Lothar von Trotha isch dr Ufstand vu dr Herero bis zum Augschte 1904 in dr Schlacht am Waterberg nidergschlaa wore. Dr grescht Dail vu dr Herero isch druf in di fascht wasserlos Omaheke-Wieschti gflichtetet. Dr von Trotha het die Wieschti abriigle loo un d Flichtling vu dr wenige Wasserstelle, wu s dert ghaa het, verlage loo, doderdur sin Döuserti vu Herero mitsamt ihre Familie un Rinderhäärde verdurschtet. Im sognännt „Vernichtigsbefähl“ het dr von Trotha dr Verjagte mitdaile loo: „Die Herero sind nicht mehr deutsche Untertanen. […] Innerhalb der deutschen Grenze wird jeder Herero mit oder ohne Gewehr, mit oder ohne Vieh erschossen, ich nehme keine Weiber und keine Kinder mehr auf, treibe sie zu ihrem Volke zurück oder lasse auch auf sie schießen.“ Die, wu iberläbt hän, sin entaignet wore, in Konzentrationslager gsperrt un zue Zwangsarbet zwunge wore. Die Misshandlige, d Mangelerhnehrig un di schlächte hygienische Bedingige in dr Lager hän in däre zwoote Phase vum Velkermord an dr Herero zum Dod vu dr Helfti vu allne Gfange gfiert.

Im Aaschluss an dr Hererochrieg sin im Oktober 1904 im Side vum Land d Witbooi – en Orlam-Stamm, wu im Hererochrieg no uf dr dytsche Syte kämpft ghaa hän, ufgstande gege di dytsch Herrschaft. Däm Ufstand hän si d Fransman-Nama aagschlosse. No dr Kapitulation vu dr Witbooi 1905 hän d Nama dr Guerillakampf unter em Simon Kooper un em Jakobus Morenga bis 1908 wytergfiert, was däm Ufstand dr Name Namaufstand gee het.

Noch em Uusbruch vum Erschte Wältchrieg het dr Gouverneur Theodor Seitz am 7. Augschte 1914 di allgmain Mobilmachig vu dr Druppe ghaiße. S isch zue verschidene Gfächt mit dr Unionsdruppe vu Sidafrika chuu, aber au zue Ussenandersetzige mit dr Portugiese z Angola. E baar Bureverbänd vu Sidafrika, wu gege ihir Regierig kämpft hän, sin zum Dail ussenandergschlaa wore un hän si iber dr Oranje zruggzoge go si dr dytsche Druppe aazschließe. D Sidafrikaner sin zum Dail seli rigoros mit dr dytsche Zivilbevelkerig umgänge un hän bi ihre erschte Invasionsversuech zerscht nume gfangeni Manne, ai Monet speter aber au Frauen un Chinder in Konzentrationslager uf Pretoria un Pietermaritzburg verschlaipft Am Aafang vum Chrieg isch s dr dytsche Druppe glunge, dr Sidafrikaner schwäri Verluscht byzfiege, si hän aber bal an Bode verlore un hän schließli mießen ufgee.

Am 9. Juli 1915 hän dr Kommandeur vu dr Schutzdruppe, dr Oberschtleutnant Franke, un dr chaiserli Gouverneur Seitz un dr Generaloberkommandeur vu dr Sidafrikanischen Union Louis Botha e Waffestillstandsverdrag unterzaichnet, wu faktisch e Kapitulation gsii isch.

Dytsch-Sidweschtafrika isch im Erschte Wältchrieg vu Sidafrika bsetzt un dur e Bschluss vum Velkerbund anne 1920 dr Sidafrikanischen Union as Mandatsbiet zuedailt wore. Dr sidafrikanische Verwaltig isch s derno glunge, dr friejer stark dytsch Yyfluss noohaltig z reduziere un Namibia z „sidafrikanisiere“ – mitsamt dr Uusdehnig vu dr Apartheidsbolitik uf s Mandatsbiet. Des het noch em Zweete Wältchrieg e Hufe, aber umesuschtigi Versuech vu dr UNO uusglest, Sidafrika s ehmolig Velkerbundmandat z entzie; des het d UNO-Vollversammlig gforderet, wel Sidafrika syne Informationspflichte iber s Biet gegeniber em Gremium nit noochuu isch. Erscht wu dr International Grichtshof z Den Haag 1971 di sidafrikanisch Verwaltig fir illegal erklert ghaa het, het Sidafrika 1972 zuegstimmt, ass Sidweschtafrika noch ere gwiise Ibergangszyt in d Unabhängigkait entloo wird.

S Verhalte vu Sidafrika isch aber au z Sidweschtafrika sälber allmee uf Widerstand gstoße, wu vu dr internationale Staategmainschaft unterstitzt woren isch. D Entschaidig vum Internationale Grichtshof het däm Widerstand di gwinscht Legitimation gee, wu emänd derzue gfiert het, ass di vu dr Ovambo drait un vermuetli vu dr Sowjetunion finanziäll unterstitzt Unabhängigkaitsbewegig SWAPO 1973 vu dr UNO s Ellaiverdrättigsrächt fir Namibia zuegsproche kriegt het.

Fir d Apartheidsbolitiker z Sidafrika het ihri Angscht vor eme villicht kommunistische oder sozialistische Nochberstatt grächtfertigt, ass si johrzenhtlang Chrieg gege in- un uusländischi Apartheidsgegner un Befreiigsbewegige z Namibia un z Angola gfiert hän. Dr Pieter Willem Both, wu dodmol Verdaidigungsminischter gsii isch, het am 6. Septämber 1978 uf em Barteidag vu dr Nasionale Party z Bloemfontein vor dr Ibernahm vum Biet vu Sidweschtafrika dur e 7500 Mann starki UN-Yysatzgruppe gwarnt un dr meglige Etablierig vun ere „marxistische Fyndmacht“ dur d SWAPO, wu in e „Marxischte-Staat“ an dr Gränze zue Sidafrika chennt minde.

Dr Chrieg het 1988 ufghert mit em Waffestillstand zwische Sidafrika un Angola un dr Vorberatig vu Wahle z Namibia. Dr grescht Dail vu dr iber 60.000 Flichtling, wu 1963 bsi 1989 in SWAPO-Lager z Angola, Sambia un Tansania gläbt ghaa hän, sin no 1990 repatriiert wore. Au ne Hufe angolanischie Burgerchriegsflichtling sin dert in s Land chuu.

Am 21. März 1990 isch Namibia, noch ere iber 100-jehrige Främdbstimmig, unabhängig wore. Im Aaschluss isch dr SWAPO-Fiehrer Sam Nujoma mit eme dytlige Mee zum Bresidänt gwehlt wore un het s Land drei Amtsperiode lang regiert. Di demokratische Oppositionsbarteie siun unterenand verstritte blibe un spiile im bolitische Lääbe vu Namibia kai großi Roll. E vierti Amtsperiod isch no dr namibische Verfassig nit megli gsii, sällewääg isch 2004 dr bishärig Minischter fir Landfroge, dr Hifikepunye Pohamba, au ne Ovambo un SWAPO-Mitglid, zum zweete Bresidänt gwehlt wore. Am 21. Merz 2005 isch er z Windhoek veraidigt wore. No zwoo Amtsperiode isch Ändi 2014 dr Hage Geingob, e Damara un syt 2007 SWAPO-Vizebresidänt, mit 86,7 Brozänt vu dr Stimme zum neie Staatsbresidänt gwehlt wore.

Namibia isch in vierzee Regione un die in Wahlkrais ("constituencies", insgsamt 121).

Di greschte Stedt sin (Stand Zänsus 2011):




</doc>
<doc id="18955" url="https://als.wikipedia.org/wiki?curid=18955" title="World of Warcraft">
World of Warcraft

World of Warcraft (alem. »Wält vo de Chriegskunst«; meistens WoW abkürtzt) isch e Masse-Multiplayer-Online-Rollespiil (au MMORPG gnennt), wo Spiler glichzitig zämme übers Internet spile. Es isch 2004 vom Unternehme Blizzard usekoo. World of Warcraft knüpft an d Gschicht vom 2003 erschinene Titel "Warcraft III: The Frozen Throne" aa.

World of Warcraft isch mit über 10 Millione Accounts und darus folgend mit mehr als einere Milliarde Dollar Umsatz jährlich luut dr New Yorker Times s erfolgrichste Spiil wo s je gäbe het. Die gringe Hardwäreaförderige und d'Istigerfründlichkeit gälte als Hauptgrund für dr Erfolg. Wiä bi viele MMORPGs üblich, muess für WoW e monatliches Entgelt entrichtet wärde. Im Januar 2007 isch die ersti Erwiiterig „The Burning Crusade“ usekoo. E halbs Johr spöter kündigt Blizzard die zweiti Erwiiterig ah: „Wrath of the Lich King“.

S Spiel isch am 23. November 2004 in dr USA, Kanada, Australie und Neuseeland für Microsoft Windows und Mac OS X usekoh. In Europa ischs Spiil siit em 11.Februar.2005 im Lade z kaufe. Dr Start in Korea isch am 18.Januar 2005 gseh und in dr Volksrepublik China am 6.Juni.2005 erschine. Die Spanischi Version isch am 29.September 2006 erschine und d russischi Version isch in Entwicklig. Am erste Tag vom Europastart sind scho 290'000 Exemplar verkauft worde. Dia Verkaufszale sin noch dem druf folgende Wuchendendi uf 380.000 Exemplar agstige. Am erste Verkaufstag in Dütschland sind sehr vili Intressente vor de Gschäft gestande um überhaupt no e Exemplar z ergattere könne. Trotzdäm het dr Verband vo dr Unterhaltigssoftware Dütschland (VUD) Blizzard bestätiget, dass ellei in Dütschland nach fünf Wuche 200.000 Stück verkauft worde sind und somit het s Spiel dr Gold und Platin-Award bekoo. Fürs meistgspielte MMORPG in Nordamerika, Australie, Neuseeland und Europa.

Wie bi allne Warcraft Games spielt es in dr bekannte Fantasy-Welt „Azeroth“. Wo in die beide Kontinent „Kalimdor“ und „Östliche Königreiche“ iiteilt isch. Mit dr Erwitterig TBC (The Burning Crusade) isch d Scherbewelt no dr zue koh. Dia zweiti Erwitterig wird Nordend mit sich bringe. Uf einzelne Kontinent finde sich vili kleine Städt oder Dörfer. Natürlich git es Wälder, Wüste, Dschungels und instanzierte Dungeons (instanzierte Dungeons = Vo dr Welt abgespalteni Regione wie Höhle und Berge). D Spilwelt wird komplett inere comic-hafte dreidimensionale Grafik dargstellt. Dr Spiler sieht sich üblicherwies usere „Verfolgigsperspektive“ vo sim gwählte Spilcharakter, wo er wiitgehend frei durch d Welt bwege cha. Nebe dr Forbwegig z fuess cha dr Spieler zwische bstimmte Ort au Flugtier, Zeppelin, Schiff oder e unterirdischi Bahn neh wo schnelles Reise durch d Spilwelt ermögliche. Ab Level 30 kaa meh sis eigene Riitier haa wo siis eigene Tempo um 60% erhöht den ab 60 gits eins vo dis Tempo um 100% erhöht und mit Erreiche vo dr Höchstufe 70 kaa meh in dr Scherbewelt au es Flugtier mit Tempo 280% bis 310% erwerbe. Dr Spiler begegnet innerhalb dr Spilwält andre Spiler und au Nit-Spiler-Charaktäre (kurz NPC) mit dene sii verschideni Interaktionsmöglichkeite bestoh könned. So könne sii Kämpf ustrage, Kommunikation dureführe oder Handel betriibe.

Um d’ Welt vo Warcraft kenne z lerne, cha dr Spieler e Vielzahl vo so gnannte Quests (Ufgobe/Missione) ahneh, die ihm Erfahrigspunkt und Belohnige gehnd. Im gsamte Spiel exestiere ca. 7000 vo dene Quests. Wiiterhin erhaltet dr Spieler Erfahrigspunkt fürs töte vo Monster. Au s’erkunde vo unbekannte Ort git Erfahrigspünkt. Nach em Erreiche vo ere bestimmte Azahl Erfahrigspunkt stiegt dr Charakter es Level. Zu fast jedere neue Stufe ka er sich neue Fähigkeiten bim Lehrer erkaufe, welchi dr Charakter stärken. Ab Stufe 60 cha me jedoch mit jeder nachfolgende Stuefe bim Trainer Fähigkeiten erkaufen. Ab dr zehnte Stuefe erhält dr Spieler usserdem Talentpunkte, die meh für d'Spezialiessierig vom Charakter brucht. Die maximali Stufe vom Grundspiel isch 60, dr noch cha dr Charakter nit wiiter ufstiege. Durch’d Nutzig vo dr Erwitterig "The Burning Crusade" erhöht sich’s Limit uf 70, bi Nutzig vo "Wrath of the Lich King" dene uf 80 (Die Erwiiterig chunnt erst no use). Wie bi de meiste Rollespiel könne Spieler Gruppe bilde, um gmeinsam z’kämpfe ,Quests z’erfülle oder in Instanze z'goh.


</doc>
<doc id="18956" url="https://als.wikipedia.org/wiki?curid=18956" title="Walther P99">
Walther P99

D Walther P99 isch e Pischtole.
Bekannt worde isch d P99 durch dr James Bond Film "dr Morge schtirbt nie", wo si s erstes mol igsetzt worde isch. Im Film "d Welt isch nid gnueg", isch si im 007 si Dienschtwaffe gsi.

D Walther P99 isch e Dütschi Waffe. Es uffelligs Merkmol isch, dass e Haane feelt. D P99 het stattdesse e innelygende Schlagbolze. Däm si Zueschtand cha me ame chline Schtift erkenne, wo me mit eme Chnopf entspanne cha.

D Waffe schafft no nach em Browning-Syschtem und het e Weaver-Schyne unter em vordere Schaft für e optoelektro Zylhilf. Es cha au e Schalldämpfer montiert wärde, de macht aber der Schuss ungnauer.

E manueli Sicherig, wie s üblich isch bi de meischte Selbschtladepischtole isch nid vorhande denn d Waffe isch im gladene Zuestand grad schussbereit. Es het e automatischi Sicherig, e Fall Sicherig und e Anti-Stess-Abzug, wo verhindere düije dass sich e Schuss löst, oni das me s will.

Dr Griff ka me wechsle und dr Grössi apasse. Die abgrundidi Form verhindert, das d Waffe sich unter dr Kleidig verhettere ka.

Mit dr S&W SW99 produziert Smith und Wesson zäme mit em Walther e Pistole, wo dr P99 glycht, abr zuesetzlich no im Kaliber .45 ACP erhältlig isch. Im Witere gits au P99c, e Kompaktversion von dr P99.

2005 isch d Aaschaffig vo 42.000 P99 für d Polizei in Nordrhein-Westfallen beschlosse worde. Erscht nach dr Uslieferig vo der nöie Dienschtwaffe hei si bemerkt, dass si sich, wäg em grössere Holschter, im Dienschtwage vom Typ VW Passat nümm aaschnalle chönne. Jetz dörfe d Polizischte dr Holschter am Hosegurt befeschtige.

Zivili Bezeichnig: Walther P99

Militär Anerkennig: P9

Ysatzland: Dütschland, Schwiizerischi Eidgnosseschaft

Härsteller: Carl Walther GmbH

Bouland: Dütschland

Produktionszyt: 1996 bis hüt

Modällart: P99AS; P99DAO; P99QA; P99C

Waffekategori: Pistole

Gsamtlängi: 180 mm

Gsamthöchi: 137 mm

Gsamtbreiti: 32 mm

Gwicht mit leerem Magazin: 0,605 kg

Lauflengi: 102 mm

Kaliber: 9 mm Parabellum und .40 S und W

Möglichi Magazinfüerig: 15 (früjer 16) Patronen

Mündigsgschwindikeit: 408 m/s

Mündungsenergi: 540 Joule

Zilrichtig: Kimme und Korn




</doc>
<doc id="18957" url="https://als.wikipedia.org/wiki?curid=18957" title="Bäcker">
Bäcker

Becker, au churz Beck, isch e Bruefsbezeichnig für e Mensch, wo si Läbensunterhalt mit Bache vo Brot, Gebäck etc. verdient.
Dr Becker zellt zu de Handwärksbrüef. Nach ere meischtens dreijährige Bruefsusbildig im Beckerhandwärk wird vo dr regional zueschtändige Innig d Gselleprüefig abgleit. Diräkt im Aaschluss beschtoht für dr Beckergsell d' Möglichkeit, sich anere Fachschuel witerzbilde und aaschließend vor dr Handwärkskammere d Meischterprüefig abzlegge. Die Usbildig ka inere Meischterschuel oder bi dr örtliche Innig gmacht wärde. Die dreijährigi Gsellezyt, wo früener erforderlich gsi isch als Vorussetzig zum zur Meischterprüefig zuegloo z wärde, isch wäggfalle. Nach em erfolgriiche Abschluss vo dr Meischterprüefig erwirbt me s' Rächt, dr Bruef vom Becker sälbschtändig uszüebe und Lehrling in däm Bruef uszbilde.

Dr Schutzheiligi vo de Becker isch dr Heiligi Nikolaus. 

S Handwärk vom Becker het sich früener no ufteilt in:

Die Unterscheidig isch als erschts in Preuße 1752 ufghobe worde, will die schtändige Riibereie au zum Nochteil vo dr Kundschaft gfüehrt hai. Dr Beckerbruef het zu de "freie, gschänkte und ungschlossnige" Handwärk ghört.

D' Befuegnis vom ene Meischter, chönne z bache, het d (Back-) Grächtigkeit oder au d Bank gheisse. Scho im römische Rächt sind d Becker zu eigene Korporatione vereinigt worde und im Mittelalter sin ene Privilegie gee worde, was d Bildig vo Beckerinnige voraatriibe het. Mit dene Rächt hänn si aber au bestimmti Pflichte müesse erfülle. So hänn d Becker immer müesse gnueg Mählvorröt ha, um allgemeine Notständ chönne hälfe vorzbeuge.

Z Paris und in einige französische Départements sind d Becker 1801 zu gschlossene Korporatione unter dr Leitig vo Syndikat vereinigt worde. Für dr Betriib isch denn e obrigkeitlichi Gnähmigung erforderlich gsi.

E bsunderi Beckereikasse hett de Usgliich vo de Brotpriise zum Zwäck ka. In tüüre Zyte sin us dere Kasse Vorschüss an d Becker gleischtet worde. Die Iirichtig het bis 1863 beschtande.

Die dütschi Gwärbsordnig het schließlich s Beckergwärb freigä. Nach §73 hänn d Becker aber chönne drzue ufgforderet wärde, dr Priis und s Gwicht vo ihrer Waar am Gschäft aazgä, damit s Publikum Kenntnis drvo het chönne näh.

Dr Verkauf vo de Backware het traditzionell in de Läde vo de Beckermeischter stattgfunde, und die sind als Familiebetriib gfüert worde. D Beckereie hänn s Mähl vo de örtliche Müller bezoge. 

Mit dr Induschtrialisierig sind vermehrt Großbeckereie entstande, und die hän näbe früsche Backware au Tiefküelteigling in sogenannte Backstroße produziert. Immer öfter hänn die örtliche Beckereie die Tiefküelteigling übernoh und si denn uffbache und verkauft. Eigentlich isch das am Aafang nur als Sortimäntserwiiterig dänkt gsi zu de eigene Produkt. Glichzytig sind die Backware au als Fertigprodukt vermehrt in Supermärkt und Tankschtelle abotte worde. Will dr Priisdruck durch die grossi Konkurränz immer schtärker worde isch, hänn in de letschte 20 Joohr vili traditionelli Becker ihre Betrieb müesse ufgäh oder sinn vo Filialchette übernoh worde. In de Vorschtedt, de Bahnhöf und in grosse Iikaufszentre hänn sich in jüngschter Vergangeheit Discounter duuregsetzt, wo die Tiefküelteigling im Verkaufsruum ufbacke.

D Bezeichnig Becker wird umgangssprochlig mängmol au für dr Bruef vom Konditer (Zuckerbeck) verwändet. In Dütschland handlet's sich aber um e separate Bruef, und für die müen verschiideni Gselleprüefige gemacht wärde. Vili Beckereie produziere au Produkt, wo zum Handwärk vom Konditer ghöre. Becker, wo in söttnige Beckereie glernt oder gschafft hänn, wärde als "Becker mit Konditoreierfahrige" bezeichnet.


</doc>
<doc id="18961" url="https://als.wikipedia.org/wiki?curid=18961" title="Niger">
Niger

Niger (dt.: [], frz.: []) isch ä Schdaat in Weschdafrika. Si Name isch idäntisch mit däm vom groosse Schdrom "Niger", welem si Oberlauf dur dr Südweschde vom Wüeschdeschdaat fliesst, wo relativ dicht besiidlet isch.

Niger gränzt im Norde an Algerie und Libye, im Weschde an Mali und Burkina Faso, im Oschde an Tschad und im Süde an Nigeria und Benin. Niger isch ä Binneschdaat, drzue ghöre ä Deil vo dr Sahara, em Sahel und em Sudan. Er isch eins vo de Länder, wo am wenigschde entwicklet si uf dr Welt. Die ehemoligi französischi Kolonii isch sit 1960 unabhängig. Noch erä Phase vo Schdaatsschdreich und Ufschdänd vo de Tuareg schiint sich Niger politisch z schdabilisiere. Exischdänzbedrohend für ä gröschd Deil vo dr nigrische Bevölkerig si d Dürrene und Nahrigsmittelknappheit, wo immer widr chömme.

Im Demokrati-Index 2008 vu dr Zytschrift The Economist isch dr Niger uf Blatz 128 vu 167 Länder gläge un het dodermit zue dr "autoritäre Regime" zellt.

Im Zäntrum vu Niger lige d Sandwieschti "Erg du Ténéré" un s Gebirg Aïr mit em Mont Idoukal-n-Taghès as hegschtem Gipfel (2.022 m). S Aïrgebirg (Massif Aïr) isch di sidlig Furtsetzig vum algerische Hoggar- oder Ahaggar-Gebirg.

Im Weschte, Siden un Oschten isch dr Aïr vu andere Wischtine umgee, di grescht dervu dr eschtlig gläge Ténéré. Är nimmt rund 30 % vum Staatsgebiet yy, wu nume am sidweschtlige Rand dicht bsidlet isch. Wyter eschtli lyt dr Kaouar, no ne Wieschti. Die Saharabiet gehn eschtli bis zue dr Gränze vum Tschad. Im Norde goht dr Ténéré in s Djadoplatoo iber, im Nordoschten ins Tibestigebirg. Die Wieschtine, wu alli zue dr Sahara ghere, nämme insgsamt rund zwai Drittel vu dr Staatsflechi yy.

S dritt Drittel vum Niger im Siden un Sidoschten isch Dail vu dr Sahelzone (Sahel = arab. „Ufer vu dr Wieschti“). Dää Straife lyt am nerdlige Rand vu dr Druckesavanne. Syt Ändi vu dr Sächzgerjohr het s in dr Dorneheckesavanne e baar Diirine gee, wu die allmeh in e wieschtenartigi Landschaft verwandlet hän. Im Sidoschte lyt e Dail vum Tschadsee uf em Biet vum Niger, wu d Uusdehnig vun eme sich aber bin ere große Drickini hinter d Gränze zum Tschad zruckziet.

D Druckesavanne goht vu Side no Norde in Dorneheckesavanne un bal in Halb- un Vollwieschtine iber. Im Norde sin wyte Flechine Sand- un Staiwieschtine. As Folg vun ere fimfjehrige Diiriperiod zwische 1969 un 1974 in dr gsamte Sahelzone isch dr Grundwasserspiegel gsunken, di natyrli Vegetation isch dailwyys vollständig abgstorbe, zum Dail au dur Vehbständ vernichtet. Doderdur sin wider d Vehbständ verringeret wore un d Mänsche hän mieße hungere. Dr Ruum, wu nume vu Nomade cha gnutzt wäre, het sich in dr Folg um rund 50 km wyter no Side uusdehnt.

Dr Sidweschten isch vum Niger dominiert, em drittgreschte Fluss vu Afrika. Är fließt uf 650 Kilometer dur s Land. Die Region isch di ainzig im Land, wu fruchtbar isch.

Anne 1954 isch dr "Nationalpark W" uusgwise wore, dr ainzig Nationalpark im Niger, wu iber d Gränze zue Burkina Faso un Benin goht.

S Klima vum Niger isch haiß un drucke. Im Side git s e Rägezyt, wu vu Juni bis Oktober goht. In däre Zyt chunnt fascht dr ganz Johresniderschlag abe, im Mittel zwische 400 un 700 Millimeter im Johr. D Helfti dodervu git s im Augschte. Derwylscht s bis in Nyynzgerjohr im Side relativ regelmäßig Räge gee het, sin d Niderschleg in dr jingschte Zyt in dr Sahelzone zmaischt uusblibe. In dr nerdlige Dail vum Land het s in dr letschte Zyt praktisch kai Niderschleg me gee.

D Dagestämperaturen in dr Wieschtebiet ligen im Jänner durschnittli bi 17 °C, im Juni bi 34 °C. Im Side wären im Jänner 22 bis 24 °C un im Juni 32 bis 34 °C gmässe.

Im Side finde sich in dr Druckesavanne in dr Hauptsach haimischi Greser, Dornehecken un Druckewald. In dr diefer glägene Regione findet mer au Tamarinde, Affebrotbaim, Kapokbaim un Mahagoni. Dr Bflanzebstand vu dr Savanne het aber in dr letschte Johr zimli glitte dur Iberwaidig un Drickini. D Biet im Norde sin praktisch vegetationslos.

D Dierwält vum Niger isch dur di gring Vegetation nit seli arteryych. Im Nationalpark im Sidoschte läbe Lebe, Antilope, Giraffe, Biffel, Strauß, Elifanten un Flussbfärd. In dr nerdlige Wischteregione läbe Fennek un Gazelle, derwylscht mer in dr Bärg vum Aïr unter anderem Pavian un Aïr-Chammhoorgumper findet. Im Niger git s ais vu dr greschte Schutzgebiet vu dr Ärd, s Aïr un Ténéré Naturreservat.

Vor allem im Norde vum Land git s vil Oasebewohner, Nomaden un Halbnomade. Im Lauf vu dr letschte Johrzehnt hän aber vil vun ene dr Nomadismus ufgee un sin in di iberfillte Stedt zoge. D Mehrhait vu dr Bevelkerig läbt im Side, zmaischt an dr Gränze zue Nigeria un Benin.

Di groß Mehrhait vu dr Nigrer sin Muslim (94 %), dr Räscht vu dr Bevelkerig sin Chrischte un Aahänger vu indigene Religione.

Rund 52 % vu dr Gsamtbevelkerig ghere zue dr Volksgruppe vu dr Zarma un Songhai, iber 23 % sin Hausa, rund 8 % vu dr Bevelkerig sind Tuareg-Berber, 6 % sin Beri Beri (Kanuri) un 4,3 % Fulbe. Derzue git sim Land iber 3000 Franzose, zmaischt in dr Stedt.

75 % vu dr Bevelkerig schwätze Hausa as Erscht- oder Zwootsproch, wyteri Sproche sin Songhai-Djerma (22 %), Fulfulde (10 %), Tamaschagh (e Tuareg-Berbersproch, 10 %), Kanuri (4 %) un anderi. Offiziälli Amtssproch isch Franzesisch.

In Zyte, wu di hitig Sahara fychter gsii isch, isch s Biet vum hitige Niger dicht bsidlet gsii. D Greber vu Gobero stammen us zwoo Epochen, vu 7700–6200 v. Chr. un us dr sognännte „Rinderzyt“, wu im Unterschid zue andere Regione um 5200 v. Chr. aagfange he tun bis 2500 v. Chr. duurt het. Si sin di eltschte Greber, wu mer chännt uf em hitige Sahara-Biet. Mit dr Uusdricknig un Verwieschtig vu dr Landschaft sin d Mänsche wyter in Side zoge, dr Norde vu Niger isch wäg däm nume dinn bsidlet vu Tuareg-Nomade.

Zum Zytpunkt vu dr Uusbraitig vum Islam um s Johr 660 sin d Velker vum Niger scho in Staaten organisiert gsii, wu bis zue dr Aachumft vu dr Franzose e wichtigi Stellig hän chenne bhalte. S Biet vum hitige Niger isch zytwys unter em Yyflus vu Nochberstatte gstande, wie em Malirych un em Songhairych, Gao, Kanem-Bornu un verschidene Hausastaate.

Ab 1895 isch Niger e Dail vu Franzesisch-Weschtafrika gsii. Anne 1921 isch Niger derno ne ofiziälli Kolony in Franzesisch-Weschtafrika gsii, d Gränze vu d Kolony sin ohni Rucksicht uf kulturälli oder sprochligi Zämehäng zoge wore.
Anne 1957 het dr Djibo Bakary vu dr Bartei Sawaba ne erschti Regierig bildet. Wu sy Bartei 1958 e Referändum iber d Unabhängigkait verlore he, isch er zrugdrätte. Anne 1958 isch Niger e autonomi Republik in dr Franzesische Gmainschaft wore, Im nämlige Johr sin au di erschte Barlemäntswahle abghalte wore, s gwehlt Barlemänt het derno ne aigeni Verfassig fir s Land uusgschafft, Am 3, Augschte 1960 isch Niger, wie fascht alli franzesische Kolonie z Afrika in däm Johr, unabhängig wore.

D erscht Bresidänt vum unanhängige Land isch dr Hamani Diori wore. Im Johr 1974 isch er dur e Militeerbutsch gstirzt wore, wel em Korruption vorgworfe woren isch un derzue ne Deeri un e Hungersnoot d Mänsche uuzfride gmacht het. S isch e Oberschte Militeerroot bildet wore, wu s Land regiert het, mit em Oberscht Seyni Kountché an dr Spitz.

Noch em Dod vum Kountché im Novämber 1987 isch dr General Ali Saibou sy Noofolger wore. Erscht 1990 het e Wälle vu Straik un Demonschtratione derzue gfiert, ass Oppositionsbarteie zuegloo wore sin. Bi re Verfassigskumferänz im Juli 1991 isch d Macht vum Bresidänt fir uugiltig erklert wore un e Ibergangsregierig unter em André Salifou yygruefe wore.

Anne 1992 isch schließlig e neji Verfassig per Volksentschaid aagnuu wore. Anne 1993 het s Barlemäntswahle gee, wu d "Allianz vu dr Chreft vum Wandel" (AFC), e Koalition vu acht Barteie, as dytlige Siiger drus firigange isch. E Monet speter isch dr Mahamane Ousmane, dr Fierer vu dr AFC, zum Bresidänt gwehlt wore. Dr erscht AFC-Premierminischter isch im Septämber 1994 zrugdrätte wu sy Bartei d Allianz verloo het.

Sym Noofolger isch s nit glunge, ne Barlementsmeehait zämezkriege, wäge däm sin fir Jänner 1995 Neiwahle aagsetzt wore. Dr Mouvement National de la Société de Développement (MNSD, di ehmolig Ainhaitsbartei) isch mit 29 Sitz do as sterkschti Bartei drus fiirigange, derno isch e Meebarteiekoalition bildet wore.

Am 24. April 1995 isch s Abchuu vu Ouagadougou zwische dr Regierig vum Nige un dr Tuareg-Rebälle vu dr „Organisation vum bewaffnete Widerstand“ unterzaichnet wore, wu eme dreijehrige Burgerchrieg vorerscht en Änd gmacht het. S Friidesabchuu isch unter Vermittlig vu Frankrych, Burkina Fasos un Algerie uusghandlet wore. Wel d Regierig vum Niger s Abchuu nie richtig umgsetzt het, hän d Tuareg-Rebälle nomol welle verhandle. Am 15. Dezämber 1995 isch dr Mano Dayak, dr Aafierer vu dr „Koordination vum bewaffnete Widerstand“, ums Lääbe chuu, wu sy Flugzyyg uf em Wääg zue Verhandluige mit eme nigrische Premierminischter explodiert isch.

Im Jänner 1996 isch s wider zue me Militeerbutsch chuu un d Verfassig isch ußer Chraft gsetzt wore. Neie Bresidänt isch dr Oberscht Ibrahim Baré Maïnassara wore. Dr Regierigsschef Boukary Adji, wu vu dr Butschischte yygsetztz woren isch, het e Ibergangskabinett us Zivilischte bildet. 

Anne 1996 isch dur e Referändum e neii Verfassig aagnuu wore. Im Novämber 1997 het dr Bresidänt Maïnassara verchindet, di Regierig vum Amadou Boubacar Cissé, wu syt Ändi Dezämber 1996 amtiert het, sei inkompetänt. Är het d Regierig ufglest un zwee Dääg speter dr Ibrahim Hassane Mayaki zum neie Minischterbresidänt gmacht.

Am 9. April 1999 isch dr Maïnassara bi me Militeerbutsch ums Lääbe chuu. E baar Dääg speter isch as Regierig e „Nationale Versehnigsroot“ us Militeer mit em General Daouda Malam Wanké as Vorsitzer yygsetzt wore. Wel dr Wanké megligscht gly d Regierigsveranwortig an e Zivilregierig het welle iberdraasge, hän am 26. Novämber Bresidäntschaftswahle stattgfunde. Doderby isch dr ehmolig Oberscht Tandja Mamadou, dr Kandidat vum "Mouvement National pour la Société de Développement" (MNSD), zum neie Staatsoberhaupt gwehlt wore. Neie Regierigsschef isch dr Hama Amadou vum MNSD wore. Bi dr Wahle 2004 isch er im Amt bstetigt wore.

In dr Johr 2005/2006 isch s im Niger zue re Hungersnoot chuu.

Am 20. Oktober 2009 sin Barlemäntswahle abghalte wore; d Wahle sin im Vorfäld scho heftig kritisiert wore, wel dr Bresidänt Mamadou Tandja scho syt zwoo Amtszyten im Amt gsi isch un no dr Verfassig kai dritti Amtszyt megli isch. Wäge däne umstrittene Wahlen het di Weschtafrikanisch Wirtschaftsgmainschaft (ECOWAS) d Mitglidschaft vu Niger uusgsetzt.

Am 19. Februar 2010 zum Militärbutsch chuu. Unter dr Junta, wu vum Gschwaderkommandeur Salou Djibo aagfiert woren isch, isch dr Tandja Mamadou gstirzt un feschtgsetzt wore. No aigene Aagabe hebe si s Land vor „Armuet, Entdyschig un Korruption“ welle schitze. Bi däre Revolte sich s zue drei Dote un eme Dutzed verletzte Soldate chuu. Dr Luftverchehr isch dur dr „Oberscht Rot fir d Widerhärstellig vu dr Demokrati“ uusgsetzt un d Landesgränze zuegamcht wore. 

Am 31. Jänner 2011 hets Bresidäntschaftswahle gee zämme mit Barlemäntswahle. Zwische dr beede Kandidate Mahamadou Issoufou un Seini Oumarou het s derno am 12. März e Stichwahl gee, wu sich dr Oppositionsbolitiker Mahamadou Issoufou mit 58 % vu dr Stimme durgsetzt het.

No dr Verfassig, wu am 18. Juli 1999 dur Referendum billigt, am 19. Februar 2010 aber vu dr Militärjunta suschpendiert woren isch, isch Niger e semibresidial Republik un e barlementarischi Demokrati. Staatsoberhaupt un Oberbefählshaber vu dr Strytchreft isch dr Bresidänt, wu uf fimf Johr gwehlt woren isch. D Exekutive isch bin ere Regierig unter Vorsitz vun eme Bremierminischter, d Legislative bi dr Nationalversammlig gläge, eme Aichammere-Barlemänt mit 83 Abgordnete, wu au allio fimf Johr diräkt gwehlt wore sin. 

Di yyflussryychschte Barteie sin:

D Bresidänte vu dr Republik Niger:




</doc>
<doc id="18964" url="https://als.wikipedia.org/wiki?curid=18964" title="Tragikomödie">
Tragikomödie

As Dragikomödie si Theaterschdück bezeichnet worde, wo d Handlig vo dragischem Charakter, aber dr Usgang glücklig isch. Hützudag dänggt mä ehnder, as si ä dragischi Zsämmehäng mit komische Elimänt und Motiv, aber au komischi mid Tragik vermischd. 
Die antike Grieche hai Dragödie und Komödie kennt. In dr klassische Ziit si ihri Theaterereignis än Abfolg von erä Trilogie vo dragischem Charakter gsi, ufglockeret von erä abschliessende Komödie. Dr Römer Plautus (254-184 vor dr Ziitwändi) het, im Gegesatz zu der dramatische Dradition, wo Dragödie und Komödie drennt het, dragischi und komischi Gschehnis im gliiche Schdück vermischt. Währed dr Renaissance het mä drmit Schdück gmeint, wo im Groose und Ganze komisch gsi sin, aber dragischi Elimänt gha het. Dr Italiäner Battista Guarini het d Dragikomödie definiert as Schdück, wo ärnschdi Begäbeheite zeigt und Mitliid wurd errege, wo aber kei dragische Schluss und au luschdigi Elimänt wie Witz und Glächder haig. In dr französische Klassik im 16. und 17. Johrhundert isch d "tragi-comédie" vom Hardy, Rotrou, em Corneille "(El Cid)" und andere pflägt, aber schliesslig vo dr klassische französische Dragödie verdrängt worde. Z Ängland het dr John Fletcher d Dragikomödie "The Faithful Shepherdess (Die dreuji Schöfere)" gschriibe, und dr Shakespeare mänggisch siine Komödie dragischi Elimänt ge, zum Bischbil im "Schdurm"' und im "Wintermärli". D Rolle vom Jud Shylock im "Dr Kaufma vo Venedig" isch villicht für d Ziitgnosse vom Shakespeare, wo dr Antisemitismus für si vollkomme natürlig gsi isch und wo sich an dr gemeine Behandlig vom Shylock ergötzt hai, weniger dragisch gsi, as es modärns Publikum si wurd gseh.

Z Dütschland hai dr Georg Büchner und dr Christian Dietrich Grabbe die dragisch-komischi Dradition vom Shakespeare wiitergfüehrt. Im realischdischi Drama het dr Henrik Ibsen komischi Elimänt iigfüehrt, für dass d Dragödie no druuriger wurd. Für ä George Bernard Shaw si im Ibsen sini Drame ärnschdhafter und dragischer gsi as ä Dragödie. Dr Anton Tschechow het d Dragikomödie "Unggle Wanja" und "Dr Chirsigarde" gschriibe.

Im modärne Theater si vili vo de absurde Schdück dragikomisch, Bischbil si im Samuel Beckett siis "Ändschbiil" odr im Dürrematt siini "Physiker".



</doc>
<doc id="18966" url="https://als.wikipedia.org/wiki?curid=18966" title="Theater Basel">
Theater Basel

S Theater Basel isch s Schdadttheater vo der Schdadt Basel. Im Spiilblan schdöhn Schauschbiil, Opere, Operette und Ballett. Wil s Theater Basel kei eignigs Orchester het, wird im allgemeine s Sinfoniiorchester Basel verpflichdet. Bi Barockopereproduktione schbiilt s Barockorchester La Cetra vo dr Schola Cantorum Basiliensis, wo vom Paul Sacher gründet worden isch. Sit dr Saison 2006/2007 wird au mit dr basel sinfonietta zsämmegschafft. Für d Eröffnig vo dr Operesaison 2007/2008 isch zum erschde Mol s international bekannte Kammerorchester Basel engagiert worde, für ä Neuproduktion vom Mozart siiner "Entfüerig us em Serail"). S Theater isch mit siine Opereuffüehrige bekannt worde, und d Fachzitschrift "Opernwelt" het s 2009 und 2010 zum Operehuus vom Johr gwehlt.

Im Ballett het sich s Stadttheater under em Ballettmäister Waclaw Orlikowsky vo 1955 aa en internazionaale Naame gmacht. D Erfolg vom Baasler Ballett in dere Zit, wo sich stark am klassische Danz orientiert het, isch as s "Baasler Ballettwunder" in d Gschicht iigange.

Dr Name "Theater Basel" wird sit 1968 bruucht. Denn isch s Brivattheater „Komödie“, wo 1950 gründet worden isch, as Schauschbiilhuus zum "Basler Stadttheater" cho. 

S Basler Schdadttheater isch 1834 gründet worde as s "Theater uf em Blömli". S erschde Gebäud isch vom klassizischdische Architekt Melchior Berri baut worde und het 1'300 Blätz gha, was ä bedrächtligi Grössi gsi isch für ä Schdadt wie Basel, wo denn nume 26'000 Iiwohner gha het. 

1873–1875 het dr Johann Jakob Stehlin dr Jünger am Stäinebärg ä vierrängigs neobarocks Gebäud baut, wo am 7. Oktober 1904 im enä Brand zerschdört, aber denn widr ufbaut worden isch. 1909 isch d Widreröffnig gsi.

Noch em Bau vom jetzige Gebäud mit siinere charakterischtische unregelmässige Form und em gschwungene Dach, wo 1975 eröffnet worden isch, isch s alte Huus nääbedraa gschbrängt worde. Dr Bau het dr Kanton Basel-Stadt 60 Millione Franke koschdet. Der Blatz, wo s Theater dra lit, isch än offeni Flechi mit Bäum zringsum. Bemerkenswärt si d Kunschdwärk us Iise vom Richard Serra und vom Jean Tinguely (dr "Fasnachtsbrunne" - mechanischi Wasserschbiil zmitzt im enä Brunne.)

S Theater Basel het im grosse Huus faschd 1'200 Blätz, die Chliini Bühni im gliiche Gebäud het meh as 320 Blätz. D "Komödie" in der Steinevorstadt, wo im Johr 1950 gründet worden isch und 1968 zum Schauspiilhuus vom Theater Baasel worde isch, het 600 Blätz gha. Si isch im Herbscht 2001 gschlosse worde und isch ersetzt worde vom ene Schauschbiilhuus, wo vom Architekturbüro Schwarz-Gutmann-Pfister us Basel blant und im Januar 2002 an der Steinedoorschdrooss ufgmacht worden isch. Es het Blatz din für öbbe 480 Zueschauer.





</doc>
<doc id="18969" url="https://als.wikipedia.org/wiki?curid=18969" title="Woodstock-Festival">
Woodstock-Festival

S Woodstock Music and Art Festival isch ä Musikfestival gsi, wo as dr musikalisch Höhepunggt vo dr amerikanische Hippiebewegig Flowerpower zelt. Offiziell isch s vom 15. bis zum 17. August 1969 gange, d Zueschauer si aber erscht am Morge druf abzoge.

Uf em Festival si 32 Bands und Solisten ufdräte, wo Folk, Rock, Soul und Bluesmusig gschbiilt hai, und a Gage vo öbbe 200.000 US-Dollar übercho hai. Uf em Festivalgländ hai chaotischi Zueschtänd gherrscht, wil niemer erwartet het, ass sovil Zueschauer chieme. Mä het mit 60.000 Zueschauer grächnet, es si abr meh as 400.000 cho. Meh as ä halbi Million si uf de Wäg noch Woodstock im Vechehr schdeckebliibe und vo dr Bolizei widr heimgschickt worde.

S Festival isch vo "Woodstock Ventures" veraaschdaltet worde, wo vom junge Musigbroduzänt Michael Lang und zwei New Yorker Undernähmer zu däm Zwäck gründet worden isch. Es isch für d Veraaschdalter zum enä finanzielle Misserfolg worde, will im Gedräng d Heg kapputtgange si und faschd alli ihne hai chönne ohni z zahle.

Die meischte ganz groosse Näme, wie z. B. The Beatles, Bob Dylan, The Doors, The Rolling Stones, Led Zeppelin, Elvis Presley und vili vo de schwarze Künschtler, wo denn sehr bekannt gsi si, hai gfehlt. 

Die, wo drbii gsi si:


</doc>
<doc id="18973" url="https://als.wikipedia.org/wiki?curid=18973" title="Nigeria">
Nigeria

Nigeria [] (amtlig uf Änglisch: "Federal Republic of Nigeria" []) isch ä Bundesschdaat z Weschdafrika, wo an Benin, Niger, Tschad und Kamerun gränzt. Es isch mit Abschdand s bevölkerigsriichschde Land vo Afrika und brobiert noch Johre von erä Militärdiktatur, sich z demokratisiere und wirtschaftlig z entwickle. Nigeria het s aber bis jetzt nit fertig brocht, siini riiche Erdölvorkomme für d Armuetsbekämpfig iizsetze. Korruption, Gwalt und ethnischi Komflikt zwüschen em muslimische Norde und em christlig-animischtische Süde si d Haupthindernis, für zum dr Bevölkerig vo Nigeria ä bessers Läbe möglig z mache.

Nigeria lyt z Weschtafrika am Atlantische Ozean un umfasst e Biet vu 923.768 km² mit ere Oscht-Wescht- un ere Nord-Sid-Uusdähnig vu 1.200 bzw. 1.100 km. Markanti Merkmol vum Land sin dr Strom Niger, wu no Sidoschte goht, un syy Näbefluss Benue, wu no Sidweschte goht. Die bede Fliss fließe z Nigeria zämme un minde im Nigerdelta uf ere Flechi vu uugfehr 24.000 km² in dr Golf vu Guinea.

Dr rund 850 km lang Kischtestreife am Golf vu Guinea isch bregt vu Lagune (im Weschte z. B. d Lagune vu Lagos) un vu Mangrovesimpf. Är het syy greschti Uusdähnig im Nigerdelta. Dr Girtel tropischem Rägewald im Landesinnere, wu friejer fascht 100 km breit gsi isch, isch fascht iberal grytet wore un dur e Sekundärwald ersetzt. Wyter nerdlig git s e "Middle Belt" gnännti Region vu Fyychtsavanne un e Druckesavanne. E eigeni Vegetationszone bildet d Bauchiebeni, wu im Oschte vu Nigeria lyt, e e bis zue 2010 m hoch Hochland, wu as einzig Biet vu Nigeria in dr gmäßigte Zone lyt. Di hegscht Erhebig isch dr Bärg Chappal Waddi mit ere Hechi vu 2.419 m, wu im Gebirgsland in dr Nechi vu dr Gränze zue Kamerun lyt.

Nigeria wird vu zwo Klimazonen beyyflusst: zem Eine e tropisch fyycht-heiß Klima im Side mit ere rägeryyche Rägezyt vu April bis Oktober. D Luftfyychtigkeit lyt ganzjehrig hoch, zwische 85 un 95 %. Di mittlere Tämperature im sidlige Beryych vu Nigerias lige bi rund 30 °C. Znaacht chielt s zmeischt nume wenig ab. Zem Andre het s z Nordnigeria ne Wieschteklima mit hechere Tämperature un weniger Niderschlag wie im Side. D Rägezyt isch au do vu April bis Oktober un d Druckezyt mit Dirriperiode goht vu Novämber bis Merz. Dr Nordoschtpassatwind, dr "Harmattan", bringt druckeni heißi Luft us dr Sahara. D Tämperaturen chennen im Norde bis uf 50 °C aastyyge. D Luftfyychtigkeit isch do aber vil niderer un aagnämmer. Zwische Dag un Naacht het s bis zue 20 °C Tämperaturunterschid. D Rägezyt isch z Nordnigeria weniger uusbregt.

Bsundersch dr Side vum Land isch bregt dur e seli starki Urbanisierig un relativ großi Zahl vu Stedt. Noch ere Schetzig vu 2007 git s z Nigeria iber 100 Stedt mit meh wie 100.000 Yywohner, dodrunter acht Millionestedte. D mit Abstand bevelkerigsryychscht Agglomeration isch Lagos mit 9 bis 11 Millione Yywohner. Anderi Stedt sin Kano (3,85 Mio. Yywohner), Ibadan (3,85 Mio. Yyw.), Kaduna (1,65 Mio. Yyw.) un Port Harcourt (1,2 Mio. Yyw.).

Dur d Ärdelferderig, wu syt dr 1960er Johr bedribe wird, sin im Nigerdelta schwärschti Schäde entstande. Wasser und Luft sowie Nahrungsmittel sind verseucht. bi Explosione vu Elpipeline sin in dr letschte Johre immer wider zahlryychi Mänsche gstorbe: Bin ere Explosion vun ere Elpipeline bi Abule Egba am 26. Dezämber 2006 sin rund 500 Mänsche detet wore. E Explosion vu dr Iljegun-Elpipeline am 16. Mai 2008 het rund 40 Dodesopfer gforderet. In dr Region git s immer wider gwaltsami Konflikt wäge dr Umwältzersterig dur d Elferderig.

Di letscht Volkszellig isch vum 21. bis 28. Merz 2006 gmacht wore.. Si het e Gsamtbbevelkerig vu 140 Millione gee. Di vorletscht Volkszellig sich anne 1991 gmacht wore un het e Yywohnerzahl gee vu 88,9 Millione. No dr Vereinte Natione het Nigeria hit s grescht Bevelkerigswagstum in dr Wält ..

D Läbeserwartig lyt bi 51,3 Johr bi Manne un 51,7 Johr bi Fraue. D Geburterote isch 45,4 uf 1000 Mänsche. D Dodesrote isch 15,4 uf 1000 Mänsche.

Di greschte un bolitisch yyflussryychschte Velker z Nigeria sin d Hausa un d Fulbe, wu zämme 29 % vu dr Bevelkerig uusmache, d Yoruba (20 %) un d Ibo (12 %). Derzue chemme eppe 400 zem Deil seli chleini ethnischi Minderheite, dodrunter d Ijaw (11 %), d Kanuri (8 %), d Ibibio (4,5 %), d Tiv (3,5 %) un d Umon. D Hausa un d Fulbe, wu dr Norden dominiere, wäre zue dr Gruppe Hausa-Fulani zämmegfasst. Wel d Regierig, wu vu dr Hausa un dr Yoruba dominiert wird, alli Forderige vu ethnische Minderheite noch ere bolitische Partizipation zruckgwise het wie vor 1960 scho di britisch Kolonialmacht, hän sich einzelni Minderheite gwehrt gege d Benochdeiligung oder d Zersterig vu ihre Läbesgrundlage, z. B. dur e umwältschädligi Ärdelferderig.

Gschwätzt wäre vor allem Yoruba, Hausa un Igbo, derzue vili andri Sproche, insgsamt 434 z Nigeria. D Amtssproch isch Änglisch, dr Alfabetisierigsgrad in Änglisch lyt bi 53,3 % (Manne: 61,3 %, Fraue: 45,3 % / Stand 2006)

Z Nigeria git s e groß Zahl vu religiese Gmeinschafte. 50 % vu dr Nigerianer sin Muslim, rund 40 % sin Chrischte un dr räschtlig Deil (rund 10 %) ghere zuen ere anismistische Naturreligion. au wänn s nume zeh Prozänt sin, wu ere Naturreligion aaghere, git s breiti Ibergäng zwischen ihne un dr lokale islamische un chrischtlige Traditione, zem Byschpel spile Fetischismus un dr Ahnekult e großi Roll bi nigerianische Chrischte un Muslim.S zäntrum vu dr traditionälle Religion vu dr Yoruba isch di heilig Stadt "Ile-Ife".

In dr Vergangeheit isch s vilmol zue Stryt zwische dr Religionsgruppe chuu. Zem Byschpel het anne 1964 im muslimisch dominierte Norde vu Nigeria d Unterdruckig vu dr chrischtlige Tiv zue Uuruejene gfiert, unter anderem wu ne Styyrhebig zem Nochdeil vu dr Tiv yygfiert woren isch. Bi däne Ufständ het s bis zue 4000 Dodesopfer gee. Syt dr Demokratisierig vu Nigeria 1999 nämme d Islamisierigstendänzen im ganze Land zue. Uf Druck vu islamische Gruppe het zem Byschpel in dr Bundesstaate im Norddeil vum Land s islamisch Rächt (d "Scharia")) mieße yygfiert wäre. Syterhär sin Döuserdi vu Lyt in religiese Pogrom umbrocht wore. Au setze sich islamischi Gruppe wie "Boko Haram" fir d Yyfierig vu dr islamische Scharia in ganz Nigeria un s Verbott vu dr weschtlige Bildig yy.

D Lischt vu dr friegschichtlige kulturälle un zivilisatorische Leischtige vu dr Velker im hitige Nigeria isch lang. Archäologischi Fund belege fir dr Sidoschte (z. B. bi "Ugwuelle-Uturu") un dr Sidweschte (bi "Iwo-Eleru") di mänschlig Bsidlig syt iber 10.000 Johr. Keramik isch syt e baar Johrdöusert z Nigeria härgstellt wore, zem Byschpel isch d "Gajiganna-Kultur" (1800 v. Chr. – 400 v. Chr.) z Nordoscht-Nigeria guet beleit. Bi dr Ortschaft "Zilum" sin 2500 Johr alti Iberräscht gfunde wore, eini vu dr erschte bfeschtige Stedt z Afrika sidlig vu dr Sahara iberhaupt, un fir s 4. Johrhundert no Chrischtus sin dur Fund bi "Taruga" z Zäntral-Nigeria d Yyseverhittig noogwise, dr eltscht Noowyys vu däre Tächnik fir s gsamt Weschtafrika. Di 2500 Johr alt "Nok-Kultur" vu Zäntral-Nigeria het uusdrucksstarki Skulpture hinterloo, wu zue dr eltschte Figuralchunscht vu Schwarzafrika zelle.

Iber Johrdöuserti het s e kulturälle un tächnische Uusdusch zwisch em Biet vum hitige Nigeria un em Mittelmeerruum dur d Sahara gee. Beleit isch dr Transsaharahandel uf dr sognännte "Bornustroß" zwische Tripolis un em Biet vum Tschadsee syt em 2. Johrhundert n. Chr.

In dr 1000 Johr vor dr Aachumft vu dr erschte Europäer im 15. Johrhundert hän sich uf em gsamte Biet vu Nigeria chleineri un greßeri Staate bildet.

Im Norde vum Land het sich ab em 9. Johrhundert Islam langsam uusbreitet un di große Ryych im Sahel wie "Kanem" oder s "Songhairyych" hän s Biet beyyflusst oder hän iber Deil dervu gherrscht. D Staate vu dr "Hausa", wu z Nord- un z Zentralnigeria entstande sin, sin däne Großryych zmeischt tributpflichtig gsi.

Bi dr Yoruba sin in däre Zyt e Huffe Stadtstaate entstande mit em zäntrale Bezug uf s Orakel vu "Ife" as ere lucke Verbindig. Eschtlig dervu het um 600 no Chrischtus d Gschicht vum Edo-Chenigryych "Benin" aagfange, wu sich bis 1500 zuen eme Großryych entwicklet het. Ibo im Sidoschte hän sich dergege ender in chleinere Einheite organisiert, wu vilmol as "republikanisch" beschribe wore sin. D Tiv un anderi Velker vum Zäntrum akephali Gsellschafte bildet, also soziali Einheite ohni e Oberhaupt, wu herrscht.

Um 1485 isch zuen ere erschte Begegnig zwische dr Bewohner vu dr Kischte un ere europäische Macht chuu, dr Portugise. D Portugise hän mit eme rege Handel aagfange, vor allem mi em Ryych vu Benin. Dr "Oba" (Herrscher) vu däm Ryych het im frieje 16. Johrhundert e Botschafter an dr portugisisch Chenigshof z Lissabon gschickt. D Portugise hän europäische Produkt, vor allem Waffe, gege Elfebei un Palmel duscht un allmeh gege Sklave. Anne 1553 isch di erscht änglisch Expedition uf Benin chuu.

D Europäer hän d Kischte vu Weschtafrika no dr Produkt gnännt, wu fir sii dert inträssant gsi sin. Di weschtlig Kischte vu Nigeria isch zue "„Sklavekischte“" wore. Im Gegesatz zue dr wyter weschtli glägene Goldkischte hän di europäische Mächt do bis in d Mitti vum 19. Johrhundert kei bfeschtigti Stitzpunkt yygrichtet. Einewäg her dr Sklave- un dr Waffehandel im 16. un 17. Johrhundert zue Veränderige im Side gfiert. D Yorubavelker sin im "Chenigryych Oyo" geint wore, bi dr Ibo isch d "Aro-Konfederation" entstande. Der transatlantisch Sklavehandel vu dr Portugise undr Brite het e grundsätzlig andre Karakter gha wie d Sklaverei, wu s do scho vorhär gee het. D Sklave z Weschtafrika sin bis dert ender Abhängigi mit gringere Rächt gsi, wu bin e Deil Velker sogar in dr Familieverband ufgnuu wore sin. Erscht mit em transatlantische Sklavehandel sin d Sklave zur mänschlige War wore. Aafangs 19. Johrhundert het sich d Yystellig vu dr europäische Mächt zem Sklavehandel gänderet. Si hän e fir uugsetzlig erklärt un d Staate vu Sidnigeria hän mieße uf e „legitime Handel“ umstelle, vor allem mit em vu dr Europäer noogfrogte Palmel.

Im Norde het sich s Ryych "Kanem-Bornu" no Nigeria uusdehnt un im Zäntrum isch s Ryych vu dr "Nupe" entstande. Ab 1804 het dr Dschihad vum Fulbe-Fierer "Usman Dan Fodio" d Machtverhältnis im Norde erschitteret. Syy "Kalifat vu Sokoto" het bal s gsamt Nordnigeria umfasst. D Gsellschaftsstruktur vu däne große Ryych isch ähnlig gsi zue dr mittelalterlige Feudalstaat z Europa.
Ab dr Mitti vum 19. Johrhundert hän d Brite mit dr Dursetzig vum Verbot vu dr Sklaverei un dr Dursetzig vu ihre jetz verändrete Handelsinträsse aagfange diräkte Yyfluss uf d Staate vum sidlige Nirgeria z nee. D Abschaffig bzw. Bekämpfig vum transatlantische Sklavehandel dur d Brite het s Chenigrych Oyo in e Krise gstirtzt, wu am Änd zum Burgerchrieg im Yorubabiet gfiert het. Bis in d 1860er Johr isch Nigeria aber drotz dr britische Maßnahme ne Quälle vu Sklave fir d Märt vu Nord- un Sidamerika blibe. Vor allem d Yorubachrieg noch em Verfall vu Oyo sin e ständigi Quälle vu Chriegsgfangene fir d Sklavemärt gsii.

Bis in d Mitti vum 19. Johrhundert isch dr Handel vu dr Europäer mit dr Yyhaimische vu Schiff uusgange, wu vor dr Kischte vor Anker gange sin un noch em Gscheftsabschluss wider abgfahre sin. Hauptgrund doderfir sin d haiß-fycht Klima un Chrankete gsii, vor allem d Malaria, wu in däm Dail vu Weschtafrika dr Byname "Grab vum wysse Mann" iberchuu het. Di induschtriäll Härstellig vu Chinin syt dr 1820er Johr un sy Yysatz as Prophylaxe gege d Malaria in großem Maßstab ab dr Mitti vum 19. Johrhundert het die Situation gänderet. Vu do ab hän sich britischi Expeditionen au ins Inland dröue.

Anne 1862 het Großbritannie d Stadt Lagos un ihri diräkt Umgäbig zum Protektorat erklert un 1886 zur Chronkoloni. Dodermit hän si zum erschte Mol in däm Biet e diräkti Herrschaft uusgiebt un d Chronkoloni Lagos isch zue dr Chymzälle vum spetere Protektorat Sid-Nigeria woren isch. Verschideni britischi, privati Handelsgsellschafte hän dr Handel un dr britisch Yyfluss z Sidnigeria firschidribe. Aini vun ene isch d 1879 vum George Goldie grindet United Africa Company, wu 1886 vu dr britische Regierig unter em Name Royal Niger Company Konzässione fir s ganz Biet um s Nigerbecki iberchuu het. D Royal Niger Company unter em George Goldie het d Gränze vum britische Yyflussbiet zum Dail uf aigeni Fuscht abgsteckt gege di konkurrierende Kolonialmächt Frankrych un Dytschland. D Company het au mit dr nerdlige Staate Verdreg uusghandlet, em Sokoto-Kalifat, Nupe un Gwandu. 
Anne 1897 hän d Brite d Stadt Benin, Hauptstadt vum glychnamige Rych, blinderet un zerstert un hän e groß Zahl vu wärtvolle, mit Szene us dr Gschicht un em Alldag vu dr Oberschicht vu Benin verzierte Bronzeblatte uf Großbritannie gschlaipft. S dur e Burgerchrieg gschwecht Biet vu dr Yoruba im Weschte isch churz dernoo unter ihri Herrschaft grote, derwylscht d Biet im Delta vum Fluss Niger un d Staaten vu dr Ibo im Oschte sichno bis 1918 in eme Guerillachrieg gege d Främdherrschaft gwehrt ghaa hän.

Fir di effektiv Ibernahm vu dr Herrschaft iber s Sokoto-Kalifat z Nordnigeria isch dr privatwirtschaftlig Karakter vu dr Royal Niger Company kai Daug gsii. Am 31. Dezämber 1899 het d Company sällewääg ihri Rächt in däm Biet an di britisch Regierig verchauft.

Ab 1900 het dr Frederick Lugard, e ehmolig Mitglid vu dr Company, d Feschtigung vum britische Yyflussbiet un d Volländig vi dr britische Eroberigsbolitik wyterdribe. Anne 1903 het er di groß Stadt Kano eroberet, e Zäntrum vu islamischer Glehrsamkait un Haimet vu dr Kano-Chronik, wu ne wichtigi Quälle fir d Gschicht vu Weschtafrika isch. Churz derno sin au di ibrige große Stedt im Norde gfalle.

Im Johr 1900 isch dr Frederik Lugard offiziäll Hochkommissar vum Protektorat Nordnigeria gsii. Dr Lugard het z Nordnigeria systematisch e Method vun ere koloniale Machtuusiebig entwicklet, wu as "Indirect rule", also indiräkti Herrschaft, bekannt un zum Vorbild vu dr britische Herrschaft au in andere Dail vu Afrika un dr ibrige Wält woren isch.

Doderby het er sich in ere effektive Wyys uf di vorhandene traditionälle Machtstrukture gstitzt, bzw. dodruf, was er derfir ghalte het. D Emir vum Norde hän ihri Titel bhalte un hän d Macht vor Ort uusgiebt. Si sin aber em Änd dr britische Dischtriktoffizier verantwortli gsii un hän au vu däne chenne abgsetzt wäre. Di traditionälle Autoritete hän fir d Brite d Styyre yyzoge un hän britischi Diräktive umgsetzt. Im Gegezug hän d Brite d Macht vu dr Herrscher gstitzt, wu vu ihne anerkännt wore sin, si hän akzeptiert, dass d Scharia as Rächtssyschtem wyterbstoht un hän d Aktivitete vu chrischtlige Missionar im islamische Norde bschränkt. Im Effäkt sin dur des Syschtem d Herrschaftsstrukture, wu um 1900 bstande sin, uf Johrzehnt konserviert wore. In vyle Fäll sin aber au im Inträssi vun ere effektive un ibersichtlige Kolonialverwaltig Machtberych as „traditionälli Herrschaftsberych“ definiert wore, wu eso vorhär nit gee het.

Dr Versuech, des System, wu uf definierte Hierarchie un abgränzte Herrschaftsbiet beruet het, au im Side durezsetze, het unterschidlige Erfolg ghaa. Im Yorubabiet vum Sidweschte hän d Brite an vorhandeni oder friejeri Chenigrych un ihri Gränze chenne aachnipfe. Im Biet vu dr Ibo im Sidoschte un andere Regione het d Bolitik vu dr Indirect rule aber iberhaupt nit funktioniert, wel s in däne Gsellschafte mit egalitäre Traditione sonigi Aachnipfigspinkt nit gee het.

Anne 1920 isch dr weschtlig Dail vu dr ehmolige dytsche Koloni Kamerun as Mandatsbiet vum Velkerbund em britische Nigeria verwaltigsmäßig unter em Name Britisch-Kamerun aaglideret wore.

Unter em neie Generalgouverneur Hugh Charles Clifford (1919 -1925) het sich di faktisch Spaltig vum Land in e nerdlige, ne sidweschtlige un e sideschtlige Dail wyter verdieft. Derwylscht d Prinzipie vu dr indirect rule, wu uf dr Bewohrig vum Status quo uusgrichtet gsii sin, im Norde wyter gulte hän, het dr Clifford im Siden uf e Entwicklig in Richtig britisch-europäische Vorstellige drängt, in wirtschaftliger wie bolitischer Hiusicht. Anne 1922 hän zum erschte Mol in boode Regione vum Side Wahle stattgfunde, wu aber nume iber vier Blätz in eme Rot vu 46 Sitze bstimmt woren isch. Bolitischi Barteie, Beruefsverbänd un wirtschaftligi Inträsseverbänd sin im Side entstande. In dr 1940er Johr hän sich derzue ethnisch uusgrichteti Verainigunge bildet ghaa, vor allem vu dr Yoruba un dr Ibo.

Dr Zytigsbsitzer un Barteifierer Herbert Macaulay het sich zue dr Fierigsfigur entwicklet vum nigerianische Nationalismus, wu mit dr Zyt ufchuu isch. Anne 1938 sin zum erschte Mol ärnschthafti Forderige gstellt wore, Nigeria dr Status vun eme britische Dominion z verleene, s also uf ai Stapfle mit Auschtralie oder Kanada z stelle. Wie in andere Staate z Afrika het dr Zweet Wältchrieg, wu au nigerianischi Soldaten uf dr Syte vu dr Brite "fir Freihait un Demokrati" kämpft hän, as Katalysator fir Unabhängigkaitsbsträbige. Im Johr 1954 isch Nigeria in vier Regionen unterdailt wore, wu vu gwehlte Gouverneur regiert wore sin un im Zug vu dr Dezäntralisierig vu Nigeria ihri Aigeständigkait iberchuu hän. Anne1957 isch in dr (sid-)weschtlige un dr (sid-)eschtlige Regione vum Land e Sälbschtverwaltig mit eme barlemäntarische Syschtem yygfiert wore. D Macht vu dr Zäntralregierig isch schwach bliben im Verglych mit dr Autonomi vu dr Regione. Dr Norde het d Yyflussnahm vu dr Zäntrale abglähnt, erscht anne 1959 het er sich wie d Regione vum Side zuen ere Sälbschtregierig uf barlemäntarischer Grundlag im Ramme vun ere „unabhängige Federation Nigeria“ entschide.

Uf ere Kumferänz im Lancaster House z London si anne 1957 un 1958 d Waiche ändgiltig in Richtig Unabhängigkait gstellt wore. Im Dezämber 1959 het s allgmaini Wahle zuen eme nigerianische Represäntantehuus abghalte wore, wu d Mehrhait vu dr Sitz wäg dr greßere Bevelkerigszahl fir dr Norde reserviert gsii isch.

Am 1. Oktober 1960 isch Nigeria dur e Gsetzesakt im Britische Barlemänt in d Unabhängigkait entloo wore. Im Februar 1961 isch zuen ere Volksabstimmig in dr "baide Kamerun" chuu, also em nerdlige em sidlige Dail vum Mandatsbiet Britisch-Kamerun. Dr nerdlig Dail het sich fir Nigeria entschide, dr sidlig fir Kamerun. S unabhängig Nigeria het dodermit syy hitig Staatsbiet umfasst.

Nigeria het d Unabhängigkait uf dr Grundlag vun ere federale Verfassig iberchuu, drei großi Bundesstaate hän e schwachi Zäntralregierig iber si ghaa. Bis 1966 het dr Premierminischter Sir Tafawa Balewa s Land regiert, derwylscht dr Bresidänt Benjamin Nnamdi Azikiwe nume zeremoniälli Funktione ghaa het.

No zahlryche innere Uurueje, Wahlmanipulationen un Gwaltuusbrich het anne 1966 s Militär unter em General Johnson Aguiyi-Ironsi d Macht ibernuu. D Regionen sin ufglest un am 27. Mai 1967 dur zwelf Bundesstaaten ersetzt wore. Wu dr Ironsi umbrocht woren isch, het dr Militerdiktator General Yakubu Gowon dr I. Republik e Änd gmacht.

Churz derno isch vu 1967 bis 1970 dr Biafra-Chrieg uusbroche. Anne 1975 isch dr Militerdiktator Yakubu Gowon uubluetig dur dr General Murtala Mohammed gstirzt wore, wu sechs Monet speter sälber bin eme Butschversuech umbrocht woren isch, wu fählgschlaa isch. Syy Noofolger isch dr General Olusegun Obasanjo wore, wu waytergmacht het mit em Demokratisierigsprogramm vu syym Vorgänger un 1979 d Regierigsgewalt an dr zivil gwhlte Bresidänt Shehu Shagari ibergee het.

Di erscht Helfti vu dr 70er Johr sin ekonomisch dur e Elrusch gchännzaichnet gsii, Nigeria isch dr grescht Ärdelexporteur vu Afrika wore. Des het sich gänderet mit dr Elkrise un wu d Bryys in dr zwoote Helfti vu dr 70er Johr aabegange sin. D Bresidäntschaftswahle 1983 sin vu Manipulation un Gwalt iberschattet gsii. Mit em Vorwurf vu dr Vetterliswirtschaft un Korruption isch di II. Republik am 31. Dezämber 1983 dur e Militerbutsch ans Änd chuu, dr Shagari isch gstirzt wore un dr General Muhammadu Buhari het d Macht ibernuu, wu aber scho anne 1985 dur syy Kamraad General Ibrahim Babangida in eme Palaschtcoup abglest woren isch.

Dr Babangida het bis 1993 regiert. Korruption un Repression sin in syre Regierigszyt als aagstige, e Demokratisierigsprozäss zur Grindig vun ere III. Republik unter em Bresidänt Ernest Shonekan isch in nämlige Johr fählgschlaa, dr Babangida het d Bresidäntschaftswahle annulliere loo, wu sich abzaichnet ghaa het, ass dr Moshood Abiola ("Social Democratic Party") d Wahle gwinnt. Im Summer 1993 isch allmee zue effetlige Protescht chuu gege s Babangida-Regime. Wäg em all greßere Druck isch dr Babaginda schließlig am 27. Augschte zruckdrätte un het d Macht an e Ibergangsregierig unter dr Fierig vum Ernest Shonekan ibergee ("III. Republik"). Nume drei Monet speter het sich dr General Sani Abacha sn Macht butscht. Unter ihm isch zue dr brutalschte Militerdikatur in dr nigerianische Gschicht chuu.

Im Septämber 1993 isch zue schwäre Zämmesteß zwische dr Volksgruppe vu dr Ogoni un dr Andoni chuu, wu schetzigswys 1.000 Ogoni derby um s Läbe chuu sin un iber 30.000 us ihre Haimet hän mieße flichte. D Movement for the Survival of the Ogoni People (MOSOP) het doderfir d Regierig un d Elgsellschafte verantwortli gmacht, wu d Andoni solle ufgstachlet un finaziert haa.

Anne 1995 sin dr Schriftsteller un Burgerrächtler Ken Saro-Wiwa un acht wytere Aagchlagti (d "Ogoni Nine") noch eme spektakuläre Schauprozäss, wu international heftigi Protescht uusglest gha het, z Port Harcourt hiigrichtet wore. Nigeria isch derno mit mit sofortiger Wirkig us em Commonwealth of Nations uusgschlosse wore.

Dr Staatschef Abacha isch anne 1998 gstorbe, syy Noofolger, dr General Abdulsalami Abubakar, het in aim Johr e brässant zämmegstellt Demokratisierigsprogramm durezoge, wu vor allem zum Ziil gha het, Nigeria wider as glychbrächtigt Mitglid in d international Staategmainschaft zruckzfiere. 1999 isch dr ehmolig Militärdiktator Olusegun Obasanjo as erschte Bresidänt vu dr IV. Republik veraidigt un 2003 in umstrittene Wahlen fir e zwooti Amtszyt bstetigt wore. Di IV. Republik het dur e aktivi Bolitik d ussebolitische Schäde vu dr Abacha-Diktatur chenne ufhebe, innebolitisch chunnt s aber almol bis hite zue Uurueje.




Nigeria isch syter anne 1967 in Bundesstaate yydeilt. In e baar Reforme isch d Zahl vu dr Bundesstaate vu zwelf uf hit 36 (syt 1996) hecher gmacht wore. Vor dr Nejornig anne 1967 isch Nigeria in Regione, vor dr Unabhängigkeit 1960 in Provinze glideret gsi.

Zue dr Bundesstaate chunnt s Hauptstadtterritorium ("Federal Capital Territory", FCT) um Abuja. Uf dr zwote Ebeni sin d Bundesstaate in insgsamt 774 "Local Government Areas" (LGA) gliederet.




</doc>
<doc id="18974" url="https://als.wikipedia.org/wiki?curid=18974" title="Sambia">
Sambia

Sambia ("Republic of Zambia", friejer Nordrhodesie) isch er Binnestaat im sidlige Afrika. Är gränzt an Angola, di Demokratisch Republik Kongo, Tansania, Malawi, Mosambik, Simbabwe, Botswana un Namibia. Dr Name chunnt vum Fluss Sambesi. Sambia isch am 24. Oktober 1964 vum Verainigte Chenigrych unabhängig wore. Im Human Development Index 2014 lyt Sambia uf Blatz 141 vu 187.

Dr grescht Dail vum Land bstoht us relativ reliefarme Hochebene zwische 1000 un 1400 Meter Hechi. Die Hochebene sin aber arg unterschidli. Im Norde stellt isch s Bangweulubassin dr Bode vun ere riisige Krater, wu im Side vu dr Hochebeni vum Copperbelt, im Weschte vum lange Luapuladal, im Norde vu dr Mporokosobärg un im Oschte vum Muchinga-Gebirg begränzt wird. An däm Gebirg lang ziet si vu Norde no Side s Luangwadal, wu im Norde vu Uuslaifer vum sidlige tansanische Hochland un im Oschte dur d Mafinga Hills begränzt wird, wu in s zäntral Hochland vu Malawi ibergehn un wu s di hegschte Landesdail het, dr Mafinga mit 2339 Meter iber em Meeresspiegel. Dr Weschte vu Sambia mit em Quellbiet vum Sambesi isch e flach Sandbiet vu dr Kalahari-Wieschti, wu no Side schlän aabegoht. Erscht an dr Sambesi-Haale git s dytligi Relifstrukture.

D Vegetation in wyte Dail vum Land sin Savanne.

Sambia het e mild tropisch Klima, wu dur d Hechelag gmäßigti Tämperature het (Chalttrope). S git drei Johreszyte:


Sambia lyt uf eme iber 1000 Meter hoche Platoo, wu vu diefe Däler un Sänk umgee isch. Wäge däm git s zahllosi Wasserfäll im Land, am bekannteschte d Victoriafäll vum Sambesi. Wichtig sin au d Fäll vum Kalungwishi im Norde. Mit dr Lumangwefäll, dr Chimpepefäll, dr Kabwelumafäll, dr Kundabwikufäll un dr Mumbulumafäll het s dert e Serie, wu au no d Kapumafäll, d Lupupafäll un d Pulefäll an syne Näbeflisse derzue cheme. Au dr Luapula het mit dr Mambilimafäll un dr fascht uuzuegänglige Mambatutafäll ainzigartigi Wildwasserschnälle mit eme große Gfäll. Am Tanganjikasee gheie d Kalambofäll un d Lunzuafäll iber 200 Meter in d Diefi. Im dr Nechi lige d Sanzyefäll. Näbe däne Naturschauspiil git e au no anderi Wasserfäll wie d Senkelefäll, d Chusafäll un d Namundelafäll vum Fluss Mansha zwische Mpika un Kasama. In däre Gegnig ligen au d Chishimbafäll, d Mutinondo-Wildnisfäll un d Lwitikilafäll. Wyter sidli het s Kundalilafäll.

Sambia het vier verschideni See- un Sumpfbie. Dr Karibastausee vum Sambesi lyt im Siden S Sischtem vum Kafue mit dr Lukangasimpf, em Itezhitezhi-Stausee un em Kafuestausee bregt Zäntralsambia sidli vum Copperbelt. S Bangweulubassin mit em Bangweulusee un dr Bangweulusimpf drum ume lyt nerdli vum Copperbelt. Ganz im Norden in dr geologische Brich ligen im Riftdal dr Tanganjikasee un im Sank hinter em Bangweulublock mit dr Mporokosobärg dr Mwerusee un dr Mweru-Wantipa-See. 

Sambia wir dur zwee Flusssischtem bregt: s Yyzugsbiet vum Sambesi no Siden un des vum Kongo no Norde. Beedi Yyzugsbiet gehn iber d Gränze un hän e kontinentali Bedytig. Dr Sambesi entspringt z Nordsambia un bildet d Sidgränze zue Namibia, Botswana un Simbabwe (Viktoriafäll). S Sischtem vum Sambesi dailt sich in dr Oberlauf mit dr Näbefliss Cuando, Lungwebungu, Luanginga vu Angola här, Kabompo mit em Weschtlige Lunga, Luena, Lufupa vu Oschte, un dr Mittellauf mit dr Näbefliss Kafue mit Lunga un Lusiwishi un Chongwe un un dr Luangwa mit syne Näbefliss Mansha, Lunsemfwa, Lukusashi un Mulingushi. S Dailsischtem vum Kongo z Sambia isch dr Chambeshi, wu wie nme Huffe anderi Fliss in s Bangweulu-Bassin fließt, des as Luapula verlesst un schließlig in dr Mwerusee mindet.

Sid-Luangwa-Nationalpark — Nord-Luangwa-Nationalpark — Luambe-Nationalpark — Lukusuzi-Nationalpark — Nyika — Nsumbu-Nationalpark — Mweru-Wantipa-See mit Mweru Wantipa-Nationalpark — Lusenga-Plain-Nationalpark — Bangweulusimpf — Kasanka-Nationalpark — Lavushi-Manda-Nationalpark — Isangano-Nationalpark — Kafue-Nationalpark — Lochinvar-Nationalpark — Blaui-Lagune-Nationalpark — Liuwa-Plain-Nationalpark — Wescht-Lunga-Nationalpark — Sioma-Ngweizi-Nationalpark — Mosi-oa-Tunya — Untere-Sambesi-Nationalpark

Di schwarzafrikanisch Bevelkerig vu Sambia (98,1 %) bstoht zue zu 99 % us eppe 72 bantusprochige ethnische Gruppe. 90 % vu dr Bevelkerig ghere zue acht ethnolinguistische Gruppe. Di grescht vu dr acht Gruppe sin d Bemba, wu 21 % vu dr Bevelkerig uusmache. S Volk vu dr Rotse (5,7 % vu dr Yywohner) läbt vor allem im Side. E Huffe Lyt us dr Bolitik un dr Wirtschaft sin Rotse. D Dradizion vu dr Bemba un vu dr Rotse, wu baidi urspringlig us em sideschtlige Kongobecki stamme, isch dur s Haiptlingstum bregt.

Im Side vum Land im Sambesidal läbe scho syt Johrdöusert d Tonga mit 13,6 % vu dr Gsamtbevelkerig. D Verdryybig vu däre Gruppe dur d Briten im Zug vum Karibadammböu het e starki Veränderig vu ihre dradizionälle Kultur brocht. Anderi vu dr acht greschte Ethnie sin d Nyanja-Chewa (7,4 %), d Nsenga (5,3 %), d Tumbuka (4,4 %), d Ngoni (4 %) un d Lala (3,1 %). Chlaini Minderhaite bilde no dr Volkszellig vu 2010 d Kaonde (2,9 %), d Namwanga (2,8 %), d Lunda (2,6 %), d Mambwe (2,5 %), d Luvale (2,2 %), d Lamba (2,1 %), d Ushi (1,9 %), d Lenje (1,6 %), d Bisa (1,6 %), d Mbunda (1,2 %) un d Luba. Anderi Volksgruppe mache 13,8 % uus.

Vu dr Bevelkerig vu dr Khoisan mit in dr Zwischezyt no 0,7 % Anteil läbe nume no d Twa in chlaine Gruppen im Berych vum Bangweulusee. Dernäbe git s no (zue 1,2 %) Europäer un Inder.

Z Sambia wäre 46 Sproche gschwätzt 

D Verfassig vum Land definiert Sambia per Verfassungsänderig 1996 as chrischtligi Nazion. D Religion mit dr meeschte Aahänger isch s Chrischtetum in e Huffe Konfessione, wu zum Dail uf uf unterschidligi Missionsorganisazione zrugggehn. No dr Volkszellig 2010 sin 75,3 % vu dr Yywohner Proteschtante (dodrunter Anglikaner, Aahänger vu dr Pfingschtbewegig un vu dr Neiaposchtolische Chilche) un 20,2 % remisch-katholisch. 

Dernäbe het s dradizionälli Religione, wu si vylmol mit em Chrischtetum vermischlet hän. Bekannt isch d Religion vu dr Tumbuka mit em Vimbuza-Kult. Die Bsässehaitskult wäre z Sambia as „Mashawe“ zämegfasst.

Muslim (vor allem Sunnite) mache 0,5 % uus. S git au Bahai (rund 220.000, Stand 2005), Hindu un Buddhischte.

E Schädelfund z Kabwe („Kabwe 1“) isch Zyyg fir e friemänschligi Bsidlig um 300.000 bis 120.000 v. Chr. 

Di spetere prähistorische Molereien am "Kifubwa Fels" bi Solwezi wären ere frieje Bsidlig dur San zuegschribe. S Sidligsbiet vu dr San isch schyns no Norde vu dr Lundaschwelle un em sidlige tansanische Hochland begränzt gsii. Ihre Chärnland isch wohl alliwyl Simbabwe gsii, d Biet nerdlig un sidlig dervu hän zue dr Randbiet ghert. Si hän vu Fricht, Nuss un Wurzle un au vu dr Jagd uf Wild gläbt. eln, Um Chrischti Geburt isch z Sambia e Population vu Jeger un Sammler verdrängt wore vu Nomade, wu intensiver gwirtschaftet hä nun wahrschyns au San gsii sin.

In dr Nechi vu Kalundu Mound bi Kalomo het mer Räscht vun ere Sidlig vu dr „Dambwa-Gruppe“ us em 9.–12. Johrhundert gfunde, dr erschte Ackerbuure in däe Region, wu d Jeger un Sammler vu dr „Kalundu-Gruppe“ assimiliert hän.

Us em 7. Johrhundert finde sich im Nordweschte vu Sambia Sidlige vu Mänsche, wu Yyse brucht hän un s Quällbiet vum Sambesi un s Biet sidlig dervu zum erschte Mol bsidlet hän. Di archeologisch Fundstätt Ingombe Ilede an dr Mindig vum Fluss Lusitu in dr Sambesi in dr Nechi vu Siavonga, im vum Karibastausee iberfluetete Dail, bietet Artefakt vu Textilie, wu vermuetli vu Indie stamme, Glocke, wu z Weschtafrika gmacht wore sin, Chupferbarre, Gold, wu vermuetli z Munhumutapa gwunne woren isch, Keramik un Gschiir mit ere hechere Qualitet wie irgednaime sunscht z Sambia vor 1500. Mer vermuetet, ass es Handelsbeziehige iber Munhumutapa gee het, e Handelsachs vu Norde no Side. Ingombe Ilede het sy Bluescht zwische 1300 un 1500 ghaa. D Fundstuck sin hite im "Livingstone Museum".

Um 800 sin di erschte bantusprochige Velker, vermuetli Vorfahre vu dr Tonga, vum Kongobecki här in di nerdligschte Dail vu Sambia chuu. Mit däre Yywanderig het si d Nordgränze vum Sidligsbiet vu dr San no Side verschobe. Die Yywanderer sin Ackerbuure un Viihirte gsii. Kompläxi Iberlageige vu Zaichnige in Hehline im Nordoschte vu Sambia belegen, ass d Yywanderer die Hehline as Hailigtimer ibernuu hän.

Fascht glychzytig zue dr Chupfergwinnig z Munhumutapa cha mer fir d Zeit um 1000 im sambische Kansanshi dr erscht Chupferbärgböu noowyse. Mer het us däre frieje Zyt Chupferbarre gfunde, wu villicht as Währig brucht wore sin. Dr Chupferbärgböu het sy Bluescht aber erscht in dr Zyt zwisch em 16. un em 19. Johrhundert ghaa, wu dr Chupferbärgböu z Munhumutapa scho lang umme gsii isch. Quärverbindige leen si nit noowyse, nitin dr Tächnlogy un au nit in dr Sidligswys.

Ab 1000 sin di erschte Swahilihändler vum Indischen Ozean här verainzelt un sukzessiv in dr Oschte vu Sambia chuu. Ihri Handelsinträsse sin vor allem Sklave, Chupfer, Gold un Elfebai gsii. Di eltschte Handelsblätz vu dr Swahili finde sich uf sambischem Biet dert, wu s scho Vorposchten un Sidlige vu Munhumutapa gee het wie z Zumbo. Dää Handel mit dr arabisch-asiatische Region het si in däm Biet schyns vu dr Stadt Inhambane här entwicklet, lang voreb er vu Sansibar e neien un aigeständige Aalauf vu Norde här gnuu het.

Us dr Zyt um 1200 het mer uf em Batoka-Platoo z Sidsambia Gschirr gfunde, wu d Muschter druf hite no brucht wäre. Wel ähnli Gschirr - Luangwa-Tradizion gnännt - au z Nord-, z Oscht- un z Zäntralsambia, un au z Malawi un z Mosambik gfunde wore sin, wu si nume im Muschter unterschaide, nimmt mer unterschidligi Yywanderigswälle vu Bantu aa, vor allem vu Chewa un Bemba, Die Yywanderig setzt voruus, ass es s Chenigrych Baluba scho gee het.

Bi Kalomo het mer Greber us em 14. Johrhundert gfunde, wu di Dote mit Ornament us Seemuschle un exotischem Glas begrabe wore sin.

Us dr Zyt vu 1400 bis 1800 waiß mer wenig, s isch aber d Zyt vu dr hegschte Chupferprodukzion z Kansanshi gsii. S het Handelswäg an dr Indisch Ozean gee, mer waiß aber nit, wär s Chupfer dert ufgchauft het.
Ab 1450 sin di erschte Wälle vu bantusprochige Stämm un Volksgruppe im ganze Biet vum hitige Sambia gsidlet. Di grescht Zuewanderig isch in dr Zyt zwisch em spote 17. un em frieje 19. Johrhundert gsii. Zue dr erschte Yywanderigswälle hän d Chewa un d Bemba ghert, Stammesgruppe, w uni seli groß chenne gsii syy, Vermuetli sin si in chlaine Gruppe s Luapuladal ufezoge, iber s Muchinga-Gebirg un s Luangwadal aabe, wu si bi dr hitige Stadt Tete an dr Stade vum Sambesi chuu sin. In däm Biet hän si ab 1480 gsidlet. Um 1600 het s in dr Luapa-Aue am Mwerusee s Chenigrych vu dr Lunda gee.

Parallel doderzue het s ab 1600 erschti Sidlige vu Portugiese z Zumbo un z Petauke gee, wu dr arabische Handelsplätz noogange sin, unter anderem fir dr Sklavehandel. D Portugiese sin dertemol uf Händler un Herrscher gstoße, wu Swahili gschwätzt hän.

Anne 1835 isch im Zug vu dr Mfecane-Krisezyt z Sidafrika e Sidligswälle vu dr sidafrikanische Nguni vu Sidoschte här in dr Oschte vu Sambia chuu, in d Dedza-Bärg un s Hochland vu dr Viphya Mountains. No ihne sin ab 1838 vu Side här d Kololo in d Barotseebeni im Wschte vu Sambia chuu, wu dert s Chenigrych vu Lozi grindet hän.

D San sin um die Zyt scho in Siden abdrängt gsii, in d Richtig vum Oberlauf vum Sambesi, un hän sekundäri Läbeswys as Jeger un Sammler aagnuu.

Anne 1851 isch dr David Livingstone zum erschte Mol in s hitig Biet vu Sambia chuu, 1855 het er as erschte Europäer d Victoria-Fäll gsääne un 1873 d Bangweulusimpf.

Im Johr 1888 het dr Brit Cecil Rhodes Schirfrächt vu lokale Herrscher z Sambia gchauft. 1890 isch Sambia Dail vu Rhodesie wore, wu noch em Rhodes gnännt woren isch. S britisch Inträssi fir s Land isch vor allem vu dr gfundene Raustoff här chuu, vor allem vum Chupfererz. E großi kolonialbolitischi Konkerränz mit Portugal, Belgie, Frankrych oder Dytschland he s nit gee.
1902 sich dr erscht Chupferbärgböu z Luanshya in Bedrib gnuu wore. Derno het erscht elangsami, ab dr 1930er Johr e schnälli Ufschließig vum Copperbelt mit ere Infrastruktur gee. Scho 1909 isch d Yysebahnstrecki vu Livingstone uf Ndola fertigböue wore. S Biet het e starki Aigedinamik entwicklet, unter anderem au wel di gäche Haale im Sambesi-Dal e geografischi Barriere gsii sin, wun ere bolitische Ainhait vu Rhodesie entgege gstande sin. 1923 isch s hitig Sambia unter britischem Protektorat zue „Nordrhodesie“ un dodermit aigeständig wore. D Ufschließig vum Copperbelt syt aafangs 1930er Johr mit em Ufschwung vu dr Chupferferderig het jetz in großem Umfang zuegnuu.

1918 het s e Pandemy vu dr Spanische Grippe gee, wu ne Huffe Dodesopfer gforderet het.

Anne 1918 isch di dytsch oschtafrikanisch Kolonialdruppe („Schutzdruppe“) unter em Gäneralmajor Paul von Lettow-Vorbeck militerisch us em domolige Dytsch-Oschtafrika in dr Nordoschte vu Sambia abdrängt wore un het dert im Rame vum Waffestillstand am Änd vum Erschte Wältchrieg kapituliert. Im Ibrige het s z Sambia wenig Ussenandersetzige zwische Europäer im Biet vu Sambia gee.

D Konfrontazion zwische dr Briten un dr Schwarzafrikaner het aber allmee zuegnuu. Anne 1930 het s dr erscht Straik vu dr Bärgarbaiter gee, wu aafangs kai Gwerkschafte hän derfe grinde, derfir aber Wohlfahrtsorganisazione. Anderi Straik het s 1940 un 1956 gee. Wel si d Briten au z Sambia allno as Herre gfielt hä nun au neso ufdrätte sin, hän si ihre Arbaiter gwissi Rächtzuegstande, aber nie Glychhait. Dr Gegesatz zwische dr schwarzafrikanische Arbaiter un dr britische Herre het au waidli ne klassekämpferischi Dimension iberchuu.

Anne 1946 isch d "Federation of African Welfare Societies" grindet wore, di erscht „vorbolitisch“ Bartei vu dr Bantu, wu us dr Arbaiterbewegig firigangen isch un fir glychi Rächt kämpft het. Im Johr 1958 hän 70.000 Wyssi im Copperbelt gläbt un hän di bantusprochige Velker bolitisch, wirtschaftli, sozial un kulturäll dominiert. S het extremi Gegesätz gee zwische dr Läbeswys vu dr Europäer, wu allmee vu dr Apartheid-Bolitik vu Sidafrika beyyflusst wore sin, un dr schwarzafrikanische Derfer un Bärgböusidlige. Di lescht Epidemy vu dr Schwarze Blootere 1963/64 het di nit gimpfte Schwarzafrikaner droffe, nit d Brite.

Dr Zweet Wältchrieg het derno s Änd vum Kolonialismus brocht. S het zwar no ne Reorganisazion vu dr Kolonie gee, was aber nimi lang aaghalte het. Anne 1953 isch Nordrhodesie Dail vu dr "Zäntralafrikanische Federazion" wore, zäme mit Sidrhodesie (hite Simbabwe) un Njassaland (hite Malawi). Die drei Länder hän bolitisch un wirtschaftli nyt mitenander z due ghaa, ußer ass si britisch Kolonialbiet gsii sin. Z Nordrhodesie isch wirtschaftli ganz vum Chupferbärgböu bregt gsii, Sidrhodesie vu britische Sidler un Njassaland vun ere Plantaschewirtschaft. Anderi wirtschaftligi Impuls het s z Sambia in dr Zyt vu dr Kolonialzyt nit gee. S Chupfer het schnäll Gäld brocht, dodervu isch aber vyl weniger im Land blibe wie in dr baide andere Länder us däne ihre wirtschaftlige Schwärpinkt.

Am 24. Oktober 1964 isch Sambia unter dr Bresidäntschaft vum Kenneth Kaunda unabhängig vu Großbritannie wore, isch aber Mitglid vum Commonwealth blibe. No im britische Protektorat Nordrhodesie het dr Kenneth D. Kaunda 1964 mit dr "United National Independence Party" (UNIP) d Regierigsmacht gwunnen un het d Unabhängigkait duregsetzt. Drei Persone hän dr Gaischt vu däre Zyt bstimmt: dr Kenneth Kaunda, dr Simon Kapwepwe un d Alice Lenshina. Alli drei sin us em Bezirk Chinsali chuu, hän zerscht zämegstrite un derno gegenenander kämpft. Dr Kaunda het s Prinzip vu dr wirtschaftlige Monostruktur furtgfiert un het d Aasidlig in dr Balligsryym an dr Yysebahnstrecki gferderet. Fir d Buuren uf em Land het er kai Perspektiv chennen entwickle. Des isch eso lang guet gange, wie dr Chupferbryys uf em Wältmärt hoch gsii isch un d Exporthäfen uffe gsii sin. Wu Rhodesie anne 1965 d Gränze zue Sambia zuegmacht het, wel s Land vu dr Verainz Nazione mit Sankzione gstroft woren isch no dr Revolte vu dr wysse Großbuure gege Großbritannie, isch d Benguelabahn fir Sambia dr ainzig Zuegang zum Meer gsii, was dur dr Burgerchrieg z Angola als uusicherer woren isch.

Anne 1964 isch d "University of Zambia" z Lusaka grindet wore, wu uf s "Rhodes-Livingstone Institute of Social Research" zrugggoht, wu in ganz Zäntralafrika ethnosoziologisch gforscht het. Ab 1965 het Sambia allmee bolitischi schwarzafrikanischi revoluzioneri Organisazionen in Nochberländer unterstitzt wie d "Union for the Total Liberation of Angola" (UNITA), d "Zimbabwe African Peoples' Union" (ZAPU), dr "African National Congress of South Africa" (ANC) un d "South-West Africa People’s Organisation" (SWAPO). Derno het d Regierig d Macht in dr Wirtschaft ibernuu. Ab 1969 het di sambisch Regierig 51-Brozänt-Meehaiten an dr Chupferbärgwärch un –hitte ghaa. Di Wysse in dr Verealtig sin dur Schwarzafrikaner uusduscht wore. E groß Lascht sin aber Korrupzion un Inkompetänz in Verwaltig un Bedrib blibe.

Anne 1972 sin alli bolitische Barteien ußer dr UNIP vum Kaunda verbote wore, un 1973 het dr Kaunda no Uurueje verchindet, ass Sambia ab jetz en Ainbarteiestaat sei. Wu ab 1975 dr Chupferbryys uf em ältmärt all mee aabegange isch, isch d Wirtschaft an Bode gange, s BIP isch syterhär um 30 Brozänt gheit. D Regierig het Schulden ufgnuu, het d Nahrigssubvänzione gchirzt. D Versorgig un d Infrastruktur sin all schlächter wore. Au d TAZARA-Yysebahnlinie zum tansanische Daressalam, wu 1976 mit Finanzierig un tächnischer Hilf vu China böue woren isch, het fir d Wirtschaft kai Uuswäg brocht, wel 1978 d Benguelabahn fir langi Zyt zämebroche isch. D Buuren uf em Land sin nit wie im Nochberland Malawi unterstitzt wore. Endemisch het s Cholera un Typhus gee un anne 1984 isch dr erscht AIDS-Fall im Land ufdrätte.

Anne 1990 het dr Kaunda no massivem innebolitischem Druck un em Druck vu dr internationale Geberländer di erscht demokratisch Mehbarteiewahl syt dr Unabhängigkait zuegloo. Noch ere Verfassigsänderig isch 1991 isch dr Frederick Chiluba zum Bresidänt gwehlt wore, syni Bartei, di neigrindet "Movement for Multiparty Democracy" (MMD), het d Regierig ibernuu.

Anne 1995 isch d Pro-Chopf-Verschuldig vu Sambia aini vu dr hegschten in dr Wält gsii. Am 2. Jänner 2002 isch in ere umstrittene Wahl, wu vu EU-Beobachter chaotisch un nit fair gnännt woren isch, dr Levy Mwanawasa Bresidänt wore. Är isch aber 19. Augschte 2008 im Amt gstorbe, dr Vizebresidänt Rupiah Banda het s Amt kommissarisch ibernuu un isch bi dr negschte Wahlederno zum nie Bresidänt gwehlt wore. Anne 2011 isch dr Michael Sata (Patriotic Front, PF) zum Bresidänt gwehlt wore, isch aber am 28. Oktober 2014 im Amt gstorbe. Kommissarisch het dr Vizebresidänt Guy Scott s Amt ibernuu. Im Jänner 2015 het dr Edgar Lungu (PF) d Wahle gwunne. Vizebresidänti isch mit dr Inonge Wina zum erschte Mol e Frau wore.

Dr Staat glidert sich in zeh Provinze, wu wider in Bezirk unterdail sin. Di jingscht Provinz isch di 2011 gschaffe Provinz Muchinga.




</doc>
<doc id="18976" url="https://als.wikipedia.org/wiki?curid=18976" title="Sambesi">
Sambesi

Dr Sambesi, dr "Grooss Fluss" in dr Schbrooch vo de Tonga, isch dr gröschd Fluss im südlige Afrika. Er isch 2660 km lang. Si Quelle isch im öschdlige Angola in erä Höchi vo 1200 m. In dr Nöchi vo dr Hauptschdadt vo dr Südbrovinz vo Sambia, Livingstone bildet er d Victoriafäll. Bi Chinde fliesst er in dr Indisch Ozean. Er wird vom Kariba und vom Cahora Damm gschdaut, das si zwei vo de gröschde hydroelektrische Brojekt in Afrika. Sächs Schdaate si bedeiligt an dr Nutzig vom Flusswasser und hai ä Reihe vo internationale Abkomme abgschlosse drüber.
Dr Sambesi isch für grösseri Schiff nit befahrbar. Bi dr Mündig isch er nit sehr dief und het vili Sandbänk, wiiter obe het s Wasserfäll und Katarakt. Deil vom Fluss und d Schdauseä chönne mit Flussdampfer befahre wärde. Es git vier wichdigi Brugge für zum dr Sambesi z überquere. Die oberschdi isch d Brugg bi de Viktoria-Fäll, wo Schdroosse-, Zug- und Fuessvercher zwüsche Simbabwe und Sambia möglig macht. Dr Schdaudamm vo Kariba und a Brugg bi dr Schdadt Chrundu z Simbabwe diene em Schdroossevercher. Die vierti isch d Zug- und Schdroossebrugg zwüsche Mutarara und Vila de Sena z Mosambik. An andere Schdelle benutzt mä Fähriboot.
Es het zwei Schdaudämm am Sambesi. Dr oberi isch bi Kariba z Simbabwe, öbbe dreihundert Kilometer underhalb vo de Viktoria-Fäll. Es isch ä Damm us Beton, 140 Meter hoch und öbbe 600 Meter wiit zwüsche Simbabwe und Sambia. Er broduziert ä groosse Deil vo dr Elektrizitet vo de beide Länder. Dr Schdausee het ä Flechi vo öbbe 5.000 km², isch isch 280 km lang und bis zu 32 km breit. Drei Hafeschdedtli si an sine Ufer entschdande und d Gegend wird für ä Turismus entwigglet.

Dr Cahora Bassa-See isch hinder em Damm in dr Cahora Bassa Schlucht entschdande, öbbe 120 km nordweschdlig vo Tete z Mosambik. Dr Damm isch meh as 180 m hoch und 300 m wiit. Er broduziert Schdrom und s Wasser wird uf s Land bumbt für zum s z bewässere.
Am Underlauf vom Sambesi waggse immergrüeni Urwälder mit Palme und Mangrove. Wiiter ufwärts fliesst dr Fluss dur Savanna, wo Graas und Laubbäum waggse, und offnigs Buschland mit Palme. Im Schwemmland findet mä Mopanwälder. D Baikiaeawälder, wo s wärtvolle Teakholz liifere, wärde zimli unkontrolliert abgholzt und mit Graasland ersetzt. Au Ebeholz findet mä nooch zum Fluss.

D Viktoria-Fäll si für vili Fischarte ä Gränze. Dr Diigersalmler, ä Salmart, und d Brasse wärde aber überall gfunde. D Chrokodil git s überall, vor allem aber an Schdelle, wo dr Fluss langsam fliesst. D Flusspfärd findet mä am Ober- und Underlauf.

Im Iizugsgebiet vom Sambesi läbe no vili Dierarte: Elefante, Büffel, Antilope wie d Eland, dr Kudu, Impala, Duiker und vili anderi, Wärze- und Buschsäu. Leue findet mä a chlii am ganze Flusslauf noh, vor allem aber im "Victoria Falls National Park" z Simbabwe, Leopard git s überall, aber d Gepard si sälte. Affe und Paviane finde sich überall in dr ganze Regiom.



</doc>
<doc id="18990" url="https://als.wikipedia.org/wiki?curid=18990" title="Fische">
Fische

Fisch ("Pisces") sind wächselwarmi Wirbeltier mit Kieme, wo fast usschließlich im Wasser läbe. Öbe d Hälfti vo allene Wirbeltierarte sind Fisch, die älteste Fossilie, wo bekannt sind, sind rund 450 Millione Johr alt. Me unterscheidet Knorpelfisch (Chondrichthyes), zu dene zähle unter anderem d Hai und d Roche, und Knochefisch (Osteichthyes), wo alli anderi Fisch umfasse. Zwei witeri Fischtaxa, d Panzerfisch (Placodermi) und d Stachelhai (Acanthodii), sind usgstorbe.
Däm Forschigsgebiet wo sich mit Fisch befasst seit mer Ichthyologie.

D Fisch sind ä paraphyletisches Taxon, das bedütöt, dass d Gruppe nid alli Nochkomme vo de gemeinsame Vorfahre vo allene Fische umfasst. Es fehle nämlig d Landwirböltier (Tetrapoda), wo eigentlich ä Untergruppe vo de Chnochefisch darstelle. So sind bispilswis d Quasteflosser und d Lungefisch änger mit de Landwirböltiere vorwandt als mit andere Fisch. Us kladistischor Sicht sind d Fisch dohär kei gültigs Taxon me, da noch die Medode nur monophyletischi Gruppe anorkannt und benennt wärde. Fisch lön sich am beste als Uusschlusstaxon definiere: Fisch sind alli Chiifermülor, wo keini Landwirböltier sind.
Grundsätzlich nid zu de Fisch gehöre die Chiiferlose (Agnatha), wie bispilswis d Nünauge, wo trozdäm mängmol im populäre Sprochgebruch als "Fisch" bezeichnöt wärde.

Dr Fisch wird im Christetum als Sinnbild vom Jesus Christus benutzt. Oft wird dor Name mit de Buechstabe vom griechische Wort für Fisch (Ichthys) düdöt: J(esus) Ch(ristos) Th(eou) Y(ios) S(oter) (dt. „Jesus Christus, Gottes Sohn, der Erlöser“).

In wirtschaftlicher Hisicht bedütend isch d Fischerei vo Spiisfisch, aber au dr Handel mit Zierfisch. Beidi könne jedoch d Fischbeständ bedrohe, wo zudem au durch d Yleitig vo Schadstoff in ihre Lebensraum gfährdet sind; e zu starki Belastig ka zu Fischstärbe füere. Uf d ökologischi Gfährdig vo dr Fisch soll d’regelmäßigi Uusruefig vo je einere Art als Fisch vom Johr ufmerksam mache.



</doc>
<doc id="18991" url="https://als.wikipedia.org/wiki?curid=18991" title="São Tomé und Príncipe">
São Tomé und Príncipe

Dr Inselstaat São Tomé und Príncipe, portugiesisch „São Tomé e Príncipe“ [], lit im Golf vo Guinea öbbe 200 km vor der Küschde vo Afrika westlig vor Äquatorialguinea und Gabun. Bis 1975 isch s ä Kolonii vo Portugal gsi und het am 12. Juli 1975 d Unabhängikeit übercho.
S Bevölkerigswaggstum lit bi öbbe drei Prozent, d Säuglings- und Chinderstärblikeit bi sechs bzw. 7,7 Prozent. D Läbenserwartig isch 64 Johr.

Näbe dr Amtsschbrooch Portugiisisch, wo au d Lingua Franca isch, wärde uf de Insle no verschiideni Kreolschbrooche gschwätzt, wo uf em Portugiisische und westlige Bantuschbrooche basiere: Saotomense (70.000), Principense (1.500) und Angolar (5.000).

Öbbe 80 % vo dr Bevölkerig si Katholike, 10% Protestante, Neuapostolischi und Animiste.



</doc>
<doc id="18994" url="https://als.wikipedia.org/wiki?curid=18994" title="Senegal">
Senegal

Dr Senegal (franzesisch "République du Sénégal" []) isch e Staat z Weschtafrika. Är goht vu dr Uuslaifer vu dr Sahara im Norde, wu s Land an Mauretanie gränzt, bis zum tropische Fychtwald im Side, wu d Nochbere Guinea un Guinea-Bissau sin, un vu dr chiele Atlantikkischten im Weschte in di haiß Sahel-Region an dr Gränze zue Mali. Di sidlige Landesdail, d Casamance, wäre dur dr Chlaistaat Gambia abdrännt.

S Biet vum Senegal isch scho syt em 12. Johrhundert e Dail vu dr islamische Wält un au hite bekänne si iber 90 % vu dr 12 Millionen Yywohner vum Land zum Islam. Noodäm d Region vu mehrere afrikanische Rych beherrscht woren isch, isch si anne 1895 zuen ere franzesiche Kolony wore. Am 20. Augschte 1960 isch dr Senegal unabhängig wore. Är het e Meebarteiesischtem bhalte un isch zue aim vu dr wenige demokratische Staaten uf em afrikanische Kontinänt. D Abhängigkait vu wenige Exportgieter wie Ärdnuss, Phosphat un Fisch, e waidli Bevelkerigswachtsum un e hochi Staatsverschuldig hän ab dr 1980er Johr zuen ere Verarmig gfiert un zue all greßere soziale Spannige. Derzue sin ab 1982 Sezessionsbsträbige in dr Casamance chuu. Dr Senegal isch mit dr Zyt wäge däm abhängig wore vu Kredit vu dr Induschtry- un Ärdeelländer un vu Entwickligshilf.

Dr Senegal lyt im usserschte Weschte vu Afrika im Ibergang vu dr Sahelzone zue dr Drope. S eschtli Nochberland isch Mali. Im Norde gränzt dr Senegal mit em Gränzfluss Senegal an Mauretanien un im Siden an Ginea un Ginea-Bissau. S Staatsbiet vum Senegal umschließt s Nochberland Gambia fascht vollständig.

D hegscht Hebig vum Land () het kai Name un isch 581 Meter hoch. D Kischte isch 531 Kilometer lang. D Landschaft bstoht us Eben, wu zue dr Gebirgsuuslaifer im Sidoschte langsam aastyge. Im Side vum Land, bi Vélingara, lyt dr Vélingara-Krater. Dr weschtligscht Punkt vu Kontinentalafrika isch s Kap Verde im Senegal.

Dr Senegastrom, wu em Staat sy Name gee het, isch dr wichtigscht Fluss vum Land. Är chunn as Bafing-Fluss us em Fouta-Djalom-Platoo z Ginea un nimmt z Mali dr Bakoyé un im Senegal dr Falémé uf. Uf ere Lengi vu rund 500 km bildet er d Nordgränze vum Land. Anderi wichtigi Fliss sin Casamance, Gambia un sy Näbefluss Koulountou, Sine un Saloum.Die alli hän wäg em seli flache Oberflächeprofil vum Senegal en arg gring Gfäll. Alli minden in uusdehnte Delta in dr Atlantischen Ozean. Speziäll in dr Druclezyt cha Meerwasser in dr Fluet mehreri hundert Kilometer flussufezues dringe. Des versuecht mer dur dr Böu vu Wäär z verhindere. In dr Rägezyt het s vylmol Iberfluetige.

Dr grescht See vum Land isch dr flach Lac de Guiers mit ere Nord-Sid-Uusdehnig vu 80 km un ere Oscht-Wescht-Uusdehnig vu bis zue 12 km. In dr Rägezyt cha si dr See wyt in Richtig Siden in dr Ferlo uusdehne. Dr Lac de Guiers het fir d Drinkwasserversorgig vu dr Region wie au vu Dakar e hochi Bedytig. Dr Salzsee Lac Retba in dr Nechi vu Dakar isch beriemt wäg sye rosa Verfärbig dur Cyanobakterie. Är isch wichig fir d Salzgwinnig un dr Turismus. D UNESCO het en zum Wälterb erklert.

Di rund 500 km lang Atlantikkischte vum Senegal isch bregt dur s Uffenanderdräffe vum chiele Kanarestrom, em warmen Equatorialstrom un chaltem Ufdribswasser. Dr Kanarestrom dominiert in dr Druckezyt zwische Dezämber un April. D Wassertämperatur vum Kanarestrom, wu unter 20 °C lyt, un s chalt Ufdribswasser mache di senegalesisch Kischte im Winterhalbjohr zuen ere Chaltwasserkischte. In dr Rägezyt zwische Juni un Novämber dominiert dergege dr Equatorialstrom mit Wassertämperature vu 27-28 °C. D Kombination vu nehrstoffrychem Diefewasser un dr hoche Produktion vu Phytoplankton im Oberflechewasser fiert zue große Fischvorchuu; dr johreszytli Wächsel vu dr Wassertämperatur fiert zuen ere großruumige Migration vu dr Fischarte, so z. B. vum Thunfisch.

S Klima vum Senegal isch karakterisiert dur en uusbregte Wächsel zwische druckenem Nord-Oscht-Passat un dr fychte Luftmasse vum weschtafrikanische Monsun un em dodermit verbundene markante Wächsel zwische Drucke- un Rägezyt.

In dr Summermonet vu April bis Oktober lyt s Land in dr Yyflusszone vum weschtafrikanische Monsun, wu in Richtig Norde vordringt. Dää bringt em Side vum Senegal hochi Niderschleg, derwylscht er im Norde nume zue chlaine Rägegiss fiert. In dr Wintermonet zwische Oktober un April dringt druckeni, kontinäntali Luft vu Nordoschten in Richtig Side vor. S waait dr Harmattan, e druckene Wind, wu dailwys Staub mitbringt. An dr Kischte het s glychzytig fycht-chieli Passatwind.

Di jehrli Niderschlagsmängi variiert vu 1.500 Millimeter im Side bis unter 350 Millimeter im Norden un Nordoschte. D Niderschlagsmängi änderet si aber vu Johr zue Johr, s Absinke vu dr durschnittlige Johresniderschleg zwische 1968 un 1973 het zum Byschpel zuen ere langjehrige Deeri gfiert. Churzi Deerine in dr Rägezyt chennen au großi Uusfäll bi dr Ärn bringe.

D Tämperature lige zwische 22 un 27 °C im Winter an dr Kischte un iber 40 °C am Änd vu dr Druckezyt im Landesinnere. Schwiel Wätter het s nume churzi Zyt im Merz un April.

Wächsel zwische Fycht- un Druckephase het s in dr letschte 20.000 Johr all Ritt gee. Langi Zyt isch nit klar gsii, eb dr Rugggang vu dr Niderschleg in dr letschte 50 Johr dur dr Mänsch verursacht isch oder nit. Di langsam Verwieschtig vum Land het aber verheerendi Uuswirkige uf d Natur, dr Mänsch un d Wirtschaft.


D Bevölkerig zehlt öbbe zwölf Millione Mensche, drvo si 58 % unter 20 Johr alt. S Bevölkerigswachstum beträit jöhrlig 2,7 %. D Bevölkerigszahl het sich in de letschte 20 Johr mehr as verdopplet. Zu de öbbe 20 ethnische Gruppe zele: d Wolof (33 %), d Serer (20 %), d Fulbe, d Diola, d Toucouleurs, d Mandinka und d Soninké. Im südwestlige Teil vo Senegal, dr Casamance, wo zwüsche Gambia und Guinea lit, bilde d Diola die stärksti Bevölkerigsgruppe.

Öbbe 65 % vo der Bevölkerig si Analphabete (unter de Fraue 74 %). Sit 2003 isch s Schuelsystem reformiert.

Dr überwiegend Teil bilde die sunnitische Muslim mit 94 %. D Christe, wo meistens römisch-katholische si, mache öbbe 5 % us. Die durchschnittligi Läbenserwartig beträit 55 Johr bi de Manne und 58 Johr bi de Fraue (2004).

Dr Groossteil vo der Bevölkerig läbt an der Westküste; dört vor allem im Gebiet vo der Hauptstadt Dakar. 51 % vo der Bevölkerig läben in ehnder ländlige Gegende.

Hunderttuusigi vo Senegalese läbe im Uusland, vor allem z Frankriich, wo sie zsämme mit andere muslimische Schwarzafrikaner wichtige Verträter vom des Islam z Frankriich si.

S wichtigscht Volk vum Senegal sin d Wolof. Si hän zwisch em 15. un em 19. Johrhundert mehreri feudalistischi Chengdimer grindet, wu d Spure dervu bis hite in dr Gsellschaft vum Land sichtbar sin. In dr Kolonialzyt sin di maischte Bewohner vu dr Kolonialstedt Wolof gsii, au d Beamte sin vylmol us däre Volksgruppe chuu. Drotz ass simit dr Franzose zämegschafft hän, hän si ihri aige Kultur chene erhalte. D Wolof sin zum greschte Dail Muslim.

D Lebu sin e chlai Volk mit rund 50.000 Mänsche, wu dr Wolof noch stehn. Si lääben an dr Kischte vu Kap-Verde, wu si fischen un gartnere. Au sii sin Muslim un ghere zum greschte Dail zue dr Layène-Bruederschaft.

D Serer sin e Buurevolk im Zäntrum un Weschte vum Senegal. Si hän dr Islam erscht seli spot ibernuu un hän d Ibernahm vu franzesiche Kulturelemänt abglähnt. Ainewäg git s hit e Minderhait vu katholische Serer, wu zum Byschpel dr friejer Bresidänt Léopold Sédar Senghor derzue ghert het.

Au d Toucouleur sin Buure. Si siidle in dr Region am Senegal-Fluss. Si sinscho im 12. Johrhundert islamisiert woren un hän speter bi dr Uusbraitig vum Islam in dr Landesdail sidlig vun ene e wichtigi Roll gspiilt. D Toucouleur lääbe zäme mit dr Fulbe, wu nomadisch oder halbnomadisch lääbe, un Vii halte. E Hufe Fulbe lääbe mittlerwyli aber au as Handwärcher oder Händler in dr Stedt.

D Diola lääben im Side vum Land un sin vor allem Ryysbuure. Im Gegesatz zue dr andere Velker vum Senegal hän d Diola ihri Großfamilie-Strukturen erhalten un kaini feudale Ryych grindet. Si sin wenig islamisiert, hite sin si vylmol Chrischte. D Unabhängigkaitsbewegig in dr Casamance goht vor allem vu dr Diola uus, wu gege d Dominanz vu dr Wolof, vu dr Hauptstadt Dakar un vum Islam kämpfe.

D Mandinka, Bambara un Soninke sin Ethnie, wu starki Verbindige iber d Gränze hän, vor allem z Mali.

D Maure hän friejer as Wyysi un Sufi-Schaich e hochi Stellig in dr senegalesische Gsellschaft ghaa, wu si aber mittlerwyli verlore hän. Hit lääbe si as Viihiirten oder Gmischtwarehändler in dr Stedt. D Pogrom vu 1989 hän zwar e Hufe Maure derzue zwunge, s Land z verloo, di alte Strukture sin aber mittlerwyli wider fascht ganz härgstellt.

Di libanesisch Minderhait läbt vor allem as Händler, Transporteur un Importeur. 

Bis zue dr Kolonisierig vu Weschtafrika sin au Méti yyflussrych gsii. Si sin d Noofahre vu europäische Händler un däne ihri afrikanische Fraue un hän zwische Europa un Afrika vermittlet.

Mit dr Kolonisierig sin Franzosen in s Land chuu, au hite no git s Döuserti im Land, vylmol Fachlyt oder Entwickligshälfer.

Im Senegal wäre, wie in dr meeschte Staate z Afrika, e großi Zahl vu Sproche gschwätzt. Di wichtigscht Sproch isch Wolof, wu au as Zwootsprchwyt verbraitet isch un im Senegal un au z Gambia e "Lingua Franca" darstellt. S modärn Wolof in dr Stedt het e Huffe franzesisihi Lähn werter un wird in dr Pop- un Rapmusik bruucht. S draditionäll Wolof vu dr Griot-Musik wird nume no uf em Land bruucht.

Amtssproch isch Franzesisch. Dr Senegal isch ais vu dr Grindigsmitglider vu dr Francophony gsii. Di modärn Literatur, Printmedien un s Kino sin fascht uusschließlig uf Franzesisch un au im effetlige Bildigssischtem wird Franzesisch bruucht..

SIL International fiert insgsamt 38 Sproche uf, wu im Sengal gschwätzt wäre: Niger-Kongo-Sproche sin Balanta-Ganja (96.000 Sprächer), Bayot (19.000), Gusilay (18.000), Bandial (13.000), Kerak (15.000), Ejamat (2.230), Jola-Fonyi (340.000), Jola-Kasa (45.100), Mlomp (6.200), Karon (9.600), Kuwaataay (7.200), Mandjak (121.000), Mankanya (34.000), Saafi-Saafi (200.000), Laalaa (14.000), Palor (12.000), Ndut (43.000), Noon (32.900), Bainouk-Samik (1.850), Bainouk-Gunyaamolo (30.000), Kobiana (500), Wamey (21.000), Ménik (2.500), Badyara (2.100), Oniyan (15.000), Pular (150.000), Pulaar (3.450.000), Wolof (5.210.000), Serer-Sine (1.380.000), Maninkakan, Western (1.300.000), Mandinka (669.000), Xasonga (10.000), Jalunga (10.000), Soninke (281.000).

Derzue wird N’ko brucht, e Pidgin us verschidene Mande-Sproche, wu s aber kai Muetersprochler git, di afro-asiatisch Sproch Hassaniyya (162.000 Sprächer) un s portugiesisch-basiert Crioulo (10.000). Au s Franzesisch het rund 47.000 Mutersprochler.

Senegal isch en islamisch dominiert Land: Zwische 90 % un 94 % vu dr Bewohner vum Land sin sunnitischi Muslim. Vorherrsche duet do vor allem d Rächtsschuel vu dr Malikite. Drotz ass dr Staat no dr Verfassig laizistisch isch un andere Religione gegeniber e großi Akzeptänz herrsch, spiile religies Wirdedreger im bolitische Lääbe ne großi Roll.

D Islamisierig vum Senegal het vum Maghreb uus zwisch em 9. un 11. Johrhundert im Norde vum Land aagfange. Zwisch em 13. un 16. Johrhundert het e si unter dr Wolof-Arischtokraty uusbraitet, isch aber wyter d Religion vun ere Minderhait blibe. Uf sy hitigen Yyfluss isch dr Islam erscht im 18. un 19. Johrhundert chuu, wun er si as antikoloniali Bewegig het chene profilieren un e große Zuelauf iberchuu het.

E Bsunderhait vum senegalesischen Islam isch, ass fascht jede Glaibige Mitglid vun ere Bruederschaft (Tariqa) isch. Die Bewegige, wu vu karismatische Dänker vum Sufismus grindet wore sin un vu vun eme Kalif gfiert wäre, bstimme s gsellschaftli Lääbe vum Land in vyl Punkt. Di yyflussrychschte Orde sin

S Chrischtedum isch scho mit dr erschte portugiesische Entdecker in dr Senegal chuu. Di chrischtli Gmainschaft isch vu do ab in dr Hauptsach us dr portugiesische "Lançados" un däne ihre Noochuu, dr "Métis" bstande. Di franzesisch Mission het si vor allem uf di nonig isalimisrte Velker bscränkt go dr sozial Friide nit z stere. Wäge däm findet mer hite vor allem unter dr Serer un dr Diola im Side vum Land Chrischte. Im Allgmaine isch s Verhältnis zwische Chrischten un Muslim im Senegal vu gegesytigem Reschpäkt bregt.

Draditionälli afrikanischi Religione git s no im usserschte Side vum Land. Statischtike gän in dr Regle dr Aadail vu däne Glaubesformen unter dr Senegalese mit 1 % aa. Spure vum Animismus un vum Gaischterglaube git s aber, unabhängig vu dr Religionszuegherigkait, no im ganze Land.

D Vorgschicht vum Land isch no wenig erforscht. Archäologisch Fund uf dr Halbinsle Kap Verde un vum obere Senegal-Dal bewysen, ass dr hitig Senegal scho im Acheuléen besidlet woren isch, Us em Neolithikum un dr Yysezyt sin Megalithe, Higelgreber un Muschelinsle an dr Kischte erhalte. Di mindlig iberliferet Gschicht vu dr Wolof un Serer schrybt die eme Volk zue mit Name "Soose". Fescht stoht, ass di domolig Bevelkerig in Derfer gläbt het, buurt un Vii ghalte het un au gfischt het.

Um 500 n. Chr. sin vu Nordoschte här d Wolof un d Serer, wu zue dr Sudanidevelker gheren, in s Biet vum hitige Senegal yygwanderet. Im 9. Johrhundert hän si sudanischi Tukulor im Dal vum Senegalfluss nidergloo.

D Yyfierig vu dr Yysebearbaitig het au soziali Umwälzige mit si brocht. In däre ihre Folg sin Staaten entstande. Dr erscht historisch belait Staat uf em Biet vum hitige Senegal isch Takrur gsii. Är ischum di nämlig Zyt entstande wie di eschtli glägene Gao un Ghana. S weschtsudanisch Ghana-Rych het um 900 sy Herrschaftsberych vum obere Niger bis in s Mindigsbiet vum Senegal uusdehnt. Takrur isch aber unabhängig blibe.

Um 1050 hän d Almoraviden im hitige Mauretanie religies motivierti Fäldzig aagfange. Si hän e Rych gschaffe, wu vu Spanie bis an dr Sidrand vu dr Sahara gangen isch. Eb Takrur Dail vu däm Rych woren isch, isch nit sicher. Dr Yyfluss vu dr Almoravide het aber d Verbindige zu, Islam sterker gmacht. Dr erscht Chenig vu Takrur, wu zum Islam konvertiert isch, isch dr War Jaabi gsii. Im 11. Johrhundert het dr Nidergang vum Ghana-Rych yygsetzt- Aagriff vu Berbervelker, unter anderem d Almoravide, hän s Rych gschwecht. Anne 1240 isch s vum Rych Mali eroberet wore, wu au d Herrschaft iber di chlainere Chenigrych im Senegal ibernuu het. Mit em Machtverfall vum Mali-Rych sin die Wolof-Staate im 14. un 15. Johrhundert zum erschte Mol unabhängig wore.

Im 13. Johrhundert isch im untere Senegal-Delta dr Staat Jolof entstande. Dää Staat isch dytli sterker zäntralisiert gsii wie Takrur un het schnäll in Richtig Siden expandiert. D Vorherrschaft in dr Region isch aber speter an s Malirych verlore gange. Takrur un Jolof sin Mali tributpflichtig wore, d Casamance un s hitig Gambia sin as Provinzediräkt Dail vum Mali-Rych wore. Si hän em Rych Kischtehandel megli gmacht un villich au Erkundigsfahrten uf em Ozean. S Mali-Rych het dr Hegschtpunkt vu syre Macht im 14. Johrhundert ghaa. Speter hän si si weschtlige Dail vum Mandinka-Rych im Staat Gabu formiert, derwylscht Jolof nerdli vum Gambia-Fluss umabhängig bliben isch.

Anne 1444 isch s erscht portugiesisch Schiff an d Kischte vum hitige Senegal chuu. D Portugiese sin vor allem Handel mit afrikanischem Gold inträssiert, ohni ass d Araber as Zwishehändler ufdrätte sin. In dr Johrhundert dernoo isch dr Handel vu "Lançados", Noochuu vu portugiesische Seefahrer un afrikanische Fraue, bedribe wore. Gmaine vu Lançados het s an e Huffe Ort gee an dr afrikanische Kischte lang, Kolonie sin des aber nit gsii. Am Änd vum 15. Johrhundert het s e starki Migration vu Tukulor in Norde gee, wu dr Staat Takrur ändgiltig gschlisse hän, un zum Ussenandergheie vu Jolof in mehreri Chenigrych gfiert het, nämli Waalo, Cayor, Baol, Sine un Saloum. Die Staate sin slli inschtabil gsii. Adlige, Chenig un Aagherigi vu dr Chrieger-Kaschte vum alte Mali-Rych hän um Yyfluss kämpft.

D Inschtabilitet vu dr Staate vum hitige Senegal isch dur dr Sklavehandel no versterkt wore. Ab em 17. Johrhundert isch s portugiesisch Händlernetzwärch dur befeschtigti franzesischi, niderländischi un britischi Kolonien ersetz wore, zmaischt uf Insle, wu em Feschtland vorglageret gsii sin. Di chriegerischen Ussenandersetzige zwische dr Staate hän jetz all mee s Gfangeni mache go si as Sklave verchaufe zum Zyyl ghaa. Drotz ass d Sklaverei au in dr draditionälle Gsellschafte gängig gsii isch, het d Aazahl vu Mänsche, wu in Richtig Amerika verschlaipft wore sin, uf d Demografy vu dr Region e verheerendi Wirkig ghaa. Wu dr Sklavehandel zum Erlige chuu isch, hän di Herrschende dergege Schwirigkaite ghaa, dr Uusfall vu dr Yynahme z kumpänsiere. In dr Folg isch s zuen ere Serie vu islamische Revolutione zwische 1673 bis 1888 chuu, wu d Chenig gstirzt hä nun versuecht hän, islamischi Staate ufzböue. Di maischt vu däne Revolutione sin aber fähl gschlaa, wel d Monarche vu dr Franzose mit Fyyrwaffen unterstitzt wore sin.

D Franzose hän vor allem z Saint Louis un z Gorée Kolonien yygrichtet ghaa, wu formäll Gouverneur vu dr Handelskompanie unterstellt gsii sin. D Umständ hän aber verhinderet, ass adminischtrativi Strukturen ufböue wore sin. Di aigetli Macht in däne Zäntren isch doderdur langsam vu Méti ibernuu wore, wu dr Handel mit em Hinterland kontrolliert hän. D Méti hän si gwaigeret, s Verbot vu dr Sklaverei umzsetze, wu in dr Folg vu dr franzesische Revolution erloo woren isch; offizizäll isch des erscht 1848 gschääne. D Méti hän au neii Handelsaktiviteten entwicklet, zum Byschpel dr Gummi- un speter massiv dr Ärdnussexport.

Bis anne 1891 isch s ganz Biet vum hitige Sengal unter franzesischi Kontroll chuu. D Chenigrych sin dur Kanton ersetzt wore, wu Adligi noch em draditionälle Sischtem vogstande sin, wu aber wenig Yyfluss ghaa hän. Dr dytli sterkere Yyfluss vu dr Sufi-Orde hän d Franzose in ihrem Sinn uusgnutzt fir d Verbraitig vum Ärdnuss-Aaböu. D "quatre communes" Saint Louis, Gorée, Rufisque un Dakar sin syt 1848 Gmaine mit vollem franzesischem Burgerrächt gsii. Do het si d Gsellschaft no franzesischem Vorbild entwicklet: S sin Zytige, bolitischi Barteien un Gwerkschaften entstande, s sin Wahlen abghalte wore un 1914 isch dr Blaise Diagne zum erschte afrikanische Verdrätter vu dr Vier Kommunen in s franzesisch Barlemänt gwehlt wore. Anne 1902 isch Dakar Hauptstadt vu dr 1895 grindete Konfederation Afrique Occidentale Française (AOF) wore.

Di neie Emanzipationsbewegige sin dur di beede Wältchrieg, wu senegalesischi Druppen uf franzesischer Syte yygsetzt wore sin, no versterkt wore. Straik un Revolte hän d Kolonialmacht derzue zwunge, im Johr 1956 allne erwachsene Burgen vu dr Kolony s Wahlrächt z gee. Dr Bolitiker, wu d Gegesätz vu dr Mänsche in dr europäisch orientierte Stedt un dr religies-konservative Landbevelkerig am beschte het chenne veraine, isch dr Léopold Sédar Senghor gsiiu´. Är het s gschafft, e Koalition z bilde, wu d Sozialischte vum Lamine Guèye bis zum Kalif vum Muridiyya-Orden, em Falilou Mbacké, verbunde het. Wu anne 1960 d AOF ufglest woren isch, hän si e Huffe bolitischi Fierer dr Verfall vu Weschtafrika in chlaini Nationalstaaten abglähnt. Konsequänterwys isch s Land am 20. Juni 1960 unabhängig wore zäme mit em hitige Mali as Mali-Federation. Scho zwee Monet speter hän si dr Senghor un dr Modibo Keita aber vertstritten un beedi Staate sin drännti Wäg gange. Dr Senghor isch derno am 5. Septämber 1960 zum erschte Bresidänt vum Land gwehlt wore.

No dr Unabhängigkait isch im Senegal e Regierigsmodäll yygfiert wore, wu arg Frankrych orientiert gsii isch: Bis hite isch dr Senegal e stark zäntralisierti Bresidialrepublik. Di drei Persenligkaite, wu s Land isch dr erschte Johr dominiert ghaa hän, sin dr Bresidänt Léopold Sédar Senghor, dr Barlemäntsbresidänt Lamine Guèye un de Bremierminischter Mamadou Dia gsii. Dr Dia het mit em umfangrych Reformprogramm in dr Wirtschaft un dr Bolitk aagange, isch aber scho 1962 verhaftet wore, wel em d Blanig vun eme Butsch vorgworfe woren isch.

No däre bolitische Krise isch 1963 e neii Verfassig aagnuu wore, di d Rächt vum Bresidänt gsterkt het.Glychzytig isch us em Senegal faktisch en Aibarteiestaat wore, 1965 isch nume no d Union Progressiste Sénégalaise (UPS) vum Bresidänt zuegloo gsii. Dr Senghor het allem e visionäri Kulturbolitik verfolgt, dr Staat het Feschtival, Studio un Musee finanziert. In dr glyche Zyt het s aber e Bryysverfall bim wichtigschte Exportguet vum Land gee, dr Ärdnuss, un e Serie vu Deerine het e wytere Rugggang vu dr Broduktion brocht. Dr Ruggang vu dr Staatsyynahme, wu doderur verursacht woren isch, het zue ärnschthafte soziale Spannige gfiert. Wäg dr Krise isch s aafangs 1970er Johr zue Massedemonschtration chuu, s bolitisch Sischtem isch dodruf wider schrittwys liberalisiert wore, 1974 isch d Oppositionsbartei "Parti Démocratique Sénégalais" (PDS) zuegloo wore. Bi dr erschte freie Wahle 1978 het d Regierigsbartei, wu si in "Parti Socialiste Démocratique" (psd) umgnännt ghaa het, iber 80 % vu dr Stimme gwunne. Di liberal PDS isch as Opposition in s Barlemänt yyzoge. Am 31. Dezämber 1980 het dr Senghor as erschte afrikanische Staatsschef sy Ruggdritt verchindet un het s Amt an dr Abdou Diouf ibergee, wu syt 1971 Minischterbresidänt gsii isch.

In dr Amtszyt vum Diouf het s bewaffneti Konflikt im Inneren wie im Ussere gee un e stetige wirtschaftligen Abstiig. D Umsetzig vu dr Reforme, wu vu dr Glaibiger vum Senegal verlangt wore sin, hän Brivatisierige brocht uns Änd vu Subväntione, was d Lääbeshaltigscheschte vu dr Mänsche het scharf aastyyge loo. 1981/82 het dr Senegal sy Armee uf Gambia gschickt go em Bresidänt Dawda Jawara gege ne Militerbutsch z hälfe. 1982 hän si dr Senegal un Gambia uf bolitischem, wirtschaftligem un kulturällem Biet zue dr Konfederation Senegambia zämmegschlosse, wu aber 1989 wider ussenanderbrochen isch. Anne 1982 isch dr Casamance-Konflikt uusbroche, mit dr Separatischtebewegig Mouvement des forces démocratiques de la Casamance an dr Spitz. Stryt um Waid- un Wassernutzigsrächt am Senegal-Fluss hän schließli 1989 zuen eme Gränzchrieg mit Mauretanie gfiert, wu 400 Dodesopfer gfordert un e Huffe Mänsche uf bode Syte us dr Region verdribe het. Noch eme Militärbutsch im benochberte Guinea-Bissau hän dr Senegal un Guinea im Juni 1998 Druppe gschickt. In dr 1980er un 1990er Johr hän alli Wahle zue starke innebolitische Spannige gfiert. No dr Abwärtig vum CFA-Franc sin im Jänner 1994 Uurueje uusbroche mit Dodesopfer z Dakar. D Folg sin Masseverhaftige un Brozäss gege Oppositionsbolitiker gsii.

Anne 1995 het dr Regierigsschef Habib Thiam e nei Kabinett bildet zäme mit dr Oppositionsbartei "Parti Démocratique Sénégalais" (PDS). Anne 2000 het s im Senegal dergege dr erscht fridli Machtwächsel sidli vu dr Sahara gee. Dr Abdoulaye Wade het d Bresidäntschaftswahle gwunne un ai Johr speter het sy Bartei au d Barlemäntswahle gwunne. Im Jänner 2001 isch d Verfassig per Referändum gänderet wore. D Amtszyt vum Bresidänt isch uf maximal zwai Mandat à 5 Johr begränzt wore. Dr Wade het uf Liberalisierig, Inveschtitionsfryndligkait un Ferderig vu Telekommunikation un Turismus gsetzt, Erfolg het sy Bolitik aber wenig ghaa, Chaufchraft vu dr Senegalese isch allno gsunke un all mee Mänsche, vor allem junig, hän si vu dr Boltik abgwändet. Glychzytig isch em Wade all mee Klientelismus un Verschwändig vorgworfe wore.

Dr Senegal bstoht us 14 Regione "(régions)", wu alli no ihre Hauptstadt gnännt sin un in insgsamt 45 Département yydailt sin:
Di greschte Stedt sin (in Chlammere Yywohner mit Stand vum 1. Juli 2009):




</doc>
<doc id="18995" url="https://als.wikipedia.org/wiki?curid=18995" title="Feuerfische">
Feuerfische

Fürfisch, oft au Rotfürfisch gnennt, sind Bewohner vo de Koralleriff vom tropische Indopazifik und vom Rote Meer. Si ghöre zur dr Ornig vo dr Panzerwange. Si falle uf dur ihri grosse, fächerförmige Brustflosse, mit eme dichte Muster mit rötliche bzw. brünliche und wisse Querstreife. Die Färbige und die konturlosi Gstallt vom Fisch dient zur Tarnig und verbirgt dr Fürfisch. Fürfisch wärde je nach Art 12 bis 38cm lang.

Fürfisch lebe in Fels- und Koralleriff vom tropische Indopazifik und vom Rote Meer. Einigi Arte hei e sehr grosses Verbreitigsgebiet, während anderi, wie dr Hawaii-Fürfisch numme inere sehr kleine Region läbt. Jungfisch findet me au inere Mangrove. Fast alli Arte läbe standorttreu und usschliesslich im Flachwasser. In letster Zit het me Fürfisch au im westliche Atlantik, an dr Ostküste vo dr USA, vo Florida bis New York gfunde. Das si Exemplar, wo entweder vo verantwortigslose Meeraquarianer usgsetzt si, oder wo als Jungfisch mit em Ballastwasser vo Schiff igschleppt si. Dr indischi Rotfürfisch söll inzwüsche durch dr Suezkanal ins südöstlichi Mittelmeer igwanderet si.

Wie fast alli Skorpionfisch (Scorpaenidae) sind Fürfisch, mit Usnahm vom Schöne Zwergfürfisch (Dendrochirus bellus) und Bleekers Zwergfürfisch (Ebosia bleekeri), giftig. S Gift befindet sich in de 13 Hartstrahle vo dr erste Rückeflosse, in de drei Hartstrahle vo dr Afterflosse und in de beide Hartstrahle vo de Buchflosse. An jedem Hartstrahl befinde sich zwei Längsfurche, wo in de obere zwei Drittle mit giftproduzierendem Drüsegwärb usgstattet sind. Furche und Drüsegwäb sind von ere dünne Hut überzoge, e Giftkanal gits nid. Bim Stich riisst d Hut und s Gift wird us de Drüsene usedruckt. Das Gift enthaltet Acetylcholin, wo Muskelzucke uslösst, sowie eh bishär unbekannts Toxin. Es isch sehr schmärzhaft, aber für e Mensch nid tödlich. S Gift wird nid igsetzt zum Beuti zfange, sondern nur zur Verteidigung. Bi Gefahre streckt dr Fürfisch sini giftigi Flossenstrahlene ihm Agrifer entgege. Trotzdem wärde Fürfische vo Raubfisch gfrässe. Zackebarsch, Flötefisch und Anglerfisch schlucke sie im Ganze, mit em Kopf vora. Igelfisch verbiße Fürfisch und frässe denn d Einzelteili.

Alli Fürfisch s carnivor, die größere Arte läbe meistens vo klinere Fisch, wie Grundlä, Schliimfisch, Glas- oder Kardinalbarsch. Klineri Arte fresse vor allem klineri Krebstier. Au jungi Kopffüeßler werde gefresse. D Beuti wird meistens met dä wit gspreizte Brustflosse en d Ängi trebe und den dorch plötzliches Öffe vum Mul igsugt. Oft jage mehreri Exemplar zämme ond kreise chlini Schwärm vo Bütetier i.

D Fortpflanzig vom Fürfisch esch besher nor dorch Beobachtig vom Dendrochirus en freier Natur und im Aquarium bekannt. Kurzflosse-Zwärgfürfisch (Dendrochirus brachypterus) läbe in Gruppe mit eme dominante Männli ond mehrere kleini Männli und Wibli. De Zebra-Zwergfüerfisch (Dendrochirus zebra) läbt solitär und trifft Artgenosse nor an bestimmte Rendzvousplätz. De Balz fot nach Sonneontergang ah, nachdem sich d Männli heftig bekämpft ond Rivale us dem Revier trebe hend. Di Männli sölle sich während der Balz donkel, Wibli hell verfärbe. Bi laichbereite Wibli esch der Buch geschwolle und het e slbrigi Farb. Zom Ablaiche schwimme di Partner zur Wasseroberflächi, lege sech ouf di Site und stoße zur gliche Zit Eier und Same us. Di 2000 bis 15.000 Eier hänge in ere Masse zämme und tribe frei im Wasser. Di Larve schlöpfe nach 24 bis 36 Stunde mit ere Längi von 1 bis 1,5 Millimeter. Nach vier Tage sind ehri Brostflosse scho dütlich gwachse und di Tier vön a z frässe. Mit ere Längi vo eim Zentimeter gönd di Fisch zume versteckte Läbe in Fels- und Koralleriff über. Jungi Fürfisch hei oft Augefläcke uf de Flosse. 



</doc>
<doc id="18996" url="https://als.wikipedia.org/wiki?curid=18996" title="Seychellen">
Seychellen

D Seychelle, au Republik Seychelle, kreolisch "Sesel"; frz. Seychelles; ängl. Seychelles) isch e Inselstaat im Indische Ozean. Topografisch gheert dr Staat zue Afrika. D Hauptstadt isch Victoria.

D Seychelle gheere topografisch zue Afrika. Si lige uf em nerdlige un weschtlige Dail vim "Maskarenerugge", ere untermeerische Schwelle im weschtlige Dail vum Indische Ozean. Sidli vu dr Seychelle lige vor dr oschtafrikanische Kischte d Inselstaate Madagaskar, Mauritius un d Komore.

S Biet vu dr Seychelle gheert zue dr Zytzone UTC+4 (DTG: Delta). Des haißt, ass es im Winterhalbjohr e Zytverschiebig vu drei, in dr Summerzyt e Zytverschiebig vu zwoo Stunde gegeniber dr mitteleuropäische Zyt het.

D Republik Seychelle bstoht us rund 115 Insle, no dr Geology sin s 42 Granitinsle un 73 Koralleinsle. Mer dailt si no ihre Lag yy in di zwoo Hauptgruppe "Inner Islands" un "Outer Islands".

S Seebiet vu dr "Inner Islands" haißt mer "Seychelles Bank", s nimmt e Flechi vu rund 31.000 km² yy.

D Inselgruppe "Inner Islands" zellt 32 Insle mit ere Landflechi vu insgsamt 266 km². Zue ihne gheere d Hauptinsle Mahé (154 km²), Praslin (38 km²) un La Digue (10 km²). S isch di am dichtescht bevelkert un dodermit wichtigscht Inselgruppe vum Land. Wichtigi Insle sin au Silhouette (20 km²), Île du Nord (2 km²), Frégate (2 km²), Île Aride (1 km²) un d Île Denis (1,4 km²). Fascht alli gnännte Insle bstehn us Granitgstai, nume di am nerdlige Rand vu dr "Seychelles Bank" glägene Insle Bird Island un Île Denis sin Koralleinsle.

Uf Mahé lyt dr hegscht Punkt vum Land, dr Morne Seychellois (). Anderi wichtig Bärg sin dr "Mont Dauban" () (uf Silhouette) un dr "Mont Praslin" () uf dr glychnamige Insle.

Usserhalb vu dr „Seychelles Bank“ lyt dr Archipel vu dr Outer Islands iber e Seebiet vu 400.000 km², doderzue gheere d Inselgruppe:
Uf dr Hyfe Koralleinsle het s wäg dr nidere Hechi (hegschti Pinkt bi ) un wel s kai Drinkwasser het, nume wenig chlaini Sidlige.

Uf dr Seychelle git s e rychi endemischi Flora un Fauna, ellai drei Arte vu Riiseschildchrottte. Vor allem uf em Aldabra-Atoll findet mer di wältwyt grescht Kolony vu Riiselandschildchrotte, mit 150.000 Aldabra-Riiseschildchrotte. Au dr letscht fluguufähig Vogel, wu s im Indische Ozean no git, d Cuvierralle, het do ihri Haimet. S Vallée de Mai („Maidal“) uf Praslin isch e Wältnaturerb vu dr UNESCO un wird vu dr „Seychelles Island Foundation“ (SIF) verwaltet, wu 1979 zue däm Zwäck grindet wore isch. S Dal sich d Haimet vum Seychellebabegai "(Coracopsis barklyi)" un dr Seychellenuss, dr „Coco de Mer“ "(Lodoicea maldivica)". Uf dr Hauptinsle Mahé un uf Silhouette findet mer di do endemisch Familie vu dr Seychellefresche. Dernäbe cha mer au uf dr gschitzte Insle Aride, Cousin un Curieuse sälteni Dier un Bflanze sää. Ussergwehnli sin au d Vercharschtigserschynige in dr Granitfelse vu dr Insle (Silikatcharscht), vor allem an dr Kischte. Die Rinne, wu zmaischt vertikal verlaufe, entsteh dur Gschtaiuflesig unter tropische Bedingige.

Di yyhaimisch Vogelwält vu dr Seychelle gheert zue dr arterychschte im gsamte weschtlige Indische Ozean. Dur di isoliert Lag vum Archipel hän si do 15 Arte un 18 Unterarte entwicklet, wu s nume uf dr Seychelle git. Dur die Bsunderhait zelle d Granitinsle un au s Aldabra-Atoll zue dr 218 „Endemic Bird Areas“ (EBA), wu mer wältwyt idäntifiziert het.

Di urspringli Vegetation isch mit dr Bsidlig zruggdrängt wore. An ihri Stell sin Kulturbflanze drätte, wu fir dr Aaböu uf dr Seychelle uusgsuecht wore sin. S Mee vu dr tropische Frucht- un Nutzbflänze chenne uf dr Seychelle drieje: Aubergine, Banane, Avocado, Ananas, Papaya, Mango, Passionsfrucht, Stärnfrucht, Guave, Zitrone, Orasche, Zuckerrohr, Brotfrucht, Zitronegras un Zimed un au vyl Gwirz wie Vanille, Bfäffer un Muschget. Kokospalme sin in Plantasche gsetzt wore un lifere mit Kopra dr Hauptexportartikel vum Land. Banyanbaim un tropischi Nutzhelzer sin uf dr Insle aahsetzt wore, doderzue zelle d "Drachebluetbaim" un "Albiziebaim".

S Klima vu dr Seychelle wird bstimmt vum Monsun: vu Dezämber bis Merz herrscht dr Nordwescht-Monsun vor, derno chunnt e windstille Ibergangszyt im April. Vu Mai bis Septämber chunnt di rägearm, aber stirmisch Zyt vum Sidoscht-Monsun, im Oktober-Novämber git s nomol e windstilli Ibergangszyt. Schwäri Stirm sin sälte. D Sunne schynt dur d Wulke im Mittel 5 bis 8 Stund am Dag. D Tämperature schwanke zwische 24 °C un 30 °C im Johresverlauf, d Meerwassertämperatur lyt s ganz Johr bi 26 °C.

D Niderschlagsmängi uf Mahe variiert zwische 2880 mm in dr Hauptstadt Victoria un 3550 mm in dr Bärgregione. D Luftfychti isch alliwyl iber 80 Brozänt. Di bescht Zyt zum uf d Sechelle raise isch Mai bis Oktober.

D Bevelkerig bstoot zue iber 90 % us Noofahre vu dr Sidler, wu us verschidene franzesische Kolonialbiet yygwanderet sin, un dr Noofahre vu ihre afrikanische Arbetsklave. Dernäbe git s e Minderhaite mit rain europäische Abstammig un chlaini chinesischi un indischi Minderhaite.

As gmainsami Sproch het si di ne aigeni Variante vu dr Kreolsproche entwicklet, wu mer Seychellekreol oder Seselwa haißt un uf em Franzesisch basiert. Amtssproche sin no Artikel 4 vu dr Verfassig Seychellekreol, Änglisch un Franzesisch.

D Bevelkerig isch zue 82,3 % kafolisch (Bischtum Port Victoria), 7,7 % sin Broteschtante oder Anglikaner, 5,1 % gheeren em sunnitische Islam aa, 2,9 % sin Hindu, 1,5 % Anderschglaibig un 0,5 % gheere kainere Religion aa.

Mer nimmt aa, ass d Seychelle scho vor dr Aachumft vu dr eerschte Europäer als vu arabische Händler gsichtet un au bsuecht wore sin. E duurhafti Bsidlig het s aber nit gee,

Anne 1502 isch mit em portugiesische Seefahrer Vasco da Gama dr eerscht Europäer uf d Insle chuu. Ab 1505 findet mer si uf europäische Seechaarte, ohni ass aini vu dr europäische Natione Intträssi an Stitzpinkt uf dr abglägene Inselgruppe ghaa hätt. Am 19. Jänner 1609 isch s britisch Schiff "Ascension", wu zuen ere Expedition vu dr Britische Oschtindie-Kompany gheer ghaa het, uf dr Hauptinselgruppe vu dr Seychelle chuu. D Mannschaft het gmaint, si seie uf dr Amirante. Mer het si mit Proviant un Drinkwasser versorgt, het verschidei Insle bsuecht un Chaarte zaichnet. Am 1. Februar 1609 isch d "Ascension" wytergsääglet. S isch 133 Johr gange, bis d Seychelle wider in dr Fokus vu europäischi Seefahrer chuu sin. Anne 1742 het dr Gouverneur vu dr domalige franzesische Kolony Mauritius, dr Bertrand François Mahé de La Bourdonnais, en Expedition dert aane gschickt. D Hauptinsle Mahé het ihre Name ihm z Ehre iberchuu. E zwooti franzesischi Expedition 1756 het schließli d Inselgruppe formäll fir Frankrych in Bsitz gnuu un het ere ihre hitige Name gee zue Ehre vum domolige franzesische Finanzminischter Jean Moreau de Séchelles. Eerscht anne 1770 händ Franzose d Insle wirkli in Bsitz gnuu. Franzesischi Sidler, vylmol armi Wyssi us dr franzesische Kolonie Mauritius, Réunion oder us franzesische Bsitzige z Indie, hän uf dr Hauptinsle Mahé aafange buure un hän unter andere Gwiirz aaböue. Fir die Arbet hhän si schwarzi Sklave vum Feschtland gholt un hän in dr negschte 40 Johr au anderi Inlse vu dr Gruppe bsidlet.

Im Lauf vu dr Napoleonische Chrieg het d Gerrschaft iber d Seychelle sibe Mol zwisce dr Franzose un dr Brite gwächslet. Legendär wore isch dr franzesisch Gouverneur de Quinssey, wu dr franzesisch un au dr britisch Fahne un Uniforme ghaa het, un diejenige uusegholt het, je nodam was fir e Schiff grad uf dr Insle glandet sin. Anne 1811 hän d Brite d Insle eroberet un Victoria grindet, di hitig Hauptstadt un ainzig Stadt vu dr Seychelle. 1814 hän d Franzose im Verdrag vu Paris di britisch Herrschaft iber d Insle, wu vu dert ab vum britische Mauritius uus verwaltet wore sin, ändgiltig anerkännt.

Anne 1835 het di britisch Kolonialverwaltig d Sklaverei uf dr Insle abgschafft. Um die Zyt isch dBevelkerig us 680 wysse bzw. mestizische Landbsitzer un 6.600 Sklave bstande. Ass d Sklave frei wore sin, het zuen ere Umstellig vu dr landwirtschaftlige Produktion gfiert vu Nahrigsmittel uf weniger arbetsintänsivi Produkt wie Kopra un Zimed un zue dr Uuswanderig vu vyl Sidler. In dr negschte Jpohrzehnt sin e Hufe Afrikaner uf d Insle chuu, wu dur britischi Chriegsschiff vu Sklavehändlerschiff befreit wore sin. Derzue sin au Inder, Chinese un Malaie uf d Seychelle chuu. 1903 sin d Seychelle vu dr Verwaltig här vu Mauritius drännt un e aigeständigi Chronkolony wore.

Dail vu dr inneren Sälbschtverwaltig vu dr Chronkolony isch dr sognännt Legislativrot gsii. S Wahlrächt doderfir isch bis 1959 an dr Bsitz bunde gsii. Eerscht no 1959 het e greßere Dail vu dr Bevelkerig an däne Wahle chenne dailnee. Zue dr Wahle 1963 sin mit dr Seychelles Taxpayers and Producers Association un dr Seychelles Island United Party di erschte Barteie vu dr Seychellen aadrätte. Im nämlige Johr isch d United Party grindet wore, wu im Gegesatz zue dr erschtgnännte Barteie nit vu dr Großburger vu dr Insle dominiert gsii isch. Anne 1964 isch us äreBartei d Seychelles Democratic Party unter dr Fierig vum Rächtsaawalt un spetere erschte Bresidänt vum Land, James Mancham, entstande. Dr Mancham het e ängi Bindig an Großbritannie au noch ere meglige Unabhängigkait aagsträbt. Mit dr Seychelles People’s United Party unter em France-Albert René het s e radikalei Kunkerränz gee, wu fir e schnälli vollständigi Unabhängigkait yydrätten isch.

Bi dr erschte allgmaine Wahle 1967 sin allno d Helfti vu dr Sitz dur d Kolonialverwaltig bsetzt gsii. Em Mancham sy Seychelles Democratic Party het di wehlbare Sitz mit lychtem Vorsprung vor em France-Albert René syre SPUP gwune. Au d Wahle 1970 un 1974 het dr Mancham gwunne, mit eme greßere Vorsprung. Im Merz 1970 hän si z London Verdrätter vu dr Kolonialverwaltig mit eme Mancham un em René zämme droffe go ne Verfassig fir d Seychelle dischpetiere. Derwylscht si dr René fir d Unabhängigkait uusgsproche het, isch dr Mancham fir e ängeri Aabindig an Großbritannie yydrätte. Uf dr Grundlag vu dr neie Verfassig isch dr Mancham mit dr Wahle vu 1970 Regierigsschef vu dr als britische Seychelle wore. Anne 1974 hän si beedi Bolitiker un Barteiebleck fir d Unabhängigkait vu dr Insle uusgsproche. Dr Mancham un dr René sin bi dr Verhandlige mit dr Briten zäme ufdrätte un hän s Land zäme in d Unabhängigkait gfiert.

Dail vu dr unabhängige Republik sin dur Verhandlig au wider d Atoll Aldabra, Farquhar un Desroche wore, wu syter anne 1965 Dail vum British Indian Ocean Territory (BIOT) gsii sin.

Am 29. Juni 1976 isch dr Mancham mit dr Unabhängigkait vum Land Bresidänt un dr René sy Premierminischter wore. D Zämearbet vu beede het am 5. Juni 1977 ufghert, wu dr Mancham, wu zue re Gipfelkumferänz vum Commonwealth uf London graist gsii isch, in eme Butsch dur 60 Aahänger vu dr People’s United Party (zmaischt Aagherigi vu dr Barteimiliz) mit Waffe abgsetzt woren isch un dr René sy Blatz yygnuu het. Dr René het dr Butsch grächtfertig mit dr Bhauptig, dr Mancham heb d Wahle welle verschiebe, wu 1979 hätte sotte stattfinde, wel er d Macht nit het welle verliere.

Di nei Regierig het si sozialistisch gnännt un isch unter em Yyflus vu dr Idee vum sozialistische Nochber Tansania gsii. Vu Tansania sin au Militeer zum persenlige Schutz vum neie Bresidänt chuu. Dr René het d Bindige an Großbritannie lucker gmacht, het si an Frankreich aaglähnt un d Kumkerränz vu dr Supermächt Sowjetunion un USA im Indische Ozean gnutzt. Anne 1978 het er e Ainhaitsbartei gschaffe, d Seychelles People’s Progressive Front, 1979 het er di bolitisch Macht mit ere neie Verfassig als furt kunzäntriert. Zwische 1978 un 1983 het er fimf Butschversuech iberstande. Bekannt wore isch vor allem dr Butschversuech vu 1981, wu ne Seldnerheer vu 50 Mann unter dr Fierig vum Mike Hoare versuecht het, d Macht z ibernee. E Untersuechig vu dr Verainte Natione het s sidafrikanisch Apartheidsregime, wu d Seldner au speter freigchauft het, fir dr Umsturzversuech verantworli gmacht. S Regime vum René het gwissi soziali Furtschritt brocht, aber au Mänscherächtsverletzige.

Im Zug vu dr allgmaine Demokratisierig vu dr afrikanische Staate het dr René ab 1991 dr Aibarteiestaat ufgee. Di erschte Meebarteiewahlen syt 1974 het s 1993 gee. Bi dr Bresidäntschaftswahle het er si mit 59,5 % gege Mancham duregsetzt, wu im Johr dervor us em Exil retuurchuu isch. D Barlemäntswahle het sy Bartei mit 27 vu dr 33 Sitz gunne. Im Septämber 1997 sin d Seychelle Mitglid vu dr Southern African Development Community (SADC) wore. Anne 1998 het dr René bi dr Wahlen 66,67 % vu dr Stimme vor em Wavel Ramkalawan vu dr Seychelles National Party] (SNP) mit 19,53 % un em Mancham mit 13,8 % iberchuu. D SPPF isch mit 30 vu 34 Sitz di grescht Bartei blibe. 2001 isch dr René zum letschte Mol zur Wahl aadrätte. Är het desmol mit 54,19 % gunne, derwylscht dr Wavel Ramkalawan 44,95 % iberchuu het. Sy Bartei het 23 vu dr 34 Sitz kriegt. Am 24. Februar 2004 het er sy Ruggdritt verchindet zuegunschte vu sym alte Kamrad un Vizebresidänt (syt 1996) James Alix Michel. Syt em 1. April 2004 isch dr James Alix Michel Bresidänt vu dr Seychelle. Im Juli 2004 sin d Seychelle us dr SADC uusdrätte, si aber im Augschte 2008 wider Mitglid wore.

D Seychelle sin in 25 Regierigsbezirk glideret. Dodervu lige 22 in dr Hauptsach oder uusschließlih uf dr Hauptinsle Mahé un zwee uf Praslin. La Digue bildet mit verschidene chlainere Insle ne aigen Dischtrikt. D Outer Islands, wu mit 211,3 km² vu drFlechi här 46,44 % vu dr Seychelle uusmache, sin kaim Regierigsbezirk zugornet.
D Nummere entspricht em fir d Dischtrikt 01 bis 23.
ghert zue kaim Dischtrikt




</doc>
<doc id="18999" url="https://als.wikipedia.org/wiki?curid=18999" title="Somalia">
Somalia

Somalia (Somali "Soomaaliya"; ) oder Bundesrepublik Somalia isch e federale Staat im usserschte Oschte vu Afrika am Horn vu Afrika. Dr Name chunt vum Volk vu dr Somali, wu s Bevelkeigsmee bildet un au in der Nochberländer aasässig isch.

S hitig Somalia isch us em Zämeschluss vu dr Kolonialbiet Britisch- un Italienisch-Somaliland entstande, wu anne 1960, im „Afrikanische Johr“, zäme unabhängig wore sin. S Staatsbiet gränzt im Oschte an dr Indisch Ozean, im Norde an dr Golf vu Aden, im Weschte an Dschibuti un Ethiopie un im Sid an Kenia. Noch em Sturz vu dr autoritäre Regierig unter em Siad Barre anne 1991 het s wäg em Burgerchrieg iber 20 Johr lang kai funktionsfähigi Zäntralregierung me gee. D Ibergangsregierige, wu ab 2000 unter em Schutz vu dr internationale Staategmainschaft bildet wore sin, sin zimli erfolglos blibe, si hän zytwys nit emol d Hauptstadt unter ihri Kuntroll brocht. Wyti Dail vum Land sin in Händ vu lokale Clan, Chriegsherre, radikal-islamistische Gruppe oder Pirate gheit.

Uf em Staatsbiet hän si mit dr Zyt verschideni De-facto-Regime bildet. Vu däne strät aber nume Somaliland im Nordweschte syt 1991 no internationaler Anerkännig as aigeständigi Nation. Di ibrige, dodrunter Puntland, Galmudug un Azania, stelle Aasprich uf Autonomy as sälbschtverwaltete Dailstaat, hän aber d Idee vu me gmainsame somalische Staat nit ufgee. Mit dr neie Verfassig, wu am 1. Augschte 2012 in Chraft drätten isch, sin die autonome Dailstaate jetz Mitglider vu dr neie "Bundesrepublik Somalia" (vorhär "Republik Somalia"). Erfolg gege di radikal-islamistische Milize anne 2012 hän s megli gmacht, im Augschte 2012 zum erschte Mol au wider e gmainsami somalischi Regierig z wehle, wu ne Reorganisation vu staatlige Strukture cha aagoo.

Somalia lyt im Oschte vum afrikanische Kontinänt, am Horn vu Afrika uf dr Somali-Halbinsle. Dr nerdli Dail vum Land isch zum große Dail bärgig un lyt im Somali-Hochland durschnittli 900 bis 2100 m iber em Meeresspiegel; dr hegscht Bär gisch dr Shimbiris (2460 m). No Side lyt e Flachland mit ere durschnittlige Hechi vu 180 m. D Fliss Jubba un Shabeelle cheme vu Ethiopie un fließe dur dr Side vu Somalia un dodermit dur d Somali-Wieschti in dr Indisch Ozean.

Somalia wird bregt dur Monsunwind, e ganzjehrig haiß Klima, uuregelmäßigi Räägefäll un Druckeperiode, wu all Ritt vorcheme. Ußer in dr Bäärg- un Kischteregione lyt di durschnittli Maximaltämperatur am Dag zwische 30 un 40 °C.
Dr sidweschtli Monsun sorgt in dr Gegnig um Mogadischu in dr Monet vu Mai bis Oktober fir e relativ mild Klima. Zwische Dezämber un Februar bringt dr nordeschtli Monsun en ähnli mild Klima. In dr sognännte "Tangambili"-Period zwische dr beede Monsun (Oktober bis Novämber un Merz bis Mai) isch haiß un fycht.

Erosion un d Uusbraitig vu dr Wischti sin di wichtigschte Umwältbrobläm z Somalia. Ursache sin Iberwaidig un d Abholzig vu d letschte Wälder, wel Holz di Hauptenergyquäll vum Land isch un syt em Uusbruch vum Burgerchrieg in greßerem Umfang Holzchohle in d Staate vu dr Arabische Halbinsle exportiert wird.

D Mangrovebiet zwische Kismaayo un dr kenianische Gränze im Side vum Land un d Koralleriff am Golf vu Aden un in dr Neechi vu Kenia sin au drofe vu dr Boodedegradation an Land.

Wel s kai wirksami Kischtewach git, wir vor dr Kischte vum Land illegal Atommill un Giftmill im Meer entsorgt, un uusländischi Fangflotte iberfischen uukontrolliert d Gwässer.

Di letscht Volkszellig, wu d Ergebnis dervu vereffetligt wore sin, het s anne 1975 gee. D UNFPA het 2014 e Studie publiziert, wu mit Hilf vu Umfroge un Satellitenufname ne Gsamtbevelkerig vu iber 12,3 Millione ermittelt woren isch. 

Hit läbe ca. 25 Brozänt vu allne Somalier dailwys oder ganz as Nomade. 22 Brozänt vu dr Mänsche lääben as Buure, wu si in dr fruchtbarschte Region vum Land zwische dr Fliss Shabeelle un Jubba nidergloo hän. Dr grescht Dail vu dr Bevelkerig (42 Brozänt) läbt in stedtische Biet. S sin allno iber e Million Mänsche (9 Brozänt vu dr Gsamtbevelkerig) z Somalia uf dr Flucht un lääbe in dr Hauptsach in 107 Flichtlingslaager.

Vum Aadail här sin d Somali di greescht Ethnie. Si lääben au im Oschte vu -Ethiopie (Somali-Region), z Dschibuti un im Nordoschte vu Kenia.

Wichtig fir d Gsellschaft un d Bolitik z Somalia isch s Clansischtemvu dr Somali. E jede Somali gheert iber syni Abstammigslinie uf dr Vatersyte eme Stamm oder Clan aa. Di fimf große Clanfamilie "(qaabiil)" sin Darod, Dir, Hawiye, Isaaq un Rahanweyn.

Doderby gälte d Dir, Darod, Isaaq un Hawiye, wu nomadisch lääbe, as „ächti Somali“ oder "Samaal", derwylscht d Rahanweyn, wu as Buure sässhaft sin, „unächti Somali“ oder "Sab" gnännt wäre. Si gälte, wie au verschideni ethnischi Minderhaite, us dr Sicht vun eme Dail vu dr aus Samaal as nit glychbrächtigt un hän tradiozinionäll gsellschaftligi Noodail.

E jedi vu däne Clanfamilie vergheit in e großi Zahl vu Subclan un Sippe (Somali: "reer" „Lyt vu“, „Noofahre vu“). Die umfasse e baar Hubdert bis Döusert Manne, wu s fir Verbräche fellig Bluetgäld "(diya, mag)" mitenander zahle bzw. kriege. Des Sischtem verschafft em ainzelne Somali traditzonäll Schutz fir Lääben un Aigedum, fiert aber au zue Bluetfehde, wu s au um Ussenandersetzige um Wasser- un Waidräächt un um bolitischi Macht goot, nit nume um ainzelni Verbräche

Nit-Somali-Minderhaite mache rund 15 % vu dr Yywohner uus. Zue däne ghere verschideni schwarzafrikanischi Volksgruppe z Sidsomalia, wu vu dr Somali zäme "Jarer" („herthoorig“ oder „chruuselhoorig“) gnännt wär. E Dail vu däne stammt vu Sklaven ab, wu im 19. Johrhundert dur dr oschtafrikanisch Sklavehandel vu Tansania, Malawi, Mosambik un Kenia uf Somalia verschlaipft wore sin un si no ihre Flucht oder Freilossig zum greschte Dail im Dal vum Jubba nidergloo hän. Mer chännt si syt dr 1990er Johr as „Somalischi Bantu“. Bi ander "Jarer"-Gruppe, wie z B. bi dr Shidle, chännt mer d Härchumft nit, vilicht stamme si vun ere Bevelkerig vor dr Somali ab..

Anderi Minderhaite sin Swahili un Gruppe mit ere gmischlete Härchumft an dr Kischte (z. B. Bajuni, Barawese, Benadiri/Reer Hamar), im ganze Land verbraiteti Gruppe d Yibir un d Midgan, e baar Döusert Araber un baar Hundert Inder un Pakischtaner.

D Hauptsprooch vu Somalia isch s Somali "(Af-ka Soomaali-ga)", e oschtkuschtiischi Sprooch us em Sproochnascht vu dr kuschitische Sprooche un dodermit Dail vu dr afroasiatische Sproochfamilie, wu hit vu rund 12 Millione Mänsche z Somalia un in dr Nochberregione gschwätzt wird. D Sprooch vum Somali-Volk wird z Somalia au vu fascht allne Minderhaite bruucht.

As Handels- un Bildigssprooche wären au Arabisch un – as Erb vu dr Kolonialzyt – Italienisch un Änglisch bruucht. E chlaine Dail vu dr somalischen Bantu het d Bantusprooch Zigula bhalte. An dr Kischte schwätze chlaini Minderhaite (d Bajuni um Kismaayo un d Brawanese z Baraawe) Dialäkt vum Swahili.

As ainzige afrikanische Staat nääbe Tansania het si Somalia no syre Unabhängigkait ewäg entwicklet vu dr europäische Kolonialsprooche. Statt däm isch s Somali verschriftet un standadisiert wore, 1972 unter em Siad Barre isch s Somali Amtssprooch wore un het si derno waidli in Verwaltig, Bildigswääse un Medie duregsetzt, derwylscht Italienisch, Änglisch un Arabisch all mee an Bedytig verlore hän. As Grundlag fir s Standard-Somali het vor allem di im Norde gschwätzt Variant "Maha Tiri (Maxaa Tiri)" dient; di ander Hauptvariant isch s "Maay" im Side, dernäbe git s no anderi Dialäkt.

Di somalisch Ibergangsverfassig vu 2004 lait as offiziälli Sprooche Somali (Maay un Maha Tiri) un Arabisch fescht. Italienisch un Änglisch hän e Status as Sekundärsprooche.

D Yywohner vu Somalia ghere zue fascht 100 % em sunnitische Nascht vum Islam aa. Dodervu sin rund 80 % Schafiite un 20 % Hanafite. Dr traditionäll Islam z Somalia isch in dr Derfer un unter dr Nomade ender gmäßigt un vermischlet mit em Gwohnetsräächt vu dr Clan. Dert het s vor allem verschideni Glaubesschuele verbraitet, wu im 19. Johrhundert dur Sufi-Orde verbraitet wore sin Di eltschte vu däne Bruederschafte sin d Qadiriyya un d Salihiyya. Kleinere Gruppen sind die Dandarawiyya, der Ende des 19. Jahrhunderts von Muhammad ibn Ahmad al-Dandarawi gegründete, am weitesten verbreitete Zweig der Idrisiyya, und die Rifaiyya, ein Ableger der Qadiriyya, der unter arabischen Einwanderern in Mogadischu populär ist. Seit den 1970er Jahren gibt es vor allem in den Städten radikale wahhabitische Strömungen, die während des Bürgerkriegs ebenso wie die Religion insgesamt an Bedeutung gewonnen haben.

allem verschideni Glaubesschuele verbraitet, wu im 19. Johrhundert dur Sufi-Orde verbraitet wore sin Di eltschte vu däne Bruederschafte sin d Qadiriyya un d Salihiyya. Chlaineri Gruppe sin d Dandarawiyya, dr am wyteschte verbraitet Nascht vu dr Idrisiyya, wu Ändi 19. Johrhundert vum Muhammad ibn Ahmad al-Dandarawi grindet woren isch, un d Rifaiyya, en Ableger vu dr Qadiriyya, wu unter dr arabische Yywanderer z Mogadischu populär isch. Syt dr 1970er Johr git s vor allem in dr Stedt radikali wahhabitischi Stremige, wu syt em Burgerchrieg yyflussrycher wore sin.

Abgsää vu dr schwär datierbare mindlige Iberliferig het s chuum Beleg fir d e Bsidlig vum Horn vu Afrika vor dr Zyträchnig. Erschti Spure vun ere mänschlige Zivilisation sin z Buur Heybe im Side vu Somalia entdeckt wore. Im Norde sin Hehlemolereie z Karin Heegan, z Laas Geel bi Hargeysa un z Dhambalin un and andere Stelle in dr Region Togdheer gfunde wore.

E erschti schriftligi Nännig vum Biet chennt im Name "Punt" bstoh, wu in altegyptische Quälle ne Land maint, wu Egypte ab 3000 v. Chr. Handel dermit dribe het, un wu mer im Biet vum hitige Somalia oder z Eritrea lokalisiert.

E Hafestadt mit Name Opone () isch im 1. Johrhundert n. Chr. vun eme Handelsraisende vu Alexandria in sym Raisebricht "Periplus Maris Erythraei" bschribe wore. Si wird an dr Stell vum hitige Hafun vermuetet. Vu däre Stadt uus isch mit em Jeme, mit Phönizie, Nabatäa, Griecheland, Rom un „Azania“ Handel dribe wore un sälbscht indonesischi un malaiischi Händler sin an dää Ort chuu, wu schtrategisch ginschtig glägen isch an dr Handelsruute dur s Root Meer. Di griechische Quälle – s Periplus, Ptolemäus un Kosmas Indikopleustes – bruuche dr Name „Berber“ fir s Horn vu Afrika un syni Yywohner, wie au frieji arabischi Geografe d Somali „(schwarzi) Berber“ nänne.

Di hitige Yywohner vu Somalia, d Somali, fiere si in ihre mindlige Iberliferige uf Yywanderer vu dr Arabische Halbinsle zrug, wu em Änd akk Somali patrilinear vu dr Koreischite – em Stamm vum Mohammed – driber solle abstamme. No däre Aasicht sin si us em Norde yygwanderet un hän doderby ne Bevelkerig verdrängt, wu scho vorhär do gsii isch un us „Galla“ (Oromo) sun im Side vum Fluss Shabeelle us Bantu bstanden isch. D Sprochwisseschaft chunnt dergege zum Ergebnis, ass d Vorlaifer vu dr Somali vu Sidoschte här us em sidlige ethiopische Hochland chuu sin, wu anderi Ethnie lääbe, wu wie sii kuschitischi Sproche schwätze, un lait dodermit dr Schwärpunkt us dr kuschitisch-afrikanische Dail vu ihre Abstammig. Umstritten isch doderby, uf welem Wääg si in ihre hitig Biet yygwanderet sin un bis wän si d Bsidlig vum Horn vu Afrika abgschlosse ghaa hän. D Iberliferige vu dr Somali zuen ere arabische Abstammig, wu s ähnlig au as Härchumftmythe bi andere muslimische Volksgruppe z Nordoschtafrika git, – spiegele di spetere kulturälle Yyfliss un au d Vermischlig mit Araber vor allem in dr Kischtestedt wider un au wie wichtig dr Islam fir d Somali isch, derzue ne Verwächslig mit spetere Wanderige vu Norde no Side.

Iber d Bevelkerig vor dr Somali waiß mer wenig. Ass Oromo vor dr Somali im hitige Somalia gläbt hän, giltet as widerlait, wel d Oromo erscht im 16. Johrhundert ihri Expansion, au us em sidlige Hochland vu Ethiopie aagfange hän. Wenig waiß mer driber, wie wyt d Uusbraiig vu Bantu-Velker z Nordkenia/Sidsomalia gange isch. D Mijikenda, wu hit an dr Kischte vu Kenia un Tansania läbe, verzelle in ihre Mythe vum Härchumftsort Shungwaya, wu am Jubba gläge sei. Derwylscht e Dail Forscher in Shungwaya e Bantu-Staatswääse sään, wu vu dr Somali gschlisse wore sei, zwyfle anderi draa, eb die Iberliferige wohr sin. E Dail ethnischi Minderhaite z Sidsomalia wie d Gabaweyn un d Shidle, wu si au vum Uussää här vu dr Somali unterschaide, stamme wohl zmindescht dailwys vun ere Urbevelkerig vor dr Somali ab. Mer waiß aber nit, eb si urspringli dr Bantu oder au dr kuschitische Sprochgruppe aaghert hän. Dr Christopher Ehret spekuliert iber e Urbevelkerig vu „Khoisan“ (wu s bishär kai Beleg derfir git), wu di sidkuschitisch-sprochige () Buure un Viizichter un derzue Jeger un Sammler – villicht Vorlaifer vu dr hitige Eyle – druf gflogt syy solle.

D Wirtschaft un Lääbeswys vu dr Somali bstoht bis hite vor allem us nomadischer Viiwirtschaft un im Side us Ackerböu im Biet vu dr Fliss Jubba un Shabeelle. D Kombination vu Ackerböu un Viihaltig (Agropaschtoralismus) bi dr Rahanweyn z Sidsomalia isch wahrschyns ender di ursringli Lääbeswys vu dr Vorlaifer vu dr Somali, e Dail vun ene isch speter zuen ere raine Viihaltig un zum Nomadedum ibergange. Friejer isch mer dervu uusgange, ass d Rahanweyn as Nomade us em Norde yygwansderet un sässhaft wore seie S Clansischtem vu dr Somali het wahrschyns Yyfliss vu dr patrilineare Stammesgsellschaft vu dr Araber un het di urspringli, villicht matrilinear organisiert Gsellschaftsform verdrängt. Au in vorkolonialer Zyt sin Konflikt zwische Clan, bsundersch um Land un Wasser, kai Sältehait gsii. D Deerine, wu in dr Region vu Natur uus ufdrätte, fiere regelmäßig zue Hunger, bsundersch unter dr Nomade im Norde un Zäntrum vu Somalia.

S Chenigrych vu Aksum isch uf em Hegschtpunkt vu syre Macht (ca. 4. bis 6. Johrhundert) bis in Nordweschte vu Somalia gange, iber d Uuswirkige vu syre Herrschaft waiß mer wenig.

Dur dr Seehandel iber Kischtestedt wie Zeila (Saylac) un Hobyo sin d Somali unter arabischi un persischi Yyfliss chuu, dodrunter au mit em Islam ab em 7. Johrhundert. No wyter het si dr Islam im 11., 12. un 13. Johrhundert mit dr Aachumft vu muslimische Patriarche verbraitet, dodrunter dr Schaich Darod Jabarti un dr Schaich Isaaq, wu d aint dervu dr Clan vu dr Darod un dr ander däjenig vu dr Isaaq grindet het. Zeila isch bis zum 16. Johrhundert zum Handelszäntrum fir Kaffee, Gold, Zibet, Strußefädere un Sklave vu Ethiopie un zum Zäntrum vum Islam z Somalia ufgstige. Handel dribe het mer mit em Noche Oschte, Indie un China.

Dr Raisend Ibn Battuta het d Region bsuecht un het 1329 Zeila bschribe un im Rame vun ere Rais no Side an dr oschtafrikanische Kischte lang 1331 Mogadischu ("Maqdashu"), wu seli groß gsii sei. Dr chinesisch Admiral Zheng He isch aafangs 15. Johrhundert uf Somalia chuu, wu villicht d Giraffe här gstammt isch, wun er vu syne Afrikaraise uf China brocht het.

Im 13. Johrhundert het e Wanderigsbewegig vu dr Somali no Side aagfange, wu bis in s 19. Johrhundert gangen isch. In däre Zyt si au Staate entstande, vor allem s Sultanat Ifat z Ethiopie un z Nordsomalia, dr Vorlaifer vum Sultanat Adal, wu vu muslimische Somali un Afar gfiert woren isch. Des isch vu syre Hauptstadt Zeila bis Jijiga un Harar im hite ethiopische Ogaden ganfge un isch langi Zyt fridli gegeniber em chrischtlige Nochber Ethiopie blibe. D Beziehige vu dr baide Staatswäse sin aber schlächter wore, wu dr ethiopisch Negus (Chaiser) Isaak (Yeshaq) muslimischi Siidlige im Dal eschtli vu Harar aagriffe un 1415 Ifat eroberet het. No sym Siig het dr Isaak d Muslim zue Tributzahlige zwunge un het e Hymne uf dr Siig schrybe loo. In däre Hyme erscheint s Wort "Somali" zum erschte Mol in gschribener Form.

Im 16. Johrhundert sin s dergege d Muslim gsii, wu Ethiopie aagriffe hän. Unterstitzt vum Osmanische Rych sin si, aagfiert vum Ahmed "Gurey" "(Gran)", wyt in s Land fiiri drunge, un hän s verwieschtet un d evelkerig dezimiert. Mit Hilf vun ere portugiesische Expedition unter em Cristóvão da Gama – eme Suhn vum Vasco da Gama – un em Yysatz vu Kanone isch s Ethiopie glunge, d Eroberig schließli abzwände. Wu dr Ahmed Gurey in dr Schlacht vu Wayna Daga am 21. Februar 1543 gfallen isch, sin d Muslim zruggschlaa wore. In dr Zyt druf isch Adal in chlaineri Staate ussenander gheit, dodrunter s Sultanat Harar. Des isch, wie au ethiopischi Biet, unter Druck vu dr Oromo chuu, wu vu jetz vu Sdie här fiiri drunge sin.

D Portugiese sin syt dr Zyt vum Heinrich em Seefahrer an dr Kischte vu Afrikas lang gsääglet un sin eso bis Somalia chuu. Ab em 16. Johrhundert isch s zue Iberfäll vu portugiesische Seefahrer uf somalischi Kischtestedt chuu. Zeila het dur portugiesischi Aagriff 1517 un 1528 un dur Iberfäll vu somalische Nomade us em Umland an Bedytig verlore un isch in Bsitz vu dr jemenitische Stadt Mokka chuu. Berbera het sy Roll yygnuu, isch aber au Bsitz vu Mokka wore. Dr Jemen sälber, un dodermit au Mokka, isch zytwys unter osmanischi Herrschaft chuu. Anne 1875 het Egypte unter em Ismail Pascha ne Invasion z Ethiopie versuecht, Harar un Zeila, aber au Kismaayo sin fir churzi Zyt unter egyptischi Kuntroll chuu.

Au di wyter im Side glägene Stedt, wu s scho syt em Mittelalter git, wie Baraawe un Merka sin wichtiger wore. Vor allem Mogadischu het uf sy Hinterland Banaadir (Benadir) uusgstrahlt. Vu eppe 1550 bis 1650 het s e Staat vu dr Ajuran – eme Stamm vu dr Hawiye – mit Kalafo im hitige Ethiopie as Hauptstadt gee, wu vu dr Kischte bi Mogadischu iber s unter Shabeelle-Dal bis zue sym Handelszäntrum Hobyo gangen isch. Noch em Nidergang vum Ajuran-Staat no portugiesische Raubziig, innebolitische Konflikt un em Fiiridringe vu Nomade us em Norde het si ne chlainer Sultanat vu dr Geledi-Digil (Rahanweyn) mit Afgooye as Zäntrum bildet, Hobyo isch aigeständig wore.

D Grindig vu Kismaayo wird dr Bajuni zuegschribe, ere Untergruppe vu dr näbe dr Somali an dr Kischte aasässige Swahili-Gsellschaft. Vor allem z Mogadischu hän si arabischi un persischi Yywanderer aagsidlet un mit dr Yyhaimische vermischlet.

Vum 16. bis ins 18. Johrhundert hän d Portugiese Baraawe un Mogadischu kuntrelliert, bis si ihri Bsitzige z Oschtafrika nerdli vu Mosambik an s Sultanat Oman bzw. Sansibar verlore hän. Im 19. Johrhundert sin Mogadischu, Merka, Baraawe, Kismaayo un Warsheikh unter dr Kuntroll vu Sansibar gstande. Di sansibarisch Herrschaft isch, ähnli wie diejenig vu Mokka iber e Dail nordsomalischi Stedt, in dr Hauptsach us eme jehrlige Tribut bstande.

Dr Seehandel mit Sansibar het au schwarzafrikanischi Sklave vu Oschtafrika in s Land brocht, wu ab em 19. Johrhundert allmee zum Schaffe uf exportorientierte Plantasche im Shabeelle-Dal zwunge wore sin un wu d Noofahre vun ene hit di „somalische Bantu“ gnännt wäre. 

In dr Bari-Region im Nordoschte un sidli dervu sin ab dr Mitti vum 18. Johrhundert zwai Sultanat vu dr Majerteen-Darod entstande, wu Mitti vum 19. Johrhundert ufgstige sin un e bliejige Handel mit Vii, Strußefädere un Gummi arabicum dribe hän. S aint vu dr baide isch vum "Boqor Ismaan Mahamuud", s ander vu däm sym Kusäng "Yuusuf Ali Keenadiid" vu Hobyo gfiert wore. S erscht het vu dr Unterstitzig dur Großbritannie im Gegezug zum Schutz fir britischi Schiff profitiert, wu an syne Kischte gstrandet sin. Zytwys isch s dur e Burgerchrieg wäg em Machtkampf zwisch em Boqor Ismaan Mahamuud un em Keenadiid fascht gschlisse wore.

Ab em Änd vum 19. Johrhundert isch s Biet, wu d Somali wohne, eso ufdailt wore, wie s zum Dail hit no isch. Harar un dodermit Ogaden sin dur d Eroberige vum Menelik II. unter d Herrschaft vu Ethiopie grote. Dr Side un Oschte vum hitige Somalia sin vu Italie as Italienisch-Somaliland, dr Norde (Britisch-Somaliland) un Kenia vu Großbritannie un Dschibuti (Franzesisch-Somaliland) im Nordweschte vu Frankrych kolonisiert wore. Dytischi Aasprich uf di gsamt Somalikischte zwische Aluula un Buur Gaabo sin zuegunschte vu Italie un Großbritannie ufgee wore.

D Kolonialmächt hän verschideni Motiv ghaa. Dr Sueskanal het d Bedytig vu dr traditionälle Handelsruute dur s Root Meer styyge loo, wäge däm isch die Region inträssant wore fir europäischi Kolonialmächt. Großbritannie het d Nordkischte as Quälle fir lääbig Vii as Naarig fir sy Kolony Aden welle kuntrelliere un het 1884 Verdreeg mit verschidene dertige Clan gschlosse. Frankrych het, wu s us Egypte dur Großbritannie verdrängt woren isch, Dschibuti as Zwischestation fir Schiff welle, go dr Seehandel zue syne Kolonie z Indochina z sterke. Derzue hän dur d Bsetzig vu Dschibuti britischi Blään fir e Yysebahnstrecki dur ganz Afrika bis dert solle verhinderet wäre.

Italiet dergege isch nonig lang as Staat verainigt gsii, het no kai Kolonie chenne bsetze un het wäge däm des nonig kolonisiert Biet welle haa, lueg au Italienisch-Oschtafrika). Anne 1888 het dr Sultan Keenadiid vu Hobyo eme italienische Protektorat zuegstimmt un 1889 au dr Herrscher vum Majerteen-Sultanat Osmaan Mahamuud. 1892 isch d Benadirkischte derzue chuu, 1905 isch Mogadischu Hauptstadt vu Italienisch-Somaliland wore. Anne 1925 isch d Region weschtli vum Jubba (Jubaland) mit Kismaayo as Zäntrum, wu vorhär Dail vum Sansibar-Protektorat britisch gsii isch, an Italie iberdrait wore. Si isch churz e separati Kolony (Oltre Giuba) gsii, voreb si 1926 as Provinz in Italienisch-Somaliland yyglideret woren isch.

Nit alli Clan hän si widerstandslos dr Främdherrschaft unterstellt. Vor allem d Dolbohanta (Dhulbahante)-Darod hän Widerstand glaischtet. Däre ihre Verdrätter, dr Mohammed Abdullah Hassan, vu dr Briten "Mad Mullah" gnännt, het 1899 bis 1920 e religiees un nationalistisch motivierte Guerillachrieg gege Briten, Italiener un Ethiopier gfiert. In däm Chrieg isch rund e Drittel vu dr Bevelkerig vu Nordsomalia ums Lääbe chuu. Bombardierige vu dr Royal Air Force gege d Stitzpinkt vu dr Ufständische hän dr Konflikt schließli drillt. Dr Muhammad ibn ʿAbd Allāh Hassān isch in d d Flucht dribe wore un isch bal derno gstorbe. Är isch zue re Heldefigur vum somalische Nationalismus wore.

D Brite hän in ihrem Somaliland aafange nume ne Flaischversorgigsstation gsääneun hän si uf e indiräkti Herrschaft bschränkt. D Infrastruktur isch unter ihnen chuum uusböue wore. Verwaltigssitz vu ihre Kolony isch bis 1942 d Hafestadt Berbera gsii, wu d Viiexport driber abgwicklet wore sin, derwylscht si s Landesinner nit aaglängt hän. D Italiener hän u. a. Banane-, Zuckerrohr- un Böuwuleplantasche im Side vu Somalia ufböue un e baar Sidlige grindet, wie zem Byschpel Jawhar. D Sklaverei isch unter dr Kolonialherrschaft abgschafft wore, no dr faschistische Machtibernahm z Italie sin aber vor allem d Bantu zur Zwangsarbet uf dr Plantasche härzoge wore, wel nume wenig Somalier freiwillig gege Gäld fir d Europäer hän welle schaffe. Wu Mogadischu Hauptstadt vu dr Kolony woren isch, hän si d Handelsstreem allmedert aane verlageret, d Häfe im Nordoschte, wie Hobyo, hän dergege irhi Bedytig verlore.

Vu 1935 bis 1936 het s faschistisch Italie vu Italienisch-Somaliland un Eritrea uus dr Italienisch-Ethiopisch Chrieg gfiert. S het Ethiopie un 1940–1941 au Britisch-Somaliland unter sy Kuntroll brocht. Dodruf het Großbritannie im Zweete Wältchrieg au Italienisch-Somaliland bsetzt un het s Biet vu 1941 bis 1950 zuesätzli zue syre aigene Somaliland-Kolony verwaltet. Um die Zyt het mer versuecht, e demokratisch Sischtem yyzfiere, 1943 isch di "Somalisch Jugedliga" (SYL) as erschti bolitisch Bartei vu Somalia grindet wore. Si isch bim Sträbe no dr Unabhängigkait un denoch wichtig wore, vor allem wel s ere glunge isch, iber d Clanggränze ewäg zämezschaffe.

Drotz ass Italienisch-Somaliland rächtli wyter e italienischi Kolony gsii isch, isch uf dr Potsdamer Kumferänz 1945 entschide wore, ass es nit an Italie retuurgee wird. Statt däm isch s 1949 vu dr UN-Generalversammlig zum Dreihandbiet unter italienischer Verwaltig gmacht wore (1950–1960). D SYL, wu di sofortig Unabhängigkait aagträbt het, het si erfolglos däm Entschaid wiersetzt. Im letschte Johrzehnt vor dr Unabhängigkait sin dur UN-Entwickligshilf dytligi Furtschritt chuu, zem Byschpel im somalische Bildigssischtem. Zum Aadänke an die Unterstitzig isch dr Fahne vu Somalia an dää vu Verainte Natione aaglähnt.

In dr Somali-Bevelkerig hän Lyt welle, ass d Dailig vu ihrem Biet ufglupft wird un alli Somali in aim Staat (Groß-Somalia) veraint wäre. Au d SYL het des Ziil unterstitzt. Wäge däm het si Britisch-Somaliland, wu am 26. Juni 1960 unabhängig wore isch, am 1. Juli 1960 mit Italienisch-Somaliland, wu an däm Dag unabhängig wore isch, zum Staat Somalia zämegschlosse. Dr nei Staat het sSträbe ni dr Verainigung vu allne Somali-Biet in syre Verfassig feschtgschribe. Kenia het no dr Unabhängigkait 1963 sy somalisch bsidlete Landesdail aber bhalte, un z Dschibuti het s Bevelkerigsmee vu dr Issa-Somali 1977 d Unabhängigkait vu Frankrych duregsetzt, nit aber dr Aaschluss an Somalia.

Allgmain isch s Inträssi an Bolitik in dr somalische Bevelkerig groß gsii. Fraue hän si in Gränze au bolitisch engaschiert; s Stimmrächt hän si im vorhär italienisch bsetzte Landesdail syt 1948 ghaa un im vorhär britische Dail syt 1963. Di national Integration isch schwär gsii, wel d Unterschid zwisch em wenig entwicklete Norde un mee entwicklete Siden un Oschte dytli uusbregt gsii sin. Dr Norde, wu in dr Hauptsach Isaaq gwohnt hän, het si wage däm im Noodail gegeniber em Side gsääne.

Erschte Bresidänt vum unabhängige Somalia isch dr Aden Abdullah Osman Daar wore, e Mitglid vu dr SYL. Unter em Yyfluss vu nationalistische Chreft het an dr somalische Bietsaasprich gegeniber dr Nochbarländern feschtghebt, was s Land in dr Region isoliert het. 1963–1967 sin im Nordoschte vu Kenia im „Shifta-Chrieg“ Rebelle aktiv gsii, wu vu Somalia unterstitzt wore sin, un vu Februar bis April 1964 hän Somalia un Ethiopie ne churze Gränzchrieg gfiert. Im nämlige Johr hän Ethiopie un Kenia er Verdaidigungsabchuu gege Somalia gschlosse. Dernäbe het dr Osman Daar uf gueti Beziehige zue dr Sowjetunion gsetzt. Des het en in Konflikt mit em Abdirashid Ali Shermarke brocht – au vu dr SYL –, wu d Blockfreihait vu Somalia vorzoge un ihn no dr Wahle 1967 abglest het.

Em Shermarke sy Premierminischter Mohammed Haji Ibrahim Egal – e Isaaq vu dr "Somalische Nationalliga" (SNL), wu scho unter em Osman Daar erschte Premierminischter gsii isch – het fir e Entspannig zue dr Nochbere gsorgt. Di innebolitische Clan- un Barteirivalitete sin aber wytergange. Korruption un Vetterliswirtschaft sin in dr Nationalversammlig kai Sältehait gsii – was e Dai las normal in ere Gsellschaft aagluegt hän, wu Abstammig un Verwandtschaft wichtig sin, was anderi aber abglähnt hän. Di bolitisch Landschaft isch in iber 60 Barteie ufgsprysselet gsii, wu di maischte in dr Hauptsach d Inträsse vu ihre Unterclan un ihrem Biet verdrätte hän. Bsundersch bi dr Gmai- un Nationalversammligswahle im Merz 1969 hän si d Barteie gegesytig aagschuldigt, ass si bi dr Wahle bedroge hän.

Am 15. Oktober 1969 isch dr Shermarke vume Lyybwäächter umbrocht wore. Am 21. Oktober hän derno prosowjetischi Militeer unter em Siad Barre d Macht ibernuu. Dää het si aafangs äng an d Sowjetunion aagläänt un het e „wisseschaftlige Sozialismus“ versuecht yyzfiere un dr traditionäll Yyfluss vu dr Clan zrugzdränge. Doderby het er sy Macht aber wyter uf sy aigene Clan vu dr Marehan-Darod un uf d Ogadeni- un Dolbohanta-Darod – di sognännt „MOD-Allianz“ – gstitzt, derwylscht di bolitisch vorhär wichtige Majerteen-Darod an Yyfluss verlore hän.

Maßnahme vu dr Barre-Regierig fir d Ferderig vu dr Bidlig z Somalia sin aafangs populär gsii. 1972 isch e Standardisierig un Verschriftig vu dr somalische Sprooch uusgschafft wore go die as Nationalsprooch sterke. Dodermit isch Somalia en andere Wääg gange wie di maischte andere afrikanische Staate, wu di europäische Amtssprooche bhalte, wu vu dr Kolonialherre yygfiert wore sin.

1974–1975 het e Deeri zue Hunger un große Viiverluscht vor allem im Nordoschte vum Land gfiert. 1976 isch d Macht formäll vu dr Militeerregierig an d Somalisch Revolutionär Sozialistisch Barteoi ibergange, isch aber in ächt bim Siad Barre un syne Gfolgslyt blibe.

Dr Barre het 1976/77–1978 widr e Chrieg um Ogaden gege Ethiopie gfiert, wu Somalia verlore het. Doderby isch s kommunistisch Derg-Regime z Ethiopie vu dr Sowjetunion un dr Barre vu dr USA, wun er mit dr Sowjetunion broche ghaa het. Folge vum Ogadenchrieg sin Döuserti Dooti gsii, hochi Cheschte fir Somalia un dr Zuestrom vu iber 650.000 Flichtling us ethiopische Biet. Ab 1980 het Somalia dr USA Nutzigsrächt fir Flugblätz un Häfenaalage gwährt (u. a. Berbera im Norde vum Land), im Gegezug het d Regierig vu dr USA un andere weschtlige Staate umfangrychi Unterstitzig, Militeer- un Entwickligshilf iberchuu. Um die Zyt isch Somalia, wu wie anderi Entwickligsländer syt dr 1970er Johr verschuldet gsii isch, au vum Sozialismus zuen ere Wirtschaftsbolitik no Laitlinie vum Internationale Währigsfond ibergange. Korruption un Vetterliswirtschaft hän stark zuegnuu, derwylscht d Wirtschaftslag dur Chriegsfolge, hochi Militeeruusgabe, Deeri un erfolglosi Wirtschaftsbolitik all schlächter ore ische.

Im Innere het dr Siad Barre diktatorisch regiert. Bsundersch noch em Ogadenchrieg isch sy Popularitet gsunke. Anne 1978 hän e baar Armeeoffizier, in dr Hauptsach Majerteen-Darod, en Butsch geg sy Regierig versuecht. Die het reagiert, indäm si d Spezialainhait vu dr "Red Berets" (somali: "Duub Cas") uf d Majerteen aagsetzt het un Wasserreservoir in däre ihrem Biet z Mudug het schlysse loo. Ain vu dr Butschischte, dr Abdullahi Yusuf Ahmed, isch uf Ethiopie gflichtet un het 1982 e vu Ethiopie unterstitzti Militeeroffensiv vu dr "Somalische Demokratische Erlesigsfront" (SSDF) in dr Gränzregione Mudug, Galguduud un Hiiraan aagfiert. D USA hän di somalisch Armee dodruf greßere Waffeliferige unterstitzt go di aageebli ethopisch Invasion abwehre.

D Isaaq im Norde vu Somalia hän si als marginalisiert un unterdruckt gsääne. Isaaq im Exil hän 1981 di "Somalisch National Bewegig" (SNM) grindet, wu as Ziil dr Sturz vum Barre-Regime ghaa un im Norde vu Ethiopie uus allmee as Guerilla kämpft het. Wu si noch ere Verbesserig vu dr Beziehigfe zwische Barre un Ethiopie ihri Militeerbase het mieße verloo, het d SNM anne 1988 mit ere Großoffensive aagfange un großi Dail vu Nordsomalia unter ihri Kuntroll brocht. D Regierig hetmit umfangrych Vergältigsmaßnahme gege d Isaaq reagiert un unter anderem d Stedt Burao un Hargeysa bumbardiert. Doderby sin rund 50.000 Mänschen um s Lääbe chuu. Hundertdöuserti Nordsomalier sin uf Ethiopie gflichet, wu Hartisheik zytwys zum greschte Flichtlingslager vu dr Wält woren isch.

D SSDF, wu au Ethiopie het mieße verloo, het d Kuntroll iber dr Nordoschte vu Somalia ibernuu, wu si syterhär as Macht dominiert.

Au dr Hawiye-Clan im Side, wu aafangs uf dr Syte vu dr Regierig gstande isch, het unter Repressione glitte. Exil-Hawiye hän dr oppositionäll "Verainigt Somalisch Kungräss" (USC) grindet, wu 1989 e Rebellion aagfierthet. In dr Hauptstadt Mogadischu isch s zue Demonschtratione chuu un Uurueje chuu, wu dr Staatsapparat mit Massaker an Demonschtrante un Zivilischte un Dodesurdail gege Regimekritiker druf regiert het. Go syni Macht sichere, het dr Siad Barre au no dr Taktik „Divide et impera“ d Clan gegenenander ufbrocht, vor allem d Hawiye gege d Darod. Wäg dr Mänscherächtsverletzige, un wel er noch em Änd vum Chalte Chrieg sy Bedytig as Bindnispartner verlore ghaa het, hän si d USA vum Barre dischtanziert. Ohni d US-Unterstitzig isch er als sterker unter dr Druck vu dr verschidene Rebällebewegige grote. Är het allmee d Kuntroll iber s Land verlore, bis er nume no s vum USC umstellt Mogadischu kuntrelliert het. Am 26. Jänner 1991 isch dr Barre abgsetzt wore un isch in s Uusland gflichet..

Di verschidene Anti-Barre-Bewegige hän si im Vorfäld druf verständigt ghaa, ne gmainsami Regierig z bilde. Des isch aber fähl gschlaa, wu dr vu dr Hawiye Mohammed Farah Aidid un Ali Mahdi Mohammed gfiert USC dr Siig iber dr Barre un dodermit dr Hauptdail vu dr Macht fir si ellai reklamiert het. Di andere Oppositionsgruppe hän di vum USC bildet provisorisch Regierig nit anerkännt. Dr Norde vum Land het unter dr Fierig vu dr SNM as Somaliland aisytig d Unabhängigkait verchindet, wu international nit anerkännt woren isch. Dr USC säler het si zwische dr Unterclan vu dr Abgal- un Habre Gedir-Hawiye gspalte, wu si dr Ali Mahdi Mohammed (Abgal) ohni Yyverständnis vum Aidid (Habre Gedir) zum Bresidänt uusgruefe het.Em Siad Barre sy Verdaidigungsminischter un Dochtermann Siad Hersi „Morgan“ hän derwylscht im Side wyter uf dr Syte vum Barre kämpft. Somalia isch allmee vergheit in umkämpfti Machtberych vu Clan un Chriegsherre un däne ihri Milize.

Fir d Bevelkerig isch dur d Kämpf d Versorgigs- un Sicherhaitslag all schlächter wore, bis zue re Hungersnot im Side. E Deeri het dr Hunger no schlimmer gmacht. Ab 1992 hän di Verainte Natione im Rame vu dr Mission „United Nations Operation in Somalia“ (|UNOSOM) versuecht, d Liferig vu Nahrigsmittelhilf z sichere un dr Fride widerhärzstelle. Wu si verschideni somalischi Chriegsbarteie geg d UNOSOM gchehrt un d Mission in ärnschthafti Schwirigkaite brocht hän, hän d USA aabote, ne multinationali Druppe (UNITAF) unter aigener Fierig as Unterstitzig zämezstelle. Ändi 1992 isch d UNOSOM dr UNITAF unterstellt wore. Dail vu dr somalische Bevelkerig hän aber in dr UNOSOM/UNITAF e Bsatzigsmacht gsääne un hän vor allem dr USA weniger edli Motiv unterstellt, zem Byschpel, ass si d Kuntroll iber Ärdeelvorreet wän sichere un duurhafti Militeerbase yyrichte. Wu si d USA spezifisch gege dr Aidid grichtete hän, het mer ene au Barteiligkait vorgworfe. No dr „Schlacht vu Mogadischu“ im Oktober 1993 sin si abzoge, un 1995 het si au d Mission UNOSOM II mieße zrugzie. Syterhär giltet Somalia as tipisch Byschpel fir e „failed state“.

Nume im faktisch unabhängige Somaliland im Norde isch syter 1996 – wu d Kunflikt zwische SNM-Fraktione un zwische dr Minderhaiteclan vu dr Dir un Darod un dr Isaaq-Mehhait byglaitwore sin– relativ fridli blibe. Dert isch e demokratisch Sischtem etabliert wore, in freie Wahlen isch 2003 dr Dahir Riyale Kahin zum Bresidänt un Noofolger vum Mohammed Haji Ibrahim Egal gwelt wore. 2005 het s Barlemäntswahle gee.

S Byschpel vu Somaliland het derzue bydrait, ass si Puntland im Nordoschte unter dr Fierig vum Harti-Darod-Clan 1998 zum autonome Dailstaat innerhalb vu Somalia erklert un e aigeni Regionalregierig bildet het. 2001–2003 isch zum Stryt zwisch em Abdullahi Yusuf Ahmed un em Jama Ali Jama chuu, wu beedi Aasprich gstellt hän uf d Bresidänschaft z Puntland.

Im umstrittene Gränzbiet zwische Puntland un Somaliland isch s ab 2003 zue all mee Konfrontatione chuu. In däm Gränzbiet het 2007 Maakhir as wytere Dailstaat d Unabhängigkait vu Somaliland un vu Puntland verchindet.

Im ibrige Land sin d Kämpf wytergange. Z Sidweschtsomalia hän em Aidid sy Suhn un Noofolger Hussein Mohammed Farah, d "Rahanweyn-Widerstandsarmee" (RRA), d "Juba-Tal-Allianz", dr Siad Hersi un anderi gegenenander kämpft. D RRA het zytwys versuecht, en aigene Staat Sidweschtsomalia z etabliere, des isch aber wäg em Widerstand vu verschidene Clan un Chriegherre fählgschlaa. Z Mogadischu hän Abgal- un Habre Gedir-Hawiye un derzue Privatmilize gegenenander kämpft.

Anne 2000 isch no Friidesverhandlige z Arta, Dschibuti e Ibergangsregierig us Verdrätter vu verschidene Clan bildet wore ("Transitional Federal Government", TFG), wu bis 2004 ihre Sitz im kenianische Exil ghaa het. Si het si aber nie wirkli chenne duresetze, wel si nie d Unterstitzig vu allne Chriegsbarteie gfunde het.. Dr Hussein Mohammed Farah un d RRA hän z Baidoa e Gegeregierig (SRRC) bildet, wu bis 2003 gege d TFG kämpft het. Nachdem sie sich mit der SRRC und weiteren Parteien versöhnt hatte, konnte die Übergangsregierung 2005 ihren Sitz nach Baidoa verlegen. Übergangspräsident war 2000–2004 Abdikassim Salat Hassan, gefolgt von Abdullahi Yusuf Ahmed, dem vormaligen Präsidenten von Puntland. Letzteres schloss sich der Übergangsregierung an und strebt weiter nach einer Autonomie innerhalb Somalias.

Uf ere Friideskumferänz z Kenia 2004 hän si d TFG un d SRRC versehnt un e federali Ibergangsregierig unter em Bresidänt Abdullahi Yusuf Ahmed etabliert. D Islamischte un d di maischte Hawiye, wu Mogadischu kuntrelliert hän, si aber gege die Regierig gssi. Wäge dämhet si si z Baidoa nidergloo. Mitti 2006 het d „Union vu islamische Gricht Mogadischu un wyti Landesdail eroberet un het e gwiß Maß an Ornig no dr Scharia duregsetzt. An dr Gränze vu ihrem Machtberych isch s als zue Kämpf mit dr Ibergangsregierig chuu. 

Am 26. Dezämber 2004 isch au di somalisch Kischte vum Tsunami im Indische Ozean droffe wore, rund 300 Mänsche sin um s Lääbe chuu.

Wel Dail vu dr Union vu islamische Gricht zem Dschihad fir d Eroberig vu Ogaden ufgruefe hän, het Ethiopie am 24. Dezämber 2006 dr Union dr Chrieg erklert un isch z Somalia yymarschiert. D USA hän in Ethiopie e wichtige Verbindete im „Chrieg geg dr Terror“ gsääne un hän die Intervention billigt. D Union isch waidli un fascht iberall vu dr Macht verdrängt wore, un d Ibergangsregierig het s erscht Mol chnne z Mogadischu yyzie.

D Kämpf mit Islamischte un andere hän si dert aber bal zum uffige Chrieg uusgwytet un hän zuen ere Flucht vu Hundertdöuserti us dr Stadt gfiert. Vor allem gmäßigteri Dail vu dr Union vu islamische Gricht hän im Exil z Eritrea d Allianz fir d Widerbefreiig vu Somalia grindet, derwylscht us dr radikalere Dail di militant Untergrundorganisation al-Schabaab firigangen isch, Die Gruppierige hän im Lauf vum Johr 2008 großi Dail vu Sid- un Zäntralsomalia unter ihri Kuntroll brocht. D Ibergangsregierig het nume no Dail vu Mogadischu un d Stadt Baidoa kuntrelliert. Ändi 2008 isch dr Bresidänt Abdullahi Yusuf Ahmed zrugdrätte.

Dail vu dr Allianz fir d Widerbefreiig vu Somalia hän dodruf Verhandlige mit dr Ibergangsregierig iber e Machtdailig un dr Abzug vu dr ethiopische Druppe gfiert. Im Jänne 2009 sin derno di ethiopische Druppe abzoge. Dr Allianz-Verdrätter Sharif Sheikh Ahmed isch zum neie Bresidänt gwehlt wore. al-Shabaab hän aber alsfurt gege d Ibergangsregierig kämpft. In dr Biet, wu si kuntrelliert het, het si ne strängi Uuslegig vu dr Schari'a duregsetzt. 

Im Oktober 2011 sin zwai Bataillon vu dr kenianische Armee mit rund 2.400 Soldate z Somalia yymarschiert go gege d al-Shabaab kämpfe.

Am 1. Augschte 2012 het s Barlemänt vu Somalia ne neii Verfassig aagnuu. Mit ihre isch d Ibergangsregierig vu Somalia abglest un s isch azum erschte Mol wider e zmindescht formäll-normalisiert Staatsornig härgstellt wore. Somalia isch in e Bundesrepublik umgwandelt wore, doderby het mer no kaini Dailstaate bildet. No dr Verfassig hän di Abgordnete solle bstimme, wie vyl Dailstatte s soll gee. As erschte Bundesstaat isch im Augschte 2013 Jubaland im Rame vun eme Versehnigsabchuu vu dr Bundesregierig anerkännt wore. S bstoht us dr Regione Gedo, Jubbada Hoose un Jubbada Dhexe. Ai Johr speter isch e zweete Bundesstaat z Zäntralsomalia gschaffe wore, wu d Regione Mudug un Galguduud umfasse soll. Di de-facto-Regime vu dr "Ahlu Sunna Waljama'a"-Miliz, dr "Galmudug" un dr "Himan & Heeb" solle mitenander neii Strukture etabliere.

Noch ere zytwylige Hungersnot 2011 het no dr große Deeri z Oschtafrika ab 2015 wider e großi Hungersnot z Somalia gee

Somalia isch syt 1974 in 18 Regione glideret, syt em Verfall vum Gsamtstaat hän die aber faktisch kai Bedytig me.

Die Nummern entsprechen den Nummern in der Karte.



</doc>
<doc id="19000" url="https://als.wikipedia.org/wiki?curid=19000" title="Baden (Land)">
Baden (Land)

Bade isch e frieners Land im Südweste vu Ditschland, wo i Bade-Wirtteberg uffgange isch. D Name wird hüt no hüfig für d Region bruucht, wo früehner s Land Bade bildet het.

D badische Hauptlandschafte sind d Oberrhii-Ebene und de Schwarzwald. Im Norde erstreckt sich s Ländle am Main bis a d Tauber, im Süde und Weschte bis an Rhii. Im Süde bildet de Rhii d Gränze zu de Schwiiz und im Weste gege s Elsass und d Pfalz. Im Norde gränzt Bade a Hesse und Bayere, im Oste a Wirtteberg. Im Süde isch d Oschtgrenz vormals zum Firschtebergische. S Fürschtetum Firschteberg ond no weitere Gebiat am weschtlicha Bodesee bis zom Linzgau na sind no im 19. Jahrhondert ins badische aigliidert worre. Seitdem isch en Zipfl vum Hohezollern is Badische nai gange.

gordnet vu Norde noch Süde

D "Hauptstadt" isch bis zum Zweite Weltkrieg Karlsrueh gsi. Denooch isch Friiburg Hauptstadt vu (Süd-)Bade gsi. Karlsrueh isch hit Sitz vum ditsche Bundesverfassungsgricht.

"Großstädt" uf badischem Gebiit sind (vu Nord noch Süd): Mannem, Heidelberg, Karlsrueh, Pforzheim und Friiburg im Briisgau.

De elteste Nochwiis vu Mensche z Bade isch de Unterkiefer vu Mauer im Rhein-Neckar-Kreis, wo vu me Urmensch vor 621.000 bis 474.000 Johr stammt. Der hoßt deshalb wisseschaftlich "Homo heidelbergensis". Us de Iiszit giits Fund vum Petersfels bi Enge im Hegau, wo vor so 15.000 Johr d Leit Rentier gjagt hond. Bekannt sind d Pfahlbaute am Bodesee us de Jungstoezit und de Bronzezit. Di erst Bevelkerung wo me mit Name kennt, sind d Kelte gsi wo no vil Grabhigel hinterlo hond. Di späte Kelte hond große befestigte Siedlunge baue, z. B. uf em Minsterberg vu Briisach. I de nerdlichere Gegende vu Bade sind scho im 1. Johrhundert v. Chr. Germane iigwanderet. Fast s ganze heitige Bade bis uf s Taubertal isch no aber mit de Zit reemisch wore. Z Badewiiler ka me no guet erhaltene Ruine vu me reemische Bad sähe und im ganze Land findet me no reemische Guetsheef und Strooße. Um 260 hond sich d Reemer wieder uf d Rhiigränze zruckziihe mese. Elbgermanische Gruppe hond s frei worene Land noch und noch bsetzt und hond sich do zu de Alamanne zsammegschlosse.

Um 500 n. Chr. hond d Franke de Nordtoel vu Bade eroberet und später au de Rest vu Alemannie i s fränkisch Riich iibezoge. Us em ostfränkische Riich isch no später s "Heilige Remische Riich", also grob gseit Ditschland, rusgkumme.

Bade hot sin Name vu de gliichnamige Stadt (heit Bade-Bade, wo uf d reemisch Bäderstadt "Aquae" zruckgoht. Seit 1112 nennt sich de Markgraf Hermann II. us em Zähringer-Gschläeht noch sinere Burg dert "Markgraf vu Bade". Sine Ländereie sind v. a. im Ufgau und Kraichgau glege. Später sind Herrschafte im hitige Markgräflerland dezuegkumme. Vu 1535-1771 sind di badische Länder uf zwo Famili-Linie uftoelt gsi: Bade-Durlach (evangelisch) mit Pforzheim-Durlach und em Markgräflerland, und Bade-Bade mit em Ufgau und em mittlere Schwarzwald. Im Johr 1771 isch d katholisch Linie usgstorbe und Bade-Durlach hot ire Bsitz ibernumme.

Lueg au

Noch em Usbruch vu de Franzesische Revolution hot Bade en Sonderfride mit Frankriich gschlosse. Bi de Säkularisation und Mediatisierung unterm Napoleon hot de Markgraf Karl Fridrich en Huufe Land zuegsproche gkriet, isch zerst zum Kurfirst und denn zum Großherzog beferderet wore, und hot do demit s Land erst i d moderne Form broot. Mit de Grindung vum Rhiibund unterm Iifluss vum Napoleon isch Bade mit andere ditsche Länder 1806 praktisch us em Ditsche Riich ustrete.
E relativ freiheitliche Verfassung, domols di modernst z ganz Ditschland, isch 1818 erlasse wore. Liberalismus und Demokratiibewegung sind i de badische Effentlichkeit und im Landtag stark vertrete gsi. Wäge däm isch au z Bade 1848 d Revolution losbroche. Aagfange hot s 1847 mit ere Volksversammlung z Offeburg, wo me Prässefreiheit, e Volksarmee, e gsamtditsches Parlament und soziale Grechtigkait gforderet hot. D Revolution hot sich no 1848 uf ganz Ditschland usgwiitet. Zwä Versuech vum Friedrich Hecker und em Gustav Struve, d Monarchii z Bade zum stirze, sind 1848 vu de Armee gstoppt wore. Erst 1849, wo s neie gsamtditsche Parlament i de Paulskirche z Frankfurt gscheiteret isch und d Firste d Revolution aagfange hond zum bekämpfe, isch z Bade d Armee uf d Siite vum Ufstand gwegslet. De Großherzog isch gflohe und e vorleifige Regierung usgruefe wore. Preißische Truppe hond d Revolution z Bade nidergschlage. Di letste badische Truppe, wo i de Festung Rastatt belageret wore sind, hond sich am End ergäe mese. Vil Revolutionär sind i d Schwiiz und gi Amerika gflichtet. Bis 1851 isch Bade no vu preißische Truppe bsetzt gsi.

Trotzdem isch d Politik unterm Großherzog Friedrich I. relativ liberal blibe. Wirtschaftliche Gsetz hond d Industrialisierung gferderet: Gwerbefreiheit, Usbau vum Iisebaahnetz, Rhiikorrektion (Usbau vum Rhii als Wasserstrooß). Denebe hots au birgerliche Verbesserunge ggäe: Allgemeins Wahlräeht, Emanzipation vu de Jude.

Im preißisch-esterriichische Krieg 1866 isch Bade uf de Siite vu Esterriich gstande, 1870/71 aber mit Preiße und andere ditsche Staate gege Frankriich 1870/71 zoge und i s neie ditsche Kaiserriich iitrete.

Lueg au: Großherzogtum Bade

Noch em verlorene Erste Weltkrieg hot 1918 mit de andere ditsche Firste au de badische Großherzog zrucktrete mese. Bade isch en demokratische Freistaat wore. I de Weimarer Republik hot s Ländle unter de Gränzlag glitte, wel s Elsass etz wider zu Frankriich geheert hot und en broete Stroefe estlich vum Rhii noch em Versailler Vertrag hot entmilitarisiert were mese.

I de Nazizit (1933-45) isch s Land gliichgschaltet wore, hot also si Oegeständigkeit verlore und isch eme Riichsstatthalter unterstellt wore.

Lueg au: Republik Bade

Lueg au: Land Bade

Noch em Zwote Weltkrieg isch Südbade mit Südwirtteberg und Hohezollere franzesische Bsatzungszoone wore. Nordbade isch amerikanisch bsetzt gsi. Us de Bsatzungszoone hond sich di neie Länder Wirtteberg-Bade, (Süd-)Bade und Wirtteberg-Hohezollere bildet. Die Länder sind no 1949 Grindungsmitgliider vu de Bundesrepublik Ditschland wore.

S het na scho fria Planunge gea zum die zsammegwirflete Länder nej z ordne. D Regierung vu (Süd-)Bade hot debei gforderet, das me s alte Land Bade widerherstellt. Di andere Länder hond en Zsammeschluss zu me große Südweststaat welle. Vu de Leit i de alte badische Gränze hot e Mehrheit Bade widerherstelle welle. I de boide wirttebergische Länder isch d Mehrheit und z Nordbade e knappe Mehrheit fir de Südweststaat gsi. D Abstimmung isch no noch dene vier Bezirk uszehlt wore. Wel drei Bezirk fir de Zsammeschluss gsi sind und bloß Südbade deitlich degege, sind 1952 alle zsamme zum Land Bade-Wirtteberg vereint wore. Erst 1956 hot s Bundesverfassungsgricht beschlosse, das de Volkswille vu de Badener "iberspilt" wore sei. S Gricht hot aber 1969 d Landesregierung numol uffordere mese, das se d Badener endlich numol abstimme lo muss. D Abstimmung het dann im gesammte Gebiet vom friaerner Bade stattgfunde (net noo i Südbade). Zurr Wahl isch d Beibehaltung vom Status quo und als Alternative d Schaffung vom a Land Bade gstande. 18 Johr noch em Zusammeschluss hond 1970 denn rund 82% vo de Badener (85% im Norde, 79% em Süde) fir Bade-Wirtteberg gstimmt.

Bis i d 70er Johr hond d Regierungsbezirk Karlsrueh und Friiburg no de Gränze vu Nord- und Südbade entsproche, und au d Kreisgränze sind de alte Landesgränze gfolgt. Zum 1. Januar 1973 isch d Kreisreform vu Bade-Wirtteberg in Kraft trete, wo s Land nei iitoelt hot. So sind heit die alte Grenze zwische Bade und Wirtteberg nimme politisch sichtbar.

Zwar isch s alte Land Bade heit politisch nimme uf de Landkart zum finde, aber s giit no en Huufe Verai und Verbänd wo no heit d badische Zsammegherigkeit erhalte hond. So folgt d Iitoelung vu de Sparkasse, de Justiz, de evangelische Kirche und em katholische Bistum Friiburg immer no de alte Gränze. S Gliiche gilt fir de Badische Sportbund und de badische Wii.

D Leit pfleged v. a. in Südbade gern ire badische Identität, v. a. in Abgränzung zu de Schwoobe. D Kurpfälzer hond meh ire oegene Identität. Bi Fueßballspil wird z Friiburg und z Karlsrueh sit de 1990er Johr s Badnerlied gspilt, wo z vil verbreiteter isch wie andere Landeshymne. Au badische Flagge, oft mit em Wappe i de Mitte, siht me denn vil. Wi stark die Identität verwurzlet isch zoigt sich do dra, das sich stellewiis i de jingste Zit e neie Dialäktgränze entlang vu de friere badisch-wirttebergische Grenze bildet. En Kern vum badische Regionalpatriotismus isch d Badisch Revolution vu 1848, de Friedrich Hecker isch immer no so e Art Nationalheld.

S giit e paar Verai, wo badische Interessen vertreted, z. B.

Au usserhalb vu Bade giits Badener, wo ire Identität pflege wend. Badener-Verai gitts z München, des isch de "Badener Verein München e. V." vum 10. Februar 1894, und z Hamburg, des isch de "Verein der Badener von Hamburg und Umgebung e. V." vum 15. Oktober 1913.

Der Dialekt wo me normalerwiis "Badisch" nennt, umfasst de südfränkische Dialekt, wo um Karlsrueh, Pforzheim und Rastatt gschwätzt wird, und de alemannische Dialekt z Südbade.

Um Mannem und Heidelberg wird Kurpfälzisch gschwätzt, en pfälzische Dialekt wo it als "Badisch" bezeichnet wird. Im Badische Werterbuech isch der Dialekt genauso dinne wi s Ostfränkische, wo im badische Nordoste (a Main und Tauber) gschwätzt wird.

Als Markenzeichen vu de badische Volkstrachte gilt de Bollehuet, wo aber z'erst us Guetach im Schwarzwald kunnt. S Kartespil Cego oder Zego isch no i de erste Hälfte vum 20. Johrhundert z Bade s liebste Kartespil gsi, usserhalb vu Bade giit s des praktisch gar it. D wichtigst Zit im Johr isch d Fasnet, wo vum Schmutzige Dunstig bis zum Äschermikde daueret. Und sogar denooch goohts no wiiter, im Südschwarzwald fangt am Dunstig noch em Äschermikde d Buurefaasned aa, wo traditionell mit eme "Schiibefüüer" je noch Oort bis zu vier Tääg später ufheert.

Wel s Ländle so nooh a Frankriich leit, gilt s badische Esse fir leichter wie i andere ditsche Regione. S giit do au en Huufe Restaurants mit Stern. Gern nimmt me Spargel und Wii, aber au Sauerkraut, z. B. mit Scheifele.

Wichtige Schriftsteller

Erfinder:

Markgroofe, Kurfirste und Großherzeg vu Bade vu 1738 bis zum End vum Erste Weltkrieg 1918:

Staatsminister und dodemit Regierungschefs vum Großherzogtum sind gsi:







</doc>
<doc id="19005" url="https://als.wikipedia.org/wiki?curid=19005" title="Fisch">
Fisch

Fisch chan folgendes bedüte:
Fisch isch de Familiename vo folgende Persone:
Lueg au:


</doc>
<doc id="19010" url="https://als.wikipedia.org/wiki?curid=19010" title="Sudan">
Sudan

D Republik Sudan (arabisch جمهورية السودان , Dschumhūriyyat as-Sūdān) isch ä Staat in Nordost-Afrika mit Zuegang zum Rote Meer. Bis zue dr Abspaltig vum Sidsudan am 9. Juli 2011 isch er mit 2,6 Millione Quadratkilometer s'gröscht Land vu Afrika gsi. 

An sine neije Grenze liige im Norde an Ägypte und Libye, im Weschte an Tschad und die Zentralafrikanisch Republik, im Süde dr Südsudan, im Oschte an Äthiopie und Eritrea. Mit erä Flechi vo knapp 1,9 Millione Quadratkilometer isch s Land öbbe fimfmol so grooss wie Dütschland.

Im Jänner 2011 isch e Abstimmig iber d'Unabhägigkeit vum eher chrischtlich-animistisch prägte Side vum muslimisch-arabisch prägte Norde erfolgt. Sälli Abstimmig het mit fascht 99% vu dr Stimme e Zuestimmig fier d'Deilig vum Land ergä.

Dr Sidsudan het sich no am 9. Juli 2011 fir unabhängig erchlärt. D'Grenze zwische beide neje Staate isch aber in ere eelriiche Gegend strittig, so dass e sällewäg e Chrieg befürchtet wird.

E Dail vum ehemolige Gsamtstaat Sudan isch Deil vu dr Großlandschaft Sudan un dr Sahelzone. Syy Relief wird vu dr Beckelandschaft vum Nil un däm syne Randgebirge bstimmt. Im Nordoschte lyt s Bärgland vum Dschibal al-Bahr al-ahmar am Rote Meer, wu bis uf e Hechi vu 2.259 m uffe goht. Im sidlige Gränzberyych zue Uganda lyt im Immatong-Gebirg dr Bärg Kinyeti, wu mit 3.187 Meter dr hegscht Bärg vum Land isch. Dr sidweschtli Beckerand bilde d Nordäquatorialschwelle un di Zentralafrikanisch Schwelle, wu au d Wasserscheide zwisch em Nil- un em Kongosyschtem sin. Im Weschte lyt e Basaltgebirg uf em Marra-Plato, dr hegscht Bärg dert isch mit 3.088 Meter dr Marra. Im Zäntrum lige d Nuba-Bärg, wu zwische 500 Meter un 1.325 Meter hoch sin. Im Norde goht s Land uf bode Syte vum Nil in d Sahara iber, dr Dail weschtli vum Nil nännt mer Libyschi Wieschti, dr Dail eschtli "Nubischi Wieschti". In dr Region um Khartum, wu dr Wyss Nil un dr Blau Nil zum eigetlige Nil zämmefließe, braite sich wyti, flachi Laimebene uus. Dr Sidsudan isch in dr Hauptsach bregt vu Iberschwämmigs- un Sumpflandschafte, di grescht Sumpflandlandschaft isch doderby dr Sudd.

Dr Sudan lit ummitelbar südlich vum nördliche Wendekreis un demit in dr eher druchene Regione vu dr Trope. Dr Norde het e Wüschteklima. S'Klima isch je witter sidlich, desto fichter. In dr Rägezyt vu April bis Novämber verdaile sich d Niderschlagsmängine vu 1.000 Millimeter im Side uf unter 100 Millimeter im Norde. Di mittlere Monetstämperature lige zwische 24 Grad Celsius un 32 Grad Celsius. D Tämperature chenne doderby wäg em Wieschteklima im Norde uf 41 Grad Celsius am Dag styyge un bis uf 4 Grad Celsius in dr Nacht abgheie.

D Vegetation goht vu gringlächtem Bflanzewugs in dr nerdlige Wieschte un Halbwieschte iber Dorneheckesavanne in dr Sahelzone bis zue Druche- un Fyychtsavanne mit Hochgras im Side. Im Sumpfbiet vum Sudd an dr Grenze zum Südsudan dominiere Schilfgreser, Papyrus un Wasserhyazinthe, wu dur ihre schnäll Wagstum d Schiffbarkeit yyschränke. 

Im Sudan ischliesslich Südsudan het es 2006 zeh Nationalpark gä. S Schutzbietssyschtem umfasst doderby aber au Naturschutz- un Vogelschutzbiet. Dr Bärg Barkal mit dr historische Stadt Sanam ghere zum Wälterb vu dr UNESCO un baidi zämme bilde di antik Hauptstadt Napata vum Chenigryych vu Kusch.

Zue dr Bevelkerig vum Sudan git s unterschidligi Aagabe. Si gehn vu ca. 36 Millione (Berächnig 2006, World Gazetter), iber rund 38 Millione (Schetzig 2006, Uuswärtigs Amt) bis knapp iber 41 Millione, Berächnig Juli 2006, CIA World Fact Book 2006). 
Devu entfalle ca. 28 Millione Lit uf dr Nordsudan un 8 bis 10 Millione uf dr Südsudan.
38,9 Brozänt vu dr Sudanese hän 2003 in Stedt gläbt; S Balligsbiet isch Khartum. 39,5 Brozänt vu dr Yywohner sin im glyyche Johr jinger wie 15 Johr gsi. D Bevelkerig wwagst alljohr um 2,55 Brozänt (Stand: 2006).

Bevelkerigsentwicklung (incl. Südsudan):
S Durschnittsalter vu dr Bevelkerig lyt bi 18,3 Johr (Stand: 2006). D Läbeserwartig lyt bi 58,92 Johr, bi Manne 57,69 Johr un bi Fraue 60,21 Johr (Stand 2006).

Im ehemolige Staatsgebiet sin 52 Brozänt vu dr Bevelkerig sin Schwarzafrikaner gsi, 36 Brozänt arabischer Abstammig (Sudanaraber), 9 Brozänt ghere zue kuschitische Velker (v. a. zue dr Bedscha), 2 Brozänt sin Uusländer (zmaischt Flichtling us dr verschidne Chrieg z Afrika) un 1 Brozänt zue andere.
Mit dr Unabhängigkeit hän sich die Ethnie entmischt. Mit dr Abspaltig vum Südsudan mit ere iber 90% schwarzafrikanische Bevölkerig stelle Sudanaraber jetz e knappi Mehrheit vu dr Iwohner.

Vor dr Abspaltig vum Süde het guet d Helfti vu dr Sudanese Arabisch (Sudanesisch-Arabisch) gschwätzt, vor allem im Norde (dodervu 42 Brozänt as Muetersproch). Di ander Helfti schwätzt Afrikanischi Sproche, dodrunter Nuer-Dinka (12 Brozänt Dinka, 6  Brozänt Nuer; vor allem im Side), Nubisch (9  Brozänt; am mittlere Nil), Bedscha (8  Brozänt; im Nordoschte), Azande (5  Brozänt; im Sidweschte), Bari (3  Brozänt; im Sidoschte). E chlaini Bevelkerigsgruppe schwätzt Ndogo. Änglisch isch as zwoto Amtssproch verbraitet, im Südsudan alleinigi Amtssproch.

Dr Islam isch im Sudan Staatsreligion. 70 Brozänt vu dr Bevelkerig sin sunnitischi Muslim, 25 Brozänt Animischte un 5 Brozänt Chrischte. D Nitmuslime läbe in dr Hauptsach im Side vum Land un z Khartum. Mit em Iberdritt zum Islam oder Chrischtetum isch au ne soziale Ufstiig verbunde. Di sälbscht yygschetzt Zueschryybig zuen ere Religion entspricht sällewääg im Side aun ere gsellschaftligen Yyornig us afrikanische Religione sin in unterschidligem Maß Vorstellige in di bode abrahamitische Religionen yygflossen un hän byydrait zue ihre vylfätlige Glaubesforme.

D Scharia-Gsetz, wu im Sudan gälte, sin Dail vun eme staatlige Islamisierigsbrozäss, wu d Muslimbrieder unter em Hasan at-Turabi zuestimme. D Aahänger vum ehmolge Mahdi sin bolitisch in dr Hintergrund grote. Unter dr muslimische Bevelkerig hän sich verschideni Sufi-Orde (Tariqa) wyt uusbraitet. Doderzue zelle Qadiriyya, di im 19. Johrhundert yygfierte Bruederschafte vu dr Sammaniya un vor allem vu dr Khatmiyya. Gege dr offiziäll Islam bhaupte sich in dr draditionäll liberale sudanesische Gsellschaft volksislamischi Ritual wie dr Zar-Kult.

D Christe sin in dr Mehrhait Aahänger vu dr remisch-katholische Chilche im Sudan, wu im Side um 1900 in dr Region um Wau glyychzytig mit dr britische Anglikaner um Bor aafange hän missioniere. Di amerikanisch Presbyterian Church het bi dr Nuer am Obere Niol missioniert. Syt em Ädn vum Burgerchrieg braite sich im Side allmeh amerikanisch-evangelikali Gruppierigen uus. S git au Kopte im Norde, wu zmaischt vu Ägypte stamme.

Im afrikanische Verglyych sin im Sidsudan draditionälli Religione wie die vu dr Dinka no iberdurschnittli verbraitet.

D Gschicht vum Sudan losst sich bis in d Paharonezyt zruckverfolge. Fir s alt Ägypte isch Nubie as Liferant vu Gold un Sklave witchig gsi. Aafangs vu dr 12. Dynaschtii (1991–1785 v. Chr.) isch s an s ägyptisch Chärnland aagschlosse wore. As Folg vu dr Uflesig vum Neie Ryych ab em 12. Johrhundert v. Chr. isch z Nubie im 9. Johrhundert v. Chr. dr Staat Kusch entstande, wu bis in s 4. Johrhundert n. Chr. bstanden isch. In dr Johr 712–664 v. Chr. het Kusch mit dr „kuschitische Dynaschtii“ iber ganz Ägypte gherrscht.

Zytglyych mit dr Chrischtianisierig vu dr Region hän sich bis zum segste Johrhundert n. Chr. di drei nubische Chenigryych Nobatia, Makuria un Alodia uusebildet. Anne 651 het Ägypte, wu mittlerwyyli vu dr islamische Araber beherrscht woren isch, mit Nubie ne Fridesverdrag gschlosse. Är het bis zum 14. Johrhundert relativ stabili Beziehige begrindet. Im Zäntralsudan sin d Sultanat Darfur un Sannar entstande, wu bis in s 18. Johrhundert Bedytig gha hän. Zwisch em 14. un 16. Johrhundert isch dr Sudan mit Uusnahm vum Side islamisiert wore.

Im frieje 19. Johrhundert hän di osmanische Vizechenig vu Ägypte aagafnge mit dr Eroberig vum Sudan. Gege di ägyptisch Bsetzig het vu 1881 bis 1899 unter em islamisch-bolitische Fierer Muhammad Ahmad, em sälbschternännte Mahdi, dr Mahdi-Ufstand stattgfunde. Dää giltet as dr erscht erfolgryych Ufstand vun eme afrikanische Land gege dr Kolonialismus un het am Änd vum 19. Johrhundert zue dr Bildig vun eme aigene Staat gfiert. S sognännt "Kalifat vu Omdurman" het s 15 Johr gee un isch anne 1898 dur e anglo-ägyptischi Strytmacht in dr Schlacht vu Omdurman zerstert wore. No dr Ruckeroberig vum Sudan isch anne 1899 e britisch-ägyptisch Kondominium yygrichtet wore. Faktisch isch dr Sudan bis 1953 britischi Kolonii blibe.

Noch em Sturz vum Chenig Faruk vu Ägypte anne 1952 un dr Zyt vu dr isch fir dr Sudan dr Wäg frei gsi in d Uaabhängigkeit. Am 1. Jänner 1956 isch noch ere Volksabstimmig d Republik Sudan uusgruefe wore. Us dr Barlemäntswahle isch d National Unionsbartei (Umma-Bartei, churz UP) as Sigeri fiirigange un ihre Vorsitzende Ismail al-Azhari isch dr erscht Minischterbresidänt vum Land wore. Wäg innerbarteilige Differänzen isch no im nämlige Johr syy Rival Abdullah Chalil neie Minischterbresidänt wore. 

Wäge dr Instabilitet vu dr Koalitionsregierig un wel aagäbli e ägyptischi Invasion dolt heb, het sich dr Chalil 1958 an dr Oberbefählshaber vu dr Strytchreft, dr General Ibrahim Abbud, gwändet mit dr Bitti z interveniere. Noch em Militerbutsch isch dr Abbud allmeh mit Revolte, Komplott un em Burgerchrieg im Sidsudan konfrontiert wore. Wel er mit däne Brobläm nit ferig woren isch, isch er no effetlige Brotescht anne 1964 zruckdrätte un het d Amtsgscheft an e Zivilregierig unter em Minischterbresidänt Sirr al-Chatim al-Chalifa ibergee. In dr Johr dernoo het s aber kai boltischi Stabilitet gee: 1965 isch dr Muhammad Ahmad Mahdschub Minischterbresidänt wore, 1966 dr Sadiq al-Mahdi, 1967 wider dr Muhammad Ahmad Mahdschub un 1969 dr Babikar Awadullah.

Die Situation het dr Oberscht Dschafar Muhammad an-Numairi 1969 zuen eme wytere Militerbutsch gnutzt. Em Numairi syy Bolitik het sich an syym ägyptische Vorbild Gamal Abdel Nasser orientiert, s sin sozialistischi un panarabischi Reforme durgfiert wore. Di Sudanesisch Sozialistisch Union (SSU) isch as ellainigi Bartei im Staat inschtalliert wore. Anne 1971 isch fir churzi Zyt dur e kommunistische Butsch entmachtet, derno aber wider yygsetzt wore. Dodruf isch er zum Bresidänt gwehlt wore, un s isch em 1972 glunge, dr Burgerchrieg zwische dr sudanesische Regierig un dr Rebällen im Sidsudan (Sudanesischi Volksbefreiigsarmee SPLA), wu scho 17 Johr gangen isch, mit em Addis-Abeba-Abchuu z beände. Anne 1981 het er aagfange d Regierig no islamistische Grundsätz uuszrichte. 1983 het er d Scharia im ganze Land yygfiert, au im jetz autonome Sidsudan. Är het di sidsudanesisch Regierig ufglest un dodermit s Addis-Abeba-Abchuu verletzt. Wäge däm isch dr Burgerchrieg wider uusbroche. Die bolitische Uarueje im Land het d Armee unter em General Swar ad-Dahab 1985 zum Aalass gnuu fir e wytere Militerbutsch, d Scharia isch aber in Chraft blibe. Bi dr Wahle 1986 isch wider dr Sadiq al-Mahdi zum Minischterbresidänt gwehlt wore.

Wel di boliotisch Instabilitet all greßer woren isch, isch anne 1989 wider zuen eme Militerbutsch chuu, unter em Generalleutnant Umar Hasan Ahmad al-Baschir, wu zue dr Bolitik vum Numairi zruckgchehrt isch. Au wänn er zyterhär as Vorsitzende vum „Nationale Kommandorot fir d Rettig vum Land“ s Land ohni Aafechtig beherrscht, het er vergebli versuecht, d Regierigsgwalt iber dr Side zruckzgwinne. Vu 1983 bis 2005 isch dr im Side ohni Unterbrächig im Burgerchrieg gsi. 

Anne 2003 isch z Darfur im Weschte vum Sudan e Rebellion gege d Regierig z Khartum uusbroche. D Regierig het ere arabische Miliz, dr Dschanschawid, freii Hand gee un die het, usser d Rebälle z bekämpfe au d Zivilbevelkerig drangsaliert un Chriegsverbräche begange. Syt 2005 untersuecht dr International Strofgrichtshof (ICC) die Verbräche. 

2005 isch e Friidesabchuu unterzeichnet wore zwische dr Regierig z Khartum un dr Sudanesische Volksbefreiigsarmee (SPLA), dr wichtigschte sidsudanesische Rebällegruppe. S het em Sidsudan Autonomii gwehrt un siht e Referändum iber d Uaabhängigkeit vum Sidsudan fir 2011 vor, wu vum 9. bis zum 15. Jänner durgfiert woren isch. Bi däre Abstimmig hän sich rund 99 % vu dr Wehler fir d Uuabhängigkait gstimmt.




Dr Sudan isch in 16 Bundesstaate ("wilayat") underdailt. Witteri zehe, ehemoligi Bundesstaate, wo sit 2005 di autonome Region "Südsudan" bildet hän, sin am 9. Juli 2011 unabhängig worre.
Die noochfolgend Tabelle enthaldet au noch dr Südsudan.

Regierig

Überblick

Nochrichte

Verzeichnis


</doc>
<doc id="19012" url="https://als.wikipedia.org/wiki?curid=19012" title="Schabbat">
Schabbat

Dr Schabbat oder Schabbos (hebr. שבת ), jiddisch Schabbes, draditionell z Europa Sabbat, isch dr letst Dag vo dr jüdische Wuche und dr wöchentlig Ruhedag. S Wort chunnt vo hebr. שבת, 'sitze'. 

Wie dr Schabbat entstande isch, isch unbekannt. Noch dr Bible (2. Mos. 20, 10f.) isch dr Schabbat ä stränge Ruhedag, wo jedi Arbet—usser dr Rettig vo Läbe odr dr Vermiidig vo Liide—verbote isch. So muess mä zum Bispil d Chüeh mälche, wil si sust wurde an ihre übervolle Uter liide. Wil aber d Arbet verbote isch, muess es as ä Wärk um Gottes Wille usgfüehrt wärde, das heisst, es daf kei Verdienst drbi si. Die rabbinisch Dradition het genaui Regle festgleit, wo die ganzi Ziit erneueret und de Bedingige, wo sich verändere, abasst wärde. As Arbet zele au chliini Sache, wie s Azünde vo Füür. Vo do isch festgleit worde, ass au s Azünde vom Strom verbote isch. Religiösi Jude, wo doch nit uf elektrischs Liecht am Schabbat wei verzichte odr in Hochhüüser wei d Lift bruuche, hai technischi Lösige für sonigi Broblem gfunde, wie automatischs Azünde und Uslösche vom Liechd. Au s Reise isch verbote uf Grund vo 2. Mos. 16, 29. Noch dr Mischna daf mä sech bis zu 2000 Elle vo dehei empfärne.

Dr Schabbat isch ä wichdige Fiirdig, wo in dr Familie begange wird. Am Fritig wird bis zum Iigang vom Schabbat alles vorbereitet. S Ässe wird kocht und im Ofe glo, ass es nit chalt wird. D Familie versammlet sich am Fritigoobe und zündet grad bevor die drei erste Stärn ufgöön, wo dr Afang vom Schabbat verkünde, d Schabbatcherze aa. Dr "Kiddusch", dr Säge, wird gsait über emä Glas Wii. In dr Synagoge wird än Abschnitt us dr Thora vorgläse, d Sidra, wo d Parasche (hebr. פרשה , "parascha") von erä bestimmte Wuche isch, und d "Haftara" (hebr. הפתרה, 'Abschluss' ), än Abschnitt us de Prophete.

Dr Staat Israel het zwar ä groossi jüdischi Mehrheit, aber nume a Minderheit vo religiöse Jude, wo sich an d Bibelgsetz halte. D Iihaltig vom Schabbat sorgt für vili Usenandersetzige zwüsche religiöse und sekuläre Jude, wo mänggisch in Gwalt chönne usarte. 

Dr Schabbat isch für d Jude dr gsetzlig wöchentlig Ruhedag und staatligi und vili öffentligi Iirichtige si gschlosse. Im Verchehr fahre d Autibus und d Züg nit, und d Fluglinie El-Al undernimmt keini Flüg. Dr Binneverchehr am Schabbat isch privat und in religiöse Siidlige und Stadtquartier ganz verbote. Wo religiösi Jude in dr Nöchi vo Durchfahrtstrosse läbe, düen sich mänggisch religiösi Rowdy zsämmerotte, wo Stei uf Auti gheije. Sonigi Broblem wärde im allgemeine nit glöst, ass mä d Friidensbrächer wurd verfolge und vor Gricht stelle, sondern mä baut Umwäg und Muure, alles Lösige wo die Sekuläre, wo die meiste Stüüre zahle, verergere.

Kultur- und Sportverastaltige finde hüfig am Schabbat statt, und die Religiöse chönne nit deilnäh. Aber au die, wo nit wurde go luege, si bös, wil si das as Entheiligung vom Schabbat aluege. 

In de letste Johr isch au z Israel die kapitalistischi Iichaufkultur ufcho, wo d Lüt es as ä Vergnüegig aaluege, am Schabbat in Iichaufszentrum zum Shopping. Es git Gmeinde und Regionalverwaltigunge, wo brobiere das mit Gwärbbestimmige z verhindere und die Chaufhüüser vo Inspäkter lön lo schliesse. Aber au d Buesse, wo die Undernähme müesse zahle, halte si nume sälte ab, am Schabbat ufzmache.

Sit s Christedum dr Sunndig as Ruhe- und Fiirdig igfüehrt het, git s nume no chliini Sekte wie d Seventh-Day-Babtists und d Adventiste, wo dr Samstig as Sabbat heilige. Si wärde under em Name Sabbatarier zsämmegfasst.



</doc>
<doc id="19014" url="https://als.wikipedia.org/wiki?curid=19014" title="Tanach">
Tanach

As Tanach oder Tenach oder () bezäichnet s Juudedum ihri Heilige Schrifte, wo as normativ für si äigeni Religion gälte. Dr "Tanach" bestoot us de drei Däil; "Tora" („Awiisig“), "Nevi’im" („Brofeete“) und "Ketuvim" („Schrifte“). "TNK" isch s Akronym vo de Aafangsbuechstaabe vo dene Däil – Tora, Nevi’im u Ketuvim. Si enthalte im ganze 24 Büecher, wo uf Hebräisch verfasst si. In zwäi von ene het s e baar aramäischi Teggstpassaasche. In dr nöijere Sekundärlitratuur wird dr "Tanach" vilmol as die „jüüdischi“ oder „hebräischi Bible“ bezäichnet.

S Christedum het alli Büecher vom "Tanach" übernoo, si e chli andersch aagordnet und as s Alte Testamänt kanonisiert.

Di hebräischi Bibel isch chly andersch ufboue als di Chrischtlechi Bibel. Der Grund derfür isch ds hebräische dänke. Das heisst d Büecher hei zum Teil e ganz wychtigi Ufgab erfüllt. Es isch also kei Historischi Reihefolg vo de Büecher gsi. D Chronik isch nach der Rückkehr i ds Verheissneland gschrybe worde u der Maleachi isch no später gschrybe worde als d Chronik. Trotzäm isch der Maleachi nid ds letsche Buech im Tanach. Der Daniel vo de Chrischte als Prophet agluegt u der Josua als Gschichtsbuech. Der Tanach kennt allerdings d Kategorie Gschichtsbuech gar nid. Der Josua git im Tanach als Prophet u der Daniel isch es Buech us de Schrifte.

D Büecher wärde im hebräische uf immer nach em erschte Wort vom Text bezeichnet.

Dr "Tanach" het 24 Büecher, die erschte fümf, d Büecher vo dr "Tora", wärde nach em erschte Wort vom Buech gnennt:


Vo de erschde vier Büecher vo dr "Tora" het mä dänggt, ass si dr Moses sälber gschriibe haig, dorum wirdnä uf Dütsch d „Büecher Moses“ gsait. Si beschriibt die drei wichdigschde Augeblick in dr Beziehig vo Gott und de Mensche: d Schöpfig, dr Bund mit em Abraham und d Befreijig vo de Israelite und dr Gsetzgäbig under em Moses.

Dä Teil vom Tanach het 8 Büecher u beschäftiget sech mit de Prophete:

Di früeche Prophete


Ds Buech Samuel u ds Buech Chönige isch es wyli lang sogar eis Buech gsi. D Schriftrolle isch aber so schwär gsi, das me se fasch nid het chönne träge. Drum hei d Jude ds Samuel Buech wider vom Chönigsbuech trennt. 

Di späte Prophete:


Ds Zwölfprophetebuech beinhaltet die folgende 12 Prophete i eim Buech:


Die drei Büecher "Emet" (hebr. אמ"ת) wo nach de Afangsbuechschtabe vo de Büechernäme in umkehrter Reihefolg eso heisse:


fümf Megillot:


und die zuesätzlige Büecher:


D Megillot Schrifte sy Schrifte, wo a de füüf Fescht vo de Jude vorgläse wärde. Ds Hohelied wird am Passafescht vorgläse, ds Buech Rut wird am Wuchefescht (D Chrischte säge däm Fescht ou Pfingschte), ds Chlagelied am erinnerigs Tag vo der Zerschötig vom Tämpel z Jerusalem, der Prediger wird am Loubhüttefescht u d Ester wird am Purimfescht vorgläse. 

D Sprach wo im Tanach verwändet wird isch houptsächlech hebräisch. Jedoch sy immer wider abschnitte drinne wo uf aramäisch verfasst sy.






</doc>
<doc id="19019" url="https://als.wikipedia.org/wiki?curid=19019" title="Nil">
Nil

De Nil (, "an-Nīl") isch en Strom in Afrika.

De Nil entspring i de Berge vo Ruanda und Burundi und mündet is Mittelmeer. Dezwüschet flüsst er dur sechs Länder: Burundi, Ruanda, Tansania, Uganda, Sudan und Ägypte. Bsunders für Ägypte hät er e sehr grossi wirtschaftlichi Bedütig und gilt als Lebensodere für Millione vo Lüüt. 

Mit sine 6'671 Kilometer Längi isch de Nil de längschti oder zweitlängschti Fluss vo de Welt. Das chan mer nöd so gnau säge, wiil me d'Quellflüss vom Amazonas nöd so gnau bestimme chan.

Dä Nil hät zwei Quellflüss - de chürzeri „blaui Nil“ und de dütlich längeri „wiisi Nil“.

De Hauptfluss vom Nil, de "Wiisi Nil" chunt vo de Quellflüss vom "Akegera-Nil" oder au "Kagera-Nil" us Ruanda, Burundi und Tansania. Vom "Luvironza-Ruvuvu-Ruvusu-Akagera", em längschte Quellfluss vom Nil flüsst er 6'671 km noch Norde bis is Mittelmehr. 

De Nil änderet uf em Weg in Norde sin Name es paarmol. Zerscht heisst er "Akagera-Nil" in Ruanda, flüsst a de Grenze vo Ruanda, Tansania und Uganda entlang und mündet in Viktoria-See. De Fluss wird bis zu dem See zum Teil nonig als Teil vom Nil aaglueget. 

De Fluss verlot denn als "Viktoria-Nil" de Viktoriasee im Norde. Er flüsst dur mehreri See und über mehreri Wasserfäll in Albertsee. 

Jetzt heisst er "Albert-Nil", als Ehrig für de Ma vo de Königin Viktoria vo England, em Prinz Albert. Er flüsst südlich vo Uganda verbii und chunt a d Grenze vom Sudan. 

Jetzt heisst er "Bahr al-Dschabal" (was uf arabisch »Bergfluss« heisst), "Bahr al-Jabal" oder "Bahr el-Dschebel". I de Stadt Bur im Sudan flüsst er in es grosses Sumpfgebiet, wo 53 Prozent vo allem Wasser verdunstet. 

Jetzt heisst er "Wiisser Nil" (Öbersetzig vo Arabisch: النيل الأبيض an-Nīl al-abyaḍ). Bis Khartum vereiniget er sich mit mehrere Siiteflüss, under anderem em "Blaue Nil", wo us Äthiopien chunt. 

Bi Khartum änderet de Nil sin Name scho wider und heisst jetzt "Nahr an-Nīl" (arabisch: "Nilfluss"). Jetzt isch de Nil en sogenannte Fremdlingsfluss, das heisst er verlürt jetzt me Wasser, als das er überchunt. S-förmig schlänglet er sich dur d Steppe und d Wüeschti langsam noch Norde. Er flüsst a de Nubische Wüesti entlang zum Nassersee, wo dur de Assuan-Staudamm entstande isch. Jetzt isch de Fluss in Ägypte acho. Bis zum Bau vom Staudamm hät de Nil jedes Johr mit enere grosse Überschwemmig d'Felder links und rechts vo sim Flusslauf fruchtbar gmacht. Das isch e Voruussetzig für die ägyptische Hochkulture gsi. Hüt versalzed die Gebiet und sind immer weniger fruchtbar. 

Underhalb vom Assuan-Staudamm heisst de Nil jetzt würkli nur no "Nil". Er flüsst imene lange Becki de längi no dur Ägypte bis is Mittelmeer.
Nördlich vo Kairo fächeret sich de Nil uf und bildet es 24'000 km² grosses Delta. Wägem Assuan-Damm wird das hüt nümme grösser, sondern wege de Brandig vom Mittelmeer sogar chliner.

Im Oberlauf vom "Wiise Nil" und sine Zueflüss häts en Hufe chlineri und grösseri Wasserfäll.


Im Mittellauf vom Nil, underhalb vo de Iimündig vom Blaue Nil in Wiise Nil, häts im ganze sechs Katarakte (gha - einigi sind inzwüsche vo Stausee überfluetet). Die millione Johr alte Stromschnelle sind scho im Altertum üsserscht gfürchtet gsi, weil si vorallem bi Nidrigwasser sehr schwer z'befahre gsi sind. 

Entlang vom wiitischte Weg leit de Nil insgesamt 6'671 Kilometer zrugg. Vom Viktoriasee sinds no 5'588 Kilometer. 

Geologe hend uusegfunde, dass de Viktoriasee erscht öpe ei Million Joor alt isch. S'Hochland, wo er drin iibettet isch, hät sich abgsenkt, de See isch denn vor öpe 12'000 Johr, das isch noch de letztschte Iisziit, übereglaufe und hät de Nil bildet. 

Am Nil läbt än arteriichi und eimoligi Tierwelt. Viili vo dene Tier hend au vom Nil iren Name übercho. Das isch zum Bischpil s Nilkrokodil, de Nilhecht, d Nilgans und es paar meh. Au s Nilpferd hät sin Name vo dem Fluss. Viili vo dene Tier sind scho bi de alte Ägypter Huustier oder aber Vorbilder für iri Götter gsi.

D Millionestädt Kairo, Gizeh (in Ägypte) und Khartum (im Sudan) sind di gröschte Städt am Nil. Die alte Ägypter hend erni Städt hüüfig a di fruchtbare Ebene vom Heilige Fluss anebaut. 

Städt am Nil mit über 100.000 Iiwohner:


Künstlichi Kanäl, wo de Nil begleited oder vo ihm abzwiiged sind under anderem: 





</doc>
<doc id="19036" url="https://als.wikipedia.org/wiki?curid=19036" title="Europa-Park">
Europa-Park

Dr Europa-Park z Ruescht isch mitere Gsamtflächi vo rund 900'000 Quadratmeter dr gröschti Freizitpark vo Dütschland. S Europa-Park-Resort ligt noch vo dr Gränze zu Frankrych. Im Johr 2016 hän über 5,5 Millione Mensche dr Europa-Park bsuecht. Mit däm isch är dr Freizitpark mit de meischte Bsuecher uf dr Wält. In 18 Themeberych, drunter 15, wo uf Länder bezoge si, findt mä über 120 Attraktione und e Reie Shows. Zum Park khöre au füf Erläbnishotel und e Kino.

Als Signet hät de Europa-Park de Schriftzuug „EUROPA PARK“ mit gäle Buechstabe uf blauem Grund. Zmitzt über de beide Wörter sind drü Stärne, wo mit ihrne Zacke Flügelbewegige aadüted. D Erkennigsfigur isch d Euromuus.
Dr Park bsitzt yber 120 Attraktione. Dervo sind 11 Achterbahne, 44 Bahne, 18 Themeberych, 5 Hotel, 11 Shows und dr Räscht bestoht us Läde mit Suwenir oder Süessikeite und Restaurant.

Dr Park het 16 Themeberych. 13 sind länderbezoge oder regionbezooge. Die sind:

Die andere drei Themeberych häi nut mit Länder z tue. Die sind:

<br>
S Europa-Park-Resort bestoht us 5 Hotels, 1 Tipidorf und 1 Campingplatz.

S Hotel El Andaluz im spanische Themeberych isch 1995 ufdoo worde und isch mit em Hotel Castillo Alcazar verbunde (lueg unte). Dr Stil vom Hotel isch dää vo nere spanische Villa. Alles i allem hets im Gebäude 182 Zimmer und 10 Suite. S Hotel El Andaluz isch s erschte Erläbnishotel vom Park gsi und lyt diräkt am Parkplatz.

S Hotel Castillo Alcazar im spanische Themeberych isch 1999 ufdoo worde und ich mit em Hotel El Andaluz verbunde (lueg obe). Dr Stil vom Hotel isch dää vo mene mittelalterliche Schloss. Alles in allem hets im Gebäude 112 Zimmer und 8 Suite. S Hotel Castillo Alcazar het e grosse Spyssaal, wo im Stil vo nere spanische Kirche ygrichtet isch. Ganz obe hets e Cocktail-Bar. 

S Hotel Colosseo im italienische Themeberych isch 2004 ufdoo worde und isch s gröschte Vier-Stärne-Hotel vo Dütschland. Dr Stil vom Hotel isch dää vo mene italienische Stadtplatz. Alles i allem hets im Gebäude 324 Zimmer und 22 Suite. Im Zentrum vom Hotel isch e italienische Platz mit e paar Springbrunne. Ei Viertel vom Gebäude isch noch em Kolosseum in Rom nochbildet worde. Dä Viertel dient als Kulisse für Events und Shows vom Hotel. 

S Hotel Santa Isabel im portugiesische Themeberych isch 2007 ufdoo worde. Dr Stil vom Hotel isch dää vo mene portugisische Kloschter. S Hotel het dr Name vo dr portugisische Königin Santa Isabel. Alles i allem hets im Gebäude 290 Zimmer und 66 Suite.

S Hotel Bell Rock isch am 11. Juli 2012 ufdoo worde und isch dodrmit s neuschte Hotel vom Park. Dr Stil vom Hotel isch dr neu-änglisch Colonialstil (18. Johrhundert). Im Hotel häts 190 Zimmer und 29 Suite. Im 35 Meter höche rot-wysse Lüchtturm sind no 6 wyteri Suite.

S Gaschthuus Circus Rolando im dütsche Themeberych isch 1996 ufgmacht worde und isch somit zweiti Übernachtigsmöglichkeit im Europa-Park gsi. S Gaschthuus isch nochem tipische sässische Bau nochbildet worde. Alles i allem hets im Gebäude 23 Zimmer gää, aber keini Suite. Defür isch s Gaschthuus diräkt am Hauptygang gsi. Wäg em Neuhiit Voletarium 2017 hen si s Gaschthuus "Circus Rolando" 2015 zuegmacht.




</doc>
<doc id="19041" url="https://als.wikipedia.org/wiki?curid=19041" title="Kandern">
Kandern

Chander (IPA: ['xandr], au "Chandre"; amtlich "Kandern") isch e Chleistadt zwüsche Lörrach und Friiburg in Bade-Württeberg.

Chander ligt im Südweste vo Bade-Württeberg im Markgräflerland. Die nördlichi Grenze verlauft bim Hochblaue, wo d Quelle vo de Kander isch.

De Ort isch in die folgende sechs Ortsdeil glyderet:

Wie Fünd vo de Archäologe zeige, isch Chander scho in vorgschichtliche Zite besydelt gsi. Wohrschints isch s Vorcho vo Ton di wichtigsti Ursach dodefür.

Zum erschte Mol erwähnt worre isch Chander im Johr 766, und zwar vom Chloster Lorsch. Des hät um die Zit Yselyferige vo Chander kriegt. De Abbau und d Verarbeitig vo Yse hän während em ganze Mittelalter e wichtigi Rolle für d Wirtschaft z'Chandre gspylt.

Ursprünglich isch Chander uss de folgende drei Ortschafte zämmegwachse:

Chander isch d Hauptstadt vo de Herrschaft Sauseberg gsi und mit derre zämme im Johr 1503 an d Markgrafe vo Bade koh.

1848 hät uff de Scheidegg e Gfæcht zwüsche badische Revolutionäre und hessische Truppe stattgfunde.

Friehner hät Chandre zum Landchreis Mülle ghört. Sit 1972 ghört s zum Landchreis Lörrach, nochdem de Landchreis Mülle uffglöst worde isch. 1974 sin d sechs Ortsteile ygmeindet worde.

Ergebnis vo dr Landdagswahle sit 2006: 

D Chandermer Sau isch e Gfäß uss vergoldetem Silber und isch die ältsti erhalteni Tonfigur. Si isch 1605 vo me Augsburger Silberschmid hergstellt und vom badische Markgraf Georg Friedrich vo Bade-Durlach ins Forsthus Chandre gstiftet worre.

Z'Chander git s e Heimat- und e Keramikmuseum.

Usserdem sin folgendi Bauwercher as Sähenswürdigkeite bekannt:

Bis ins 19. Johrhundert isch z Chander Bohnerz abbaut worde. Wyl nimmi viil do isch, lohnt sich de Abbau nimmi. Au Ton und Ise wird nimmi abbaut.

D A98 (Wyl am Rhy - Stockach) und d B3 (Budtehude - Wyl am Rhy) schließe Chander ans überregionale Stroßenetz a. Usserdem goht noch s'Chanderli, e Museumsisebahn mit Dampfbetrieb, vu Chander uf Haldige.

Z Chander isch s Alemannisch no wit verbreitet. S wird e Form vo Hochalemannisch, ähnlig de Dialäkt vo Lörrach, Rhyfälde und Basel gschwätzt. Im Gegesatz zu Lörrach und Rhyfälde isch aber d Verschiebig vom hochdütsche "k" im Aalut zum stimmlose velare Frikativ ("ch") no zimli hüfig.




</doc>
<doc id="19042" url="https://als.wikipedia.org/wiki?curid=19042" title="Kadesch">
Kadesch

Kadesch (au Qadesch) isch ä Stadt im altertümlige Mittlere Oste gsi. Si isch im Weste vo Syrie am Orontesfluss gläge. Dr Herrscher vo Kadesch het zur Koalition vo de syrische und kanaanitische Brinze ghört, wo brobiert hai d Expansion vo Ägypte aazhalte. In dr Ziit vo dr gröste Uusbreitig vom ägyptische Neue Riich het d Stadt zum Iiflussgebiet vo Ägypte ghört. 

Wi sich s Riich vo de Hethiter usbreitet het, isch Kadesch schliesslig an si gfalle. Us dere Ziit kennt mä dangg dä Amarna Brief drei vo de König vo Kadesh: dr Sutatara, dr Etakkama (au Aitagama) (öbbe 1340), Niqmadu, dr Sohn vom Etakkama

Dr Pharao Seti I. isch uf siine militärische Kampagne bis noch Kadesch vorgstoosse, und het dört ä Siigerstela ufgstellt. D Stadt isch aber churz noch em Abzug vo de ägyptische Druppe widr an d Hethiter gfalle. In siim fümfte Regierigsjohr, öbbe 1273 vor dr Ziitwändi, isch dr Ramses II. mit vier Divisione gege Kadesch zoge. In dr Schlacht, wo westlig vo dr Stadt stattgfunde het, isch d Vorhuet vo de Ägypter under em Ramses sälber fast vernichtet worde, aber d Intervention vo Druppe us Amurru hai d Lag grettet. D Ägypter hai sich widr noch Süde zruggzoge und Kadesch isch in de Händ vo de Hethiter bliibe.

Wie vili anderi Stedt in dr Levant am Afang vom 12. Johrhundert vor dr Ziitwändi isch Kadesch zerstört worde und us dr Gschicht verschwunde. Mä dänggt, as d Seevölker an ihrem Undergang gschuld siige.

Kadesch wird identifiziert mit em Tell Nebi Mend, wo öbbe 24 Kilometer südwestlig vo Homs lit(öbbe ) in dr Nöchi vo Al Qusayr.


</doc>
<doc id="19055" url="https://als.wikipedia.org/wiki?curid=19055" title="Swasiland">
Swasiland

Swasiland (syt 2018 offiziell "Eswatini", "Swasiland" [] , "Eswatini" [], siSwati "eSwatini" []) isch e Binnestaat im sidlige Afrika. Är gränzt an Sidafrika un Mosambik. Nationalfyyrdig isch dr 6. Septämber, dr Johresdag vu dr Unabhängigkait anne 1968. D Staatsform isch faktisch en absoluti Monarchy. Eswatini giltet as mittel entwicklet Land, im Index vu dr mänschlige Entwicklig vu 2019 stoht s uf em 138. vu 189 Blätz. Di ainzige Großstedt vum Land sin Manzini un d Hauptstadt Mbabane.

S Chenigrych Swasiland isch mit ere Flechi vu 17.363 Quadratkilometer dr zweetchlaischt Staat uf em afrikanische Kuntinänt. D Nochberländer vum Binnestatt sin Mosambik im Oschte un di sidafrikanische Brovinze Mpumalanga im Norde un Weschte un KwaZulu-Natal im Side. D Staatsgränze isch insgsamt 535 Kilometer lang, 105 Kilometer dervu zue Mosambik] un 430 Kilometer zue Sidafrika. Dr Lusutfu, au Great Usutu River un untere Lauf Maputo gnännt, isch dr lengscht Fluss vum Land. 

Swasiland isch vu Wescht no Oscht in vier Landschaftszone glideret. Im Weschte vum Land lyt s Highveld (Hochland), wu ne mittleri Hechi vu 1.300 Meter ufwyst un no Weschte in di sidafrikanische Drakensbärg ibergoht. Di hegscht Hebig z Swasiland isch dr 1.862 Meter hoch Emlembe bi dr Weschtgränze. Rund e Sechstel vum Highveld isch mit Wald deckt. D Hauptstadt Mbabane lyt in däre Region. S Middleveld (Mittelland) lyt durschnittli rund 700 Meter hoch un bstoht us fruchtbarem Bielland. Do lyt mit Manzini au di grescht Stadt vu Swasiland. No Oschte zues schließt si s Lowveld (Diefland) aa, wu vor allem us Buschland bstoht un am niderschte Punkt am Lusutfu 21 Meter iber em Meeresspiegel lyt. S Lowveld wird vor allem zum Aaböu vu Zuckerrohr gnutzt. An dr Oschtgränze vu Swasiland lang lyt dr sidli Dail vu dr Lubombo-Bärg (au Lebombo-Bärg), wu dert bis zue 776 Meter hoch sin.

D Klimazone entspräche dr vier Landschaftszone vu Swasiland un sin insgsamt subtropisch. Im Highveld het s mit iber 1.000 Millimeter dr maischt Rääge. Di maischte Niderschleeg git s im Summer (Oktober bis Merz). Zmaischt sin s Schuur, lengeri Räägefäll het s sälte. D Tämperaturen sin zmaischt warm bzw. mild. D Luftfychtigkait isch zmaischt hoch. Z Mbabane lige d Durschnittstämperature im Summer bi 26 °C. Im Winter sinke si uf rund 13 °C.

Z Lowveld git s dytli weniger Niderschleeg. S Klima isch do am wermschte. In dr Lubombo-Bärg herrscht au ne drucke, subtropisch Klima mit e wenig chielere Tämperaturen wie im Lowveld.

Di greschte Stedt sin:

Iber 90 Brozänt vu dr Bevelkerig vu Swasiland ghere em Bantuvolk vu dr Swasi aa. Derzue läbe dert Sotho, Zulu, Tsonga, Wyssi un „Mischling“.

Dr Adeil vo de HIV-Infizierte z Swasiland isch dr höggst uf der Wält. Im Johr 2004 hai 39 % vo der Bevölkerig am Erreger vo der Immunschwächichrankhet glitte, 2005 si s scho 42 %, wem mä die Alte und d Chinder abzieht öbbe 63% - und es wärde immer meh. Wäge däm isch dr Zsämmebruch vo der Bevölkerigsstruktur vo Swasiland in de neggste Johr wohrschiinlig. Swasiland het mit 34,1 Johr die niidrigsti Läbenserwartig uf der Wält (Stand 2007). Die jöhrligi Wachsdumsrote vo der Bevölkerig beträit nume 0,25 %.

Fascht alli Swasi schwätze as Muetersprooch siSwati, e Nguni-Sprooch. Wenig Yywohner schwätze as erschtiSprooch isiZulu bzw. Xitsonga. Änglisch isch Bildigssprooch un zwooti Amtssprooch z Swasiland.

Di maischte Yywohner vu Swasiland sin Chrischte. Rund 35 Brozänt vu dr Bevelkerig sin Proteschtante, rund 30 Brozänt ghere zionistische Chilche aa. 4,5 Brozänt sin Kadolike.

Im hitige Swasiland hän scho vor rund 100.000 Johr anatomisch modärni Mänsche "(Homo sapiens)" gsidlet, wie Chnochefind im Oschte vum Land zaige. Speter hän San in sällem Biet gläbt. Vu Norde här sin Bantuvelker yygwanderet un hän d San verdrängt.

Im frieje 19. Johrhundert isch s im Zug vu dr Mfecane zue zahlryche Kämpf vu Bantuvelker im sidlige Afrika chuu. Vor allem d Zulu unter em Chenig Shaka hän versuecht, ihri Nochbere z unterwärfe. An dr Spitz vum Dlamini-Clan, wu bis hite dr yyflussrychscht isch, isch dr Sobhuza I. (ca. 1780–ca. 1839) gstande, wu urspringli "Somhlolo" ghaiße het. E Gruppe vu Flichtling unter dr Fierig vum Clan isch eso zäme mit andere Nguni-Velker in ihre hitig Sidligsbiet chuu. Si hän di dert aasässige Sotho un Bapedi unterworfe un assimiliert. Dur Diplomaty un Kampfchraft isch s ene um des Zyt au glunge, si dr Mfecane vum Shaka z entzie, s Biet Zululand hän si aber mieße ufgee. Scho im Juli 1846 isch e Dail vum Swasi-Volk unter d Herrschaft vu dr Bure chuu, wu vu Weschte här fiiridrunge sin un im Verdrag vu Somcuba mit em Mswati II. (1820–1869) e groß Biet vu dr Swasi iberchuu hän. S verbliben Territorium isch noch em "Ngwenyama" (hitigi Bedytig „Chenig“, wertli „Leeb“) Mswati II. Swasiland gnännt wore. Derwylscht d Bure no anne 1855 d Unabhängigkait vum Staat anerkännt ghaa hän un d Swasi ebe im Johr 1864 militerisch ghulfe ghaa hän, hän Goldfind im Nordweschte vum Land ab 1879 fir Uurue gsorgt, wel all mee Europäer yygwanderet. Händler, Siidler, Goldgreeber un Missionar sin in s Land chuu un hän 1888 e Root fir d Sälbschtverwaltig bildet. Derwylscht Großbritannie un Transvaal in Verdreeg 1881 "(Pretoria Convention)" un 1884 "(London Convention)") no d Unabhängigkait vu Swasiland bstetigt ghaa hän, hän beedi Staate 1890 gforderet, ass au Europäer in dr Regierig hätte solle derbyy syy. Anne 1893 hän d Siidler scho d Helfti vum Land ufgchauft ghaa. Di domolig Chenigi Tibati Nkambule het dr europäische Zuewanderer aber s Sälbschtbstimmigsräächt verwaigeret.

Mit Zuestimmig vu London het Transvaal anne 1894 Swasiland zue sym Protektorat erklert. Noch em Zweete Burechrieg het Großbritannien am 6. Juli 1902 unter em "Special Commissioner" Francis Enraght-Mooney d Verwaltig ibernuu. 1903 isch Swasiland unter d Verwaltig vum Gouverneur vu Transvaal gstellt wore. 1907 isch mit em Robert Thorne Coryndon e in britische "resident commissioner" yygsetzt wore. D Dlamini-Dinaschty het als fir d Brite d Verwaltig uusgfiert. 1914 sin Reservat fir alli Swasi yygfiert, wu in 32 Biet rund e Drittel vum Land umfasst ghaa hän un wu mer as "Swazi Nation Land" gchänt het. Vu dert uus händ Swasi uf dr Buureheef un in dr Mine vu dr Wysse mieße schaffe oder uf Allmändfälder in dr Reservat buure. Speter sin Fonds yygriichtet wore, ass s Swasi Dail vum Land hän chenne zruggchaufe. 

Dr Chenig, ab 1921 dr Sobhuza II., di lokale Herrscher un di wysse Siidler häne guet Verhältnis zue dr Kolonialmacht ghaa, wäge däm het s fascht kai Protescht gege d Brite gee. Erscht anne 1960 isch mit dr "Swaziland Progressive Party" (SPP) di erscht Bartei entstande. Drei Johr speter het si si gspalte. Dr radikaler, panafrikanisch Fligel – wu Intelläktuälli, Gwerkschafter un Lyt, wu fir d Unabhängigkait gsii sin, derzue ghert hän – hän dr "Ngwane National Liberatory Congress" (NNLC) grindet. Gege dr Wille vum Chenig het di britisch Regierig e Verfassig no britischem Sischtem uusgschafft. Wu d Aahänger vum NNLC monetlang fir die Verfassig demonschtriert hän, het di britisch Regierig si zum 1. Jänner 1964 in Chraft gsetzt. Dr Chenig het dodruf sy aige Bartei grinde, d "Imbokodvo National Movement" (INM), wu si uf Aahänger vu dr Monarchy gstitzt ghaa het. D INM het simit dr "United Swaziland Association" (USA), dr Bartei vu dr konservative wysse Siidler, gege SPP un dr NNLC verbindet. S Land het am 25. April 1967 inneri Autonomy as sognännt "Protected Kingdom" iberchuu. Bi dr Wahlen vum 25. Juni 1967 het d INM 80 Brozänt vu dr Stimme un alli Sitz iberchuu. D USA het zuegunschte vu dr INM uf e Dailnahm an dr Wahl verzichtet. Dr NNLC isch wäg em Meehaitswahlrääch läär uusgange, drotz ass er 14 Brozänt vu dr Stimme ghaa het.

Am 6. Septämber 1968 het Großbritannie s Land in d Unabhängigkait entloo. Staatsoberhaupt isch dr Sobhuza II. wore, Regierigsschef sy eltschte Suhn, dr Brinz Makhosini Dlamini. Scho churz no dr Unabhängigkait isch d Sidlerbartei USA uusgschalte wore. Wu di oppositionäll NNLC bi dr Wahle 1972 zum erschte Mol drei vu dr 24 Sitz im Barlemänt gwunne ghaa het, het dr Chenig dr Notstand uusgruefe un am 12. April 1973 alli bolitischi Barteie verbote. S Barlemänt isch ufglest wore, d Verfassig suschpändiert un d Reed- un Versammligsfreihait abgschafft. Wär dergege broteschtiert het, isch verhaftet wore. D NNLC isch in dr Untergrund gange. Mit Unterstitzig vu Sidafrika het dr Sobhuza II. en Armee un e militerisch organisiertei Bolizeidruppe ufböue, wu jedwäderi Opposition unterdruckt het. Anne 1978 isch e neii Verfassig in Chraft gsetzt wore. S nei Barlemänt het d Name "Swaziland National Council" bzw. "Libandla" iberchuu un isch us zwoo Chammere us ernännte un indiräkt gwehlte Verdrätter bstande. Di letschtere sin am do im "Tinkhundla"-Sischtem ermittlet wore, wu uf Wahlkraisebeni in ere Personewahl en Abgordnete gfunde wird. Dr NNLC-Fierer Ambrose Zwane (1922–1998) isch e baar Mol ihni Aachlag inhaftiert wore un isch schließlig uf Tansania gflichtet. Dr tansanisch Staatsbresidänt Julius Nyerere het s in Verhandlige gschafft, ass dr Zwane uf Swasiland het chene retuurchuu. Är isch aber chrank gsii un het si nimi bolitisch derfe engaschiere. Anne 1982 isch dr Sobhuza II. gstorbe.

Noch em Dod vum Sobhuza II. isch s zue me Machtvakuum chuu, wel s im Barlemänt un in dr Chenigsfamilie Reformer un Konservativi gee het. Dr Inner Familieroot "(Liqoqo)" het schließli dr minderjehrig Brinz Makhosetive Dlamini (* 1968) zum neie "Ngwenyama" gwehlt. Bis zue dr Chrenig vum Brinz isch s aber alsfurt zue Händel in dr Fierig chuu. D Chenigimueter Dzeliwe (1927–2003) as Regänti un dr Premierminischter Mabandla Dlamini hän zum Reformfliigel ghert. Baidi sin 1983 abgsetzt un dur konservativi Mitglider vum Chenigshuus uusduscht wore. Neii Regänti isch d Ntombi (* um 1950) wore, d Mueter vum designierte Chenig. Im nämlige Johr isch au s "People’s United Democratic Movement" (PUDEMO) grindet wore, wu si syterhär gege s Tinkhundla-Sischtem un fir demokratischi Wahle uusspricht. 

Anne 1986 isch dr Makhosetive Dlamini zum Chenig Mswati III. gchfrent wore. Sy Mueter isch as "Ndlovukati" im Amt blibe. Dr "Liqoqo" het dr Mswati III. abgschafft un eso sy Mach gfeschtigt.

Ass d Apartheid z Sidafrika abgschafft woren isch, het Swasiland hert droffe. Vorhär hän si ne Hufe uusländischi Unternäme z Swasiland aagsidletgo dr Boykott vu Sidafrika z umgoo. D Armuetun d Arbetslosigkait, wu allmee zuegnuu hän, hän zue Brotescht gfiert. D AIDS-Pandemy he d Situation no schlimmer gmacht. Dr Mswati III. het 1993 dr Uusnahmzuestand ufglupft un het im Oktober 1993 Wahle zuegloo, aber ohni Oppositionsbolitiker. Des isch vyl Burger nit wyt gnuu gange. In dr Johr dernoo isch s als zue heftige Demonschtratione un Streik gege d Regierig chuu. Anne 1996 hän si verschideni Oppositionsbarteie zäme mit Gwerkschaftsdachverbänd in dr "Swaziland Democratic Alliance" zämegschlosse un zue me achtdägige Generalstreik ufgruefe. Dr Chenig het ere Kummission dr Ufdag gee, e neii Verfassig uuszschaffe. Wel dr Vorschlag aber kai großi Änderige brocht het, sin d Mssebrotescht un d Streik alsfurt gange. Drotz ass d Brotescht aaghalte hän, isch am 14. Juni 2005 no acht Johr di nei Verfassig vum Barlemänt bschlosse wore un 2006 in Chraft drätte. Si het di absolut Macht vm Chenig as Fierervu dr Exekutive, dr Legislative un dr Judikative feschtgschribe. Bolitischi Barteie sin allno verbote.

An sym 50. Geburtsdag am 19. April 2018 het dr Chenig Mswati III. in ere Red verchindet, ass dr Name vum Land chimftig „Chenigrych eSwatini“ isch. Dr Mswati III. un anderi Offiziälli bruuche dää Name scho syt Johre. Dr Chenig Mswati III. het offiziäll per Dekret d Änderig vum Staatsname vu „Swasiland“ in „Eswatini“ aagordnet. Am 6. Septämber 2018 fyyrt s Land dr 50. Johresdag vu syre Unabhängigkait vuom Verainigte Chenigrych.

Swasiland het vier Verwaltigsbezirk bzw. Regione ("regions"). Si wäfre vun eme "Regional Administrator" gfiert, wu vum Chenig ernännt wird. Iim zur Syte stoht s "Regional Council". Dernäbe het s in dr Bezirk traditionälli Strukture, wu vu "chiefs" aagfiert wäre.

Z Swasiland het s e aigeni Universiteet, di 1982 grindet "University of Eswatini" (bis 2018 "University of Swasiland").

Dernäbe het s no anderi staatligi un proivati Hochschuele:




</doc>
<doc id="19057" url="https://als.wikipedia.org/wiki?curid=19057" title="Tansania">
Tansania

Tansania, amtlig "Jamhuri ya Muungano wa Tanzania" (Swahili: "Vereinigti Republik Tansania"), isch e Staat z Oschtafrika. S lyt am Indische Ozean un gränzt an Kenia un Uganda im Norde, Ruanda, Burundi un di Demokratisch Republik Kongo im Weschte un Sambia, Malawi un Mosambik im Side.

Tanganjika (s Festlandgebiet zsämme mit der Insle Mafia) isch 1961 vo der Mandatsmacht Groossbritannie unabhängig worde und het sich 1963 mit Sansibar (d Insle Pemba und Unguja) zu "Tansania" zsämmegschlosse, dr Name vom Land isch us "Tan"ganjika, "Sa"nsibar und der Bezeichnig Aza"nia" zsämmengsetzt. Tansania het öbbe 37 Mio. Iiwohner, wo meh as 100 verschiidnigi Sproche schwätze, die meiste Bantusproche, au nilotischi und kuschitischi Sproche wärde gredet und Arabisch. D Hauptstadt vom Staat isch Dodoma, dr Regierigssitz und grössti Stadt isch Daressalaam.

S tansanisch Feschtland bstoht us ere 16 bis 64 Kilometer braite Kischtenebeni mit tropischer Vegetation, dr 213 bis 1067 Meter hoch glägene Massai-Savanne im Norde un eme Hochplatoo im Side (900–1200 Meter), wu bis zum Malawisee goht. Dr Zäntralafrikanisch Grabe goht im Weschte vu Tansania dure, dr Oschtafrikanisch Grabe verlauft zmittse dur s Land. Zyyge vu dr geologische Vorgäng in däre tektonische Bruchzone sin riisigi Krater un Vulkane wie dr Mount Rungwe (2960 m), dr Mount Meru (4562 m) un dr hegscht Bärg vu Afrika, dr Kibo (5895 m). S Staatsbiet vu Tansania gränzt an drei vu dr greschte Seeä vu Afrika: im Norde an dr Victoriasee, im Weschte an dr Tanganjikasee un im Side an dr Malawisee. Im Nordweschte vu Tansania lyt d "Serengeti" (Massai-Sproch: „wyti Flechi, großi Ebeni, unändlig Land“), ain vu dr bekannteschte Nationalpark vu Afrika.

Fycht- un Druckesavanne mit Schirmakazien un Baobab-Baim dominiere ne Großdail vu Tansania. Halbwieschtine un Kischtenebene (zum Dail mit Mangrovesimpf) mache di ibrig Landschaft uus.

An dr flache Kischte vu Tansania herrscht e tropisch Klima, derwlyscht s Klima in dr Bärg im Norde, im Side (Mbeya-Range, Poroto-Bärg, Livingstone-Bärg, Kipengere-Bärg, Kitulo-Platoo) un im Weschte gmäßigt isch. 

Im Nordoschte vum Land, in dr Nechi vu dr Gränz zue Kenia, hebt sich s hegscht Bärgmassiv vu Afrika, s Kilimandscharo-Massiv, dr hegscht Punkt dervu – dr "Uhuru Peak" – lyt uf em Kibo uf .

Z Tansania git s sächzeh Nationalpark:


Derzue chunnt s "Selous Game Reserve", s grescht Wilddierschutzbiet in ganz Afrika.

Tansania wyst e stark Bevelkerigswachstum uf. Di zämmegfasst Fruchtbarkaitsziffer lyt bi 5,3 Chinder pro Frau. Zurzyt sin rund 44 Brozänt vu dr Mänsche unter 15 Johr alt. Drotz ere relativ hoche AIDS-Rote un ere verbraitete Armuet, mueß mer mit eme wytere Bevelkerigsaastiig rächne.

D Bevelkerig uf em Feschtland bstoht zue 99 Brozänt us Schwarzafrikaner – dodrunter 95 % Bantu –, wu iber 130 verschidene Ethnie aaghere. Di greschte Volksgruppe sin d Sukuma (12 % vu dr Bevelkerig), d Nyamwezi (rund 9 %), wu wie d Sukuma um dr Viktoriasee läbe, d Hehet/Bena (8 %), d Haya (7 %), d Swahili an dr Kischte (6 %), d Chagga am Kilimandscharo (6 %) un d Makonde im Side. D Massai stelle rund 3 % vu dr Bevelkerig.

Syt Johrhunderte ghere zue dr Bevelkerig au Mänsche, wu d Vorfahre vun ene us Arabie un vu Indie yygwanderet gsii sin. Au wenigi Noofahre vo europäische Sidler het s im Land. Derzue chemme Uusländer, dodrunter 431.000 Flichtling vu Burundi un 96.000 us dr DR Kongo.

Z Tansania wäre insgsamt 128 verschideni Sproche gschwätzt:

S git kain "de jure" feschtglaiti Amtssproch, Swahili isch aber d Nationalsproch, wu as lingua franca un fir offiziälli Aaglägehaite brucht wird un dodermit "de facto" d Amtssproch isch. Di dytsch Kolonialverwaltig het d Verwändig vum Swahili stark gferderet. Dr erscht Bresidänt vum Land, dr Julius Nyerere, het Swahili as „nationali Sproch“ deklariert, ohni ass des aber gsetzlig feschtglait wore wär. In Publikatione vu dr Regierig wird s au „offiziälli Sproch“ gnännt. Änglisch, wu vu dr britische Kolonialverwaltig brucht woren isch, wird hite im effetlige Dienscht, im Barlemänt oder in dr Regierig nimi brucht un isch sällewääg au kai Amtssproch im ängere Sinn. Tansania ghert dodermit zue dr wenige schwarzafrikanische Staate, wu ne yyhaimischi Sproch wichtige woren isch wie d Kolonialsproch. Änglisch isch aber allno d Grichtssproch vu dr hechere Gricht.

No dr offiziälle Sprochbolitik vu Tansania, wie si anne 1984 verchindet woren isch, isch Swahili d Sproch vum gsellschaftlige un bolitische Beryych, vu dr Grundschuelbildig un dr Erwachsenebildig. S Änglisch isch fir d Beryych vu dr hechere Schuelbildig, dr Universitete, dr hechere Gricht un dr Tächnologi vorgsääne. Au wänn s Ämglisch z Tansania mit Millionebedreeg vu dr Regierig vu Großbritannie gferderet wird, isch s in dr letschte Johrzehnt allmeh us em gsellschaftlige Läbe zruckdrängt wore. Zem Byschpel hän sich no in dr 1970er Johr tansanischi Studänte unterenander normalerwys uf Änglisch unterhalte, hitigsdags schwätze si fascht nume no Swahili mitenand. Sälbscht dr Unterricht an dr hechere Schuele un Universitete, wu offiziäll uusschließlig uf Änglisch sott syy, wird zem Dail uf Swahili ghalte oder in eme Swahili-Änglisch-Gmisch.

Dr Norde, s Kischtebiet un di ehmolige Karawanestroße sin zum greschte Dail islamisch bregt. Zwische 30 un 40 Brozänt vu dr Bevelkerig sin Muslim (uf Sansibar zmindescht 98 Brozänt). Im Binneland vu Tansania het sich s Chrischtetum wyt uusbraitet, glychfalls zwische 30 und 40 Brozänt sin chrischtlig, di maischte dervu katholisch. D Missionsbenediktiner vu St. Ottilien unterhalte im Side vum Land sechs Chleschter un hän di Remisch-Katholisch Chilche z Tansania stark bregt. In dr dytsche Kolonialzyt sin au Lutheraner in s Land chuu un d Herrnhuter Briedergmai ("Moravian Church"), in dr britische Zyt dergege Anglikaner un vu Kenia här d Africa Inland Church. Di evangelische Chilche sin dur d Walokolebewegig ("East African Revival") meh oder weniger beyyflusst wore, wu in dr jingere Zyt au s Ufchuu vu charismatische un pfingschtlerische Gruppe gferderet het. Iberall git s au no Aahänger vu dr draditionälle Religione, au Chrischte un Muslim gän vilmol Achtig uf di draditionälle Rite.

Tansania isch anne 1964 entstande dur dr Zämmeschluss vu dr Staate Tanganjika un Sansibar. Tanganjika isch vu 1919 bis 1961 e britisch Mandat vum Velkerbund un speter vu dr UNO gsii. Bis anne 1918 het s zue dr Koloni Dytsch-Oschtafrika ghert. Sansibar isch e oschtafrikanisch Sultanat unter britischem Protektorat gsii. Noo dr Unabhängigkait isch anne 1963 in ere Revolution d Monarchi gstirzt wore. 

In dr Olduvai-Schlucht im Norde vu Tanganjika sin e Huffe prähistorischi Fund vu fossile Relikt vu dr friejeschte Vorfahre vu dr Mänsche gmacht wore. D Entdeckige lege noo, dass Oschtafrika d „Waagle vu dr Mänschhait“ chennt gsii syy.

Iber d Gschicht vum innere Tanganjika in dr Friezyt isch wenig bekannt. Mer vermuetet, dass es Biet urspringli vu Jeger un Sammler bewohnt gsii, wu ne Sproch gschwätzt hän, wu dr Koishan-Sproche noogstanden isch. 
Vor rund 3000 bis 4000 Johr sin us em sidweschtlige Hochland vu Äthiopie kuschtischi Velker no Oschtafrika yygwanderet, wu d Rinderzucht mitbrocht hän, z. B. d Vorfahre vu dr Burungi, d Goroa un d Iraqw. Im Zytrumm zwische 1000 v. Chr. un 1000 n. Chr. sin vu Weschte här Bantu in s Biet chuu, hitigi Noofahre z. B. d Sukuma, d Nymwezi, d Chagga un d Makonde. Si hän vor allem Ackerböue (Hirse, Sorghum) dribe, aber au Vihzucht, wu dr Ackerböu nit megli gsii isch, wel s z wenig Rääge ghaa het. Derzue hän si d Metallverarbeitig mitbrocht, mit dr Aachumft vu dr Bantu, fangt z Oschtafrika d Yysezyt aa. Speter sin zwisch em 12. un em 18. Johrhundert nilotischi Hirtevelker (z. B. d Massai) yygwanderet, wu uusschließlig vu dr Rinderzucht gläbt hän..

Im Biet vu dr Große Seä het s no dr midlige Iberliferig vum 11. bis zum 16. Johrhundert s Rych vu dr "Bachwezi" gee. Dur Zuewanderig vu Hirtevelker us em Norde (z. B. dr Luo) hän sich hierarchisch strukturierti Gsellschafte entwicklet, wu as "Hinda-Dynaschtie" d Herrscherschicht in e baar greßere un chlainere Chenigrych bildet ghaa hän. Zue dr große Rych, wu ihre Ursprung uf dr legendär Grinder "Ruhinda" zruckfiere, ghere Ruanda (ab em 14./15. Jh.), Burundi (ab em 15. Jh.) un "Buganda" (ab em 14. Jh.). Zue dr chlainere Chenigrych, wu dailwys vu Buganda kontrolliert un ab un zue aagriffe wore sin, zelle im Nordweschte vu Tansania "Buhaya" un sidlig dervu "Buzinza".

D Kischteregion vu Oschtafrika isch scho frie in e international Handelsnetz yybunde gsii. Arabischi un remischi Händler sin regelmäßig do aane chuu. Inwiewyt au s Inner vu Oschtafrika beraist woren isch, isch bis hit umstritte. Us antike un mittelalterlige Wältcharte wird dytli, dass zmindescht d Existenz vu dr große oschtafrikanische Seeä un dr schneebedeckte Bärg bekannt gsii isch, au wänn ihri Lag unterschidlg aagee woren isch. In eme antike Seefahrtshandbuech ("Periplus Maris Erythraei") isch e Stadt mit Name Rhapta iberliferet, wu mer im Ruum zwische Tanga un em Rufidschi-Delta vermuetet.

Am Änd vum erschte Johrdöusert isch an dr Kischte e Chette vu chlainere un greßere Handelsstedt entstande, wu äng mit dr arabische Wält verbunde gsii sin. Au dr Islam het sich uusbraitet. D Kischteberych sin Dail vu dr multikulturälle un multiethnische Swahili-Gsellschaft wore. Im Biet vu Tansania isch "Kilwa Kisiwani" gläge, wu im 13. un 14. Johrhundert di wichtigscht Stadt an dr oschtafrikanische Kischte gsii isch.

Dr portugiesisch Seefahrer Vasco da Gama het di afrikanisch Oschkischte anne 1498 uf syyre Rais uf Indien erforscht. Bis 1506 het di portugiesisch Regierig dr Aaspruch uf d Macht iber d gsamt Kischte gstellt. Dää Aaspruch het s aber nume uf em Bapir gee, wel Portugal syyni Stitzpinkt wie Mombasa un Sansibar nume as Zwischestatione uf em Wäg zwische Mosambik un Goa brucht het. D Portugiese h#än nume wenig Soldate stationier un hän s Biet nit kolonisiert. Dr Expansion vu Oman Ändi 17. Johrhundert het Portugal nyt me chenne entgegesetze, un noch em Fall vu dr Feschtig Mombasa 1698 hän di omanische Araber d Portugiese au vu Sansibar verdribe un hän e lucki Oberherrschaft iber d Kischtestedt errunge, wu si ihri Wali as Statthalter yygsetzt hän.

D Araber hän aigeni Garnisone z Sansibar, z Pemba un z Kilwa errichtet un dr lukrativ Sklave- un Elfebainhandel wytergfiert. Im 19. Johrhundert het s z Sansibar e wirtschaftlige Ufschwung gee dur e Plantaschewirtschaft, wu mit Sklave bedribe woren un vor allem dur dr Aaböu vu dr nei yygfierte profitable Nägeli gääch aagstiigen isch. All meh Araber sin yygwanderet. Der omanische Herrscher Sultan Sayyid Said (1804-56) het syy Bresänz an dr Suahelikischte versterkt un het sich gege di ertlige Herrscher vu Mombasa duregsetzt. Dr Handel isch in däre Zyt all meh uf indischi Händler ibergange. Anne 1840 het dr Sayyid Said wäg dr bolitische Uusicherhait z Oman fir 11 Johre syy Herrschaftsitz uf Sansibar verlait.

D Gwirz vu Sansibar hän Schiff us Länder aazoge, wu wyt ewäg gläge sin, wie dr au us dr USA, wu 1837 e Konsulat uf dr Insle ufgmacht hän. S frie Inträssi vu Großbritannie an Sansibar isch dur dr Handel gweckt wore un au dur dr Kampf gege dr Sklavehandel. Anne 1822 hän d Brite dr erscht vun ere Raie vu Verdreg mit em Sultan Said unterzaichnet go dää Handel z unterbinden, aber erscht anne 1876 isch dr Vercahuf vu Sklave z Sansibar ändgiltig verbotte wore.

Dr grescht Dail vu dr innere Regione isch dr Europäer dergege wyter uubekannt gsii. Di europäisch Erforschig het um d Mitti vum 19. Johrhundert aagfange. Zwee dytschi Missionar sin in dr 1840er Johr bis zum Kilimandscharo chuu. Di britische Forscher Richard Burton un John Speke sin anne 1857 zum Tanganjikasee chuu, dr John Speke anne 1858 au zum Victoriasee

Dr schottisch Missionar un Forscher David Livingstone isch am 16. Septämber 1859 as erschte Eruopäer an dr Malawisee chuu, uf syyreletschte Mission het er sich derno z Ujiji nidergloo, wun er schließlig dur dr US-Schurnalischte Henry Morton Stanley „gfunde“ woren isch.

"(Lueg au dr Hauptartikel Dytsch-Oschtafrika)" 

D Kolonialinträsse vu Dytschland sin anne 1884 vum Carl Peters begrindet wore, wu fir d "Gesellschaft für deutsche Kolonisation" (speter: "Deutsch-ostafrikanische Gesellschaft") dur e huffe Verdreg mit Stammeshaiptling e privatwirtschaftlig Kolonialrych im Name vu syre Kolonialgsellschaft het welle ufböue. D Regierig vum Chanzler Otto von Bismarck het sich drotz Widerstand zwunge gsääne, dr Gsellschaft e Schutzbrief vum dytsche Rych uuszstelle un dr Aaspruch dur e militerischi Machtdemonschtration vu dytsche Chriegsschiff gegeniber em Sultan vu Sansibar abzsichere.

D Herrschaft vu dr Kolonialgsellschaft isch aber schnäll wider zämmebroche im Ufstand vu dr oschtafrikanische Kischtebevelkerig vu 1888, un d Rychsregierig het diräkt mieße militerisch yygryfe.

1886 un 1890 hän Großbritannie un s Dytsch Rych di Änglisch-Dytsche Verdreg gschlosse, wu di britische un dytsche Yyflussberych z Oschtafrika un an dr Kischte greglet hän, wu vorhär vum Sultan vu Sansibar bherrscht wore sin. Sansibar un Pemba sin e britisch Protektorat wore, di britisch Herrschaft isch bis noch em Zweete Wältchrieg wyter dur e Sultan uusgiebt wore.

Im Gegezug isch d Nordseeinsle Helgoland zum Dytsche Rych chuu un dr Caprivi-Zipfel im hitige Namibia isch e dytsch Protektorat wore. 

Anne 1891 het di dytsch Regierig au offiziäll di diräkt Verwaltig vum Biet vu dr Dytsch-Oschtafrikanische Gsellschaft ibernuu un het e Guverner mit Hauptsitz z Daressalam ernännt. Di dytsch Kolonialverwaltig het versuecht e Infrastruktu ufzböue mit Stroße un Yysebahne.

Di europäisch Herrschaft het dr Widerstand vu dr Afrikaner uusglest. Zwische 1891 un 1894 het d Schutzdruppe dr Widerstand vu dr Hehe unter ihrem Chief Mkwawa gege di dytsch Expansion mieße bräche. Dr Mkwawa het dr Kolonialarmee e erschti Niderlag byybrocht, isch noch ere Period vu Guerillachrieg derno sälber in dr Hinterhalt grote un het anne 1898 Sälbschtmord begange. 

Dr Widerstand het vu 1905 bis 1907 syy Hegschtpunkt im Maji-Maji-Ufstand gfunde. Dää Ufstand, wu e Zytlang e Huffe Stämm im Side veraint ghaa het, isch erscht z Änd gange, wu rund 120.000 Afrikaner im Kampf oder am Hunger gstorbe gsii sin. Z Tansania giltetet er vilfach as erschts Zaiche vum Ufchuu vun eme oschtafrikanische Nationalismus. D Forschig het zaigt, dass draditionälli Fyndseligkaite e großi Roll gspiilt hän im Ufstand.

Im Erschte Wältchrieg isch e erschte Invasionsversuech vu Großbritanniens dur d Schutzdruppe unter em Paul von Lettow-Vorbeck in dr Schlacht bi Tanga zruckgschlaa wore. Gege di alliiert Offänsive syt 1916 het d Schutzdruppe nume no Guerillataktike chenne entgegesetze, isch aber 1917 schließlig uf Mosambik abdrängt wore. Dodermit isch di dytsch Kolonialzyt no im Chrieg z Änd gange un britischi un belgischI Druppe hän s Land bsetzt. D Kampfhandlungen, Plinderige un d Verwieschtig vum Land dur d Chriegsbarteie hän zue große Verluscht unter dr Zivilbevelkerig gfiert.

Di dytsch Koloni isch unter dr Siiger ufdailt wore. Belgie het Ruanda un Burundi iberchuu, ibrig Biet isch as „Tanganyika Territory“ unter eme Velkerbundmandat an Großbritannie chuu.

Noch em Zweete Wältchrieg isch Tanganjika UNO-Mandatsbiet unter britischer Herrschaft wore. Ab 1947 isch s Schaublatz vum "Tanganyika Groundnut Scheme" gsii, em greschte agrarinduschtriälle Brojäkt vu dr Kolonialgschicht gsii. Doderby sin Infrastrukturmaßnahme durgfiert un d Stadt Mtwara grindet wore. Wäge schwäre Blaningsmängel het s s Brojäkt vertschätteret un isch schließlig im Jänner 1951 yygstellt wore. beendet. 

Anne 1954 het dr Julius Nyerere, e Schuelmaischter – ain vu nume zwee Tanganjikaner mit Hochschuelbildig, e bolitischi Bartei grindet, d "Tanganjika African National Union" (TANU). Im Mai 1961 isch Tanganjika autonom wore un dr Nyerere dr erscht Bremierminischter unter ere neie Verfassig. Di voll Unabhängigkait het s Land am 9. Dezämber 1961 iberchuu. Dr Nyerere isch zum Bresidänt gwehlt wore un Tanganjika isch e Republik im Commonwealth wore.

Sansibar isch am 10. Dezämber 1963 unabhängig wore as konschtitutionälli Monarchi. Vu Aafang aa isch s aber vu diefe Konflikt bregt gsii, wu schließlig am 12. Jänner 1964 zue dr sansibarische Revolution gfiert hän. Dr Sultan un di grad nei gwehlt Regierig sin gstirzt un döuserti arabisch- un indischstämmigi Burger sin umbrocht wore. D "Volksrepublik Sansibar un Pemba" isch unter em Bresidänt Sheikh Abeid Amani Karume uusgruefe wore. Dr Karume het derno bal Verhandlige mit em Bresidänt Nyerere vu Tanganyika aagfange iber e Zämmeschluss vu baide Länder.

Am 26. April 1964 isch Sansibar mit Tanganjika verainigt wore. Us dr beede Ländername sin d Silbe "Tan" un "San" mit dr Ändig vu dr historische Bezaichnig "Asania" zum neie Name "Tansania" verainigt un am 29. Oktober 1964 di Verainigt Republik vu Tansania proklamiert wore. In dr bolitische Union mit Tanganjika het d Regierig vu Sansibar e großi regionali Autonomi bhalte.

Dr Nyerere het d TANU am 5. Februar 1977 mit dr "Afro-Shirazi Party" (ASP), wu z Sansibar regiert het, veraint zue dr "Chama Cha Mapinduz Revolutionary Party" (CCM), wu derno elai regiert het. Anderi Barteie sin nit zuegloo gsii. Die Fusion isch dur d Unionsverfassung vu 1982 un nomol in dr Verfassig vu 1984 bstetigt wore.

Anne 1985 het dr Nyerere d Macht an dr Ali Hassan Mwinyi vu Sansibar ibergee, het aber as Vorsitzende vu dr CCM bis 1990 wyter d Zigel in dr Hand bhalte.

Wäge dr schwäre Wirtschaftskrise syt dr spote sibzger Johr het mer Reforme mieße durfiere. 1986 sin Veryybarige mit em Internationale Währigsfonds IWF un dr Wältbank droffe wore. Di staatlig kontrolliert Ökonomi isch allmee in e liberali Märtwirtschaft umgwandlet wore. Uusländische Inveschtore isch dr Märtzuegang lychter gmacht, s Schuelwäse isch privatisiert wore. 

D Aibarteiregierig isch anne 1995 mit dr erschte barlemäntarische Wahle z Änd gange, wu dr Benjamin Mkapa mit ere große Mehrhait gwunne het. Är isch am 23. Novämber 1995 veraidigt wore.

Anne 2005 isch dr Muslim Jakaya Mrisho Kikwete zum 4. Bresidänt vu dr Verainigte Republik vu Tansania gwehlt wore.


Tansania isch in 26 Verwaltigsregionen "(mkoa)" glideret, dervu fimf im Dailstaat Sansibar:

Di greschte Stedt vu Tansania sin (mit dr Yywohnerzahle vum Zensus 2002):




</doc>
<doc id="19061" url="https://als.wikipedia.org/wiki?curid=19061" title="Rolex">
Rolex

Rolex isch e Schwitzer Uhremarke, wo z Gänf und z Biu i dr Schwiz härgsteut wärde. 

E Rolex isch im mittlere und im obere Prissegmänt agsidlet: e tüpische Uhr choschtet zwüsche viertuusig und zwänzgtuusig Franke – aber d Priise si oben offe. Di genaue Verchoufszahle wärde nid veröffentlicht, me geit aber derfo us, das so öppe 800,000 Uhre pro Jahr verchoufft wärde. Ds Unternäme beschäftigt z Gänf 5000 Agschteuti, z Biu 2000.

E Rolex isch im Luxussegmänt aagsidlet u wird oft aus Statussümbou aagseh. Si gnüsse ne sehr e guete Rueff bezüglich Gnauigkeit; ihri Uhrwärch si i dr Regu nid sehr kompliziert, defüür aber umso zueverlässlicher.

Dr Ursprung vom Name Rolex isch nid ganz klar. Me munklet, dass es vo "horlogerie exquise" chunt (so öppis wi "usserordentlichi Uhrmacherkunscht"). Dr Name „Rolex“ isch am zwöite Juli 1908 hingerleit worde, das heisst, dass dr Name im Jahr 2008 hundertjärig worde isch.

Dr Grossteu vo Uhrwärch wärden z Biu im Kanton Bärn härgeschteut. Dr Räscht vo dr Uhr wird z Gänf hergeschteut: ds Armband u dr Uhrchaschte in Plans-les-Ouates, ds Zifferblatt in Chene-Bourg, u ds Zämesetze vo dr Uhr wird in Acacias bim Houpsitz gmacht.

Aui Rolex chöme mit emene COSC Zeritifikat. D Rolex steut usschliesslich mechanischi Uhre här und het sech dür das starch i däm Gebiet posizioniere chönne.

Grundsätzlich wärde d Rolexuhre i zwöi Kategorie iteut: d'Rolex "Oyster" u d'Rolex "Cellini" (sprich ). Technisch gseh isch d Tudor-Uhremarge äbefaus e Linie innerhaub vom Rolex-Unternäme, die wärde auerdings separat vermarktet u treit weder e Chrone no dr Name Rolex uf dr Uhr.

D Tudor isch d'Ischstigsmarge für Rolex ; ä tüpische Tudor bechunnt me für tuusig oder zwöitusig Franke. Die Uhre wärde nid zu hundert Prozänt vo Rolex härgsteut: bispiuswis het si nes ETA-Uhrwärch, was ihre nidrigere Pris erklärt. Die extern ikoufti Uhrwärch wärde auerdings no nachbearbeitet.

D Cellini isch d Linie mit de Uhre im hoche Segmänt (Prise si gägen obe meh oder weniger offe). Die letschti nöiji Uhr i dr Cellini-Linie isch d Prince, mitemene viereggige Uhrwärch. D Cellini-Linie isch ender e chlini Linie, d'Rolex het sech hie nid hundertprozäntig positionniere chönne und kämpft mit andere Uhremargge.

D Oysterlinie het sich ganz starch positionniere chönne und isch dr Houptpfiler vo Rolex. D'Uhre, und insbsundere d'Uhrwärch hei sech aus bsunders zueverlässig und robuscht bewise chönne. Jede Uhrwärch-Typ treit e Nummere, bispiuswis "2230". Us dere Zau cha mer abläse, was das für es Uhrwärch isch. Zum Bispiu seit di erschti Ziffere, ob es sich um e Dameuhr (2), e Herreuhr (3) oder äs Sportmodäu (4) handlet. Di andere Zahle gäbe t'Generation, Spezialfunktione und andere Informatione. Ds bekantischte Uhrwärch isch ds 3130, wo oftmaus aus ds'zueverlässlechschte Kaliber überhoupt agseh wird.

Verschidene Uhretüpe i dr Oysterkategorie si di fougende :




</doc>
<doc id="19063" url="https://als.wikipedia.org/wiki?curid=19063" title="Arara">
Arara

Arara isch e Schdat im Bundesschdaat Paraíba z Brasilie. Ir Schdat säuber wohne öppe 13.258 Iwoner(2014). Si isch 155 km vo dr Hauptstadt vo Paraiba, João Pessoa, entfärnt und lit uf em Hochplateau vo Borborema, 467 m üM. 

Vor em Zweite Wältchrieg isch Arara ä Deil vo dr Stadt Serraria gsi. Am 1. Dezember 1961 isch si vo Serraria drennt worde. Sitdäm isch s ä eigeständigi Gmeind.



</doc>
<doc id="19064" url="https://als.wikipedia.org/wiki?curid=19064" title="Togo">
Togo

Togo (dytschi Uusproch [], frz. Uussproch []) isch e Staat z Weschtafrika am Golf vu Ginea. S gränzt an Ghana im Weschte, Benin im Oschten un Burkina Faso im Norde. 

Vu 1884 bis 1916 isch s Biet vu Togos e dytschi Kolony gsii, derno ne Velkerbundsmandat bzw. e Dreihandsbiet vu dr Verainte Nationen unter franzesischer Verwaltig. S Land isch bregt wore vum Bresidänt Gnassingbé Eyadéma, wu fascht 40 Johr lang autokratisch regiert het. No sym Dod isch sy Suhn Faure Gnassingbé an Macht chuu. Dr beede wäre e Hufe Mänscherächtverletzige vorgworfe, Döuserti vu Togolese läbe bis hit im Exil.

Togo het e Landesflechi vu 56.785 km² un isch fir afrikanisch Verhältnis e Chlaistaat, nume wenig Länder z Afrika hän e noo chlaineri Staatsflechi. S het e langgestreckti, schmali Form mit ere Uusdehnig in Nord-Sid-Richtig vu rund 550 km, in Wescht-Oscht-Richtig aber nume 50 bis 140 km. Vu dr Flechi sin 16 % Wald, 25 % Ackerland un 3,5 % Waidel.

S Land lyt z Weschtafrika bi 8 Grad nerdlger Braiti un 1° 10' eschtliger Lengi. S isch in di fimf Regione Maritime, Plateaux, Centre, Kara un Savanes ufdailt. D Landesgränze het e Lengi vu 1647 km. Dodervu bilde 644 km d Gränze zue Benin, 126 km d Gränze zue Burkina Faso un 877 km d Gränze zue Ghana.

Vu dr palmegsuumte Lagune un Sandstränd vu dr 56 km lange Kischte goot s Ouatchi-Platoo bis in s hecher Dafelland. S Togo-Gebirg, wu mit Wald deckt isch, verlauft im Sidweschte vum Landesinnere no Norde bis uf Benin. In dr nidere Lagen im Norden un Side herrscht e Savanne mit Antilope un Elifante vor.

Dr hegscht Bärg vum Land isch dr Mont Agou mit 986 m Hechi iber em Meeresspiegel. Dr lengscht Fluss isch dr Mono mit rund 400 km Lengi. Är verlauft vu Nord no Sid un isch uf 50 km as Wasserstroß nutzbar.

S Klima isch ganzjehrig tropisch-fycht mit durschnittlige Tämperature vu 30 °C im Norden un 27 °C an dr Kischten im Side. Znaacht git s nume ne gringi Abchielig. Im Norde herrscht fascht scho Savanneklima. Am haißeschte wird s im Februar un Merz. Im Dezämber un Jänner waait dr Harmattan us em Norde.

Im Norde git s e Rägezyt vu Mai bis Oktober vum weschtafrikanische Monsun, wu sy sterkschti Intensitet im Augschte het. Dää isch mit Midagstämperature vu rund 30 °C au dr chielscht Monet. Dr Jänner isch am druckeschte, d Luftfychtigkait lyt derno bi rund 22 %. Di durschnittlige Tämperature lige derno bi rund 35 °C, im Merz cheme si um dr Midag bis uf ca. 39 °C.

Im Side chunt s zue zwoo Rägezyte, vu April bis Juni un vu Septämber bis Novämber. Di rägerychschte Monet sin dr Juni un dr Oktober. D Luftfychtigkait lyt im Juni bi rund 80 Prozänt. Dr druckescht Monet isch dr Dezämber. Am wermschten isch s im Merz mit Midagstämperaturen um di 32 °C. Dr chielscht Monet isch dr Augschte mit Tämperature vu rund 27 °C.

Di greschte Stedt sin (Stand 1. Jänner 2005): Lomé 760.000 Yywohner, Sokodé 117.811 Yywohner, Kara 104.207 Yywohner, Kpalimé 95.974 Yywohner un Atakpamé 80.683 Yywohner.

Togo isch e Vylvelkerstaat, wu us fascht eso vyl Ethnie wie Sprochgruppe zämegsetzt isch. D Zahl vu dr Lyt in dr unterschidligen Ethnie goht vu e baar hundert bis zue e baar Millione Mänsche. S Gfiel vu dr Zuegherigkait zue dr aigene Ethnie het syt dr Unabhängigkeit zuegnuu, was aber au als zue Spannige gfiert het.

Di wichtigschte Volksgruppe sin Ewe (rund 40 %) im Siden un d Kabiye (16 %) in dr Mitti un im Norde. D Ewe hän scho in dr dytsche Kolonialzyt s Staatssischtemdominier, e Hufe Beamti, Fachlyt un Gschäftslyt sin Ewe gsii. Ab 1967 het die Dominanz ufghert un au dr zwootgreschte Volksgruppen im Land, dr Kabiye, isch e hecheri Position verschafft wore, wel in dr Zyt vu dr Diktatur unter em Gnassingbe Eyadema e Hufe Militer un Bolizischte us dr Raie vu dr Kabiye rekrutiert wore sin.

Chlaineri Gruppe sin d Tem, d „Togo-Räschtvelker“ wie d Akebu (13,2 %) un d Gurma (9,7 %) un d Yoruba (6,8 %). Fascht ai Brozänt vu dr Bevelkerig stammt vu Europa oder het en anderi ethnischi Härchumft. Derzue cheme chlaineri Minderhaite, wu us dr Nochberländer vu Togo stamme.

SIL International fiert insgsamt 42 Sproche uf, wu z Togo gschwätzt wäre, alles Niger-Kongo-Sproche: Adangbe (4.000 Sprächer), Adele (26.400), Aguna (14.000), Aja (190.000), Akaselem (59.200), Akebu (70.300), Anii (15.300), Anufo (72.100), Bago-Kusuntu (9.900), Biali (2.580), Bissa (12.000), Delo (7.500), Ditammari (34.300), Éwé (862.000), Fon (35.500), Fulfulde (Borgu) (48.200), Gbe (Maxi) (25.300), Gbe (Waci) (366.000), Gbe (Western) Xwla (21.000), Gen (201.000), Ginyanga (16.500), Gourmanchéma (204.000), Ifè (127.000), Igo (7.600), Ikposo (155.000), Kabiyè (975.000), Konkomba (84.700), Kpessi (4.000), Kusaal (1.200), Lama (198.000), Lukpa (17.900), Mampruli (10.000), Mbelime (2.300), Miyobe (14.900), Moba (319.000), Mòoré (33.300), Nago (Northern) (40.000), Nawdm (146.000), Ngangam (57.400), Ntcham (160.000), Tem (234.000), Wudu (2.000).

Amtssproch isch Franzesisch. D Gebärdesproch, wu z Togo hit gängig isch, isch d American Sign Language. Rund 100.000 Lyt schwätze Dytsch as Främdsproch.

S herrscht Religionsfreihait. Fascht d Helfti vu dr Bevelkerig bekännt si zue draditionällen afrikanische Religione, vor allem zue dr Religion vu dr Gau un vu dr Yoruba. Dernäben isch au d Voodoo-Religion wichtig. Innerhalb vu dr Volksgruppegsellschafte hän Ghaimbind, vor allem die vu dr Ewe, e großen Yyfluss.

Di rund 35 Brozänt Chrischte gheren in dr Hauptsach dr remisch-kadolische Chilchen aa, rund 9 Brozänt vu dr Bevelkerig sin Broteschtante. Zum Islam sunnitischer Richtig ghere ca. 20 % vu dr Bevelkerig, unter anderem Fulbe un Hausa.
Syt em 16. Johrhundert chännt mer z Europa d Kischte vu Togo as Aafang vu dr sognännte „Sklavekischte“, wel si dr Europäer as Quälle fir schwarzafrikanischi Sklave dient het. D Chlaistaate vum Side hän bim Sklavehandel mit dr Europäer mitgmacht un hän dervu eso profitiert. D Velker im bärgie, mittlere Togo hän si dergege all Ritt vor dr Attacke vu dr schwarzen un arabische Sklavejeger mießen entzieh. Im Gegesatz zue dr Kischte im Weschte un im Oschte vum hitige Togo isch s bis 1884 wäg dr uuginschtige Gegnig nit zur Grindig vu europäisch Stitzpinkt, as Handelsblatz an dr Kischte het s nume dr Ort Aného gee. Dodermit isch dä Dail vu dr weschtafrikanische Kischte no bis zum Ändi vum 19. Johrhundert frei gsii isch vun ere europäischen Yyflussnahm.

Im nerdlige Togo het d Stadt Sansanné-Mango as Handelsmetropole an aim vu dr innerafrikanische Färnhandelswäg us em Sahelbiet in Richtig Siden us dr Vylzahl vu chlainere Ortschafte firigluegt.

Im Gegesatz zue dr Biet drumume isch s uf em Territorium vum hitige Togo in vorkolonialer Zyt zur Grindig vun eme Hufe chlaine staatligen Ainhaite chuu. Großi Dail vum Land sin dodermit im 18. un 19. Johrhundert zytwys unter em Yyfluss vu dr mächtige Rych vu dr Aschanti im Weschten oder vu dr Dahomey im Oschte gstande. Ir dr Side sin vor e baar Johrhundert Gruppe vu Ewe un Mina (au Guin gnännt) yygwanderet. D Ewe verzelle si hite no Legänden um ihri Yywanderig us em hitige Benin bzw. Nigeria. Ihri Uuswanderig wird dodin as Flucht vor eme tyrannische Herrscher bschriibe. Vu do ab hän si d Ewe nimi in greßere Staatsgebild organisiert.

Am 5. Juli 1884 sin ainzelni Ortschafte im hitige Togo dur e Verdrag zwische me Verdrätter vum Chenig Mlapa III. un em dytsche Generalkonsul fir Weschtafrika, em Gustav Nachtigal, zum dytsche „Schutzbiet“ erklert wore. Am 5. Septämber 1884 isch e „Schutzverdrag“ zwisch em zum Konsul z Lomé ernännte Chaufmann Randad un em Chenig vu Porto Seguro chuu. In eme Protokoll vum 24. Dezämber 1885 het Frankrych di dytsch Herrschaft iber Anecho anerkännt.

Zue dr Kolonie in dr Nochberschaft isch Togo abgränzt wore dur s dytsch-franzesisch Abchuu vum 23. Juli 1897 un d Veryybarig iber Abgränzig zwische Togo un dr franzesische Bsitzige z Dahomé (jetz Benin) un em Franzesische Sudan vum 28. Septämber 1912 bzw. dur di dytsch-britische Abchu vum 1. Juli 1890 un vum 14. Novämber 1899. Anne 1914 het d Kolony e Flechi vu 87.200 km² ghaa.

Im Johr 1885 isch dr Ernst Falkenthal dr erscht Chaiserli Kommissar mit Sitz z Bagida wore. Unter syre Verwaltig isch am 30. Novämber 1885 e Bolizeidruppe grindet wore. 1889 isch dur dr Jesko von Puttkamer abglest wore.

Anne 1886 isch di dytsch Herrschaft uf die Landschafte Towe, Kewe, Agotime un Agome-Palime, 1887 uf Liati uusdehnt wore. Ab 1888 het s e baar Expeditionen in s wyter Hinterland gee go di dytsch Oberhohait z manfeschtiere un anderi Verdregmit dr yyhaimische Bevelkerig abzschließe, u. a. dur dr Hauptmann Curt von François (1888), dr Stabsdokter Ludwig Wolf (1889) un dr Hans Gruner un dr Oberleutnant Ernst von Carnap-Quernheimb (1894).

Binnelandstatione sin z Bismarckburg (1888), z Misahöhe (1890), z Kete Krachi (1894) un z Sansanné-Mango entstande (1896).

Am 18. Juli 1905 isch d Bahnstrecki Lomé–Aného as erschti Yysebahnstrecki vu Tog ufgmacht wore.

Anne 1914 het s z Togo acht Verwaltigsbezirk gee: Lome-Stadt, Lome-Land, Anecho, Misahöhe, Atakpamé, Kete Krachi, Sokodé un Sansane-Mangu.
Scho churz noch em Uusbruch vum Erschte Wältchrieg isch Togo vu Großbritannien un Frankrych bsetzt wore. Di dytsch Bolizeidruppe het am 27. Augschte 1914 kapiteliert.

Noch em Erschte Wältchrieg isch dr Oschtdail vu dr Kolony, wu rund zwai Drittel vum Biet uusgmacht het, mit dr gsamte Kischte an Frankrych (Franzesisch-Togoland), dr Weschtdail an Großbritannie (Britisch-Togoland) as Velkerbundsmandat ibergee wore, faktisch aber vu dr Goldkischten uus verwaltet wore, noch em Zweete Wältchrieg isch dodur e UN-Dreihandbiet wore.

Anne 1957 het si Britisch-Togoland an s jetz unabhängig Ghana aagschlosse. Dr franzesisch Dail het anne 1955 vu Frankrych Autonomy iberchuu.

Anne 1958 het dr Sylvanus Olympio, en Ewe us em Side, di erschte allgmaine Wahle gwunne. Wu Togo am 27. April 1960 d Unabhängigkait vu Frankrych verchindet het, isch är dr erscht Bresidänt wore. Bi me Ufstand vu Offizier isch er am 13. Jänner 1963 umbrocht wore. Derno het s e inschtabili Meebarteieregierig unter em Bresidänt Grunitzky gee. Am 13. Jänner 1967 isch dr General Gnassingbé Eyadéma an d Macht chuu, e Kabiyé us em Norde. Är het bis Aafangs Februar 2005 gherrscht un isch dodermit dä afrikanisch Staatsschef gsii, wu am lengschte gherrscht het. D Verfolgig vu Gegner un Mänscherächtsverletzige unter ihm hän e Hufe Togolese in s Exil gjägt. Wun er 1974 as ainzige Passaschier e Flugzyygabsturz iberläbt het, het s im Land dur d Glorifizierig vum Eyadéma un wel dr Absturz eme Attentat dur di „International Hochfinanz“ in d Schue gschobe woren isch, e nationalistische Ruck gee. D Phosphatmine sin verstaatligt wore un mer het si uf Wirtschaftlich bedeutete dieses eine Verstaatlichung des wirtschaftlich bedeutsamen Phosphatabbaus, Mer het jetz afrikanische Näme dr Vorzug gee, zem Byschpel het dr Eyadéma sy Vorname Etienne dur Gnassingbé uusduscht, Stadt wie Palimé, Bassari oder Anécho sin in Kpalimé, Bassar un Aného umgnännt wore.

Ab 1990 het s allmee Uurueje in dr togoische Bevelkerig mit gee. Unter internationalem Druck het dr Eyadéma mieße zuestimme, ass e Nationalkonferänz mit 1.000 Delegierten unter dr Laitig vum Bischof vu Attakpamé, em Philippe Kpodzro, yygruefe woren isch. D Opposition het mee Rächt iberchuu un s isch en Ibergangsregierig mit em Oppositionsbolitiker Joseph Kokou Koffigoh as Premierminischter yygsetzt wore. Dr Eyadéma het sy Position mit dr Unterstitzig vum Militer aber chenne bhalte, bi dr Bresidäntschaftswahle am 25. Augschte 1993 isch er mit 96,4 % im Amt bstetigt wore.

Wu dr Gnassingbé Eyadéma am 5. Februar 2005 gstorben isch, het d Armee sy Suhn Faure Gnassingbé, wu syt 2003 Arbetsminischter gsii isch, zum neie Bresidänt gmacht. Unter internationalem Druck het am 25. Februar wider mieße zruggdrätte, wel no dr Verfassig dr Barlemäntsbresidänt s Amt het sotte ibernee. Dr Gnassingbé isch derno aber in ere arg umstrittene Wahl am 25. April 2005 zum Bresidänt gwehlt wore. No dr Wahl het s Uurueje mit iber 500 Dote gee, Zeedöuserti Lyt sin us e, Land gflichtet. Au d Wahle vu 2010 un 2015 het dr Gnassingbé gwunne, d Ergebnis sin aber umstritte gsii.
Togo isch in fimf Regione glideret:



</doc>
<doc id="19065" url="https://als.wikipedia.org/wiki?curid=19065" title="Tschad">
Tschad

D Republik Tschad ([] (, franz.: "République du Tchad" []) isch ä Staat in Zentralafrika. Si gränzt an Libye im Norde, Sudan im Oste, im Süde an die Zentralafrikanischi Republik und im Weste an Kamerun, Niger und Nigeria.

Dr Tschad schließt dr eschtli Dail vum Tschadbecki mit em greschte Dail vum Tschadsee yy. S Becki mitsamt em See umfasst 90 % vu dr Landesflechi. Iber s Tschadbecki ufe gehn im Oschte s Hochland vu Ennedi (1.450 m) un s Wadai-Massiv (1.320 m), im Norden s vulkanisch Gebirg vum Tibesti (3.415 m Emi Koussi, hegschte Punkt in dr Sahara) un s Platoo Erdi-Ma. Im nerdlige Zäntrum vum Land lyt dr niderscht Punkt vum Land, d Bodélé-Depression. Di greschte Fliss vum Land sin dr Schari un dr Logone mit Yyzugsbiet im Side vum Land bis zue dr Nordäquatorialschwelli un uusdehnte Fychtbiet zmittsen in dr Savannelandschaft.

Dr Tschad goht vu dr druckene Wieschtine vu dr Sahara im Norde, iber d Klima- un Vegetationszone (Dornhecke- un Druckesavanne, an dr Fliss au Iberschwämmigssavannen un Galerywälder vum Sahel un vum Sudan bis zum Berych vu dr Druckewälder im usserschte Side (wäge dr landwirtschaftlige Nutzbarkait in dr Kolonialzyt „Tchad utile“ gnännt).

S Land stoht generäll unter em Yyfluss vum Weschtafrikanische Monsun im Summer un vum Passat-Winde Harmattan in dr Wintermonet. Im Side vum Land herrscht doderdur e fascht tropisch, wächselfycht Klima mit bis iber 1.100 mm Niderschlag, derwylscht im Norde Wieschteklima mit große Tämperaturunterschid all Dag un extrem sältene Niderschleg mit 20–40 mm Niderschlag im Johr vorherrscht.

D Dier- un Pflanzewält vum Tschad giltet as wenig erforscht un schlächt dokumäntiert. Dr Tschad unterglideret si in drei bioklimatischi un fimf biogeografischi Zone. Di bioklimatische Zone sin d Sahara, d Sahel- un d Sudansavanne. Di biogeografische Zone bilde d Gebirgsregion vum Tibesti, d Dinen- un Staiwieschtine vu dr sidlige Sahara, d Savanne rund um dr Tschadsee un syni Zuefliss, d Druckesavanne vum Sahel un d Fychtsavanne vum Sudan. Us däre Mischig us dr verschidene bioklimatischen un biogeografische Regione het si aini vu dr arterycschte Flora un Fauna innerhalb vu dr Großregione vum Sahel un Sudan entwicklet. Wälder hän anne 2011 e Flechi vu 11.921.000 Hektar deckt, des sin rund nyyn Prozänt vu dr Landesflechi gsii, dur uukontrollierti bzw. illegali Abholzig nimmt d Felchi aber zimli aber. S Volume vu dr Stand- un Fließgwässer vum Tschad wird uf iber 500 Milliarde Kubikmeter gschetzt, s Volume vum Tschadsee isch 1992 bi rund 18 Milliarde Kubikmeter gläge.

Insgsamt hän im Tschad bis 2007 4.318 Pflanzenarten un 722 Dierarte chenne dokumäntiert wäre. Dodervu sin 71 Pflanze-, 4 Suuger-, 1 Reptilie-, 1 Vogel- un 16 Fischarten endemisch un nume us em Tschad bekannt. Drei Schildchrottenarte, wu im Tschad vorcheme, steh uf dr Lischt vu dr Dierarte, wu vum Uusstärbe bedroht sin, dr Spornschildchrott "(Centrochelys sulcata)", dr Waichschildchrott "(Cyclanorbis senegalensis)" un "Cyclanerbis elegans". 16 Dier- un Pflanzenarte wäre vu dr IUCN as bedrohti Arten yygstapflet. Informationen iber Schwimm, Insäkte, Flächte, Bakterien un Alge sin nit oder nume arg begränzt verfiegbar. Iber d Algeflora sin nume greßeri Studien iber dr Tschadsee bekannt. In ihm sin iber 1.000 Algenarte dokumäntiert wore, dodrunter 100 Phytoplanktonarte. Die bilde d Nahrigsgrundlag fir erychhaltigi Fischfauna, wu 136 Arten umfasst. Im Tschad cheme unter anderen dr Nilbarsch "(Lates niloticus)", Raubwels "(Clarias sp.)", Afrikanischi Chnochezingler "(Heterotis niloticus)", Tilapie "(Tilapia spp.)", "Oreochromis niloticus" un dr Chugelfisch "Tetraodon lineatus" vor. Derzue wären in dr Gwässer vum Tschad all Johr rund 120.000 Tonne Fisch gfange. Vu dr Avifauna sin 532 Vogelarte dokumäntiert. Die Aazahl umfasst 354 Bruetvogel- ud 155 Zugvogelarte, vu dr letschtere sin 117 paläarktisch. D Fychtbiet vum Tschadsee un an dr Fliss Logone, Bahr Aouk un Salamat lang ghere zue dr wältwyt wichtige Rascht- un Iberwinterigsquartier fir d Zugvegel vu dr nerdlige Ärdhalbchugle. D Suugerfauna vum Tschad isch arg rychhaltig. Unter anderem git s Lebe "(Panthera leo)", Gepard "(Acinonyx jubatus)", Giraffe "(Giraffa camelopardalis)". D Population vum Afrikanischen Elifant "(Loxodonta africana)" im Tschad wird uf ca. 3.000 Exemplar gschetzt.

D Bevölkerig vo Tschad setzt sich us fast 200 verschiidene Ethnie zsämme, und die meiste von enä schwätze au ihri eigene Sproche oder Dialekt. Im Groosse loot sich s Land in ä nördlige Beriich, wo vorwiegend arabisch-islamisch isch, und ä schwarzafrikanische Süde, wo zum Deil animistisch, zum deil christlig isch, ideile. Währed die arabischi Bevölkerig meistens halbnomadisch Vehzucht bedribt, läbe d Bewohner vom Süde vor allem vom Ackerbau. Öbbe 9 % vo der Gsamtbevölkerig si Araber.

Anne 2001 isch z Borkou e sechs bis sibe Millione Johr alt Fossil gfunde wore, wu "Sahelanthropus tchadensis" gnännt woren isch. S stoht an dr Wurzle vu dr Hominini, am Aafang vu sällere Entwickligslinie, wu emänd zum modärne Mänsch gfiert ghaa het. Anne 1993 isch scho ne drei Millione Johr alte Unterchifel entdeckt wore, wu zue dr neie Art "Australopithecus bahrelghazali" gstellt woren isch.

Im 7. Johrdöusert v. Chr. isch di nerdli Helfti vum Tschad Dail vun eme braite Landstraife gsii, wu vum sidasiatische Indus bis zum Atlantische Ozean gangen isch, wu di ekologische Bedingige ginschtig gsii sin fir e Bsidlig dur dr Mänsch. Staizaichnige vum „Rundchopf-Stil“, wu in dr Region Ennedi gfunde wore sin, stammen us dr Zyt vor em 7. Vorchrischtlige Johrdöusert. Wäg dr Wärchzyyg, wu brucht wore sin go die Stai z ritze, un dr Szene, wu dert abbildet wore sin, derfte die Stai di eltschte Zyygnis vun ere neolithische Materialbearbaitig in dr Sahara syy. E Huffe vu dr Hafnergschiir un andere Produkt z Ennedi sin elter wie di verglychbare Zyygnis im eschtli glägene Nildelta.

In dr prähistorische Period isch dr Tschad dytli fyychter gsii wie hite, wie Dierbilder in Staizaichnigen in dr Regione Tibesti un Borkou belege. Jingschti linguistischi Forschige lege noch, ass sämtligi afrikanische Sproche (mit Uusnahm vu dr Khoisan-Sproche) urspringlig us em Biet zwisch em Tschadsee un em Nildal stamme. Ainewägh isch dr gnau Ursprung vu dr Bevelkerig vum Tschad nit sicher. E Huffe archeologischi Stätte sin bishär erscht dailwyys erforscht.

Nerdli vu N’Djamena sin Verhittigseefen uusgrabe wore, wu in s erscht vorchrischtli Johrdöusert datiert wäre (700–500 v. Chr.). Dodermit stelle si näb dr Fund vu Taruga z Zäntral-Nigeria di frieschte Beleg fir d Yyseverhittig z Afrika dar un markieren eso dr Aafang vu dr Yysezyt im subsaharischen Afrika.

Am Änd vum erschte Johrdöusert sin im ganze Sahelbiet zwische Sahara un Rägewaldzone efange Staaten entstande. Fir di negschte 1000 Johr hän die Staate, ihre Beziehige unterenander un ihri Uuswirkige uf d Velker, wu in sognännte akephale Gsellschafte, also Gsellschaften ohni Staate, gläbt hän, di bolitisch Gschicht vum hitige Tschad bstimmt. Umstritten isch, wie wyt die Staaten originär schwarzafrikanischi Grindige gsii sin, E gwisse Yyfluss hän wahrschyns Yywanderer ghaa, wu Arabisch gschwätzt ghaa hän, un vor allem dänen ihri Religion, dr Islam. Di meeschte vu däne Rych hän aagfangen as sakrali Chenigrych, wu dr Chenig as gettlig aasgsääne woren isch un spirituälli Chreft ghaa het. Kais vu däne Rych het sy Macht aber in di sidlige Dail vum Tschad chennen uusdehne, wel dert dr Rägewald un d Tsetse-Mugge dr Yysatz vu berittene Heer schwär gmacht hän. Di ekonomisch Basis vu däne Rych isch dr Transsaharahandel gsii. Innerhalb vu däne 1000 Johr sin e Huffe Rych entstande un wider vergange. Di wichtigschten un duurhafteschte sin s Rych vu Kanem-Bornu, s Rych vu Baguirmi un s Rych vu Waddai gsii. Iber die Rych gän is vor allem d Chronike vu dr Chenigshef un d Schrifte vu arabischer Händler un Raisende Uuschumft.

S Rych vu Kanem isch im 9. Johrhundert im Nordoschte vum Tschadsee entstande. D Herrscher vu däm Staat sin d Vorfahre vu dr Kanembu gsii. Am Änd vum 11. Johrhundert isch dr Chenig (oder "mai") Hummay, en Aagherige vu dr Sefuwa-Dinaschty, zum Islam konvertiert. Im 12. Johrhundert hän d Sefuwa-Herrscher in Richtig Siden in d Region Kanem expandiert, wu si au ihri erscht Hauptstadt, Njimi, ufgrichtet hän. Dr Hegschtpunkt vu däre Expansion isch unter dr Herrschaft vum Mai Dunama Dabbalemi (ca. 1221–1259) gsii.

Am Änd vum 14. Johrhundert hän inneiri Kämpf un Aagriff vu usse Kanem gschwecht. Schließli hän anne 1396 Bulala-Invasore dr Mai Umar Idrismi zwunge, Njimi ufzgee un d Kanembu sin in s Biet vu dr Bornu an s weschtlig Änd vum Tschadsee zoge un hän dert ihri nei Ngarzagamu grindet. Im Lauf vu dr Zyt het su dur d Vermischig vu Kanembu un Bornu e nei Volk un e neji Sproch bildet, s Kanuri.

Uf dr Hegschtpunkt vu syre Macht isch Kanem-Bornu unter em Mai Idris Aluma (ca. 1571–1603) chuu, wu nit nume militerischi Fähigkaite ghaa het, sunder au ne Verwaltigsreform duregfiert het un fir syni Fremmigkait bekannt gsii isch, Dur syni militerische Laischtigen un Reforme het s Land bliet bis in d Mitti vum 16. Johrhundert, wu d Macht vum Rych noogloo het, Im frieje 19. Johrhundert isch Kanem-Bornu e Macht im Nidergang gsii un 1808 hän Fulbe-Chrieger im Rame vum Dschihad vum Usman dan Fodio Ngazarguma eroberet. Bornu het die Attacken iberstandem aber d Sefuwa-Dinaschty het 1846 ufghert un s Rych sälber het s ab 1893 nimi gee.

Im 15. Johrhundert isch im Sidoschte vu Kanem-Bornu s Rych Baguirmi entstande. Um 1600 het s dr islamisch Glauben aagnuu un isch zum Sultanat wore. Speter isch s in Abhängigkait vu Kanem-Bornu grote, het Ändi 16. Johrhundert sy Unabhängigkait zruggkriegt um isch umd Mitti vum 17. Johrhundert wider tributpflichtig wore. Aafangs 19. Johrhundert isch Baguirmi vum noch glägene Chenigrych Wadai militerisch bedroht wore. Baguirmi het mieße ne Tributpflicht akzäptiere go d Hilf vu Wadai bi intärne Konflikt z iberchuu. Wu 1893 d Hauptstadt niderbrännt woren isch, het dr Sultan Abd ar Rahman Gwaranga dr Schutz vu dr Franzose gsuecht un s Rych isch e franzesisch Protektorat wore.

S Chenigrych vu Wadai isch im 16. Johrhundert nordeschtli vu Baguirmi as Abspaltig vum Rych Dar Fur in dr hitige Region Darfur entstande. Im frieje 17. Johrhundert hän si dert verschideni Gruppen um dr islamisch Fierer Abd al-Kerim gsammlet, wu iber d Tunjur-Gruppe, wu um d Stadt Ain Farah regiert ghaa het, gsiigt het un derno Wadai in en islamisch Sultanat mit Wara as Hauptstadt umgwandlet het. Um 1800 het Wadai unter em Sultan Sabun aafange mit expandiere. E neji Ruuten in Richtig Norden isch entdeckt woren un dr Sabun het chenigligi Karawanen uusgrischtet go vu sällere z profitiere. Är het aigeni Minz breege loo un het Fyyrwaffen un militerischi Experte vu Nordafrika importiere loo. Sy Noofolger isch aber weniger erfolgrych gsii un Darfur het e Dronfolgstryt uusgnutzt go ne aigene Kandidat uf dr Dron vu Wadai z setze. Dää Sultan, dr Muhammad Sharif, het si aber bal gege Darfur grichtet, un het d Macht vu Wadai bal iber Baguirmi un verschideni chlaneri Chenigrych bis zum Fluss Schari uusgwytet. Wadai het si bis in s 20. Johrhundert dr franzesische Kolonialmacht widersetzt un isch erscht anne 1912 ändgiltig unterworfe wore.

D Franzose hän anne 1891 mit militerische Expeditione gege di muslimische Chenigrych im hitige Tschad aagfange. Am 22. April 1900 isch d Schlacht bi Kousséri zwisch em franzesische Mayor Amédée-François Lamy un em sudanesische Chriegsherr Rabih az-Zubayr gschlaa wore, wu dr Chrieg entschide het. Beedi sin in dr Schlacht gfalle.

Anne 1905 isch dr Tschad eme Generalgouverneur unterstellt wore, wu z Brazzaville, dr Hauptstadt vu Franzesisch-Equatorialafrika, stazioniert gsii isch. Im Johr 1920 het dr franzesisch Tschad en aigene koloniale Status iberchuu, wu s Biet unter d Hohait vun eme Gouverneur-Leutnant gstellt woren isch, wu z Fort Lamy (hite N’Djamena) stazioniert woren isch.

Di franzesisch Kolonialherrschaft isch dur gchännzaichnet gsii dur s Fähle vu e jedem bolitische Versuech, s Land z aine un en ussergwehnli gring Tämpo an Modernisierig. Im französische Kolonialrych isch dr Tschad ganz wyt unte gstande, as Quälle vu raue Böuwulle un fir uuglehrti Arbetschreft, wu in dr „produktivere“ Kolonie vum Side hän chennen yygsetzt wäre.

In dr Kolonialzyt sin großi Biet vum Tschad nit effektiv regiert wore, in dr große Prefektur Borkou-Ennedi-Tibesti hän di wenige militerische Verwalter zum Byschpel d Bevelkerig normal ellai gloo. Im zäntrale Tschad het mer vu dr franzesische Herrschaft nume wenig gmerkt. Nume dr Side vum Land hän d Franzose wirkli regiert. Zue dr Herrschaft het doderby au d Verpflichtig zur Zwangsarbet un d Zwangsrekrutierig ghert.

Im Zweete Wältchrieg isch dr Tschad no dr Niderlag vu Frankrych gege Dytschland am 26. Augschte 1940 di erscht franzesisch Kolony gsii, wu sich em "Freie Frankrych" vum General Charles de Gaulle un dr Alliierten aagschlosse het.

Unter dr Verwaltig vum Félix Éboué, em erschte schwarze Gouverneur in ere französische Kolony, isch vu Fort Lamy uus e militerischi Ainhait, dodrunter zwai Bataillon us Soldate vum Volk vu dr Sara, in Norde gschickt wore, go di alliierte Chreft z Libye z unterstitze, wu si di Oase Kufra eroberet hä nun bim Kampf um Tunesie derby gsii sin.

Noch em Krieg hän si lokali Barteien im Tschad entwicklet. Dr Aafang het di konservativ "Demokratisch Union vum Tschad" (UDT) gmacht, wu kommerziälli franzesischi Inträssen un e Block vu dradizionälle yyhaimische Fierer, vor allem Muslim un Waddai-Oberschicht, rebresäntiert ghaa het. Mit dr "Tschadische Fortschrittsbartei" (PPT) isch chruz druf e radikaleri Gruppe entstande, gfiert vum spetere Bresidänt François Tombalbaye. Die Bartei het di erschte Wahle vor dr Unabhängigkait gwunne. Dr Gegesatz vu UDT und PPT isch nit nume ne ideologische gsii, dodin hän si au di regionale Gegesätz im Land gspieglet. D PPT het dr chrischtlig un „animistisch“ Side rebresäntiert, d UDT dr islamisch Norde.

Noch eme Referändum am 28. Septämber 1958 isch d Kolony Franzesisch Equatorialafrika, wu dr Tschad derzueghert het, ufglest woren, un dr Tschad isch wie di andere Dail vu dr Kolony (Gabun, Kongo (Brazzaville) un di Zäntralafrikanisch Republik) am 28. Novämber 1958 en „autonom Mitglid“ vu dr „Franzesische Gmainschaft“ wore.

Am 11. Augschte 1960 isch dr Tschad unter sym erschte Bresidänt François Tombalbaye formal unabhängig wore.

Dr Tombalbaye het autoriter regiert un e groß Missdröue gege d Demokraty ghaa. Scho im Jänner 1962 het er alli bolitische Barteie mit Uusnahm vu syre aigene PPT verbote, un di ganz Macht in syne Händ konzäntriert. Är isch brutal gege alli vorgange, wun er as Gegner aagsää het, un het Döuserti yyspeere loo.

Unter syre Herrschaft sin di zäntrale un nerdlige Landesdail arg diskiminiert wore, d Regierigsverdrätter us em Side sin dert bal as arrogant un inkompetänt aagleigt wore. Die Stimmig het schließli zuen ere Styyrrevolte in dr Prefektur Guéra, wu s 500 Doti derby gee het. Im Johr dernoo isch im Nochberland Sudan di National Befreiigsfront vum Tschad (Frolinat) entsatande, wu s Zyyl ghaa het, d Herrschaft vum Tombalbaye un vum Side z bräche. Des isch dr Aafang vun eme bluetige Burgerchrieg gsii. Dr Tombalbaye het aafangs franzesischi Druppen in s Land gholt, wu gwiisi Erfolg ghaa hän, aber d Rebellion aber nit hän chenne versticke. Schließli het er mit dr Franzose brochen un het fryndschaftligi Verbindige mit em libyische Bresidänt Muammar al-Gaddafi ufgnuu, was dr Rebällen ihre wichtigscht Unterstitzer gnuu het.

No gwiise Erfolg gege d Rebällen isch dr Tombalbaye als irrationaler un brutaler wore, ass dr Konsäns mit dr sidligen Elite broche, wu di ganze Schlisselposizionen in dr Armee, dr Verwaltig un dr Regierigsbartei ghaa hän. Wäge däm hän e baar Gendarmeryainhaite vu N’Djamena am 13. April 1975 e Butsch unternuu, wu dr Tombalbaye derby umbroicht woren isch.

Dr Butsch, wu em Tombalbaye syre Herrschaft en Änd gmacht het, isch in dr Hauptstadt begaischteret ufgnuu wore. Dr General Félix Malloum, wu us em Side gstammt isch, isch dr Schef vu dr neie Chunta wore.

D Popularitet vu dr Militerherrscher het nit lang aaghebt. Dr Malloum het d FROLINAT nit chenne besigen un het schließlig entschide, Dail vu däre Bewegig in sy Regierig yyzbinde. Anne 1978 het er si mit em FROLINAT-Fierer Hissène Habré verbunde, wu as Premierminischter in sy Regierig yydrätten isch.

Im Februar 1979 sin intärni Differänzen in Regierig eskaliert un dr Premierminischter Habré het in dr Hauptstadt N´Djamena syni Druppe gege d Armee vum Malloum gschickt. Dr Malloum isch us em Amt gjagt wore, aber dr Burgerchrieg, wu dodrus entstanden isch, het di zäntral Regierig bedytigslos gmacht. Jetz hän au anderi afrikanischi Regierige interveniert.

E Serie vu vier internazionale Kumferänze, wu zerscht vu Nigeria, speter vu dr Organisation vu dr afrikanische Staate (OAU) finanziert iworen isch, het si Mie gee, d Frakzione vum Tschad zämmezbringe. Uf dr vierte Kumferänz, wu im Augschte 1979 in dr nigerianische Hauptstadt Lagos abghalte woren isch, isch bschlosse wore, im Novämber vum nämlige Johr en Ibergangsregierig mit eme Mandat fir 18 Monet (National Unit Transition Government (GUNT)) z bilde. Dr Goukouni Oueddei, wu us em Norde gstammt isch, isch Bresidänt wore, dr Colonel Kamougué us em Side Vizebresidänt un dr Habré Verdaidigungsminischter. Die Koalizion isch aber bal wider ussenanderbrochen un im Jänner 1980 het s wider Kämpf gee zwische dr Duppe vum Goukouni un däne vum Habré. Mit libyscher Unterstitzig het dr Oueddei bis zum Johresänd d Kuntroll iber d Hauptstadt un anderi Stedt iberchuu. Wu är un dr Gaddafi im Jänner 1981 d Verainigung vum Tschad un Libye aagchindet hän, isch dr Oueddei unter starke internazionale Druck grote. Libye het uf franzesische Druck syni Druppen us dr Hauptstadt wider mießen abzie un dr Habré het mit Hilf vu egyptische, sudanesische un US-amerikanische Druppe dr Oueddei chennen us em Amt verdränge.

In dr Zwoote Republik, wu dodermit aagfange het, isch s zue schwäre Mänscherächtsverletzige chuu, s het schetzigswys 40.000 bolitischi Mord gee. Faktisch isch s Land ab 1983 am 16. Braitegrad zwaidailt gsii, im Norde het s libysch Militer gherrscht, voir allem Aouzou-Straife. In dr Johr 1986 un 1987 sin di tschadische Regierigsdruppe mit dr Hilf vu dr Franzosen in d Offensive gange (Operation Épervier). Di libysche Druppe sin us allne Stitzpinkt bis uf dr Aouzou-Straife verdribe wore. 

Anne 1989 isch dr Verdrag vu Algier iber di fridlig Regelig vum Aouzou-Gränzkumflikt unterzaichnet wore. Im Johr druf het vor em Internazionale Grichtshof (IGH) z Den Haag e Verhandlig iber dr Aouzou-Konflikt aagfange. 1994 isch dr Aouzou-Straife dur dr IGH wider em Tschad zuegsproche wore un Libye het syni Druppen abzoge.

Dr Habré isch im Dezämber 1990 dur di bewaffnet Opposizion vum Mouvement Patriotique du Salut vum Idriss Déby gstirzt un in d Flucht dribe wore. Är het im Senegal Asyl gfunde. Im Spotjohr 2005 het di belgisch Juschtiz wäge Mänscherächtsverletzige in syre Amtszyt en internationale Haftbefähl gege ne uusgstellt. Dr Senegal het en aber nit uusgliferet. Schließlig isch er am 30. Juni 2013 feschtgnuu woren un vor eme Sondergricht z Dakar aagchlagt wore. Am 30. Mai 2016 isch dr Habré zuen ere läbeslange Freihaitsstrof verurdailt wore.

Am 28. Februar 1991 isch e Meebarteiesischtem yygfiert un dr Idriss Déby isch Bresidänt wore. Är het derno au d Wahlen im Johr druf gwunne. Unter Déby sin d Beziehige zum Muammar al-Gaddafi un dr Demokratische Republik Kongo widerhärgstellt wore. 1993 het d Nazionalkumferänz en Ibergangsverfassig, -barlamänt un –regierig bschlosse. Im Dezämber 1994 un Jänner 1995 het s e Wehlerregischtrierig gee, wu aber wäge Uuregelmäßigkaite vum Oberschte Grichtshof wider annulliert woren isch, sällewääg isch d Ibergangsfaas nomol verlengeret wore. Anne 1996 isch di nei Verfassig in eme Referändum aagnuu wore.

Am 3. Juli 1996 het s Stichwahle gee zwisch em Déby un em Wadel Abdelkader Kamougué. Am 14. Juli 1996 het d Cour d’Appel s offiziäll Ändergebnis verchindet: Déby 69 % vu dr Stimme, Kamougué 31 %. In dr Barlemäntswahle aafangs 1997 het s des Ergebniss gee: MPS 66 Sitze, URD 29, UNDR 14, UDR 4, RDP un PLD je 3, AND 2 un UNRT, CNDS, FAR, ACTUS je 1 Sitz.

Ändi 1998 hän bewaffneti Ussenandersetzige zwische Regierigsdruppen un Rebällen um dr Youssouf Togoïmi im Tibesti aagfange. Im Dezämber 2001 het d Regierig e Friidesabchuu mit dr Rebälle abgschlosse.

Syt 2003 sin all mee sudanesischi Flichtling vor em Darfur-Kumflikt in dr Tschad gflichtet. Wel d Dschandschawid-Rytermilize vu Darfur au in dr Gränzregionen aktiv wore sin, het dr Darfur-Kumflikt au uzf dr Tschad ibergriffe. Mit em Aagriff vu dr Rebällenorganisazion Rassemblement pour la Démocratie et la Liberté (RDL) un Socle pour le changement, l'unité et la démocratie (SCUD) uf d Stadt Adré an dr Gränze zum Sudan am 18. Dezämber 2005, sin d Kumflikt wider eskaliert, dr Tschad het em Sudan vorgworfe, ass dä d Rebällen unterstitze diei. Mitti April 2006 isch s zue Kämpf um d Hauptstadt mit dr Rebälle chuu, wu sich in dr Front uni pour le changement (FUC) zämmegschlosse hän. Frankrych het d Regierig vum Déby unterstitzt. Dr Tschayd het di diplomatische Beziehige zum Sudan abbrochen un im Novämber 2006 isch fir großi Dail vum Land dr Uusnahmzuestand uusgruefe wore.Mit dr FUC isch e Friidesverdrag gschlosse wore, aber anderi Rebällegruppehän all mee d Kontroll iber dr Oschte vum Land gwunne. Unter Vermittlig vu Libyen isch am 26. Oktober 2007 e Waffestillstand zwisch em Bresidänt Déby un vier Rebällegruppen unterzaichnet wore. Ändi Novämber speter sin aber wider Kämpf im Oschte vum Land uusbroche. Zum Schutz vu dr Zivilbevelkerig un dr Flichtling vu Darfur isch d UN-Mission MINURCAT bschlosse wore. Im Februar 2008 het s Kämpf in dr Hauptstadt N'Djamena gee.

Ab 2008 isch dr Tschad in 22 Regionen yydailt gsii. Syt d Region Ennedi im Septämber 2012 dailt woren isch, sin s 23 Regione.




</doc>
<doc id="19067" url="https://als.wikipedia.org/wiki?curid=19067" title="Tunesien">
Tunesien

Tunesie (amtlig die "Tunesischi Republik") isch ä Staat in Nordafrika, wo im Norde und Oste an s Mittelmeer, im Weste an Algerie und im Süde an Libye gränzt. Si Name isch vom Name vo siiner Hauptstadt Tunis abgleitet. Tunesie isch s östligste vo de Maghreb-Länder. Die grössti vorglagereti Insle isch Djerba (514 km²). D Flechi vom Land isch dopplet so gross wie die vo Östriich.

Tunesie isch s nerdligscht Land z Afrika un nume 140 Kilometer ewäg vu Sizilie. S lyt zwisch em Mittelmeer un dr Sahara, zwische 37° 20’ un 30° 10’ nerdliger Braiti un zwische 7° 30’ un 12° eschtliger Lengi. Di grescht Nord-Sid-Uusdehnig zwische Cap Blanc un dr Gränzstation Bordj el Khadra bedrait rund 780 km, di grescht Oscht-Wescht-Uusdehnig zwische dr Insle Djerba un Nefta rund 380 km. D Mittelmeerkischte het e uugfehri Lengi vu 1300 Kilometer.

Dr Nordweschte vu Tunesie wird vum Tell-Atlas bstimmt. Parallel zue dr Nordkischte verlaufe vu dr algerische Gränze bis zue dr Bucht vu Bizerta d Gebirgszig vu dr Kroumirie (700–800 m Hechi). Derno schließt sich nordeschtli s Mogod-Bärgland (300–400 m Hechi) aa, wu zem Byschpel am Cap Blanc in ere zmeischt gäche Felskischte ins Mittelmeer abgheit. Uf dr vum Wind abgchehrte Syte vum Gebirg schließt sich s Dalbecki vum Medjerda aa, wu ganzjehrig Wasser fiert un wu dr Unterlauf vun em zue dr wichtigschte Agrarzone vum Land ghert.

D Bärgrucke vu dr Dorsale verlaufe vu Nordoscht (vum Weschtrand vum Cap Bon uus) no Sidwescht mit em hegschte Bärg vu Tunesie (Djebel Chambi, 1544 m) mit ere Lengi vu 220 Kilometer. Di nordeschtli Verlengerig vu däne Gebirgszig bildet d Halbinsle Cap Bon mit fruchtbare Ebene un e baar Bickel (Djebel Beno Oulid, 637 m un Djebel Korbous, 419 m), wu aber as eigeständigi Landschaftsregion ufgfasst wird.

Eschtli vu dr Dorsale, an dr Mittelmeerkischte lang zwische Hammamet un Skhira, Sousse un Sfax, lyt dr Sahel (arabisch fir Kischte) gnännte Kischtestraife, wu dur Oschtwind, wu d Räge bringe, seli fruchtbar isch un unter anderem großi Olivebaumkulture megli macht.

Sidli vu dr Dorsale schließt sich d Region vum Zentraltunesische Steppeland aa, wu an ihrem Sidrand mit em "Nerdlige Gebirgssaum" e Ibergang bildet zue dr Schottsänki (Chott el Djerid un Chott el Gharsa). Die Landschaft, wu vu Salzseeä un Oase breg wird, goht wyter sidli am Eschtlige Große Erg in d Wieschtelandschaft vu dr Sahara iber. In sideschtliger Richtig chunnt derno s bis zue 600 m hoch Chalchstaiplatoo Dahar, wu mit eme Schichtstapfleland an d Wieschtesteppe vu dr Djeffara-Ebeni aaschließt. Die Landschaft goht wyter iber d Landesgränze no Libye.

Am Mittelmeer lang, um dr Golf vu Gabès lyt d "Litoralzone", wu dur sandigi Flachkischte, Lagune un vorglagereti Insle (zem Byschpel Djerba) gchännzaichnet isch.

D Gwässer vu Tunesie sin fascht alli im Norde vum Land. Dr wichtigscht Fluss isch dr Medjerda, är chunnt di maischte Niderschleg iber (400 mm pro Johr) un fiert 82 % vu dr Wasservorchuu. Dernäbe git s no ne baar chlaineri Wadi, also Fliss, wu nit s ganz Johr Wasser fiere. Di wichtigschte Seeä, Lagune un Sabcha sind dr See vu Bizerta, dr Ichkeul-See, dr See vu Tunis, d Lagune vu Ghar El Melh, d Sabcha Ariana un d Sabcha Sejoumi.

D Landesmitti un dr Side vu Tunesie sin gchännzaichnet dur Ariditet un Abflusslosigkait. D Gwässer wie d Sabcha Sidi El Héni hän nume 12 % bzw. 6 % vu dr Wasserressurce. S git aber dert großi Grundwasservorchuu, sällewääg het mer d Flechi an Oase in dr letschte dryssg Johr vu 15.000 uf 30.000 Hektar chenne vergreßere.

Scho in dr Kolonialzyt isch aagfange wore mit em Böu vu Stauseeä, dertemol vor allem go Tunis mit Drinkwasser z versorge. No dr Uuabhängigkait sin die Brojäkt wytergfiert wore, derno mit em Ziil vun ere Bewässerig. Syt dr 1980er Johr isch d Verstedterig fir dr stark Aastiig vum Wasserbedarf verantwortli. Mittlerwyyli git s z Tunesie 21 großi Staudämm, e Huffe chlaineri Stauaalage un 98 Chleraalage. 80 % vum Wasserverbruuch isch anne 2000 uf d Landwirtschaft gfalle. Ab em Johr 2030 wird mit ärnschthaftem Ressurcendefizit an Sießwasser grächnet.

Z Tunesie stoße s mediterran un s arid Klima ufenander. D Niderschleg nämme vu Nord no Sid ab un vu Oscht no West lycht zue. Mer cha dr winterfyycht-summerdrucke Norde, di zentraltunesische Stepperegion, wu vum e wägselhafte Klima bstimmt wird, mit haiße Summer, chalte Winter un weniger Niderschleg, d Mittelmeerkischte mit em uusglichenere Klima, wu vum Meer beyyflusst wird, un s Wieschteklima sidli vu dr Schott unterschaide.

Wie wyter mer ewäg chunnt vum Mittelmeer wird s Klima all kontinentaler. D Mitteltemperature ligen im Jänner bi 10 °C, im Augschte bi 26 °C (Tunis). Sidli vum Atla herrscht ganzjehrig e druckehaiß Wieschterandklima mit arg uuregelmäßige Niderschleg. D Temperature cheme do uf Maximalwärt vu bis zue 45 °C mit bis zue 10 °C Temperaturdifferenz im Schatte (normalerwyys nume rund 5 °C).
Di extremschten Unterschid git s in dr Sahara mit Summertemperature vu 50 °C un Bodefrescht im Wintert. E argi Hitz cha dr Schirokko, e Saharawind, wu z Tunesie "Chehili" wird. 

Niderschleg git s fascht nume in dr Wintermonet, zmaischt härgfiert vu Diefuuslaifer vu wyter nerdli glägene Weschtwinddrift. Im Summer lyt s gsamt Land im Beryych vu dr subtropische Hochdruckzone, wu d Diefdruckbiet vu dr Weschtwinddrift um s Mittelmeer ummelaitet. In Uusnahmsfäll cha s aber au im Summer zue heftige Rägefäll chuu, wu di vorhär uusdrecknete Wadi in Strem verwandle, wu alles mitrysse. Derwylscht im Norde di jehrli Niderschlagsmängi bi 500–1.000 mm an dr Nordkischte un 1.500 mm im Gebirg lyt un dodermit fir e erfolgryyche Rägefäldböu längt, isch im Side d Verdunschtig sterker wie di uuregelmäßig Niderschlagsmängi vu hegschtens 200 mm im Johr.

An dr Nordkischte un im Atlasgebirg wagst e mediterrane Laub- un Hurschtwald (Macchie) mit Staiaiche, Korkaiche un Aleppo-Fohre, wu s näbe Chlaiwild au Wildsei het. Zwische 1990 un 2000 het dr Waldbstand um 0,2 % zuegnuu. In dr Steppe, wu sich wyter sidlig aaschließe, läbe unter anderem Gazelle. In dr Wieschtbiet het s zem Byschpel Haigumper, Skorpion, Schlange un Muusvegel.

Öbbe 98 % vo de Tunesier si Araber und arabisierti Berber und 1,2 % Berber. Drnäbe git s Minderheite vo Franzose, Italiener und Malteser. Tunesie isch sehr ungliich besiidlet; 70 % vo de Iiwohner läbe im Norde vom Land, vor allem an der Küste. 65 % hai 2005 in Stedt gwohnt. Au wenn s Bevölkerigswaggstum (2004: 1 %) ufgrund vo intensive Familieplanigskampagne sinkt, isch 2005 der Adeil vo de Iiwohner under 15 Johr no 26 % gsi. Tunesie ghört zu de wohlhabendere Länder vo Afrika. Arbetsgsetz bestöhn scho sit 1910; s Sozialversicherigssystem wird wiiter usbaut. S relativ guet entwigglete staatlige Gesundheitswäse brobiert, s Stadt-Land-Gfäll abzbaue. D Läbenserwartig isch 2005 73 Johr gsi. D Schuelpflicht bestoht vom 6. bis zum 14. Läbensjohr; öbbe 17 % vo alle Mann und 35 % vo alle Fraue si 2004 no Analphabete gsi. Scho 1674 isch d Universität vo Tunis gründet worde.

Der Islam isch in Tunesie d Staatsreligion; öbbe 99 % vo der Bevölkerig si sunnitischi Muslim. Es het nume wenig Christen (20.000 Katholike und protestantische Minderheit) und di si meistens vo europäischer Abstammig. Drnäbe git s no rund 2.000 Jude, dr Räst von erä uralte Bevölkerigsgruppe, wo früehner emol bedütend gsi isch. Uf der Insle Djerba stoht sit wohrschiinlig meh as 1.000 Johr d Al-Ghriba-Synagoge („Die Erstuunligi“), eini vo de ältiste Synagoge vo der Wält. Jedes Johr, am 33. Tag noch em Pessach-Fest (gliichziitig mit em westchirchlige Ostertermin), findet do die grössti jüdischi Wallfahrt vo Nordafrika statt. Zu dere Wallfahrt wärde Gläubigi us der ganze Wält erwartet. Uf Djerba läbe au no ä baar muslimischi Kharidjite.




</doc>
<doc id="19070" url="https://als.wikipedia.org/wiki?curid=19070" title="Uganda">
Uganda

Uganda (Dütsch: []; Änglisch: []) lit z Ostafrika und gränzt im Norde an dr Sudan, im Oste an Kenia, im Süde an Tansania, im Südweste an Ruanda und im Weste an die Demokratischi Republik Kongo. D Gränze mit Kenia und Tansania befindet sich zum Teil in dr Mitti vom Viktoriasee.

Im Vergliich zu andere ostafrikanische Staate isch Uganda riich an fruchtbare Böde und isch dorum vom Winston Churchill as „Perle vo Afrika“ bezeichnet worde. Wäge der lange Ziit, wo Diktature gherrscht hai, und wägem Bürgerchrieg vo 1966 bis 1986 und der Unterstützig vo Bürgerchriegsgruppe in Nochberländer dänggt mä im allgemeine nüme an das. Der Süde vom Land wird hützudag widr vo Touriste bsuecht, in de nördlige Gränzprovinze si aber immer no d Reisewarnige vo de usländische Verträtige, au wenn s sit 1999 keini Übergriff uf Usländer me ge het.

Uganda isch vu See, em Wysse Nil (do: Viktoria-Nil un Albert-Nil), Urwälder un Savanne bregt. Im Side vum Land verlauft dr Äquator. Dr diefscht Punkt z Uganda isch dr Unterlauf vum Albert-Nil uf 610 m iber em Meeresspiegel. Dr Margherita Peak (au Mount Stanley) im Ruwenzori-Gebirg isch mit 5.110 m dr hegscht Punkt. D Gsamtflechi vum Land umfasst 241.038 Quadratkilometer, 199.710 Quadratkilometer dodervu sin Landflechi, 36.330 Quadratkilometer Wasserflechine. 

Wichtigi Rohstoff vum Land sin Chupfer, Kobalt, Chalchstai, Nickel un Staisalz. Wasserchraft un dr landwirtschaftlig nutzbar Bode sin wyteri Ressource. Anne 2009 sin z Uganda großi Vorchuu vu El un Ärdgas entdeckt wore. Di gsicherete Resärve lieg bi zmindescht 700 Mio. Barrel El. 

Uf s tropisch Klima im Side un in dr Mitti vum Land wirkt sich uus, dass Uganda zum greschte Dail uf eme Platoo um 1.000 m iber em Meeresspiegel lyt. S Klima isch tropisch-warm, aber dur d Hechelag abgchielt. Wäge däm isch s nit ibermäßig haiß un au nit bsundersch chalt. D Tämperature schwanke zwische 25 un 30 °C am Dag, znacht sin s zmaischt um 17 °C. D Extremwärt lige zwische 10 un 35 °C. D Niderschleg (1000–1500 mm) sin friejer uf s ganz Johr verdailt gsii, s het nume zwoo druckeni Periode (Dezämber bis Februar un Juni bis Augschte) ghaa. Mittlerwyli git s z Uganda vor allem im Norde Regione, wu s johrelang nit rägnet, derwylscht dr Räscht vum friejer tropisch fychte Land allmeh vum Monsun bregt wird un hite nume no ai Rägezyt het.

Z Uganda git s e seli arterychi Bflanzewält. D Savanne vu Oschtafrika goht in dr Rägewald vu Zäntralafrika iber. Di urspringlig Fauna isch in dr Nationalpark no am endschte erhalte, au dert aber dur Burgerchriegsentwicklige beyydrächtigt. Nume z Uganda haimisch isch dr Uganda-Kob "(Kobus kob ssp. thomasi)", e Antilopeart us dr Gattig vu dr Wasserbeck. S Wappedier, dr Chronekranich, isch vor allem um dr Viktoriasee no zimli hyfig. Negativ uusgwirkt het sich im Viktoriasee s Uussetze vum Nilbarsch zum Staigere vu dr Fischereiertreg, wel doderu e Huufe endemischi Fischarte uusgrottet wore sin, vor allem verschideni Buntbarsch. Derzue wird d Wasseroberfleichi vu neophytische Wasserhyazinthe zuegwuecheret.

Z Uganda git s nyyn Nationalpark un segs Wildpark, wu iber s Land verdailt sin un wu unterschidligi Landschafte gschitzt sin.

Di segs Wildreservat sin:

Z Uganda läbe iber 40 Velker zämme, wu alli aigeni Sproche, Kulture un Bryych, zum Dail au no aigeni Religione hän.

Iber d Helfti vu dr Bevelkerig, insgsamt 60 Brozänt sin Bantu, wu in dr Hauptsach in dr Biet sidlig un weschtlig vum Kiogasee läbe. S grescht Bantuvolk sin d Baganda, wu 16,9 % vu dr Bevelkerig stelle un em Land dr Name gee hän. D Ankole un d Basoga hän je 8,4 %, d Bakiga 6,9 %, d Bagisu 4,6 % un d Banyorot 2,7 %. Chlaineri Banntuvelker sin unter anderem d Batoro, d Bagwere, d Bakonjo, d Banjaruanda un d Rundi.

Im mittlere Norde läbe Nilote, vor allem d Langi mit 6,1 % un d Acholi mit 4,7 % Bevelkerigsaadail, dernäbe au d Alur un d Jopodhola. Insgsamt stelle di nilotische Velker 15 % vu dr Bevelkerig. Unter dr Hamitonilote git s vor allem d Iteso mit 6,4 % un d Karamojong.

Im Norde läbe Volksgruppe, wu Sudansproche schwätze un rund 7 % vu dr Bevelkerig stelle, di grescht dervu d Lugbara mit eme Aadail vu 4,2 %.

Dr Aadail vu dr Nit-Afrikaner isch mit 0,98 Brozänt gring (Asiate 0,820 %, Europäer 0,095 % un Araber 0,066 %).
Z Uganda wäre insgsamt 35 verschideni Sproche gschwätzt, zwai wyteri sin mittlerwyli uusgstorbe: 

Rund 85 % vu dr Gsamtbevelkerig vu Uganda sin Chrischte, remisch-katholisch rund 42 %, anglikanisch rund 36 %. Iber 12 % sin Muslim, di maischte dervu Sunnite. Rund 1 % vu dr Bevelkerig sin no Aahänger vu draditionälle afrikanische Religione. Derzue git s chlaini Gmai vu schwarzafrikanische Jude, d Abayudaya bi Mbale, wu rund 750 Mitglider umfasst. Syt e baar Johr sin im Land au versterkt US-amerikanischi evangelikali Bfingschtchilche aktiv.

No dr Volkszellig vu 2002 verdaile sich d Religione z Uganda eso:

Mer nimmt hit aa, ass es z Uganda friejer e gschlossene Räägewald gee het, wu Twa („Pygmäe“) as Jeger un Sammler gläbt ghaa hän. Vor rund 2000 Johr sin die Stämm dur d Ywanderig vu Hiritevelker us em Norde all mee zruggdrängt wore, wu kuschitischi Sproche gschwätzt hän, un schließli vu Ackerbuure, wu Bantusproche gschwätzt hän. Um 100 n. Chr. soll s nomol zuen ere Yywanderig vu Hirtenvelker im Weschte vu Uganda chuu syy.

Us däne Stammesgsellschafte hän si ab em 9. Johrhundert greßeri Bantu-Gmainwäse rusbildet. Speter sin Hima derzue chuu, wu uf däne Gmainwäse ufböue hä nun d Fierig ibernuu hän. Wel d Bevelkerigsgruppe divers un seli mobil un au kulturäll relativ flexibel gsii sin, het s im Lauf vu dr Zyt en Iberlagerig gee zwische dr Bantu-Ackerbuure un dr Hima-Viizichter.

Ab em 10./11. Johrhundert het si unter dr Batembuzi s Rych Kitara bildet. Sy Hauptstadt isch Bigo Bya Mugenyi gsii. No dr Dinaschty vu dr Batembuzi sin d Bachwezi chuu, wu mit ihre Yywanderig im 14. Johrhundert e baar Neierig brocht ghaa hän wie dr Kaffee, d Yyseproduktionun s Ankolerind. S Rych het sy Hegschtpunkt im 14./15. Johrhundert ghaa un isch derno langsam ussenander gheit un im Rych Bunyoro ufganfe, wu au Bunyoro-Kitara gnännt wird.

Ab em 15. Jahrhundert isch im Weschte vu Uganda am Albertsee s Chenigrych vu Bunyoro entstande, wu vu nilotische Hirte grindet woren isch un s erscht vu dr fimf große Rych vu Uganda gsii isch. Ab em 17. Johrhundert isch Buganda am Nordweschtstade vum Viktoriasee all yyflussrycher wore un isch im 18. Johrhundert s wichtigscht vu dr ugandische Rych wore. Chenig vu Buganda, wu si "Kabaka" gnännt hän, hän ihre Rych vor allem dur Raubzig sterker gmacht un dur dr Handel mit Elfebai mit dr Araber an dr Kischte vum hitige Kenia. Anderi chlaini Rych sin Ankole im Sidweschte, Busoga im Sidoschten un Toro zwische Ankole un Bunyoro. Toro isch e Provinz vu Bunyoro gsii, het si 1822 vu sällem losgsait un isch 1891 endgiltig unäbhängig wore.

Di nilotische Gruppe vum Norde sin Nomaden un Hirtevelker sii, wu si in chlainere Stammesbiet organisiert gha het.

Z Buganda isch dr Grundesitz in dr Händ vum Kabaka mit Sitz z Kampala gsi. Ä het an d Spit vu dr "Saza", dr ainzelne Dischtrikt vu Buganda, "Chief" gstellt, wu fir d Ornig gsorgt hän, d Styyre yydribe, Rächt gsproche un s Land an d Buure verdailt hän. Si hän zum "Bakungu" ghert, em hecher Adel, un hän e Dail vu ihre Privilegien an dr "Batongole", dr nider Adel, chenne delegiere. Dää Adel het chenne vum Kabaka bstimmt wären un isch nit primär eerbli gsii. An dr Syte vum Kabaka isch dr "Lukiko" gstande, ne Rot vu hoche Adlige, wu nit het derfe mitbstimme, wu aberyyfluss ghaa het uf Entschaidige. Dr Kabaka het au ne stark Chriegsvolk ghaa un e Flotte vu rund hundert Chriegsboot. Z Buganda het s au ne guet Stroßesischtem ghaa.

Bunyoro isch vum Omukama glaitet wore, wu s Land au iber Chief verwaltet het. Im Gegesatz zum Kabaka het er aber kai feschte Sitz ghaa.

Villicht ab 1840 het dr Handel vu Buganda mit dr Araber all mee zuegnuu, wu Sklave un Ekfebai gchauft hän. Au di chlainere Rych vu Kitara, wu wider e gwissi Autonomy vu Bunyoro gwunne het, un Karagwe im Oschte hän Hnadelskontakt ghaa zue dr Araber. E Dail Regione sin um des Zyt islamisiert wore.

Unter em Kabaka Mutesa I., wu 1856 in s Amt chuu isch, isch Buganda uf em Hegschtpunkt vu sye Macht gsii. Um des Zyt isch s zue dr erschte Kontakt mit europäische Afrikaforscher chuu. Des isch vor allem z Buganda gschääne, wu uffiger zue dr dr Främde gsii isch wie Bunyoro un di andere Rych. 1862 het dr Kabaka dr John Hanning Speke un dr James Augustus Grant empfange un 1875 dr Henry Morton Stanley. In dr 1860er un 1870er Johr hän d Khedive vu Egypte unter anderem dur dr Ismail Pascha un dr Emin Pascha bis in Norde vu Uganda expandiert. Anne 1877 sin uf Wunsch vum Kabaka zum erschte Mol anglikanischi un 1879 katholischi Missionar in s Land chuu. Dr Kabaka het dodermit dr islamisch Yyfluss welle yygränze, wu vu Norde un Weschte här chuu isch. Dail vum Hof un vum Rot, em Lukiko, sin Chrischte wore. D Arbet vu dr Missionar het er aber aafangs uf d Hauptstadt bschränkt. Bal sin au erschti Gsandte vum Dytsche Rych, vu Frankrych un vu Großbritannie yydroffe. D Eurpäer, wu all mee wore sin, hän bal au aagfange in andere Biet z missioniere. Wel e Hufe lokali Fierer versuecht hän iber d Europäer mit däne ihre modärne Waffe ne greßeren Yyfluss z kriege, isch s bishärig Herrschaftssischtem schnäll deschtabilisiert wore. Di religiesen un nationale Konflikt vu dr Europäer unterenander hän bal au zue Konflikt unter dr jewylige afrikanische Gfolgschafte gfiert. Zuen eme erschten Uusglych unter dr Europäer isch s 1884/1885 chuu, wu uf dr Kongokonferänz d Aasprich vu Großbritannien uf Uganda anerkännt woren isch. In wytere Verdreg 1886 un im Helgoland-Sansibar-Verdrag vu 1890 hän d Kolonialmächt di wyter Ufdailig vum Biet greglet. E Versuech vum Carl Peters, mit em Uganda-Verdrag dytschi Aaspric uf Biet nerdli vum Victoriasee durezsetze, isch fähl gschlaa. Dytsch-Oschtafrika isch feschtglait wore uf d Biet vum hitige Feschtland-Tansania, Ruanda un Burundi, derwylscht di hitige Staate Uganda un Kenia as "British East Africa" zämegfasst wore sin.

Dr Mwanga II. isch anne 1884 no sym Vater uf dr Droon chuu. Im Gegesatz zue sällem isch dr Mwanga aggressiver ufdrätte. Anne 1885 het dr Bischof James Hannington feschtsetze un derno hiirichte loo. Syni Bolitik het zwische 1887 un 1894 zue drei bluetige Burgerchrieg gfiert. 1888 isch er noch eme Gfächt bi Mengo abgsetzt un dur sy Halbbrueder Kiwewa Mutebi II. uusduscht wore, wu vu dr Briten unterstitzt woren isch. Wu dr Mwanga II. 1890 e Schutzvertrag mit em Frederick Lugard vu dr "Imperial British East Africa Company" (IBEAC) unterschribe het, hän d Brite d Unterstitzig gwächslet, un dr Mwanga isch wider uf dr Droon chuu. 1892 het e s uffige Konflikt gee zwische franzesische Katholike, wu lieber e dytschi Kolonialherrschaft z Uganda ghaa hätte, un britische Proteschtante. Aafangs hän d Franzose d Oberhand gwunne, aber dur s militerisch Yygryfe vum Lugard sin d Franzose gschlaa wore. Um die Zyt isch Uganda dur Epidemie druckt wore, wu dur dr Kontat zue dr Ussewält in s Land chuu sin, dodrunter d Rinderpescht, d Schlofchranket un di Schwarze Blootere.

Dr britisch Gsandte Sir Gerald Portal isch 1893 in s Land chuu un het si z Entebbe nidergloo, was derzue gfiert het, ass d Stadt speter d Hauptstadt vu Uganda woren isch. Är het Buganda zue me britische Protektorat gmacht un e uusgwytete Schutzverdrag mit em Mwanga abgschlosse. Dodermit het Großbritannie s Rych änger an si bunde, aber au d Verwaltig im Biet ibernuu. Dr Mwanga isch as Suverän bstetigt wore, het aber d Brite militerisch mieße unterstitze gege d Rych Toro, Ankole, Busoga un Bunyoro. D Brite hän militerisch gsiigt iber Bunyoro un d Acholi im Norde, derwylscht Busoga un Ankole hän mieße Verdreg zuestimme, wu si unter di britisch Oberherrschaft chuu sin. Dr Kasagama, dr "Omukama" vu Toro, het 1891 dr Frederick Lugard um Unterstitzig gege Bunyoro bäte. Anne 1897 het dr Mwanga ne Ufstand gege d Briten aagfange, isch aber 1898 bi Kislaira gschlaa wore un gflichtet. Uf dr vakant Droon hän d Brite dr aijehrig Suhn vum Mwanga, dr Daudi Chwa II., gsetzt. Fir d Amtsgschäft hän si Minischter yygsetzt. 

Im Johr 1896 het dr Henry Edward Colville s Protektorat Uganda proklamiert, dr Henry Hamilton Johnston het d Herrschaft vu Großbritannien ändgiltig abgsicheret mit eme neie Verdrag anne 1900, em Buganda Agreement. E Dail vu dr Biet vu Bunyoro isch unter dr Adlige vu Buganda ufdalt wore un au s Land vu Buganda isch zwisch em Kabaka un dr Chiefs ufdailt wore. 1897 het s en Ufstand vu nubisch-egyptische Druppe gee, wu d Brite mit Druppe vu Britisch-Indien nidergschlaa hän.

Anne 1902 isch d "East Uganda Province" an Kenia aaglideret wore go di 1901 nei böue erscht Etappe vu dr Uganda Railway, wu bis Kisumu am Viktoriasee gangen isch, ganz unter dr Kontroll vu aim Biet z haa. Ab Kisumu si Waar un Passaschier aafangs di letschte 300 km per Dampfschiff iber dr Viktoriasee uf Buganda brocht wore. Wu d Bahnlinie schließli fertig böue gsii isch, sin d Cheschte fir Waredranspport an d Kischte um 97 % gsunke.

Di kolonial Wirtschaft isch aafangs bschränkt gsii uf landwirtschaftligi Exportgieter ("Cash Crops") wie Böuwulle un Kaffee. Vor allem dr Aaböu vu dr Böuwulle isch vor em Erschte Wältchrieg firschi dribe woren un isch vu me Exportvolume vu 200 Pfund Sterling anne 1905 uf 52.000 Pfund 1908 un schließlig uf 369.000 Pfund 1915 gstige. Wel aber di draditionälle Nahrigspflanze aber nimi gsetzt wore sin, isch s zue ne baar Hungersnet chuu. Mer goot dervuuus, ass d Bevelkerig vu dr Oschtprovinze zwische 1890 un 1923 vu rund 1 Million uf 220.000 zrugggangen isch.

Wel Uganda, andersch wie dr Nochber Kenia, kai Sidlerkolony woren isch, isch d Zahl vu dr europäisch Sidler seli niderig blibe. S Buureland isch zum große Dail in dr Händ vu dr Yyhaimische blibe. D Afrikaner hän aber dur d Mission schnäll europäischi Lääbesart aagnuu. Bal hän e Hufe Lyt chene lääsen un schybe, scho 1911 sin zwoo Monetszytschrifte uf Luganda uusechuu ("Ebifa" un "Munno"). Au di erschte Hochschuele sin grindet wore, wie d "Mengo High School", "St. Mary's Kisubi", "Namilyango", "Gayaza" un s "King’s College Budo", alli z Buganda. 1922 isch z Kampala di hitig Makerere-Universitet grindet wore, wu aafangs e Tächnikum gsii isch, ab 1938 hecheri Schuel undab 1950 e vollwärtigi Universitet. Wu s Land dur d Bahnlinie un d Kolonialverwaltig allmee ufgschlosse woren isch, sin e Hufe Asiaten uf Uganda emigriert. Si hän bal wichtigi Peschte im Handel un zum Dail au in dr Induschtry ibernuu. Di indisch Rupie isch e Zytlang bis zum Änd vum Erschte Wältchrieg s Hauptzahligsmittel gsii.

Wel si Buganda frie dr spetere Kolonialmächt zuegwändet het, het dr haimisch Adel au no dr Kolonialisierig no großi Vordail ghaa. Si hän Peschte in dr Verwaltig iberchuu, au in dr andere Biet vu dr Kolony. Au d Plantasche hän vylmol haimische Chiefs ghert, wel ene dr Verdag vum Johnston vu 1900 rund d Helfti vum Land vu Buganda zuedailt ghaa het. S Zäntrum vu Buganda um Kampala un Entebbe isch s kulturäll un wirtschaftli Zäntrum vum neie Staat wore. Um die Zyt, wu si s Land guet entwicklet het, het dr Winston Churchill vu dr „Perle vu Afrika“ gschwätzt. Wel s die Entwicklig aber nume im Side gee het, isch dr Gegesatz zue dr Velker im Norde no verscherft wore.

1918 isch em Biet vu Uganda au d "West Nile Province" zuegschlaa wore, dodermit het s Land di hitige Umriss kriegt.

Anne 1920 isch em Gouverneur vu dr britisch Chrone zum erschte Mol e Legislativrot an d Syte gstellt wore, wu aber aafangs nume Brite din gsii sin, ab 1926 au Inder, Afrikaner dergege nit. In dr 1930er un 1940er Johr hän d Brite Verornige wie d "Native Produce Marketing Ordinance" in Chraft gsetzt, wu d iberregional Handel, wu in dr Hand vu Brite un Inder glägen isch, vor dr schwarze Buure abgschottet het.

En erschti bolitischi Organisation unter dr Schwarze isch d "Young Baganda Association" gsii, wu 1915 grindet woren isch un si us junge, relativ guet uusgbldete Baganda zämegsetzt het.si hän si wie "Uganda African Civil Servants Association" vu 1922 derfir yygsetzt, ass Noodail vu dr afrikanische Händler un Beamte abschafft wäre. D Landbesitzer hän si in dr "Bulungwe bwa Buganda" (ab 1934 "African Welfare Association") un 1939 in dr "Bana ba Kintu" organisierte. Ass ihre Protescht gege Landchaif vu dr Kabaka-Regierig vu Buganda gwaltsam nidergschlaa woren isch, het 1944/1945 zuen eme Generalstraik gfiert. As Folg sin e baar Zuegständnis gamcht wore bim Zuegang vu dr Afrikaner zue lokale bolitische Gremie.

Anne 1946 isch d "Bataka Party" un 1947 d "Uganda African Farmer Union", wu gege Handelsmonopol bi dr Böuwulle- un Kaffeeproduktion kämpft hän. E Verchaufsboykott vu dr Böuewulleproduänte 1949 het zum Verbot vu dr bode Organisation gfiert. Ihri Fierer hän si derno 1952 zue dr erschte bolitische Bartei vum Land zämedue, em "Uganda National Congress" (UNC), wu ne federativi Verfassig, allgmaini Wahlen un e Sälbschtregierig dur Afrikaner gforderet hän.

Dr Druck uf d Briten isch all greßer wore un as Zuegständnis sin all mee Afrikaner in dr lokale Verdrättige zuegloo wore. No Uurueje anne 1945, wu zum Mord am e Minischter vu Buganda gfiert het, scih bschlosse wore, ass zum erschte Mol 31 vu 89 Sitz im Lukiko solle gwehl wore. Ab 1946 sin ind dr national Legislativrot au Afrikaner ufgnuu wore.

Di wirtschaftli Liberalisierig, verbunde mit dr postiven Yyfliss vun ere guete Wältwirtschaft, het fir e lange Ufschwung z Uganda gsorgt, was aber au all mee Europäer un Asiaten in s Land brocht het.

In dr 1950er Johr het dr Kabaka Mutesa II. s Zyyl vun eme unabhängige Staat Buganda verfolgt. Im Gegesatz doderzue het dr Gouverneur Andrew Cohen en Oschtafrikanischi Federation us Kenia, Tansania un Uganda welle bilde noch em Vorbild vu dr Federation vu Rhodesi un Njassland. D Afrikaner hän des aber stark abglähnt, wel si gferchetet hän, ass di wysse Sidler vu Kenia un Tansania derno ne rassistischi Minderhaitsregierig bilde wie z Rhodesie. 

Z Buganda het si 1955 d "Progressive Party" (PP) grindet, wu broteschtantisch bregt gsii isch. Die het in Verhandlige gschafft, ass dr Kabaka Mutesa no syre Uuswysig dur dr Gouverneur Cohen anne 1955 noch e Hufe Brotescht wider in s Land het chenne retuurchuu, är isch wider uf dr Droon chuu un het e konschtitutionälli Monarchy akzeptiert. D PP het dodernoo an Yyfluss verlore. 1956 het dr Benedicto Kiwanuka d "Democratic Party" (DP) grindet, wu si uf Chlaibuure un Katholike gstitzt het.

Anne 1958 het s di erschte diräkte Wahle zum Legislativrot gee, wu fimf Abgordneti vum UNC unter em Obote, ain vu dr DP un sibe Unabhängigi gwehlt wore sin. D DP het mit em Kiwanuka aber glychzytig d Meehait im Lukiko gwunne.

Im Johr 1960 het dr Milton Obote as Gegegwicht zue dr katholische DP dr broteschtantisch "Uganda People’s Congress" grindet, wu Noofolger vum UNC woren isch. Dr Obote isch e Lango gsii un sällewääg gege ne Buganda-Hegemony. Im nämlige Johr het Buganda aisytig d Unabhängigkait verchindet, wu aber vu Großbritannien ignoriert woren isch un kaini Folge ghaa het.

Syter anne 1958 het s Verhandlige mit Großbritannie gee iber di zuechimftig Verfassig vu Uganda. 1961 hän nationalistisch-traditionalistischi Baganda d Bewegig "Kabaka Yekka" (KY, „ellai dr Kabaka“) grindet, wu d Wahlen im Merz 1961 boykottiert het. Doderdur het d DP e Großdail vu dr Sitz gwunne. Dr Kiwanuka isch dodermit dr erscht yyhaimisch Regierigsschef z Uganda wore. D UPC un d KY sin in dr Oppsition gsii. Bi dr Verhandlige iber d Unabhängigkait het dr Kiwanuka syni Vorstellig vun eme zäntralistische Uganda aber nit chenne duresetze. Bi dr Wahle im Friejohr 1962 het derno d KY z Buganda gwunne, dr UPC im Räscht vum Land.

Im Mai 1962 isch dr Obote as Fierer vun ere UPC/KY-Koalition Regierigsschef vum Land wore un het s am 9. Oktober vum nämlige Johr as Premierminischter in d Unabhängigkait innerhalb vum Commonwealth gfiert. S Commonwealth isch dur dr Generalgouverneur Walter Fleming Coutts verdrätte wore. Buganda het e federative Status iberchuu, di andere vier traditionälle Rych e halbfederative. Zeh anderi Provinze sin vu Gouverneur vu dr Zäntralregierig regiert wore. D Hauptstadt isch Kampala wore statt Entebbe.

Am 9. Oktober 1963 isch Uganda ne Republik wore. S Amt vum Generalgouverneur isch abgschafft un dur e rebresäntative Bresidänt uusduscht wore. Des Amt het dr Kabaka Mutesa II. iberchuu, wu aber mit däm rebresäntative nit zfride gsii isch. Vor allem e Referändum im Novämber 1964 iber d Rugggab vu dr 1900 an Buganda verlorene Biet het dr Gegesatz zwisch em Mutesa un em Obote verscherft. 

Anne 1964 het dr Obote aagfange mit dr Verstaatlichung vu Dail vu dr Wirtschaft. D Gschäftslyt hätte 60 % vu ihre Bedriib an dr Stott sollen abgee. Des isch aber arg uupopolär gsii un het dr Wirtschaft selig schadet. Derzue isch 1966 bschlosse wore, ass d Großgrundbsitzer entaignet wäre.

Am 4. Februar 1966 het s Barlemänt wäg dr Verwicklige vum Obote un sym Militärschef Oberscht Idi Amin in illegali Gschäft im Zämehang mit em Kongo-Konflikt fir d Absetzig vum Obote gstimmt. Dää het aber sy Amt nit ufgee un het d Verfassig usser Chraft gsetzt. Fimf Minischter sin verhaftet un d Chief us dr Regionalbarlemänt uusegheit wore. Mit ere neie Verfassig sin di draditionälle Chenigrych abgschafft un Buganda in mehreri Dischtrikt ufdail wore. Dr Obote het si zum Staatsbresidänt un Regierigsschef in aire Person gmacht un het e sozialischtische, zäntralistische Ainhaitsstaat uusgruefe. Dr Widerstand vu Buganda het er militerisch niderschlaa loo un het dr Mutesa aus em Land dribee. Dää isch derno uf Großbritannie gflichtet.

Dr Obote isch wäg sym autoritere Fierigstiil ghasst wore, en Attentat im Dezämber 1969 het er verletzt iberläbt. Är het versuecht, syni Popularitet z lupfe mit dr "Common Man’s Charter", wu ne klasselosi Gsellschaft un e grächteri Landverdailig vorgsääne het. 

Dr Armeeschef Idi Amin isch all mee ne Gegner vum Obote wore. No voreb di blante Wahle hän chenne duregfiert wäre, het dr Amin am 25. Jänner 1971 dr Obote, wu do grad uf ere Konferänz vum Commonwealth "(Commonwealth Heads of Government Meeting)" z Singapur gsii isch, dur e Butsch gstirzt.

Dr Amin het sofort aagfange bolitischi Gegner un di bolitisch Opposition uuszschalte, Regierig un Verwaltig sin an militerischi Maßstäb aabasst wore. D Zyt vum Idi Amin isch bregt gsii vu brutaler Gwalt, e Hufe Aahänger vum Obote im Militer sin verfolgt un umbrocht wore. D Aazahl vu dr Opfer bis 1979 wird uf 250.000 bis 300.000 gschetzt. 60.000 Asiate hän s Land mieße verloo. E hufe Fachlyt hän si us ihre Positionezruggzoge oder sin gly in s Uusland gange. Ussebolitisch het si Uganda vor an d Sowjetunion un di arabische Länder, vor allem Libyen, aaglähnt.

Ändi 1972 het dr Obote versuecht, vu Tansania uus mit ere Druppe in s Land yymarschiere. Die Invasion isch aber fählgschlaa un dr Amin het dodruf Zyyl z Tansania bombaridere loo. Anne 1976 het si dr Amin zum Bresidänt uf Lääbeszyt gmacht. Uf dr Mord am Erzbischof Janani Luwum, wu gege dr Terror gege d Bevelkerig broteschtiert ghaa het, hän d hän d USA mit eme Handelsboykott reagiert. Insgsamt sin d Mänscherächtsverbräche z Uganda dr Wältgmainschaft aber mee oder weniger glych gsii.

Wu Armeeaagherigi desertiert un uf Tansania gflichtet sin, het dr Amin em Bresidänt vu Tansania Julius Nyerere vorgworfe, är diei am e Umsturz z Uganda schaffe, un het sy Armee am 1. Novämber z Tansania yymarschiere loo. D Ugander hän s tansanisch Territorium bis zum Kagera bsetzt un hän e Hufe Zivlischte masskrariert. Dodruf sin am 28. Novämber 1978 tansanischi Druppen in dr Side vu Uganda yymarschiert un hän dodermit di ugandische Untergrundkämpfer um d "Uganda National Liberation Front" (UNLF) unterstitzt. Am 11. April 1979 isch Kampala eroberet un dr Amin gstirzt wore, wu uf Libyen un derno ins Exil uf Saudi-Arabie gflichtet isch.

Am 13. April 1979 isch s "National Consultative Council" (NCC) as Barlemänt yygsetzt un dr Yusuf Lule, dr Fierer vu dr UNLF, isch Bresidänt wore. Scho am 20. Juni isch er dur dr Godfrey Binaisa uusduscht wore. D Druppe vu Tansania sin Ändi 1979 abzoge. Au dr isch Binaisa nume churz Bresidänt blibe, scho am 13. Mai 1980 isch er dur e Militerbutsch absgetzt wore. Biszue dr Wale am 10. Dezämber 1980, dr erschte syt dr Unabhängigkait anne 1962, isch s Land vun ere dreichepfige Kummission us em Saulo Musoke, em Polycarp Nyamuchoncho un em Yoweri Hunter Wacha-Olwol regiert wore. Zerscht isch d DP as Siiger us dr Wahle firigange, aber noch ere Neiuuszellig isch dr Obote un sy UPC zum Siiger verchindet wore un dr Obote isch wider Bresidänt wore.

In verschidene Dail vum Land hän si Widerstandgruppierige gege d Regierig grindet. D "Uganda National Rescue Front" unter em Moses Ali in dr West Nile Province sin vu dr Druppe vum Obote verdribe wore. Im Februar 1981 isch im Side s "National Resistance Movement" (NRM) unter em Lule grindet wore mit em militerische Arm "National Resistance Army" (NRA) unter em Yoweri Museveni. Dur dr brutal Kampf gege d NRA isch di zwoot Regierigszyt vum Obote no bluetiger wore wie die vum Amin. Im Juli 1985 het Armee dr Obote us em Amt butscht. Neie Regierigsschef isch dr Armeeschef Tito Okello wore. Är het Verhandlige mit em NRM aagfange, im Dezämber 1985 isch z Nairobi ne Friidesabchuu unterzaichnet wore, d NRA isch aber im Jänner 1986 z Kampala yymarischiert. Am 29. Jaänner 1986 isch dr Museveni as Staatsschef veraidigt wore, un d NRA isch in d "Uganda People’s Defense Force" (UPDF) ibergange.

Au d Zyt vum Museveni isch wyter bregt gsii vu Kämpf vu verschidene Gruppierige, wie em "Holy Spirit Movement" im Norde, wu speter di chrischtli Terrororganisation "Lord’s Resistance Army" (LRA) drus fiirigangen isch, oder dr "Allied Democratic Forces" (ADF) im Sidweschte.

Erschti Wahle zuen eme brovisorische Barlemänt het s im Februar 1989 gee.

Im Juli 1993 sin di alte Chenigrych Toro, Ankole, Bunyoro un Buganda symbolisch wider yygfiert wore, was em Museveni e großi Popularitet yybrocht het.

1994 het s e Konferänz gee, wu ne neii Verfassig uusgschafft het, wu 1995 in Chraft drätten isch. Bolitischi Bartei sin wyter verbotte blibe. Im Mai 1996 het si dr Museveni zum erschte Mol ere demokratische Wahl gstellt un isch mit 75 % gwehlt wore.

Ab 1996 het si Uganda im Kongokonflikt engaschiert go dr Laurent-Désiré Kabila bi dr Machtibernahm in dr Demokratische Republik Kongo z unterstitze. Doderhinter sin wirtschaftlig Inträsse gstande, unter anderem an Gold, Diamante un Coltan.

No Korruptionsvorwirf isch im April 1999 e neii Regierig unter em Premierminischter Apolo Nsibambi bildet wore. D Yyfierig vum e Meebarteiesischtem isch am 2. Juli 2000 in ere Volksabstimmig abglähnt wore. Am 12. Merz 2001 isch dr Museveni mit 69 % widergwehlt wore.

Dr Nordweschte lydet syt langem unter burgerchriegsähnlige Zueständ. D LRA unter em Joseph Kony terrorisiert vum Sidsudan uus Derfer z Uganda. Im Jänner 2004 het dr Bresidänt Museveni d LRA vor em Internationale Strofgrichtshof (ICC) wäge schwäre Mänscherächtsverletzige aagchlagt.

Im Juli 2005 hän d Ugander in eme Referändum fir d Yyfierig vun eme Meebarteiesischtem gstimmt. Im Oktober 2005 isch dr Kizza Besigye us em Exil retuurchuu go bi dr Bresidäntschaftswahle 2006 as Gegekandidat zum Museveni aazdrätte. Im Februar 2006 het dr Museveni d Wahle aber fir sii chenne entschaide un au di negschte Wahle im Februar 2011. Au bi dr Wahlen im Februar 2016 het wider dr Museveni gwunne, s het aber Vorwirf wäge schwäre Repressalie gege dr Besigye gee (är isch vor dr Wahl dreimol verhaftet wore).

Uganda isch ais vu dr wenige Länder, wu s glngen isch d Aidsrot drastisch z sänke. Aafangs isch d Chranket no verharmlost wore, dur Ufchlerigskampagne isch d Rot syt Ändi vu dr 1980er bis hite aber vu 16 % uf 4 % aabegange. Im Septämber 2000 isch im Norde ne Ebola-Epidemy uusbroche, wu rund 200 Mänsche s Lääbe gchoschtet het.

Uganda isch in 112 Dischtrikt "(district)" glideret, wu ußer em Dischtrikt Kabarole no ihrem Hauptort gnännt sin. Die sin in di vier Regione Oschte, Weschte, Norde un Zäntral yydailt, wu aber kai bsunderi verwaltigstächnischi Bedytig hän.

Bis in d Mitti vu dr 1990er Johr isch s Land in zeh Provinze (Nile, Northern, Karamoja, Western, Eastern, North Buganda, Busoga, Central, Southern un South Buganda) mit insgsamt 38 Dischtrikt ufdailt gsii. Syterhär sin d Provinze abgschafft un d Dischtrikt in mehrere Schritt all meh unterglideret wore.




</doc>
<doc id="19072" url="https://als.wikipedia.org/wiki?curid=19072" title="Zentralafrikanische Republik">
Zentralafrikanische Republik

Di Zäntralafrikanisch Republik isch e Staat z Zäntralafrika.
Si gränzt (im Uhrzeigersinn vo Norde) an Tschad, dr Sudan, die Demokratischi Republik Kongo, d Republik Kongo und Kamerun. D Hauptstadt isch Bangui.

S Land lyt in dr Hauptsach uf em Platoo vu dr Nordäquatorialschwelle (bis 1.420 Meter iber em Meeresspiegel).

S Klima entspricht zem greschtete Deil däm vu dr wägselfyychte Trope un im Side däm vu dr immerfyychte Trope. Des heißt, s git e fyychti un e druckeni Johreszyt. Im Norde, an dr Gränze zue dr Druckesavanne, isch d Rägezyt rund vier Monete lang, derwylscht si im Side iber acht bis zeh Monet goht. Im Norde isch s vor allem in dr Druckezyt arg heiß, deilwyys bis 40 °C. Znacht sinke dergege d Wärt deilwyys bis uf unter 10 °C ab. In dr Hauptstadt sin di johreszytlige Tämperaturunterschid wäg dr Nechi zum Tropische Rägewald dergege gring.

Dr dicht Tropisch Rägewald im Side isch eini vu dr letschte Zuefluchtsstätte fir Flachlandgorilla un Waldelifante. do lyt au s Dzanga-Sangha-Schutzgebiet, wu boodi Arte gschitzt sin. Dr grescht Deil vum Land bstoht us Baumsavanne (Fyychtsavanne) un liechtem Wald, wu im Norde allmeh in di baumermer Druckesavanne ibergoht. Zum Dierbstand zelle Elifante, Affe, Antilope, Biffel, sälteni Vegel, Flusspfärd un Waran.

Vu dr urspringlige Bevelkerigsgruppe, dr Pygmäe, git s hite nimi vil. Im Side dominiere Bantuvelker vu dr Ngalagruppe (Ngbandi 19% vu dr Bevelkerig, danäbe Gbakka, Lissongo, Yakoma, Banziri. Derzue chemme im Norde sahelo-sudanischi Stämm (Banda 21 % vu dr Bevelkerig, Baya 21 %, Mbandja 20 % un Sara) un Nilotide (v. a. Runga) un im Oschte Azande-Velker (15 % vu dr Bevelkerig), in dr Urwaldregion au Pygmäe. E baar döusert Europäer, vor allem Franzose, läbe in dr Stedt. 

Mit 5,0 Chinder pro Frau (Stand 2008) het di Zentralafrikanisch Republik e hochi Geburterote. Si chunnt au doderdur, ass nume 7 % vu dr ghyrotene Fraue modärni Verhietigsmittel z Verfiegig stehn. 43 % vu dr Bevelkerig sin unter 15 Johr alt, nume 4 % iber 65. D Läbeserwartig vu dr Fraue lyt bi 44, die vu dr Manne bi 43 Johr.

Während die Regenwaldgebiete und die Trockensavanne fast menschenleer sind, Derwylscht d Rägewaldgebiet un d Druckesavanne fascht mänscheläär sin, sielet dr grescht Deil vu dr Bevelkerig an dr wichtigschte Wasserwäg lang.

D Amtssproche sin Sango (syt 1991) un Franzesisch (syt dr Uuabhängigkeit). Derzue wäre vil indigeni "Stammessproche" gschätzt, vor allem Ubangi-Sproche, wu au s Sango derzue ghert. S Sango het derzue au dr Status vun ere Nationalsproch.

Rund 55 Brozänt vu dr Yywohner sin Aahänger vu indigene Religione, rund 30 Brozänt Chrischte (in dr Hauptsach an dr Gränze zue dr Demokratische Republik Kongo) un rund 15 Brozänt Muslim (vor allem im Norde, Oschte un Nordweschte, zmeischt Sunnite).

Uf em Biet vu dr hitige Zäntralafrikanische Republik leen sich Spure vun ere mänschlige Bsidlig syt em Paläolithikum noowyyse. Di eltschte vu dr indigene Gsellschafte, wu hite dert sidle sin wohl d Gbaya un d Mandjida. Si sin segmentär organisiert gsi un hän kei zäntralisierti Forme vu staatligem Zämmelääbe uusbildet ghaa. Aafangs 19. Johrhundert sin vu Nordoschte här Banda-Gsellschafte in s Biet yygwanderet. Bi d Azande im Sidoschte het sich im 18./19. Johrhundert e sterker stratifizierti Gsellschaftsornig mit eme Oberhaiptligstum uusbildet. Deil vum Nordoschte sin 1893 bis 1900 unter d Herrschaft vum afro-arabische Warlords Rabih b. Fadlallah chuu.

Scho anne 1887 het dr franzesisch Kolonialbeamte Pierre Savorgnan de Brazza s Territorium zur franzesische Inträssensphäre erklert. 1889 isch in dr hitige Hauptstadt Bangui dr erscht Militerboschte entstande. Vu do uus het ab 1890 di militerisch Okkupation vum Land yygsetzt, wu 1900 unter em Name "Oubangi-Chari" franzesisch Militärterritorium, un 1906 mit em nerdli dervu glägene Tschad-Militerterritorium unter eire Verwaltig vereinigt woren isch. Am 25. Jänner 1910 isch s Territorium zuen ere eigeständige Kolonii innerhalb vu Franzesisch Äquatorialafrika (AEF) wore. Deil im Weschte vum Land mit dr Ortschafte Nola, Mbaiki, Berbérati, Carnot un Bouar sin dur s Marokko-Kongo-Abchuu vum 4. Novämber 1911 an di dytsch Kolonii Dytsch-Kamerun (Nejkamerun) aagschlosse wore un sin erscht mit em Versailler Vertrag 1919 an Franzesisch-Äquatorialafrika zruckchuu.

Syt 1946 isch d Kolonii in dr franzesische Nationalversammlig verdrätte gsii. Abgordnete isch dr Barthélemy Boganda (1910-1959) wore, wu 1949 d Bartei "Mouvement d’Évolution Sociale de l’Afrique Noire (MESAN)" gridnet het. Dr MESAN het am 31. Merz 1957 bi dr Wahle zum Landesbarlemänt sämtligi Sitz gwunne. Am 1. Dezämber 1958 het Zäntralafrika as Deil vu dr franzesische Kolonie di inner Autonomii iberchuu. Dr Boganda isch am 8. Dezämber 1958 Premierminischter wore.

Unter em Name „Zäntralafrikanischi Republik“ isch s Land am 13. Augschte 1960 vu Frankryych in d Uuabhängigkeit entloo wore. Dr David Dacko isch dr erscht Bresidänt wore. Oppositionälli Gruppe, wu mit em profranzesische Kurs vum Dacko uuzfride gsi sin, hän im Juni 1960 d Bewegig verloo un hän dr "Mouvement pour l´Évolution Démocratique de l´Afrique Centrale" (MEDAC) grindet. Scho im Dezämber vum nämlige Johr isch MEDAC verbotte wore un syyni Fierer sin verhaftet wore. Dr MESAN isch vu 1962 bis 1964 Schritt fir Schritt zue dr hegschte Inschtanz im Staat uusböue wore, was unter anderem di obligatorisch Mitglidschaft fir alli Burger as Folg ghaa het. Di oppositionälle Chräft sin allmeh unterdruckt wore. Mit dr friejere Kolonialmacht Frankryych het s e ängi Zämmearbet gee.

Am 1. Jänner 1966 het sich dr Armeechef Jean Bedel Bokassa (1921-1996), e Näffe Boganda, an d Macht butscht. Dr gstirzt Bresidänt David Dacko isch unter Huusarräscht gstellt wore. Dr Bokassa het syy Macht gsicheret dur landeswyte Terror, Folter un d Uusschaltig vu jedwädere Opposition. Franzesischi Druppe hän em derbyy ghulfe. 1972 isch dr Bokassa zum Bresidänt uf Läbeszyt ernännt wore. Am 4. Dezämber 1976 het sich dr Jean Bédel Bokassa schließli zum Chaiser chreene loo (Bokassa I.). Zäntralafrika isch doermit zuen ere Monarchii wore.

No heftige Schueler- un Studänteuurueje im Jänner 1979 mit dr militerische Hilf us Zaire vil Jugedligi un Oppositionälle verhaftet, gfolteret un hiigrichtet, em Bokassa wird doderbyy e diräkti Bedeiligung vorgworfe. Dr friejer Bresidänt Dacko het am 21. Septämber 1979 d Abwäseheit vum Chaiser, wu zuen eme Bsuech z Libye gsii isch, zuen eme Butsch gnutzt. Dr Chaiser Bokassa isch abgsetzt, d Republik wider yygfiert wore.

Im Jänner 1981 het dr Dacko d Barlemäntswahle gwunne. Är isch aber am 1. Septämber 1981 mit dr Zuestimmig vu Frankryych dur e Butsch vum General André Kolingba us em Amt gjagt wore. Am 23. Oktober 1986 isch dr ehmolig Chaiser Bokassa zruckchuu. Är isch verhaftet un zum Dod verurdeilt wore. S Urdeil isch 1988 in Zwangsarbet umgwandlet wore. Dr Bokassa isch am 3. November 1996 z Bangui gstorbe.

Am 4. Juli 1991 sin uf Druck us em Uusland wider bolitischi Bardeie zuegloo wore. Am 1. Septämber 1993 het dr Kolingba e Generalamneschtii erloo. Au dr Ex-Chaiser Bokassa isch frejgloo wore. Am 19. Septämber 1993 isch dr Ange-Félix Patassé neje Bresidänt wore. Vu 1996 bis 1997 het s Militerrevolte un Umsturzversuech gee geg d Regieig Patassé. 1999 isch s zue schwäre Zämmesteß chuu zwische Oppositionälle un Regierigsaahänger. D Widerwahl vum Bresidänt Patassé isch am 22. Oktober gsii.

Am 15. Februar 2000 isch s Mandat vu dr UN-Fridesdruppe noch eme rund zweijehrige Yysatz z Änd gange. Dr Bresidänt Patassé isch am 15. März 2003 dur dr François Bozizé gstirzt wore. D Bresidäntschaftswahle 2005 het dr Bozizé im zweete Wahlgang am 24. Mai 2005 mit 64,6% vu dr Stimme gwunne. D Bresidänte- un Barlemäntswahle, wu fir dr 25. April 2010 blant gsii sin, sin dur e Barlemäntsbschluss abgsait wore. Dr Bresidänt Bozizés isch wyter im Amt blibe. Syy Mandat isch regulär bis zum 11. Juni 2010 gange.

Im März 2013 het s schwäri Kämpf in dr Hauptstadt Bangui gee. D Rebelledruppe vu dr Séléka hän d Stadt un dr Bresidäntepalascht am 24. Merz unter ihri Kontroll brocht. Dr Bozizé isch derno in di Demokratisch Republik Kongo gflichtet. Dr Rebellefierer Michel Djotodia het sich im Augschte 2013 zum Bresidänt ernänne loo. Drotz ass er d Séléka ufglest het, isch s wider zue schwäre gwaltsame Konflikt zwische dr ehmolige Rebelle un dr Aahänger vum Bozizé chuu. D Regierig vu Frankrych un di Afrikanisch Union hän derno mee Druppe in s Land gschickt. Am 10. Jänner 2014 hän dr Djotodia un dr Premierminischter Nicolas Tiangaye ihre Ruggdritt aagchindet.


Dr Staat glideret sich in 14 Präfekture, zwoo Wirtschaftspräfekture ("Préfectures économiques") un ei autonomi Stadt ("Commune autonome"):


</doc>
<doc id="19073" url="https://als.wikipedia.org/wiki?curid=19073" title="Afrikanische Union">
Afrikanische Union

Di Afrikanisch Union (Abchürzig AU; änglisch "African Union", französisch "Union africaine") isch ä internationali Organisation, wo 2001/2002 d Nochfolg vo der "Organisation für Afrikanischi Eiheit" (OAU) aträte het und sich für Kooperation uf alle Gebiet isetze söll. Plant isch under anderem ä Afrikanische Grichtshof. Sitz vo der Organisation isch Addis Abeba (Äthiopie), im enä Staat, wo as ein vo de erste uf em afrikanische Kontinent zum Völkerbund und denn as Gründigsmitgliid zu de Vereinte Natione ghört het. Mitgliidstaate vo der AU si alli Staate vo Afrika, zurziit 55. Marokko, wo wägem Konflikt um die Demokratischi Arabischi Republik Sahara 1984 us der Vorgängerorganisation OAU usträte isch, isch 2017 wider ufgnoo worde. 




</doc>
<doc id="19074" url="https://als.wikipedia.org/wiki?curid=19074" title="Sierra Leone">
Sierra Leone

Sierra Leone (dt.: [], ängl.: []) isch ä Republik in Westafrika; sie gränzt an Guinea, Liberia und dr Atlantik. Die ehemoligei britischi Kolonii nimmt sit Johre dr letst Platz uf der Liste vom UNDP ii, was bedüted as si s wenigst entwigglete Land vo 177 Länder, wo undersuecht worde si, isch. Noch emä Johrzähnt vom enä bluetige Bürgerchrieg isch s Land jetzt mit siim Wiiderufbau und der Ufarbeitig vo der jüngere Gschicht beschäftigt.

S Land lyt z Weschtafrika an dr Atlantikkischte zwische 7° un 10° nerdliger Brait un 10° un 13° weschtlige Lengi. Sierra Leone gränzt im Nordweschte, Norden un Nordoschte an d Republik Ginea un im Sidoschte an Liberia. Im Weschten un Sidweschte lyt dr Atlantik. D Landesgränz isch insgsamt 958 Kilometer lang, dodervu 652 Kilometer mit Ginea un 306 Kilometer mit Liberia. D Kischtelengi isch 402 Kilometer.

E bis zue 110 Kilometer braiti Ebeni ziet si an dr Kischte lang, uf dr Freetown Peninsula lige d Leebebärg (portugiesisch "Serra Lyoa") mit em Picket Hill as hegschter Hebig (888 Meter). E Dail Kischteregione sin bis zue 112 km langi Sandbänk vorglageret. Hinter dr fychte Kischtenebeni fangt s Waldbiet aa, wu zum Dail landwirtschaftl gnutzt wird un wu di drei wichtigschte Fliss durefließe (Mano, Moro un Rokel). S Land stygt zue dr eschtlige Guinea Highlands aa, eme Hochplatoo mit Hebige vu iber 1830 Meter in dr Loma Mountains un Tingi Hills. Dr hegscht Bär gisch dr Bintumani mit 1948 Meter.

Di wichtigschte Insle un Inselgruppe sin:

Di greschte Stedt z Sierra Leone sin (Stand 1. Jänner 2005): Freetown mit 802.639 Yywohner, Bo mit 174.354 Yywohner, Kenema mit 143.137 Yywohner, Makeni mit 87.679 Yywohner un Koidu-Sefadu mit 87.539 Yywohner. Fascht e Viertel vu dr Gsamtbevelkerig läbt in däne Stedt.

S Klima isch tropisch-fycht mit Niderschleg bis zue 5000 Millimeter pro Johr an dr Kischteregione. Die ghere dodermit zue dr fychteschte Regione vu Weschtafrika. S Jphr unterdailt si in e Räge- un e Druckezyt. Wel Sierra Leone nerdli vum Equator lyt, fangt d Rägezyt vum wechstafrikanische Monsun Mitti Mai aaun isch gchännzaichnet dur dägligi Gwitter un Rägefell. In dr Monet Augschte un Septämber cha s au di ganz Zyt rägne.

Mitti Oktober fangt d Druckezyt aa, d Niderschleg wäre sältener. Im Dezämber un Jänner isch s Klima dur dr Harmattan bregt, eme Wind us dr Sahara, wu Staub un chieli Luft mit si bringt. Februar, Merz un April sin di haißeschte Monet mit sältene Niderschleg.

Di durschnittlige Tämperature ligen im Norde vum Land z Kabala bi 25,5 °C, im Side z Bo lige si zwische 20 un 37 °C, an dr Kischte z Freetown zwische 23 un 32 °C. S Kischteklima z Freetown isch tändenziäll milder wie im Inland.

Wäg em Harmattan schwätze di Yyhaimische au vu drei Johreszyte: Rägezyt, windigi Zyt un Druckezyt.

Z Sierra Leone het s dur di unterschidligschte Habitat vu Kischtebiet iber Mangrovesimpf un Savanne bis zum primären un sekundären Urwald e rychhaltigi Flora un Fauna. Im Norde git s haißi Savanne, wu in dr Rägezyt Elifantegras wachst. Im Side git s ender nider Gras, im Sidoschte wdergege Rägewälder mit hochem Gras. Dr Großdail vu däne Rägewälder isch sekundär.
Dr wichtigscht Baum im Sumpfland isch di Rot Mangrove, wu uf bis zue 30 m Hechi chunnt. D Elpalme isch im ganze Land verbraitet un wichtig fir d Bevelkerig, wel s El vu dr Pflanze fiur dr Aigebedarf zun au fir dr Verchauf bruucht wird. Anderi wichtigi Nutzpflanze sin Mangobaim, Rosenepfelgwächs, Guave un Papaya (lokale Name: „Pawpaw“).
In dr Zyt vum Burgerchrieg sin e Hufe Wilddier fir s sognännt „Bush Meat“ gmetzget wore. Vu vyl greßere Widldier sin noch em Chrieg nume no chlaini Populationen oder gar kaini me ibrig blibe. Di greschte Suuger im Land sin d Waldelifante. Verainzelt drifft mer uf Zwärgantilope.

S Zwärgflusspfärd chunnt fascht nume z Sierra Leone un im Nochberland Liberia vor, z Sierra Leone läbt s uf Tiwai Island. In dr Flusslaif läbe verschideni Krokodilarte, di grescht isch s Nilkrokodil. Derzue findet mer Panzer- un Stumpfkrokodil. Sierra Leone giltet as wältwyt grescht Ruckzugsbiet vu Primate.

D Bevölkerig zelt öbbe 5,34 Millione Mensche, d Bevölkerigsdichti betrait öbbe 72 Mensche pro km².

D Läbenserwartig lit noch WHO-Agoben für 2006 bi 42,6 Johr. d.h Sierra Leone eins vo de fümf Länder mit dr niidrigste Läbenserwartig uf dr Wält.

D Bevelkerig setzt si us e Hufe verschidene ethnische Gruppe zämme, wu irhi aige Sproch un Kultur pfläge. Syt dr Kolonialisierig wird versuecht, e nationali Identitet z schaffe, aber fir di maischte Lyt blybt d Familie un ihri Kultur dr wichtigscht Rame. 

Di greschte Ethnie sin d Temne mit 35 Brozänt un d Mende mit 31 Brozänt vu dr Yywohner. Wichtigi Minderhaite sin d Limba mit 8 Brozänt, d Kono mit 5 Brozänt, d Mandinka mit 2 Brozänt, d Loko mit 2 Brozänt un d Kreolen oder Krio mit 2 Brozänt. Letschteri sin Noofahre vu freigloone jamaikanische Sklave, wu si z Freetown aagsidlet hän. Si hän e große Yyfluss in dr Bolitik, dr Wirtschaft un dr Gsellschaft. Anderi, chlaineri Ethnie sin d Bullom-Sherbro, d Fula oder Peul, d Kuranko, d Susu, d Yalunka, d Kissi un d Vai.

SIL International fiert insgsamt 23 Sproche uf, wu z Ginea gschwätzt wäre: 
D Sproch vu dr ehmolige Kolonialherre, Änglisch, isch bis hite di ellainig Amtssproch. S änglisch-basiert Krio, e Kreolsproch, hän im Johr 2016 692.000 Lyt as Muetersproch gschwätzt, derzue isch s wyt verbraiutet im Land as Lingua Franca. 

Yyhaimischi Sproche sin d Niger-Kongo-Sproche Bassa (5.730 Sprächer), Bom-Kim (15), Bullom So (6.100), Gola (8.000), Sid-Kisi (112.000), Nord-Kissi (52.700), Klao (9.620), Kono (270.000), Kuranko (356.000), Oscht-Limba, East (600), Wescht-Limba (442.000), Loko (178.000), Oscht-Maninkakan (138.000), Mende (1.940.000), Pular (237.000), Sherbro (178.000), Susu (158.000), Themne (1.630.000), Vai (19.800), Yalunka (39.600). Derzue wird N’ko brucht, e Pidgin us verschidene Mande-Sproche, wu s aber kai Muetersprochler git.
70 Brozänt vu dr Yywohner sin Muslim, zmaischt ghere si em sunnitische Islam aa. Anderi muslimischi Gruppen im Land bilde d Ahmadi, konfessionslosi Muslim un Schiite. 27 Brozänt sin Chrischte. Zmaischt sin des Proteschtante, di grescht Gruppe dodervu d Methodischte un Evangelikali. Rund 9 Brozänt vu dr Chrischte Katholike. Dr Räscht (rund 2 Brozänt) vu dr Bevelkerig ghert kaire Religion aa oder isch Aahänger vu traditionälle afrikanische Religione. D Zahl vu dr Muslim wachst waidli, 1960 isch dr Aadail vu dr Muslim z Sierra Leone no bi 35 Brozänt gläge, mittlerwyli het di dr Aadailvu dr Muslim verdopplet.
D Verfassig vu Sierra Leone siit Religionsfreihait vor. Religiesi Gwalt chunnt nume sälte vor.

Um 1000 n. Chr. isch s speter Staatsbiet vu Sierra Leone vu dr Vorfahre vu dr hitige Bullom bzw. Sherbro, dr Limba un dr Loko bsidlet wore. Di grescht htig Ethnie z Sierra Leone, d Temne, sin im 14. Johrhundert yygwanderet. Im 15. Johrhundert sin d Mani chuu, im 17. Johrhundert schließli d Mende un d Sussu.

Sierra Leone isch dodmol wie hit in dr Hauptsach vu Rägewald deckt gsii. S isch nit an dr große Handelsruute gläge, wu scho vor dr Aachumft vu dr Europäer dur Weschtafrika verlofe sin.

Im Gegesatz zue dr wyter nerdli glägene Sahelregion het s im Biet vum hitige Sierra Leone kai Großrych gee. Parallel zue dr staatlige oder protostaatlige Strukture, wu s do ghaa het, het s iber Johrhundert aber do verschideni religies-bolitischi Verainigunge gee, wu Macht iber s Lääbe vu dr Mänsche im nämlige Maß uusgiebt hän wie naime andersch Chenig oder Haiptling. Di mächtigscht vu däne Verainigunge isch dr Poro-Bund gsii. Däm Bund sin (usserhalb vu dr islamische Biet) alli aagsääne Manne byydrätte noch ere Unterrichtig in d Gsetz un s Gmainschaftslääbe vum Bund. Prinzipiäll demokratisch strukturiert, sin di hegschte Räng vum Bund vu ryche Manne yygnuu wore. D Macht vum Bund het s Alldagslääben umfasst, aber au bolitischi un militärischi Entschaidige un Kontroll vum Handel. Umstritten isch, wie wyt dr Bund au ethnischi Gränzen iberschritte het. Dytli wore isch d Macht vum Bund zum Byschpel anne 1898 im Mende-Temne-Chrieg gege d Kreole.

Anne 1440 isch dr erscht Europäer, dr portugiesisch Seefahrer Gil Eanes, an d Kischte vum hitige Sierra Leone chuu. 1462 het dr Portugies Pedro da Cintra d Gegnig „Serra Lyoa“ gnännt, „Leebebärg“, wu in dr spanische Form „Sierra Leone“ speter dr Name vum hitige Staat drus woren isch. S git unterschidligi Hipothese, wien ere uf dä Name chuu sich. Leebe het er dert chuum gsääne. No aire Variante het er in eme „sonige wilde Land“ aifach Leebe vermuetet, noch ere andere Variante heeb en d Form vu drBärg zue däm Name inschpiriert. D Portugiese hän si Mie gee, di Yyhaimische zum Chrischtedum z chehre, Scho anne 1459 hän si ne Prieschter an die Kischte gschickt, wu do di wahrschyns erscht kadolisch Chilche z Weschtafrika sidli vu dr Sahara böue het. Im 16.un 17. Johrhundert hän di portugiesische Händler do mit franzesische, niderländische, spanischen un britischen Händler un mit Seeraiber vu verschidene Natione kunkerriert.

Syt 1562 dr änglisch Sklavehändler John Hawkins di erschte Sklave vu dr yyhaimische Temne gchauft ghaa het, hän d Ängländer, ab 1672 d British Royal African Company dr Sklavehandel an däre Kischte dominiert. D Company het bfeschtigi Stitzpinkt bzw. Faktoreien uf dr kischenoche Insle Bunce un Sherbro böue loo, s wichtigscht Fort isch s 1640 uf dr Insle Bunce grindet Fort Bunce, di wichtigscht War sin Sklave gsii.

Glychzytig sin großi Gruppe vu Temne, Mani, Mende un Sussu in s Biet yygwanderet. Die Wanderigsbewegige hän si aafangs 18. Johrhundert versterkt, wu si im nerdli glägeneBiet vum hitige Ghana e chriegerischi un missionarischi Form vum Islam uusbraitet het un s Rych Fouta Djallon entstanden isch. Dr Norde vu Sierra Leone isch allmee islamisiert wore, derwylscht d di missionarische Miejige vu dr Europäer an dr Kischte nume wenig Erfolg zaigt hän.

Anne 1728 isch Fort Bunce dur dr Jose Lopez da Moura, en afroportugiesische Sklavehändler, iberfallen un yygnuu wore. Bis Mitti vu dr 1740er Johr isch d Insle verloo blibe.

Anne 1786 hän dr Granville Sharp un anderi Abolitionischte z Ängland e Gsellschaft fir d Abschaffig vu dr Sklaverei grindet un dr Blan entwicklet, Sklave, wu frei wore sin, in eme afrikanische Land aazsiidle. Ass grad d Kischte vu Sierra Leone vu d Sklavereigegner zue däre „Brovinz vu dr Freihait“ uusgwehlt woren isch, chunnt dohär, ass dr änglisch Insekteforscher Henry Smeathman e baar Johr Omaise däre Kischte studiert un si as seli aagnäme Landstrich gschilderet ghaa het. Fir d Aasidlig uusgwelt wore sin die Lyt, wu dur dr Somersetbrozäss 1772 uf dr britische Insle frei gloo wore sin. In däm Brozäss isch em domolige Sklav James Somerset bstetigt wore, ass d Sklaverei z Ängland kai legali Grundlag het. Alli Sklave z Ängland hän derno mieße frei gloo wäre – im Gegesatz zue dr Sklaven in dr britische Kolonie, wu si nyt fir si gänderet het. Noch em Somersetprozäss hän z Ängland am Änd um 18. Johrhundert 5000 bis 7000 Schwarzi as freii Mänsche gläbt, aber vylmol untere eländen Umständ. S britisch Schatzamt het zuegstimmt, d Cheschte fir dr Transport vu dr ehmolige Sklave vu Ängland uf Sierra Leone z iberneh. Dr Aadrang fir des Unternäme isch nit bsundersch groß gsii, aber 1786 hän 600 Schwarzi yygwilligt ghaa, dr Wäg uf Sierra Leone aazdrätte.

Am 10. Mai 1787 sin 380 freii änglischi Schwarzi an d Mindig vum Fluss Sierra Leone chuu. D Ängländer hän vun eme lokale Herrscher („King Tom“) e Stuck Land iberchuu fir e Sidlig un hän dr Ort Granville Town gnännt. No Aasicht vu dr Ängländer hän si des Land dodermit gchauft ghaa, d Afrikaner hän in sällere Abmachig ender en Art Paachtverdrag gsää. D Gegnig isch aber nit eso gsii, wie s dr Henry Smeathman bschribe ghaa het, di maischte vu dr Sideler hän nyt verstande vum Buure in dr Troope un Chrankete hän e Hufe Opfer gforderet. Vyl Sidler sin verschlaipft wore un wider as Sklave in s Zäntrum vum Sklavehandel uf dr Insle Bunce brocht wore. Anne 1789 isch s derzue zuem e Konflikt mit em Noofolger vum „King Tom“ chuu. S britisch Schiff "Pomona" unter em Captain Henry Savage het in dä Komflikt yygriffe, wu ufghert het mit dr Schlyssig vu Granville Town un em Abzug vu dr letschte Sidler an Bord vu dr "Pomona".

D Idee vun ere Kolony fir freiglosseni Sklave z Sierra Leone het där Ruckschlag iberläbt. 1791isch d „Sierra Leone Company“ grindet wore. Die het s Zyyl ghaa ne Kolony z grinde fir d „Nova Scotians“, Schwarzi, wu uf dr Syte vu dr Brite im Amerikanischen Unabhängigkaitschrieg kämpft hän fir s Verspräche, ass si derno freigloo wäre, un wu in dr kanadische Provinz Neischottland aagsidlet wore sin. E Hufe vu däne ehmolige Kämpfer hän d Winter z Nova Scotia nit iberläbt. Wäg dän Umständ hän zwische 1200 un 2000 Nova Scotians d Rais uf Sierra Leone adrätte un hän dert di speter Hauptstadt, Freetown, grindet.

Au die zwoot Sidlergruppe het si nit chenne sälber versorgen un isch uf Liferige vu Ängland aagswise gsii. D Napoleonische Chrieg hän die Liferige unterbroche un hän d Lag verscherft. 1794 isch Freetown derzue dur di franzesisch Marine gschlisse wore. 1800 hän großi Dail vu dr Nova Scotians rebelliert un hän e Gsetzcode uusegee, wu de facto d Unabhängigkait vu Ängland ghaiße hätt. Villicht hätt die Rebellion au Erfolg ghaa, wänn nit im nämlige Johr e Schiff mit neie Sidler un ere Eskort vu britische Soldaten yydroffe wär.

Die Sidler sin sognännti „Maroons“ gsii, Noofahre vu Sklave uf Jamaika, wu abghaue sin un en aigeni Gmainschaft grindet ghaa hän. Im Zweete Maroon-Chfieg vu 1795/96 hän d Brite iberd Maroon-Gmainschaft ändgiltig gsiigt. Di Gfangene sin 1796 uf Nova Scotia deportiert wore. Si hän aber gege ne Aasidlig dert rebelliert. Britischi Soldate hän die Rebellion nidergschlaa un d Maroons derno uf Freetown brocht. 

Bis 1807 sin insgsamt 3000 schwarzi Sidler uf Freetown verschifft wore, d Helfti dervu het umdie Zyt Zyt no gläbt, di ibrige sin dur di herte Bediginge gstorbe. D Sidligiskolony isch bis 1808 unter dr Laitig vu dr Sierra Leone Company blibe, derno isch si ne Chronkolony wore.

Anne 1808 het s in dr chlaine Kolony 2000 Sidler un rund 30 bis 40 wysse Beamten un Händler gee. Mit em Verbot vum Sklavehandel dur Großbritannie 1807 un dr regelmäßige Kontrollfahrte vu britische Chriegsschiff vor dr weschtafrikanische Kischte go dää Handle z unterbinden isch d Bevelkerig vu dr Chronkolony waidli aagwachse. Befreiti Sklave („recaptives“) us ufbrochte Sklaveschiff isch in dr Kolony brocht wore. Wel di meeschte Döuserti vu Kilometer vu ihre Haimet ewäg gsii sin, sin si derno dert blibe. 1825 het s dert sällewääg scho 25.000 Mänsche gee un 1850 iber 40.000. Zue dr urspringlige drei Sidlergruppe, „Armi Schwarzi“ vu Großbritannie, „Nova Scotians“ un verbannti Maroons, sin jetz Zeedöuserti Schwarzi us allne Länder vu dr afrikanische Weschtkischte chuu, vum Senegal bis Angola. Die Mänsche hän di unterschidligschte Sproche gschwätzt un hän verschideni religiesi un kulturälli Hintergrind ghaa. Dr Charles MacCarthy, vu 1814 bis 1824 Guverneer vu dr Chronkolony, het d Schangs gsääne, unter däne Entwurzlete weschtligi Kultur un s Chrischtetum uuszbraite. Är het d „recaptives“ sistematisch in Derfer aagsidlet, wu d Chilche un d Schuele s Zäntrum gsii sin. Die Derfer hän zmaischt tipisch änglischi Näme wie Charlotte, Kent, Wellington oder York iberchuu. Wu si Gruppe vu entlossene schwarze Soldate vu dr britischen Armee vu Weschtindie do aagsidlet hän, sin ihri Derfer no Eraignis us dr britische Militergschicht gnännt wore, zem Byschpel Waterloo oder Hastings. Drotz ass deie Neisidler si vylmol uusgchännt hän mit dr tropische Landwirtschaft, sin e Hufe vun ene nit in däne Derfer blibe, wel mer in d Gegnig um Freetown hum het chenne buure. Vyl sin uf Freetown zoge un hän dert as Handwärcher gschafft. Anderi hän aafange handle mit dr Velker im Hinterland. Anne 1839 sin zwee Ex-Sklave schon eso rych gsii, ass si bschlagnahmti Sklaveschiff hän chenne ufchaufe un derno aagfange hän mit däne an dr Kischte Handel z dryybe.

E Hufe afrikanischi Yywohner vu dr Chronkolony sin iber dr Handel zue Wohlstand chuu un hän ihri cinder uf hecheri Schuele z Freetown oder sogar uf Universitete z Ängland gschickt. D Bildigsoffensiv vum Guverneer MacCarthy isch dodermit seli erfolgrych gsii. 1860 sich e hechere Aadail vu dr Chinder in dr Chronkolony uf e Schuel gange wie vu dr Chinder z Ängland. 1827 isch e Schuel fir Lehrer grindet wore, wu 1876 dr Status vun ere Universitet iberchuu het, in dr 1840er Johr sin hecheri Schuele fir Buebe un fir Maidli derzue chuu. Bildig het e seli hoche Stellewärt unter dr recaptives un dr Sidler vu dr Kolony ghaa. D Yywohner hän baö e aigeni Sproch un Kultur entwicklet, wu si Afrika un Europa din verbunde hän. Die kreolisch Kultur isch z. B. ab dr zwoote Helfti vum 19. Johrhundert in dr Hauptsach chrischtli gsii. Dr Yyfluss vu afrikanische Religionen isch aber sichtbar blibe, zem Byschpel in große Bedytig vu Ibergangsrite un dr Bschnyydig. Di kreolisch Chuchi het franzesischi, weschtindischi un afrikanischi Elemänt. D Kreole hän en aigeni Sproch entwicklet s Krio, en änglisch basierti Kreolsproch mit dytligen afrikanischen Elemänt, vor allem vum Yoruba us em hitige Nigeria. Derzue het s Lähnwerter us em Franzesisch, Spanisch un Portugiesisch. D Kreole vu Sierra Leone hän e hoche Aadail vu däne Afrikaner gstellt, wu ne hechere akademische Grad oder e hecheri Position in dr Chilche iberchuu hän. Mit em John Thorpe hän si 1850 dr erscht schwarz Rächtsaawalt gstellt, mit em James Beale Africanus Horton 1859 dr erscht weschtlg uusbildete Mediziner, mit em Samuel Ajayi Crowther dr erscht schwarz Bischof un mit mit em Sir Samuel Lewis dr erscht afrikanischstämmig Ritter vum britischen Empire. Di Anglikanisch Chilche het 1861 – zum erschte Mol in ere afrikanische Kolony – ihri europäische Missionar us Sierra Leone zruggzogen un het d Mission ganz an kreolischi Glaibigi ibergee. Dr Handel vu dr Kreole het si ab Mitti vum 19. Johrhundert iber s gsamt Weschtafrika uusdehnt un allmee sin „recaptives“ oder däne ihri kreolische Noofahren in ihri urspringlige Haimetländer retuurgangen un hän dert aigeni Gmainschafte grindet. Im nigerianischen Abeokuta hän z. B. 1851 3000 Aagherigi vu dr Egba gläbt, ere Untergruppe vu dr Yoruba, wu vu Sierra Leone dohär retuurchuu sin. Kreole hän d Meehait vu dr Missionar unter dr nigerianische Yoruba un andere Velker z Weschtafrika gstellt. Nit nume in dr Chilche vu Weschtafrika hän d Kreole ne wichtigi Roll gspiilt, Ändi vum 19. Johrhundert hän Kreole bzw. „Sierra Leones“ wie si an dr gsamte Kischte gnännt wore sin, hochi Peschte in dr Verwaltigsapparat vu allne britische Kolonie z Weschtafrika ghaa.

Z Sierra Leone sälber sin scho syter anne 1808 Verdrätter vu dr kreolische Bevelkerig im sognännte Guverneersrot vu dr Kolony ghockt. Wu d Kreole in dr 1850er Johr e sterkeri Mitbstimmig gforderet ghaa hän, isch 1863 e neii Verfassig yygfiert wore, no däre sin d Kreolen im Exekutiv- un au im Legislativrot vu dr Chronkolony verdrätte gsii. Anne 1872 het dr Guverneer Pope-Hennessy dr ganz no europäisch Verwaltigsapparat vu dr Kolony dur Kreolen uusduscht un 1893 het Freetown en aigen Burgermaischter iberchuu.

Im Gegesatz zum großen Yyfluss vu dr Kreolen im gsamte Weschtafrika isch d Greßi vu dr Kolony gstande. D Chronkolony Sierra Leone het nie mee wie ne Biet vu ca. 40 km Lengi in Nord-Sid- un rund 20 km Braiti in Oscht-Wescht-Richtig umfasst. E winzigi Flechi also im Verglych zum sognännte Hinterland, wu si vyl hundert Kilometer dief in dr Dschungel yyne un an dr Kischte lang zoge he tun speter emol s Staatsbiet vu Sierra Leone het sotte bilde. D Brite hän langi Zyt kai Inträssi an ere Kolonialisierig vu däm Hinterland ghaa. Des het si erscht gänderet mit em „Scramble for Africa“, em Wettlauf um di no verblibene, nit europäisch beherrschte Dail vu Afrika in dr 1880er Johr. D Brite sin jetz in s Inland fiiridrunge un hän di chimftige Gränze vu ihrem Yyflussberych in Verdreg mit Liberia (1886) un Frankrych (1895) abgsteckt. Anne 1896 hän si s ganz Hinterland, wu si im großen un ganze mit em hitige Staatsbiet vu Sierra Leone deckt, zum Protektorat erklert. S Protektorat het e ganz anderi Entwicklig gnuu wie d Chronkolony. Im Protektorat hän d Brite noch em Kunzäpt vu dr „indirect rule“ gherrscht, d. h., si hän d Macht in Kooperation mit bzw. iber haimischi Herrscher uusgiebt. Di Brite hän die „Chiefs“ aber wie si hän welle yy un ab gsetzt, doderdur sin vylmol Lyt an d Macht chuu, wu kaini draditionälle Aasprich uf die Ämter ghaa hän. Dr Guverneer Cardew (1894–1900) het derzue fir s Protektorat e Bolizeitdruppe zämegstellt, d "frontier police", wu si vylmol us ehmolige Sklave rekrutiert het, wu jetz d Glägehait gsää hän, si an ihre ehmolige Herre z räche. Fir d Yywohner vum Hinterland sin d Kreole also äntwäder Verdrätter vu dr uugliebt Kolonialmacht gsii, Verdrätter vu dr chrischtlige Chilche, wu ne Gfohr gsii sin fir di draditionälle Sitten un Strukture, oder d Händler, wu si vylmol s Gfiel ghaa hän, ass si vun ene bschisse wäre.

Anne 1898 hän d Brite fir d Finanzierg vu ihre Verwaltig e Hittestyyr vu fimf Schilling pro Johr un Hitten yygfiert. Wu si dr Bai Bureh, dr Herrscher vu me chlaine Temnestaat in dr nerdlige Helfti vum Protektorat dr Zahlig vu dr Styyr widersetzt ghaa het, het d frontier police aafange uf syni Lyt schieße. Des het dr Mende-Temne-Chrieg uusglest. Dr Bai Bureh het im islamisierte Norde ne effektvolle, sechsmonetige Guerillachrieg geg di britisch Bolizei un Armee organisiert, het aber europäischi un kreolischi Zivilischte verschont. In dr Sidhelfti vum Potektorat, wu vor allem Mende gwohnt hän, isch dr Ufstand dergege vum draditionälle Porobund organisiert wore un het si gege alli grichtet, wu mit „Freetown“ verbunde wore sin, vor allem gege d Kreole, nit nume gege Bolizei un Armee. Mehreri hundert, no anderen Aagabe iber 1000 Mänsche, in dr Hauptsach Kreolen un unter ihne ne Hufe Frauen un Chinder, sin umbrocht wore, bis dr Porobund d Chämpfer aagwise het, d Fraue z schone.

Dr Ufstand het mit dr Kapitulation un dr Gfangenahm vum Bai Bureh ufghert. Drotz ass si d Hauptopfer vum Chrieg gsii sin, hän si di meeschte Kreolen un di kreolisch Prässe vu Freetown derno uf d Syte vu dr Verlierer gstellt un hän dänen ihri Forderigen unterstitzt. Dr Guverneer Cardew het die Haltig vu dr Kreolen as Illoyalitet interpretiert un d Haltig vu dr Briten gegeniber dr Kreole het sim um 180 Grad gchehrt. Hän d Kreole vorhär e Mittlerroll zwische Briten un Afrikaner vum Hinterland yygnuu, sin si jetz vu bode Syte as Verreter aagsääne wore.

Dr Mende-Temne-Chrieg isch e gärn gsääne Aaloss gsii, d Stellig vu dr Kreolen in dr Chronkolony un ihre großen Yyfluss usserhalb ruckgöngig z mache. Dr Guverneer Cardew het dr Vorschlag vum Kreole J. C. Parkes, em Schef vum „Department fir Aagläägehaite vu dr Yygeborene“, di „Indiräkt Herrschaft“ im Protektorat unter dr Ufsicht vu Kreole durzfiere, abgläänt. Mit dr Unterstitzig vu London het er im Gegedail verfiegt, ass d Verwaltig vum Protektorat uusschließlig in dr Händ vu Ängländer het solle lige, di diräkt Machtuusiebig aber bi dr Chiefs.

D Entwicklig im Protektorat het derno fir Johrzehnt stagniert, in dr Wirtschaft un au in dr Bolitik. Bis 1931 het s kai gfeschtigiti Stroß gee, wu vu Freetown in s Landesinner gfiert het. D Chiefs hän iber ihri Verbindig zue dr Briten un dur ihri Roll as Styyryynämer e nei Machtfilli kriegt. „Indirect rule“ het di ghaißen, ass e Zuestand konserviert woren isch, wu s eso nit gee het vor dr Ibernahm vu dr Kontroll dur d Brite. D Schueluusbildig im Protektorat isch uf s „Stammeslääben“ uusgrichtet gsii, nit uf e Dailnahm an dr modärne Verwaltig oder am Gschäftslääbe. Dr Zuegang zue britisch uusgrichtete Schuelen isch dur di hoche Schuelgebihre dr Chinder vu dr Chiefs vorbhalte blibe. En Ufstand vu Buure gege d Chiefs un d Kolonialbeamte, di sognännt Haidara-Rebellion, isch 1931 erfolglos blibe. Wirtschaftli isch s Land gspalte gsii in dr Norde un dr Side. Landwirtschaftligi Exportprodukt wie Palmeel, Kaffee un Kakao sin vor allem im Side produziert wore, vor allem vu Chlaibuure. E Klass vu Großproduzänte het si nit bildet. Erscht Diamantefund in dr 1930er Johr im Oschte vum Land un vu Yysenerz im Norde het d Wirtschaft im Norde sterker gmacht.

Glychzytig het dr Cardew derfir gsorgt, ass au in dr Chronkolony dr Yyfluss dvu dr Kreole zruggdrängt woren isch. Derwlyscht anne 1892 no 50 % vu dr laitende Verwaltigsaagstellte Kreole gsii sin, isch ihren Aadail bis 1917 uf 10 % gsunke. Dr Siig iber d Malaria het des no lychter gmacht. D Malaria het bis in s spot 19. Johrhundert derfir gsorgt ghaa, ass mer d Kischte vu Weschtafrika as „Grab vum wysse Mann“ gchännt het. Mit dr Entdeckig vum Chinin het si des gänderet un di europäisch Bevelkerig z Sierra Leone isch alsfurt gstige. Vor em Hintergrund vu dr allmee rassistische Grundhaltig z Großbritannie (un em räschtlige Europa) sin d Europäer in dr Kolonie mit zimlige Privilegien uusgstattet wore. Regiergsdepartmänt hän vun eme Europäer mieße glaitet wäre un si hän nit vor eme Gricht mi ere kreolische Jury derfen aagchlagt wäre. Wyt verbraitet isch d Yystellig gsii, d Kreole sotte „retuur in Busch“ goo. Afrikanischi Dekter sin ab 1902 us em regierigsamtlige Gsundhaitsdienstch uusgschlosse gsiii un 1911 isch kai ainzige Kreol me ime Legislativrot vu irgedere weschtafrikanische Kolony gsii.

Di unterschidlig Entwicklig un Bhandlig vu dr beede Landesdail un au di kreolisch Iberhebligkait hän in dr Johrzehnt vor dr Unabhängigkait zue Spannige zwische dr Kreolen vu drChronkolonyun dr Yywohner vum Protektorat gfiert. D Verfassig vu 1924 het as Represäntante vu dr Bevelkerig drei gwehlti Kreole vu dr Kolony (wahlberächtigt sin dert di 5 % Rychschte) un drei vu dr Brite bstimmti Chiefs us em Protektorat, zwee dervu Mende, ain e Temne. Anne 1947 hän d Brite s Sischtem gänderet, di afrikanische Verdrätter im Gsetzes-Rot sin jetz vier Verdrätter us dr Kolony un nyyn us dr churz vorhär grindete „Protektorats-Versammlig“ zämme. D Opposition gege d Kreole het di traditionällen Autoritete un au di weschtli Bildeten unter dr Mende un Temne derzue broocht, si 1951 in dr Sierra Leone Peoples Party (SLPP) zämezschließe. Fierer vu däre Bartei isch dr Milton Margai wore, e Mende-Bolitiker un speter Bresidänt vum unabhängige Sierra Leone. 1952 hän Verdrätter vum Protektorat sogar e drännti Unabhängigkait vu dr beede Landesdail gforderet. Dr Milton Margai het aafangs 1950er Johr iber d Kreole gsait:

D Verfassig vu 1951 het e Legislativrot mit 30 zum Dail diräkt, zum Dail indirekt gwehlte Mitglider vorgsää. D SLPP vum Milton Margai het dodervu 5 Sitz gwunne, wie au dr National Council of Sierra Leone (NC). Di ibrige 20 Sitz sin entwäder fir Europäer gsii oder sin an di traditionälle Chief vum Protektorat gange. Im Gegezug derfir, ass ihri lokale Privilegie garantiert wore sin, het dr Margai d Unterstitzig vu dr Chief un isch Premierminischter wore.

Mitti 1950er Johr het s im Land wäg dr waidlige soziale Umwälzuige schwäri Uurueje gee. Im Februar 1955 isch z Freetown dr Generalstraik uusgruefe wore un s isch zue me zweedägigen Ufstand mit Plinderige un Gwalt chuu. Im Novämber 1955 isch s im Norde zue me Ufstand vu dr Bevelkerig chuu gege di hoche Styyre un gege d Korruption vu dr Chief. Wu dä Ufstand nidergschlaa woren isch, sin insgsmat 26 Mänsche um s Lääbe chuu. Unter em Druck vu dr britische Verwaltig isch dr Margai gege Missständ vorgange, z. B. hän Chief vu dert ab d Lyt nimi derfe zue uuzahlte Fronarbet uf d Fälder yyzie. Grundsätzli het er d Stellig vu dr Chief aber nit aaglängt. Im Norde het derwylscht Mitti 1950er Johr e Diamanterusch gee, wu no Schetzige 20 % vu dr männlige Bevelkerig vum Norde mitgmacht het. Anne 1956 hän di 57.000 Diamanteschirpfer erfolgrych gege Konzessionsvergabe vu dr Regierig an dr "Sierra Leone Selection Trust" proteschtiert.

Anne 1956 isch z Sierra Leone s allgmain Wahlrächt yygfiert wore, 1958 sin di letschte Briten us dr Regierig uusgschide. Vu dr konservative, vu dr Chief gstitzte SLPP unter em Milton Margai het si mit dr Peoples National Party en Oppositionsbartei unter dr Fierig vum Albert Margai, em Halbbrueder vum Milton Margai, un em Siaka Stevens abgspalte. Aafangs 1960 het si dr Milton Margai um en Yybindig vu dr Opposition in sy Regierig gmiet. Är het di alte Gegesätz zwische dr Kolony un em Protektorat uusgliche, glychzytig isch aber dr Unterschid zwisch em Norde un em Side, vor allem zwische dr Temne un dr Mende greßer wore. Dr Siaka Stevens het si nit uf die Versuech vum Margai yygloo un het mit em All People’s Congress (APC) e neii, sozialistischi Bartei grindet un Neiwahle gforderet. S isch zue gwaltsame Ussenandersetzige zwische Mitglider vu dr Regierigsbartei un dr APP chuu, wu e baar Däg vo dr Unabhängigkait derzue gfiert hän, ass dr Uusnahmzuestanbd uusgriefe woren isch.

Am 27. April 1961 isch d Unabhängigkait vum Land verchindet wore. Bi Neiwahle 1962 het d SLPP vum Milton Margai 28 vu 62 Sitz kriegt un d Opposition 20, di ibrige 14 Sitz sin an unabhängigi Kandidate gange, wu si aber diräkt no dr Wahl dr SLPP aagschlosse hän. Drotz ass es dr Margai iber sy Yyfluss uf di traditionälle Chief gschafft ghaa het, z verhindere, ass d Opposition uf em Land het chenne Wurzle schlaa, het di jung Demokraty z Sierra Leone in dr Aafangsjohr funktioniert. D SLPP het Zwygstelle in fascht allne Dischtrikt ghaa un Mitglider unter fascht allne Ethnie vum Land un mit dr APC vum Siaka Steven en aktivi Opposition uf dr Gegesyte.

Anne 1964 isch dr Milton Margai gstorbe uns y Halbbrueder Albert Margai het s Amt vum Premier ibernuu. Dr Albert Margai isch weniger schenant gsii, gege d Opposition vorzgoo iber d Chief un dur yyfluss uf lokali Gricht un d Medie. Korruption un Amtsmissbruuch hän dytli zuegnuu. Vor allem aber het er ethnischi Gegesätz im Land bruucht go syni Macht uuszwyte. Scho wun er zum Premier woren isch, sin d Temne in dr Bartei umgange wore. Syt er im Amt gsii isch, het er si nume no uf Kreolen un Mende (wu rund e Drittel vu dr Bevelkerig uusgmacht hän) gstitzt, ab 1967 isch d Regierigsbartei e raini Mende-Organisation wore. Regierigsämter, hochi Positionen in dr Verwaltig un Offizierstelle sin fascht uusschließlig an Mende gange. Dr Albert Margai het au Ambitione ghaa, ne Ai-Barteie-Staat durezsetze, wie s dr Kwame Nkrumah z Ghana gmacht het.

D Wahlen vu 1967 hän di mittlerwyli dief ethnisch Spaltig vum Land zaigt. Drotz ass d Regierig unter em Vorwand vun eme Butschversuech Verdrätter vu dr Opposition aagchlagt het, dr letscht Temne-Offizier het verhaften loo un d Wahlkommissione wu s gangen isch mit aigene Lyt bsetzt het, het di oppositionäll APC ihri Stimme verdopplet. Alli Sitz im Norde (im Temnebiet) un vu dr ehmolige Chronkolony (em Biet vu dr Kreole) sin an d APC vum Siaka Stevens gange, d Stimmen im Side (im Mendebiet) sin an d SLPP vum Margai gange. D APC het dodermit 32 Sitz, d SLPP 28. Wie 1962 het s au desmol unäbhängigi Kandidate gee (6 Sitz), wu si aber fir d Opposition uusgsproche hän. Dr Generalguverneer het derno em Siaka Stevens dr Ufdrag gee, ne Regierig z bilde.

Wohl mit Unterstitzig vu dr SLPP het derno d Armee unter dr Fierig vum Kommandeer David Lansana, eme Mende, butscht. As Grund derfir het si aagee, dr Generalguverneer heb dr Ufdrag zur Regierigsbildig gee, voreb alli Wahlergebnis vorgläge hebe. Dr Albert Margai isch nit wider as Premier yygsetzt wore, är isch e baar Däg noch em Butsch in s Uusland verbannt wore. Unter em Oberscht Juxon-Smith isch e „Nationale Reformrot“ bildet wore, wu uusschließli Mende din gsii sin un alli Bartei verbote het. D Militärregierig het d Macht nimi wellen an e zivile Regierig abgee, drotz ass e Kommission dr Wahlsiig vu dr APC vum Stevens bstetigt het.

Im April 1968 isch derno nomol zue me Butsch dur Offizier us dr zwoote Raie chuu. Di neie Machthaber hän dr „National Reformrot“ ufglest un d Regierig an dr Siaka Stevens ibergee, wu vum Guverneer wider as Premier bstellt woren isch.

Ass dr Siaka Stevens d Rgierig ibernuu het, het nit derzue gfiert, ass d Demokraty wider yygfie wore wär. Är het im Merz 1969 Wahle durfiere loo, wu syni APC dytli gwunne het. Sy Herrschaft sin aber dur Korruption un Gwalt gege syni Kritiker un bolitische Gegner bstimmt gsii. Di staatli Kontroll vu dr Diamantenmine het s megli gmacht, ass Regierigsmitglider mit Diamanteschmuggel in di aige Däsche gwirtschaftet hän. D Bolitik isch all mee an ethnische Zuegherigkaiten uusgrichtet wore. D Fierig vu dr ACP isch in dr Hauptsach us Limba, wu au dr Stevens derzue ghert het, un us Kreole bstande. Di neigrinde Oppositionsbartei United Democratic Party (UDP) isch vor allem vu Temne drait wore. Wu d UDP d Korruption vu dr Herrscherclque aagmahnt he tun s zue Gwalt zwische Aahänger vu boode Barteie chuu isch, het dr Stevens 1970 dr Uusnahmzuestand uusgruefe un d UDP-Fierer wäre me veruechte Butsch verhafte loo. Anne 1971 sin zwai Attentat uf dr Stevens unternuu wore un är het mieße Druppe us em Nochberland Ginea in s Land riefego ne Butsch vu Temne-Offizier abwehre. Die Druppe sin zwai Johr z Sierra Leone blibe. Im nämlige Johr het dr Stevens d Republik uusriefe loo un si sälber zum Bresidänt erklert. 1974 isch s wider zue me Butschversuech chuu. Wu dää nidergschlaa gsii isch, sin e Hufe Offizier un au Oppositionsbolitiker higrichtet wore. Unter anderem dr obe gnännt Offizier David Lansana. In dr zwoote Helfti vu dr 1970er Johr het dr Stevens sy APC zuen ere Ainhaitsbartei umgwandlet un het rächt erfolgrych bishärigi Oppositionsbolitiker integriert. Dr Staatsapparat isch e chuum verdeckt Inschtrumänt fir d Blinderig vum Land gsii. D Wirtschaft vu Sierra Leone isch gwachse, des Wachstum isch aber uf dr Minesäktor bschränkt gsii un d Gwinn drus in d Händ vu wenige gflosse, Anne 1980 het dr ehmolig Ryysexporteer Sierra Leone scho 68 000 Donne Ryys mieße importiere. Widerstand isch nume no vu Studänte chuu. Anne 1984 sin d Studäntedemonschtratione zytwys greßer wore, wu si au Arbetslosi un anderi Verlierer vum Sischtem aagschlosse hän. Anne 1985 her dr Siaka Stevens iberraschend sy Ruggdritt as Bresidänt verchindet.

Noofolger vum Stevens isch dr Generalmajor Joseph Saidu Momoh wore. Dr Exbresidänt het aber wyter d Fäde in dr Hand ghebt go sicher z syy, ass es kaini Untersuechige derzue git, ass er in syre Regierigszyt in di aige Däsche gwirtschaftet het. Anne 1986 het si dr Momoh per Wahl as Bresidänt bstetige loo un het nodisno unabhängiger vum Stevens regiert. D Wirtschaft vum Land isch all mee dr Bach ab gange. Ändi 1980er Johr sin d Nahrigsmittel äng gsii, derwylscht privilegierti Gruppe wie Beamti un Offizier subventionierti Ryyszuedailge iberchuu hän. Ab Merz 1991 hän Rebälle mit Waffegwalt Dail vum Land unter ihri Kontroll broocht un hän dert e Terrorregime etabliert. Anne 1991 isch e neii Verfassig mit ere Ruggchehr zum Meebarteiesischtem in Chraft drätte. Im Vorfäld vu dr fir 1992 blanten Wahlen kisch s zue Uurueje un Gwalt chuu.

Anne 1991 het di "Revolutionary United Front" (RUF) unter em Foday Sankoh e Kampf mit Waffe gege d Regierig aagfange. Si isch doderby vum Charles Taylor, eme Chriegsherr im Liberianische Burgerchrieg, unterstitzt wore, wu si iber d RUF d Herrschaft iber d Diamantemine vu Sierra Leone gsicheret un am Handel mit Bluetdiamante verdient het. D Regierigsarmee un au d RUF hän massivi Mänscherächtsverletzige verbroche. In dr Zyt vum Burgerchrieg isch s meefach zue Regierigswächsel chuu: anne 1992 isch dr Momoh vu Offizier unter em Valentine Strasser abgsetzt wore, wu d Seldnerfirma Executive Outcomes gege d RUF yygsetzt het, wu um des Zyt iber rund d Helfti vum Land gherrscht het. Dr Strasser isch anne 1995 vum Julius Maada Bio gstirzt wore. Dr Bio het anne 1996 freii Wahle durfiere loo, wu dr Ahmad Tejan Kabbah zum Bresidänt gwehlt woren isch. Är isch aber vu dr RUF un ufständischen Offizier zytwys us em Land drängt wore. Erscht wu d UN-Mission UNAMSIL yygrife het, isch dr Chrieg anne 2002 zum en Änd chu. Rund 50.000 bis 200.000 Sierra-Leoner sin im Burgerchrieg um s Lääbe chuu.

Am 18. Jänner 2002 isch im Rame vun ere Fyyrstund im Nationalstadion, wu Döuserti vu Waffe verbrännt wore sin, s offiziäll Änd vum Chrieg verchindet wore, zwee Däg nodäm e bilaterale Verdrag zwische Sierra Leone un dr Verainte Natione zur Yyrochig vun eme "Sundergrichtshof fir Sierra Leone" unterzaichnet woren isch. In dr Wahle 2002 isch dr Kabbah in sym Amt bstetigt wore, derwlyscht d RUF, wu jetz e Bartei woren isch, kai Sitz iberchuu het. Dur e vum United Nations High Commissioner for Refugees (UNHCR) initiiert Programm hän bis Juli 2004 fascht 300.000 Flichtling in s Land chenne retuurchuu. 2005 sin d UNAMSIL-Druppen abzoge. Bi dr Neiwahlen am 11. Augschte 2007 het dr All People’s Congress (APC) 59 vu dr 112 diräkt gwehlte Sitz gwunne. D Sierra Leone People’s Party (SLPP), wu bishär regiert ghaa het het dergege nume 43 Sitz gwunne. Dr Bresidänt Ahmad Tejan Kabbah het si nimi zur Wahl gstellt. In ere Stichwahl het si dr Ernest Bai Koroma vu dr APC gege dr bishärig Vizebresidänt Solomon Berewa duregsetzt.

Z Sierra Leone het s drei Universitete:




</doc>
<doc id="19075" url="https://als.wikipedia.org/wiki?curid=19075" title="Gabun">
Gabun

Gabun ("frz.:" "Le Gabon") lit in Zentralafrika. Es gränzt an Kamerun, Äquatorialguinea und d Republik Kongo, und an dr Golf vo Guinea. Gabun lit zwüsche 4° S -2° N und 9°-14° O. Der Äquator lauft dur s Land. Dr Nationalfiirtig isch der 17. August.

Gabun lyt an dr weschtligen Atlantikkischte vu Zäntralafrika un goht vu dert uus bis churz vor s Kongobecki. D Lengi vu dr Kischte lyt bi 885 km. S weschtli Kischtediefland stygt no rund 200 Kilometer stapflefermig bis zue dr Nidergineaschwelli im Oschten aa.

Dr grescht Fluss vum Land isch dr Ogooué, wu si mit syne Hyffe Näbefliss dief in s Biet vum Hochland yygschnitte het.
Dr hegscht Bärg vu Gabun isch nit feschtglait. S git verschideni (fählerhafti) Aagabe, wu bis zue 500 Hechemeter vonenander abwyche. Di hegschte Hebigen im Norde un Side gehn bis grad iber 1.000 m i. d. M.

In e Dail Regione vu Gabun git s seli alti Gstai, wu bis zum Proterozoikum (rund 2 Milliarde Johr vor hite) chenne zruggdatiert wäre. In däne Formatione sin Gabonionta, frieji Forme vu mehzälligem Läbe, un insgsamt 17 natyrligi Chärnreaktore gfunde wore, unter anderem dr Naturreaktor Oklo.

Gabun ghert zue dr am dinnschte bsidlete Länder z Afrika. S het eppe 75 % vu dr Flechi vu Dytschland, aber nit emol d Yywohnerzahl vu Hamburg. Rund d Helfti vu dr Bevelkerig läbt in un um di drei greschte Stedt: Libreville mit 578.000, Port-Gentil mit 164.000 un Franceville mit 75.000 Yywohner. D Landesmitti un dr Norde si mee oder weniger mänscheläär. Dr jehrli Bevelkerigszuewachs mit 1,8 % isch fir afrikanischi Verhältnis verglychswys nider.

Di zämmegfasst Fruchtbarkaitsziffere lyt bi 3,2 (Stand 2008) un dodermit dytli unter em afrikanische Durschnitt. Fraue hän e Lääbeserwartig vu 58 Johr un Manne aini vu 56 Johr. 36 % vu dr Bevelkerig sin unter 15 Johr alt un 5 % iber 65 Johr. 84 % vu dr Bevelkerig läben in Stedt.

Uf em Staatsbiet vu Gabun läbe rund 40 verschideni Velker bzw. ethnischi Gruppe, d Meehait vu dr Bevelkerig ghere zue Bantu-Velker. Di mit Abstand grescht un yyflussrychscht dervu sin d Mpongwe-Fang, wu ne Drittel vu dr Gabuner umfasse (Mpongwe 31 %, Fang 7 %). Chlaineri Gruppe sin d Mbete (15,5 %), d Bapunu (15 %, mit dr Sproch Punu), d Tsabati (14 %), d Batazi (9,5 %) un die Bateke (4 %). Derzue git s 1,5 % Pygmäe (d Uryywohner, wu im Nordoschten un Siden läbe) un rund 60.000 Franzose, die zmaischt in dr Stedt. Uusländer spile ne großi Roll im Bildigswäsen un in dr Wirtschaft.

Z Gabun wäre 42 Sproche gschwätzt 

Öbbe 65% vo de Iiwohner si Christe (60% Katholike, 5% ghöre zu verschiidene protestantischi Chille). Dr Räscht vo der Bevölkerig hängt Volksreligione, vor allem em Bwiti, aa. Ä Minderheit, öbbe 5%, bekennt sich zum Islam, ä Gruppe, wo sit 1998 grösser wird.

Bi archäologische Grabigen im hitige Gabun het mer neolithischi Sidligen us em 5. Johrhundert v. Chr. gfunde, Yyse isch no Ergebnis vu dr Radiochohlestoffdatierig zum erschte Mol zwisch em 4. un 1. Johrhundert v. Chr. Verschafft wore. Frieji Bewohner sin vermuetli wie in dr ganze Region Pygmäe gsii, wu do as Jeger un Sammler gläbt hän.

Ab em 5. Johrhundert hän d Bantuvelker, wu aafangs nume im usserschte Nordweschte vu Zäntralafrika gsidlet hän, aagfange no Siide z expandiere. Derwylscht d Velker im Siide zmaischt Fischer un Waldlandbflanzer gsii sin, wu fascht kai Metall brucht hän, hän d Metallwärchzyyg, wu in däre Period entwicklet wore sin, d Tächnik vu dr Landwirtschaft revolutioniert un hän eso zuen ere Verdrängig vu dr Pygmäe gfiert, wu hite nume no ne chlaine Dail vu dr Bevlekerig vu Gabun uusmache. D Yywanderer sin d Vorfahre vu dr hitige Mpongwe un e baar andere Velker gsii, d Fang sin as letschti schließlig im 19. Johrhundert us em Norde chuu.

Au friejer isch dr groß Dail vum Land mit dichtem Räägewald deckt gsii, zue dr Grindig vu greßere Staaten isch nit chuu, di ainzig Uusnahm isch s Chenigrych Loango gsii, wu dr nerdligscht Dail dervu grad no bis uf s hitgi Biet vu Gabun gangen isch.

As erschte Europäer isch dr portugiesisch Seefahrer Lopes Gonçalves anne 1472 an d Kischte vum hitige Gabun chuu. Dr Gonçalves isch im Ufdrag vum Chaufmann Fernão Gomes unterwägs gsii, wu vum portugiesische Chenig s Handelsmonopol an däre Kischte iberchuu het doderfir, ass er all Johr 600 km vu dr afrikanische Kischte uusgforscht het. Dr Gonçalves het em Land wahrschyns au dr Name gee: no dr Form vu dr Mindig vum Fluss Komo isch s Land "„Gabão“ " ( e bstimmte Seefahrermantel) gnännt wore, 

Im Lauf vu dr Johrhundert sin usser dr portugiesische au niderländischi, änglischi un franzesischi Händler an d Kischte chuu. Ghandlet woren isch mit Sklave, Elfebain un Ebeholz. D Sklave hän di europäische Händler vu dr Kischtenvelker gchauft, wu die vu dr Velker im Landesinnere dur Handel oder Sklavejagde kriegt hän. Im Biet nerdli vum Fluss Ogooué im Zäntrum vum hitige Gabun hän d Portugiese gwissi Handelsrächt ghaa, wu di ibrige Europäer anerkännt hän, si hän aber kai koloniali Herrschaft uusgiebt. In dr Verdreg vu Ildefonso un Pardo (1777 un 1778) het Portugal zuegunschte vu Spanien uf die Rächt verzichtet, aber d Spanier sin in däre Region bis 1850 chuum aktiv gsii. Ändi vum 19. Johrhundert hän si d Spanier au offiziäll uf Spanisch Ginea im Norde zruggzoge, s hitig Equatorialginea).

Di erscht europäisch Macht, wu si duurhaft an dr Kischte feschtgsetzt ghaa het, sin d Franzose gsii. Am 9. Februar 1839 het dr franzesisch Admiral Louis Edouard Bouet-Willaumez e Vertrag mit em Mpongwe-Herrscher Denis Rapontchombo unterzaichnet, derno sin Verdreg mit andere Oberhaipter an dr Kischte chuu. Us däne Verdreg het Frankrych fir si dr Status vun ere Protektoratsmacht fir d Kischte vu Gabun abglaitet, un het sy Yyfluss in dr Region sistematisch verstärkt. Di zuechimftrige Kolonialherre hän as Grund fir ihre Status as Schutzmacht dr Kampf geg dr Sklavehandel aagee. Anne 1843 hän d Franzose s Fort Aumale as Marinestitzpunkt an dr Mindig vum Komo ufgrichtet. 1849 isch di speter Hauptstadt vu Gabun offiziäll as Sidlig fir freiglosseni Sklave grindet wore, noch em Vorbild vu dr Stadt Freetown im hitige Sierra Leone het si dr Name Libreville iberchuu.

E hoch aasää het die nei Kolony aber nonig ghaa bi dr Franzose. No 1866 hätte si gärn ihri Bsitzige z Equatorialafrika gege s munzig britisch Gambia duscht. Zwische 1886 un 1887 hän d Franzose s Landesinner, wu mit Räägewald deckt isch, erforscht. Wu dr Pierre Savorgnan de Brazza bis zum Oberlauf vum Ogooué firichuu isch un e Station (Franceville) ufgrichtet ghaa het, isch s Biet vum huitige Gabun erforscht un us europäischer Sicht „in Bsitz gnuu“ gsii. Am griene Disch isch im Verdrag vu Paris per Lineal anne 1900 d Gränze zue Spanisch-Ginea un zum dytsche Kamerun im Norde zoge wore. 1886 isch Gabun per Dekret offiziäll zur franzesische Kolony erklert wore.

Bis 1903 isch Libreville d Hauptstadt vum „franzesische Kongo“ gsii, wu ußer Gabun di hitig Republik Kongo umfasst ghaa het, Anne 1903 isch Brazzaville Hauptstadt wore. Ab 1910 isch Gabun Dail vu „Franzesisch-Equatorialafrika“ gsii. Anne 1911 het Frankrych im Rame vun eme Kompensationsgschäft no dr Agadir-Krise e Dail vun nerdlige Gabun an s dytsch Kamerun abdrätte. Dodermit het Gabun mit Uusnahm vun eme Biet am Oberlauf vum Ogooué, wu erscht 1946 ändgiltig zue Gabun chuu isch, syni hitig Gstalt iberchuu.

Dr Wärt vu dr Kolony fir Frankrych sin vor allem di nadyrlige Vorchuu vu Kautschuk gsii, wu fir d Gummi- un Chriegsinduschtry seli wichtig gsii isch. Wu dr indiräkt Druck zum Kautschuksammle dur Styyre nit groß gnu isch, hän d Franzose Zwangsarbet verhängt. Im Erschte Wältchrieg sin z Gabun – wie in dr ibrige franzesische Kolonie – Soldaten un Dreger rekrutiert wore, d Zwangsarbet verscherft un dr Druck zum Kautschuksammle all hecher wore. Doderdur het s z Gabun in Dail vum Land Hungersnet gee. Au im Johrzehnt derno hän d Zwangsmaßnahme vu dr Kolonialverwaltig zum Dail zue Hungersnet mit Döuserte Dote gfiert in eme Land, wu s bis dert gnuer z Ässe gee het fir d Bevelkerig. Bis in d 1920er Johr het s als emol Ufständ vu verschidene Velker geg d Kolonialherrschaft gee. Die Ufständ, regional begränzt un nit landeswyt koordiniert, sin vu dr Kolonialarmee aber ohni Miei nidergschlaa wore.

Kautschuk noch noch em Änd vum Erschte Wältchrieg un em Änd vum Kautschukboom allmee vum Holz, vor allem Okouméholz as Exportprodukt abglest wore. Innerhalb vu Franzesisch-Equatorialafrika het s autonom Gabun as „rychi Kolony“ gulte. Dä relativ Wohlstand un di frie Missionierig hän derzue gfiert, ass es scho in dr 1920er en europäisierti, afrikanischi Mittelschicht gee he tun Aasetz fir e nationali Bewegig entstande sin. Organ vu däre Bewegig sich d Zytschrift "L´Echo gabonais" gsii. Daernäbe het s baar Unterstitzigsverain gee, wu zum Dail ethnisch strukturiert gsii sin.

In dr Zyt vum Zweete Wältchrieg isch di kolonial Verwaltig aafangs uf dr Syter vu Vichy-Frankrych gstanden het si erscht uf Druck vu dr britische Flotten as letsachti Dailkolony vu Franzesisch-Equatorialafrikas im Novämber 1940 em Freie Frankrych vum General Charles de Gaulle aagschlosse. Anne 1944 het s z Barraville, im benochberte Franzesisch-Kongo, unter dr Laitig vum De Gaule d „Konferenz vu Brazzaville“ gee, wu ne kompletti Neiornig vum Verhältnis vu Frankrych zue syne Kolonie bschlosse woren isch. S „Mueterland“ het au Gabun zum franzesische Iberseeterritorium erklert un het d Zwangsarbet abgschafft. Gabun het jetz au Verdrätter in di Franzesisch Nationalversammlig derfe schicke.

In dr 1940er un 1950er Johr sin di spetere wichtigschte Bolitiker vum unabhängige Gabun uf dr Blan drätte. Dr Jean-Hilaire Aubame isch e Fang, un in dr Kolonialverwaltig gschafft het un Barlemäntsabgordnete z Paris gsii isch. Anne 1947 het er d Union Démocratique et Sociale du Gabon (UDSG) grindet. Sy Gegespiler isch drLéon M’ba gsii, e Mitglid vu dr Territorialversammlig vu Gabun un au ne Fang, wu wäge Verwicklig in e Ritualmord in dr 1930er Johr erscht im Gfängnis ghockt isch un speter bis 1946 im Exil gläbt het. Är het im Oktober 1946 unter em Name Mouvement Mixte Gabonais (MMG) dr gabunisch Ableger vu dr Rassemblement Démocratique Africain (RDA), wu im ganze französische Afrika verdrätte gsii isch, grindet. En andere Kolonialbeamte, dr Paul Gondjout, het anne 1952 dr Bloc Démocratique Gabonais (BDG) grindet, wu speter dr Paul Mba yydrätten isch. UDSG un BDG hän in dr spote 1950er Johr zämen an ere Verfassig fir Gabun gschafft, sin aber nit yydrätte fir e Unabhängigkait vum Land. Si hän welle, ass Gabun in dr „Franzesische Gmainschaft“ blybt, wu vum De Gaule grindet woren isch un wu dr franzesische Kolonie nur e gwissi Autonomy ihet welle gee.

Anne 1958 isch Franzesisch-Equatorialafrika in vier Kolonie ufdailt wore, wu dr vier hitige Staaten entspräche. Gabun isch en autonomi Republik in dr Union française wore, dr Mba isch Regierigsschef un dr Gondjout Bresidänt vum Barlemänt wore. Drotz ass dr Mba vor ere verfriete Unabhängigkait gwarnt het, het Gabun schließlig am 17. Augschte 1960 sy Unabhängigkait verchindet.

Bi dr erschte freie Wahlen im unabhängige Gabun het kani vu dr boode große bolitische Barteie ne, Meehait chenne gwinne. Dr Regierigsschef Leon M´Ba vu der BDG het zuen ere Zämmenarbet vu dr Barteien ufgruefe. Wun er versuecht het, d Verfassig in Richtig vun ere Bresidaldemokraty no franzesisch-gaullistischem Vorbild z ändere, isch er im Barlemänt uf Widerstand gstoße. Är het derno s dr Uusnahmzuestand uusgruefen un het s Barlemänt ufglest. Sy grescht innerbarteilige Konkerränt Paul Gondjout het er zue zwai Johr Gfängnis verurdaile loo. Mit em UDSG-Fierer Aubaume het er si uf Neiwahlen anne 1961 gainigt, wu syni Bresidalverfassig bstetigt het. Dr Aubame isch Usseminischter wore.

Aafangs 1964 het dr M´Ba wider versuecht, sy Macht z feschtige, in däm Fall dur e Zwangsverainigung vu dr BDG mit dr UDSG, ass es de facte ne Aibarteiestaat drus wore wär. In dr Nacht zum 18. Februar 1964 hän Soldaten us dr 400-Mann-Armee vu Gabun butscht. Dr M´Ba isch abgsetzt un e Huffe Bolitiker sin verhaftet wore. D Militer hän e zivili Regierig yygsetzt mit em J.H. Aubame un Paul Gondjout. Ai Dag speter sin franzesischi Fallschirmjeger us em senegalesische Dakar in dr Hauptstadt vu Gabun glandet un hän dr M´Ba wi der in s Amt brocht. 150 Gegner vum M´Ba sin verhaftet un dr Aubame isch zue 20 Johr Gfängnis verurdailt wore.

Dr M´Ba het derno au di negschte Wahle gwunne. Wun er anne 1967 z Paris an ere schwäre Chranket gstorben isch, isch sy Vizebresidänt Albert Bernard Bongo automatisch Bresidänt vu Gabun wore.

Dr Bongo het sy Macht gfeschtigt, indäm er Lyt in dr Bartei uusduscht het un sich aber au mit dr Opposition im Exil verständigt he tun bolitischi Gfangeni frei gloo het. Aafangs 1968 het er verchindet, Barteie seie ne „Erb vum Kolonialismus“, wu di ethnische Rivaliteten im Land ferede dieje. Är het alli Bartei ufglest un e Ainhaltsbartei unter em Name „Parti Démocratique Gabonais“ (PDG, Demokratischi Bartei vu Gabun) grindet. Är het alli Gabuner, unabhängig vu alte Rivaliteten un vorige bolitische Bindigen, yyglade, Mitglid vu däre Ainhaitsbartei z wäre. Ab 1972 het si ne Personekult um dr Albert Bongo bildet, wu si „große Vater“ het nänne loo. Syni Ideology, wun er „Renovation“ ngnännt, un het gsait, si sei „nit links un nit rächts“ un en aigene gabunische Wäg unabhängig vu „wildwachsende Kapitalismus“ un vum „birokratische Sozialismus“. Dr Bongo het sich in dr negschte Johrzehnt e baar Mol widerwehle loo, mit Ergebnis iber 99 Brozänt. Wun er 1973 dr Staatsschef vu Libye, dr Muammar al-Gaddafi, droffe het, isch er derno zum Islam iberdrätte un het si ab do "Omar Bongo" bzw. no syre Wallfahrt (Haddsch) uf Mekka "El Hadj Omar Bongo" gnännt, ab 2003 "Omar Bongo Ondimba".

Aafangs 1990er Johr hän wirtschaftligi Schwirigkaiten un d Demokratisierig in vylne Länder z Afrika z Gabun zue gwaltsame Demonschtratione gfiert. Dr Bongo het Lohnerhechige mieße zuegstoo un fir Merz/April 1990 e Nationalversammlig verspräche. Die dreiwichig Konferänz, wu näbe dr PDG au opposizionälli Gruppe derby gsii sin, het zue bolitische Reforme gfiert. Unter em Casimir Oyé-Mba ischzämme mit dr Opposozion e Ibergangsregierig gschaffe wore. Im Septämber 1990 het s zwai Butschversuech gee, wu wider mit Hilf vum französische Militer nidergschlaa. Im nämlige Monet het s di erschte freie Wahle syt Johrzehnt gee, d PDG het d Meehait gwunne. Im Merz 1991 isch e neji Verfassig in Chraft drätte

Im Dezämber 1993 isch dr Bongo mit 51 Brozänt vu dr Stimmen as Bresidänt widergwehlt wore. Verschideni Opposizionskandidate hän des Ergebnis nit anerkännt. Uurueje hän schließlig im Novämber 1994 zue dr „Pariser Veryybarige“ zwische dr Regierig un dr Opposizion gfiert, wu vum Bongo aber nie wirkli umgsetzt wore sin.Europäischi Kritiker hän em Bongo schwäri Mänscherächtsverletzige vorgworfe. In dr Johr 1998 un 2005 het d PDG d Wahle gege di gspalte Opposizion gwunne. Am 8. Juni 2009 isch dr Bongo iberraschend gstorbe. D Senatsbresidänti Rose Francine Rogombé isch as Interimsbresidänti veraidigt wore. D Wahl zum neie Staatsbresidänt het dr Suhn vum Bongo, dr Ali Bongo Ondimba, gwunne.

Wu dr Ali Bongo Ondimba no dr Bresidäntschaftswahle am 27. Augschte 2016 mit knappem Vorsprung zum Siiger erklert woren isch, isch s zue bluetige Uurueje in dr Hauptstadt Libreville chuu.

Noch eme Schlagaafall im Oktober2018 het si dr Bongo us dr Effetligkait zrugzoge un im Uusland bhandle loo. Am 7. Jänner 2019 hän Offizier z Libreville ohni Erfolg versuecht, dr Bongo z stirze.

Dr Staat glideret sich in nyyn Provinze, wu in isngsamt 37 Departemänt unterdailt sin.
Di greschte Stedt sin (Stand 1. Jänner 2005): Libreville 578.156 Yywohner, Port-Gentil 109.163 Yywohner, Franceville 42.967 Yywohner, Oyem 30.870 Yywohner un Moanda 30.151 Yywohner.




</doc>
<doc id="19076" url="https://als.wikipedia.org/wiki?curid=19076" title="Laichinger Tiefenhöhle">
Laichinger Tiefenhöhle

D Loichanger Diefahehle ischd de oizeg Schachdhehle in Deidschland wo au a Schauhehle ischd. Si ligt südlech vo Loichanga ond goht uff Beddo- ond Eisedrebba 55 m na.

Der Nama ischd a bissle kurios; heid däd ma zo so ara Hehle Schachdhehle saga, aber dui Hehle ischd 1892 enddeggd wära ond war oina von de älleraischde sodegge Hehla wo ma domols kennd hot, ond weils hald duif na ganga isch hod ma "duifa Hehle" oder "Diefahehle" gsaid.

Om d Hehle rom geits em Wald en Haufa Lecher, des ischd der Reschd von Gruaba mo dr Loichanger Sandgräbr "Johann Georg Mack", dr „Sandmack“, graba hod. Do hanna hods nemlich Dolomid, des isch a schbeziella Sord Kalk, und dui zerfelld zo Sand. Den Sand hod ma fir Schbeiss ond zom Budsa als Scheiermiddel brauchd. On wie der so graba hod, hodder en Schbald gfonda wos end Hehle nei ganga ischd. Noch ra alda Gschichd hot er en Sandhaufa gmachd ond wo r am andra Morga mid ama Schubkarra komma ischd war dr Sand im Schbald vrschwonda. Ond weil der Enddeggerschbald so saggrisch eng war hod blos sei Jonger, dr Ulrich nei bassd. Der war do grad vierzehna ond a zemlichs Häschbale.

Leid sand so guad, dand a gscheids Häs a wennr end Hehle ganged. Guade Schuah ond en warmer Kiddl isch s mendeschd! Wer will ka au sei oigana Daschalamb midbrenga.

S Hehlamuseom geids scho seid de sächzger Johr, des hot dr "Frank Helmut" wo domols Forschungsgrubbaleider war sich ausdengd. Aber wo dr Hehlavärei om 2000 rom s Hehlaraschdhaus nui bauad hod, hend se glei s Museom as da ganza nui gmachd. Wia vorhär koschd des Museom koin Eidridd, do ka ma also au nei wenn ma ed end Hehle gohd.

Des Museom konzendrierd sich uf ällas was mid de Hehla zom doa hod, wie endschdanded Hehla, was fend ma en de Hehla an Drobfschdoi, an Knocha, ond von de Hehlamenscha. Vill hod mid dr Alb zom doa, aber s Museum isch allgemein ibr Hehla. Em Kallr geid no a Abdeilong wos blos iber d Loichanger Hehle gohd.



</doc>
<doc id="19081" url="https://als.wikipedia.org/wiki?curid=19081" title="Madeira">
Madeira

Madeira [] (vom portugiisische Wort "" „Holz“) isch ä portugiisischi Insle öbbe 1.000 km südwestlig vo Lissabon und 700 km westlig vo der marokkanische Küste im Atlantische Ozean. Si ghört mit der chliinere Insle Porto Santo und zwei unbewohnte chliinere Inselgruppe, de Ilhas Desertas und de Ilhas Selvagens, zur Inselgruppe Madeira, wo die autonomi Provinz Madeira bildet. As Teil vo Portugal ghört Madeira zum Gebiet vo der Europäische Union. 94,5 % vo der Bevölkerig vo Madeira ghöre zur römisch-katholische Chille. 
Madeira het öbbe 265.000 Iiwohner uf erä Flechi vo 794 km². D Hauptinsle Madeira isch 741 km² und die chliineri Insle Porto Santo isch 45 km² gross.

D Ziitzone isch die gliichi wie im Mueterland Portugal und entspricht der koordinierte Wältziit (UTC+0, gegenüber Mitteleuropa -1 Stund). Für d Ziit vom Ändi vom März bis zum Ändi vom Oktober wird wie im übrige Europa d Summerziit iigfüehrt, so dass d Ziitdifferenz s ganze Johr unveränderet blibt.


</doc>
<doc id="19083" url="https://als.wikipedia.org/wiki?curid=19083" title="Fischingen (Baden)">
Fischingen (Baden)

Fischige (amtlich "Fischingen") isch e chlei Dörfli mid Iiwohner (Stand: ). Es litt im südliche Margräflerland un schmiigd sich anne Buggel wo Läufelbärg heissd. 

Dr Läufelbärg isch schiinz die högschdi Sanddüüne vo Düttschland, un wäge säldnene Pflanze un Dierli e Naduurschutzgebiet. Drumumme, an de sunnige Häng, wachse vieli Rääbe. Vor allem dr beriemdi Fischiger Guededel. Des isch e wissi Druube, die gued uff däm Lössboode wagst. Un wills in dr Gegend so viel Rääbe gitt, heissd die Gegend au Rääbland. Un Fischige isch wägge dämm e Wii<nowiki>dorf</nowiki>. 

Z Fischige gitts e Grundschuel, e Chindergarde, zwoi Wirdschafde un e baar schöni Buurelääde. D Männer göhn am Mendig gäärn in d Singschdund un iebe fyr die gäärn und vil bsuechde Konzärt. Me cha aber au imme Verein Handorgele schbiile. Oder in de neue Halle go durne go. Arg schön isch au d Chilche vo Fischige, in dere s ganz aldi Fresge mid biblische Gschichde zuem aluege gitt. Im Goddedienschd wärde Chilchelieder uff dr alde Orgele us em 18 Johrhundert gschbiild.

Ergebnis vo dr Landdagswahle sit 2006: 



</doc>
<doc id="19084" url="https://als.wikipedia.org/wiki?curid=19084" title="Réunion">
Réunion

La Réunion [] oder churz Réunion (volli französischi Bezeichnig "Île de la Réunion", dütsch öbbe „Insle vo der Zsämmekumft“) isch än Insle im Indische Ozean, wo zu Frankriich ghört und politisch es französischs Überseedepartement bildet.

Uf Réunion hai im Johr 2005 öbbe 777.000 Iiwohner gläbt, was erä Bevölkerigsdichti vo öbbe 308 Iiwohner pro km² entspricht. Für die nächste Johrzähnt wird mit emä rapide Waggstum vo der Bevölkerig grächnet, so dass d Iiwohnerzahl bald meh as ä Million betrage chönnt.



</doc>
<doc id="19088" url="https://als.wikipedia.org/wiki?curid=19088" title="Melone">
Melone

Als Melonä bezeichnet mä vor allem in suptropischä Gebiet kultivierti Pflanze mit grossä, saftrichi Beerä-Frücht. Si ghöre zur Familiä vo dä Chürbisgwächser, wärde abr im Gegäsatz zu andärä Vrträter vo dere Familiä als Obst vrwändet. Es wirt hauptsächlich zwüschä Zuckermelonä und Wassermelonä unterscheidet. Melonä wärde in dr Botanik nit als Vrwandtschaftsgruppä agseh, diä Zuckermelonä sin änger mit dä Gurkä vrwandt als mit dä Wassermelonä.


Rifi Wassermelonä dönä bim chlopfä hohl und dumpf, wärend unrifi Melonä chum äs Grüsch vo sich gän. Au wen Melonä dähei no nochrifä, han diä bereits uf em Fäld unrifi Melonä das intensivä Aroma. Dr süesslichi Gruch vo dr Frucht isch ä witers Merkmol vo dr Rifi. Im vrglich zu glichgrossä unrifä, sin rifi Melonä zudäm au schwerer.

D`Untersitä vo dr Melonä, diä in Kontakt mit em Bodä gsi isch, änderet bim Rifä d`Farb vo Wiss odr blassem Grüen zu liächt gälblich. Denno isch diä Farb vo dr Schale kei Merkmol für d`Rifi. Im Vrglich zu glichgrossä unrifä; anämä brünlichä odr sogar füechtä Stilasatz lot sich jedoch ä überrifi Frucht erkennä.

Wenn ä Frucht unrif isch, ka si abfüerend wirkä.


</doc>
<doc id="19090" url="https://als.wikipedia.org/wiki?curid=19090" title="Sueton">
Sueton

Gaius Suetonius Tranquillus (öbbe um 70 noch dr Ziitwändi uf d Wält cho; gstorbe 130–140), dütsch Sueton, isch ä römische Schriftsteller und vo 117 bis 121 Kanzleichef vom Kaiser Hadrian gsi. Er isch mit em Plinius em Jüngere befründet gsi und mä weiss vil überen us däm siine Brief. 

Vom Sueton siine Wärk si nume d Biografie vo de Kaiser, "De Vita Caesarum", ganz erhalte bliibe. In dene beschriibt er wie d Cäsare gläbt hai, vom Cäsar bis zum Domitian und die gschichtlige Umständ, so wie si dr Tacitus beschriibe het. Siis Hauptwärk isch "De viris illustribus" (Vo de berüehmte Manne) gsi, in welem er bedütendi Manne us dr Literatur, dr Gschichtskund, dr Rhetorik, dr Sprochwüsseschaft und dr Philosophie behandlet het. Vo däm isch nume s Ändi übrigbliibe, mit de Biografie vom Terenz, Vergil, Horaz und ä baar andere. D Biografie vom Sueton si währed Johrhundert wägwiisend für die europäische Biografe gsi.






</doc>
<doc id="19102" url="https://als.wikipedia.org/wiki?curid=19102" title="Liste der Könige von Akkad">
Liste der Könige von Akkad

D Reihefolg vo de König vo Akkad isch us der sumerische Königsliste bekannt. Ihri absoluti Datierig hängt drvo ab, wie man d Regierigsziit vom Hammurabi asetzt; in däm Artikel si zwei verschiideni Chronologie bruucht worde: die churzi und die mittleri Chronologii.

Alli Johreszahle si vor dr Ziitwändi.
Es isch agno worde, dass dr Rimuš, der jüngeri Brueder vom Maništušu, zerst gregiert haig. Än elteri Königsliste, wo öbbe 2003 veröffentlicht worden isch, macht s aber wohrschiinlig, ass d Reihenfolg umkehrt gsi isch: d Erwähnig vo genaue Zahle vo Umbrochte und Gfangene isch under em Rimuš igfüehrt worde und au dr Naram-Sin noch ihm het sä ufgfüehrt, aber si fähle us dr Regierigsziit vom Maništušu. D Datierig vo de Regierigsziite basiere uf dere Anahm (Lueg Fuessnote "Selz")



</doc>
<doc id="19106" url="https://als.wikipedia.org/wiki?curid=19106" title="Rührberg (Grenzach-Wyhlen)">
Rührberg (Grenzach-Wyhlen)

De Rührberg isch e Berg im Gränzgebiet vo de Gmei Grenzach-Wyhle un Badisch Rhyfälde im Landchreis Lörrach. Usserdem heißt e Stadtdeil vo Grenzach-Wyhle eso.

De Rührberg ligt numme e halbe Kilometer östlig vo de Schwizer Grænze bi Bettinge. Im Oste ligt Degerfælde, im Südoste Herte. Beidi sin 2 bis 3 Kilometer vom Rührberg eweg. De Berg ghört geologisch zum Dinkelberg.

D Ortschaft Rührberg lit uffem Wyhlemer Bann un isch - scho ufgrund vu de rächt spote Besidlig im 19. Johrhundert - nie selbständig gsi. S Dorf het guet 500 Iwohner un lit uf etwa 490–500 Meter weschtlich vum Berggipfel uffeme Sattel vum Rührberg zum St. Chrischona ani.

Underhalb vum Ort Rührberg losst e Gwannnamme Rebacker in immerhi 470 m Höchi uf Räbe in früehere Zitte schliesse (wie au dr Dribel im Gmeiwappe vu Chrenzach-Wyhle), doch werre hit in dr ganze Gmei keine Räbe meh apflanzt.

1750 isch de Rührberg zum erste Mol schriftlig in re Akte erwähnt worre. Um 1830 hän Bure de Berg besidelt. De ältst vo de drei Schwarzwaldhöhewäg isch de Westwäg vo Pforze uff Basel und fiehrt in sinem südlichste Abschnitt über de Rührberg.


Uff etwa 518 Meter, also uff de Spitze vom Rührberg und bereits uf Rhyfälder Gebiet, isch de Sendeturm Rührberg, e 40 Meter hochi, privati Sendealag vo Radio Seefunk. Vo de Spitze vom Sendeturm us wird uff de UKW-Frequenz 103,1 Radio Seefunk mit 5 kW in vier Richtige abgstrahlt. Wie alli Sendetürm vo Radio Seefunk isch au der Sender nur regional empfangbar. Er versorgt d Regione Rhyfælde, Grenzach-Wyhle und alternativ au Lörrach.



</doc>
<doc id="19113" url="https://als.wikipedia.org/wiki?curid=19113" title="Gobanos">
Gobanos

De Gobanos oder au Cobannos isch de Name vom keltische Schmiidgott. Sin Name bidütet »Schmiid« (kymr. gof; air. goba). Er isch au vo de Helvetier vereert wore.

Em Gott "Cobannos" sind meriri römerzitlichi Statue gwidmet wore, wo i de 1980er Joore zäme miteme Bronzechessel amene nöd bikannte Ort z Frankriich gfunde wore sind. D Fundstugg sind denn illegal uf Kalifornie broocht worde und befindet sich hüt im Getty Center z Brentwood. En anderi Dedikationsinschrift stammt us Fontenay-près-Vézelay (Dép. Yonne) und isch em [DE]O COBANNO gwidmet. Uf em Berner Zinktefeli het de Gobanos de Biiname "Dobnoredos", d. i. »Weltwanderer«. E vierti Inschrift wo de Gobanos nennt, stammt us Canterbury z England.

Do ufem Nautepfiiler de Volcanus mit Schmiidewerchzüüg dargstellt werd, dörft er d "Interpretatio Romana" vom gallische Gott gsii sii.

De römerzitlich Gott isch verwandt mitem walisische Schmiid Govannon und em irische Schmiidgott Goibniu.




</doc>
<doc id="19114" url="https://als.wikipedia.org/wiki?curid=19114" title="Lebenserwartung">
Lebenserwartung

D Läbeserwartig esch s dorchschnettleche Alter, wo Mönsche erreiched bevor sie stärbid. Das Alter cha zwösche Ma ond Frau onterschedlech sii. Ond es esch e de letschte Ziit stark gstege. Das liit dra, dass d Medizin vortschrett gmacht het. Darom esch d Läbeserwartig e de letschte 100 Johr starch gstege. Wiiteri Grönd send au d Hygiene vo de Mönsche, wo macht das mer weniger Chrankheite ufnemt.
Do es paar Länder met sehr hoche Läbenserwartige:


Mer gset do, dass die meiste Länder met ere hoche Läbenserwartig em eurasische Bereich legid. Dorus chamer schlüsse, das döt de medizinisch Standart am höchscht esch.


</doc>
<doc id="19115" url="https://als.wikipedia.org/wiki?curid=19115" title="Avenches">
Avenches

Avenches ([]), iihaimisch uf Arpitanisch Aventso ([]), tütsch "Wiflisburg" oder "Wifflisburg," isch e politischi Gmaind im Bezirk Broye-Vully im Waadtland. 
Zu de Gmaind ghört au de Ort Donatyre, wo bis em 1. Juli 2006 en aigni Gmaind gsii isch.

De Ort (galloromanisch: "Aventicum," 1518: "Avenche") isch binennt nochem Name vo de Quelle "Aventia" (ie. HeuentiH »Quelle«). I de Römerzit isch die Quelle as d Göttin "dea Aventia" vereert wore. Im Mittelalter het de Ort au "Wiflisburg" (1266: "Wibilsburg;" 1302: "Wipelspurg") ghaisse, en Name wo Iigang i di nordischi Heldesaag gfunde het: D Söö vom Ragnarr Lodbrok hend wo si gege Rom zoge sind i de Alpe Vífilsborg plünderet.

S Städtli Avenches (480 m ü. M.) lit wenig südlich vom Murtesee zwüschet Murte und Payerne ufeme Höger zmitzt ide Ebeni vo de Broye, wo in Murtesee ine flüüsst. De nördlich Tail vo de Gmaind ghört zu de fruchtbare Broyeebeni und wert landwertschaftlich intensiv gnutzt, de südlich Tail isch hügelig. De höchst Punkt mit 630 m.ü.M. isch de Bois de Châtel. Im Norde goot Gmaind bis an Murtesee ane. Di gsamt Gmaindflächi vo 17,5 km² werd zu 70% landwertschaftlich bruucht, 15% sind biwaldet wäred d Sidlige 14% iinemet (1997).

Quälle: Bundesamt für Statistik 2005

Vo de 2753 Iiwoner (Endi 2006) vo de Gmaind redet drai Viertel Französisch, en Achtel Tütsch und fast 6 % Portugiesisch. Je öppe 45 % sind Katholike bzw. Reformierti. De Uusländeraatail isch 2010 bi 31,3 % gläge.

I de Latène-Zitt het d Geged zum Cherngibiet vo de Helvetier zellt, wo im 1.Jh.v.Chr. ufem Bois de Châtel e Oppidum baut hend, vermuetli as Noofolger vom wichtige Oppidum ufem binochbuurte Mont Vully, wo d Helvetier bim gschitrete Uuszug usem Land abebrennt gha hend.

Nochdem Römer d Helvetier underworfe hend, hends de Ort wege sinere Laag zum Vorort bestimmt und ere de Name "Civitas Helvetiorum" ggee. Si hend abem Joor 12 v.Chr. afange de Ort uusbaue, wo denn langsam zunere Stadt anegwachsen isch. De Kaiser Vespasian het d Erlaubnis ggee, e Muur um d Stadt z baue und ere de stolzi Name "Colonia Pia Flavia Constans Emerita Helvetiorum fœderata" verlait. D Stadt isch noch römischem Vorbild miteme rechteggige Stroossemuster baut wore, het Bäder, Tempel, e Theater und en Amphitheater ghaa. De Cigogner-Tempel - so gnennt well uf de Süüle obe Störch gnistet hend - isch as wichtigste Tempel vo de Stadt vermuetli im Caturix gwidmet gsii. D Verfassig vo Aventicum isch die vonere römische Kolonii gsii. Di iihaimisch Bivölkerig het aber ersch im 3. Joorhundert s römische Bürgerrecht öbercho. Aventicum het i sinere Blüeti guet 20 Tuusig Iiwoner ghaa.

Ane 259/60 hend d Alemane Aventicum plünderet, doch het d Stadt sich chöne guet erhole und ufem Bois de Châtel isch zum Schutz vom Volch e Kastell baut wore. Aber ane 354 hend d Alemanne d Stadt definitif abegmacht und d Bivölkerg het sich den uf de Höger am südliche Stadtrand zruggzoge. Nochdem d Zitte wider rüebiger wore sind, isch i de Ebeni une nomol e bifestigti Stadt baut wore und isch denn au Sitz vomene Bischof gsii, mit mindestens zwoo Cherche: Saint-Martin und Saint-Symphorien. Nochdem de Bischof Marius i de 2. Hälfti vom 6. Joorhundert de Bischofssitz uf Losann verlait het, isch d Römerstadt endgültig uufgee wore und d Ruine sind as Staibruch bruucht wore.

Ane 1074 het denn de Losanner Bischof Burkhard vo Oltige ufem Höger s hütige Städtli gründet und mitere Ringmuur umgee. Ane 1259 het de Ort denn Stadtrecht öbercho. Nochdem d Berner 1536 s Waadtland eroberet hend, isch d Stadt Sitz vode Landvogtai Avenches wore. Wäred de Helvetik het Avenches zum Kantoo Friburg ghört und isch ane 1803 dur d Mediationsverfassig schlussendli uf aigne Wunsch zum noi gschaffne Kantoo Waadt choo.

Im 19. Joorhundert het z Avenches e grösseri jüdischi Gmainschaft glebt, wo usem Elsass iigwanderet isch. Si hend vo de Ufzucht vo Ross glebt und 1865 en aigni Synagoge baut. Us wertschaftlichi Gründ sind si aber ab Endi 19. Joorhundert i grössiri Stedt züglet und d Syngagoge isch ane 1954 abgrisse wore. E Tafle am Platz und e Davidstern ufem Tour de Vully erinneret no a di Gmainschaft.

Vo 1910 bis 1921 isch nördlich vo de Stadt e Flugplatz gsii, wo im Erste Weltchrieg vom Militär bruucht woren isch.

Bi de Nationalrotswahle 2011 het s das Ergebnis gää: BDP 1,4 %, CVP 3,1 %, FDP 17,2 %, GLP 6,3 %, GP 6,0 %, SP 27,8 %, SVP 23,8 %, Suschtigi 5,7 %.

Dr Burgermaischter vu Avenches isch dr Daniel Trolliet (Stand Merz 2014).

D Arbetslosigkait isch anne 2011 bi 5,1 % gläge.




</doc>
<doc id="19116" url="https://als.wikipedia.org/wiki?curid=19116" title="Epona">
Epona

D Epona (gallisch: »Stuete«. S /e/ isch churz betont, s /o/ isch churz unbetont!) isch di keltischi Göttin vo de Ross. Si isch as anzigi keltischi Gotthait vo de Römer öbernoo wore und isch denn au d Göttin vo de Esle, Muli, Ställ, Riiter, Fuerlütt und Händler wore, churz ales wa mit Ross z tue het. Si isch au vo de Helvetier vereert worde.

D Epona isch literarisch und epigraphisch seer guet bizügt. Di maiste Widmige i Stai stamed usem nördliche und östliche Gallie. Abem 2. Joorhundert het sich ere Kult afange öber s ganz Römische Riich nördlich vom Mittelmeer verbraite, im ganze sind me as 60 Inschrifte und öber 250 Darstelige bikannt. De Grund sind Händler und Soldaate gsii, wo si zäme mitem Heldegott Hercules und em Chrieggott Mars vereert hend. In e paarne Inschrifte werd si as Königin (Epona Regina) agredt. I acht Inschrifte werd si zäme mit de Suleviae gnennt. En Festkalender vo de Cenomane, emene gallische Stamm i de Poebini, git as Festtag vo de Epona de 18. Dezember aa.
D Epona werd maist as e Frau, wo im Damesitz ufeme Ross sitzt oder au zwüschet zwai Rösser, dargstellt. Mengisch het si i de Händ Blueme oder Frücht. Selte sitzt si imene Wage. D Epona selber cha miteme Gwand, aber au blutt dargstellt werde.

I de antike Literatur chunnt d Epona vill vor und werd ainisch au "Hippona" gnennt, well s altgriechische Wort för Ross ""hippos"" isch. So bischribt de römisch Schriftsteller Apuleius inere Szene, wie de inen Esel verwandleti Lucius sich uf d Hinderbai stellt, um as Altöörli vo de Epona im Stall anezcho, wo mit frische Rose gschmückt isch, do de Zauber, wonen verwandlet het, mit dene broche werde chöni. De Minucius Felix waiss denn au, as a de Epona früschi Roose gopferet wore sind und asmer ere zu Eere Ross und Esle gschmückt het. De Dichter Juvenal degege verspottet i sinene Satiire en höchgstellte Römer, wel er am Altoor vom Iuppiter bi de Epona schwöri.

E Sammlig vo chliine Anekdote bringt e Gschicht, won e Maa mitem Name Fulvius Stellus oder Fulvius Tellus d Fraue ase ghasst hebi, as ers mit ere Stuete tribe heb und die heb den e schöös Maitli mitem name Epona uf d Welt brocht, wo denn zu de Schutzgöttin vo de Ross wore sai, aidütig e Reminiszenz an "Hieros gamos", de Hailige Hochzitt. No im Mittelalter het z Irland en König bi de Chröönig müese sich mitere Stuete veraine. Meriri Forscher bitrachtet aber die Anekdote as e raini Erfindig oni keltische Hindergrund.

Schlussendli findet sich no inere früemittelalterliche Rezeptsammlig de nöd dütbari Zauberspruch: "»irrifa epona nupsit illegy«".

I de moderne Forschig werd d Epona mit de irische "Macha" und de kymrische "Rhiannon" vergliche. Es werd agnoo, as si symbolisch för di "Gross Muetter" stend und as d Verainigung vom König mit ere Stuete de seb zum Maa vo de Muetter Erde machi; womit er au Macht öbers Land öberchömm. D Epona isch jo i epigraphische Inschrifte au Königi ("Epona Regina") gnennt worde und de Name Rhiannon (< *Rigantona) bidütet »Grossi Königi«. S gitt aber au Forscher wo en Zämehang ableenet.




</doc>
<doc id="19117" url="https://als.wikipedia.org/wiki?curid=19117" title="Cissonius">
Cissonius

De Mercurius Cissonius (au "Cisonius") isch en keltische Gott gsii. Sin Name werd zum gallische Wort "cissium" »Wage« gstellt, drum werd er as Wagegott aaglueget. Well Wäge för Händler wichtig sind, passt da guet zu sinere Gliichsetzig mitem römische Handelsgott Mercurius. Er isch denn au vor alem a Maartort oder Stroossestatione vereert wore.

De Cissonius isch bsundrigs i de römische Provinze Germania inferior und Germania superior vereert worde, aber au vo de Helvetier und binochbuurte Stämm. Im ganze sind guet e Dotzet epigraphischi Inschrifte vonem bikannt. Inere Inschrift us Promontogno im Bergell, enere Stroosestation, werd er "Mercurius Cissonius Matutinus" gnennt.


</doc>
<doc id="19118" url="https://als.wikipedia.org/wiki?curid=19118" title="Suleviae">
Suleviae

D Suleviae oder Suleiviae sind e Gruppe vo Göttine, wo vo de Kelte vereert wore sind. Vo ine sind öppe 40 epigraphischi Zügnis bikannt, vor alem im östliche Gallie, aber au z England, i de baide Provinze Under- und Obergermanie, z Noricum und z Rom. 

Bi de Helvetier isch d Formle SVLEIS SVIS (»sini Suleviae«) verbraitet und ainisch z Rom au »mini Sulevie«, wa uf persönlichi Schutzgöttine schlüsse loot. Si werdet au »sini hüüslichi Sulevie« gnennt, Schwöstere, Müettere oder au SVLEVIS IVNONIBVS. Da düütet uf e familiäri Vertrauthait mit dene Göttine hii. Mengisch hend si Biinäme, wie Atumarae.

Inere Inschrift us Südgallie tret nu ai Sulevia Idennica uuf, wo mit de römische Göttin Minerva gliichgsetzt werd, wäred im Hailbad vo "Aquae Sulis" (hütt: Bath, England) d Göttin "Minerva Sul" vereert woren isch. Ai Inschrift us dem Ort isch aber vom Bildhauer Sulinus a de Sulevie gstiftet wore

De Name isch Gallisch und bidütet »Gueti Füererine« (kymr. hylyw »füere«; bret. helevez »gueti Füerig«), wa guet zu persönliche Schutzgöttine passt.



</doc>
<doc id="19123" url="https://als.wikipedia.org/wiki?curid=19123" title="CPLP">
CPLP

D Gmeinschaft vo de Portugiisischsprächende Länder (Comunidade dos Países de Língua Portuguesa oder CPLP) isch ä multilaterals Forum für Fründschaft und Zsämmenarbet unter de portugiesischsprächende Länder.
D Mitgliidstaate si Portugal und ehemoligi Kolonie vo Portugal. In alle Mitgliidstaaten isch Portugiisisch d Amtssproch.


D CPLP isch im Johr 1996 vo de siibe Länder Angola, Brasilie, Guinea-Bissau, Kap Verde, Mosambik, Portugal und São Tomé und Príncipe gründet worde. Noch der Unabhängigkeit vo Indonesie im Johr 2002 isch au Osttimor der Gmeinschaft bidräte. Am 13. Juli 2007 het Äquatorialguinea Portugiisisch as eini vo siine Amtssproche agno, so dass es au chönnt bidräte.

D Mitglidstaate hai zsämme meh as 223 Millione Bewohner und umfasse ä Flechi vo 10.742.000 km², was ä chlii grösser as d USA oder Kanada isch.


In ä baar vo de ehemolige Kolonie vo Portugal si Kreolsproche entstande, wo us em Portugiisische uusegwaggse si. Sit 2006 hai Äquatorialguinea und Mauritius dr Status vo Beobachter. Au Macau will das.

Macau isch bis 1999 ä portugiisische Überseeprovinz gsi und no hüte isch Portugiisisch eini vo de Amtssproche. Wil Macau jetzt ä Sonderverwaltigszone vo China isch, het d Volksrepublik 2006 um ä Beobachterstatus bittet.

D Gmeinschaft isch no im Ufbau. Si isch ä Organisation vo Länder, wo vonenander sehr wenig wüsse und nume dur ä gmeinsami Sproch verbunde si, und wo vo grosse Distanze und kulturelle Unterschiid von enand trennt si.

Sit dr Gründig het d CPLP z Guinea-Bissau und São Tomé und Príncipe bi der Überwindig vo innere Krise noch Staatsstreich ghulfe und het d Ifüehrig vo politische und wirtschaftlige Reforme unterstützt. D Kapverde hai ä gmeinschaftligi Staatsbürgerschaft vorgschlage, das isch aber vo Portugal und indirekt au vo Brasilie vorläufig abgelehnt worde.

D CPLP het ihre Sitz z Lissabon, wo ä Generalsekretär alli zwei Johr gewehlt wird. Die nötige Finanzmittel chömme zum grösste Deil vo de acht Mitgliidsstaate. Am Sitz vo der Gmeinschaft si scho Brasilie, Guinea-Bissau und Portugal mit eigene Botschafter verträte. Osttimor het verchündet, ass es ä Botschafter wurd schicke.

Mosambik isch zwar portugiisischsprochig, isch aber näbe der CPLP gliichziitig au em Commonwealth of Nations bidräte.

Wil die galizischi Sproch vo vile as ä Dialekt vo der portugiesische Sproch agluegt wird, git s z Galizie Bemüehige der CPLP bizträte. Die Kulturbeuftragti vo der Xunta de Galicia het gsait ass si für ä Bitritt sig.



</doc>
<doc id="19134" url="https://als.wikipedia.org/wiki?curid=19134" title="Bewegung der Landarbeiter ohne Boden">
Bewegung der Landarbeiter ohne Boden

D' Bewegig fo dä Landarbeitr oni Bodä (uf portugisisch "Movimento dos Trabalhadores Rurais Sem Terra"), mängisch nenntme si ou Bewegig fodä Landloose ("Movimento dos Sem Terra"), abgchörzt MST, esch ä Massäbewegig z'Brasilie, wo säch för a radikali Landreform iisezt o zodäm o soziali o politischi Fordrigä schdöut. D'Bewegig hed 1991 dr sognannti Autärnatifi Nobäubriis bercho.

Dr Grong werom d'Bewegig entschdangen esch esch di äxdreem unglichi Landverdeilig z'Brasiliä, wo öppä 10 % for Bevöucherig öppä 80 % fom Land het. Zom Biischbiu ghörä 20 Millionä Hektar Land nor 20 Grossgrungbsitzer, o uf dr angere Siite gits 3,3 Millionä Chliibure wo "zämegrächnet" ebäsoviu Lang hei. Fodä Bödä, wo Grossgrundbsitzer odr Konzärn ghöra, si öppä d'Heufdi ungnutzt. Hüüfig si si nor "Schbekulazionsobjäkd", das heisst, Schbekulante choufe ds Gländ, oms när tüurer wiiterzvrchoufä.

Zwor isch d Landfraag ("questão agrária") z'Brasiliä kes neus Tema, o es hed ir Gschechd scho mereri Landlosebewegigä gä. Di si abr entwädär fom Militär ongärdröckt wordä odr dör Abwanderig fodä Landlosä i Rechdig Amazoniä ufglösd wordä. 

Gmäss MST göutä fougndi Groppä as Landloosi:

D' "Vorlöifer" fom MST esch i dä 1970er Jaar em Südä fo Brasiliä entschdange; i dere Ziit hed d'Modärnisierig bewirchd, dass veli "agroinduschdrielli" Großbetriiib entschdange si, wo Produkt härgschdeut hei, wo förä Export dänkt gsi si; uf dr angere Siite hei feli Landarbeitr dür di wachsendi Mechanisierig iri Arbet ferloorä. D'Aahänger vom MST repräsentiere sodemit eigendlech d' Verlierer for landwertschafdlechä Modärnisierig in Brasiliä. 

Wiu di angerä Organisazione (wos no gid) mit ähnleche Ziil z'wenig revoluzionär i Erschiinig träte si, o med der brasilianischä Regierig z' "konformischdisch" gsi si, si föu (Landarbeiter) zor MST überträtte. MST isch wäg däm zorä wechdigä "gsamtgsöuschafdlech" relewantä sozialä Bewegig z'Brasiliä ufgschdegä, wo d'Absicht verdreit, di gsamti Gsöuschafd z'verändere. Das wot si bewirke mit kollektivä "Akzionsformä" o Löösigä (zom Bischbeu Gnossäschafdä); MST wod au d'Bedütig (Wichdigkeit) for "Arbet" öber d'Bedütig fom sognannte Kapitau hervorhebe; o si kämpfeno för soziali Grächdigkeit o gäg d Diskriminiärig for Frou. Iri Akzionä fougä äm Prinziip for Gwautlosigkeit; si sii derbi motiviert dürä chreschdlech (meischdens katolischä) Gloube. In fäkt, d'Ideaal for Landloosebewegig isch näch bir Befreiigsteologii ("Teologia da Libertação").

Ds MST esch formeu gröndäd wörde 1984 ir Schdad Cascavel (im brasilianischä Bundesschdaat Paraná). Da esch möglech worde dank dr Demokratisierig wo denne öppe ufghört het nach 20 Jaar Militärdiktatuur (1964-1985): Wärend dr Regierigsziit fom Presidänt José Sarney hei d Großgrungbsitzr d' Plään fore Landreform sabotiert, midhiuf fo bewaffnetä Milizä (ned ganz zverglichä mid dä kolombianischä Paramilitärs). As Gägäbwegig hei sech di Landloosä mid Hiuf for Chilä ("CPT") organisiert.

Sii Iidrock o sini Popularität het sech dr MST vor auäm dür irä konkretä Akzionismus verschaffed. Derzue ghörä fougendi Akdivitäte:


Was o no ghoufe hed, dass dr MST immer wechdiger worden isch, isch gsi, dasses bluetigi Repressionä vom Militär, for Regierig odr ou fo privatä Milize gä hed. 1996 heds zom Biischbeu es Massaker z'Eldorado de Carajás gäh, wo 19 MST-Aktivischde umcho si.

Bis Ändi 1990er Jaar heds dr MST gschaffed, för öppä 350.000 Familiä Land erchämpfe. Verglichä mit dr grossä Zahl fo verbliibende 4,5 Millione landlose Familiä esch das aber eender wenig. Ir Metti vom erschde Jahrzänt fom neue Jartuusig esch ds MST i 23 fodä insgsamt 26 brasilianischä Bundesschdaate aktif, u betröit öppe 1,5 Millionä Landloosi. 

Under dr gägewärtige Regierig fom Luiz Inácio Lula da Silva (einigi MST-Mitglider ghöre zor Partei ("Partido dos Trabalhadores") fom Presidänt), sid Schansse förä Bodäreform so gross wi si no niä gsi si ir Fergangäheid. Trotzdäm wiu sechdr MST ned inä politischi Partei verwandlä. Iri jungä o radikalä Füürer löi sech ou ned eifach so ire Aktivismus nä.





</doc>
<doc id="19137" url="https://als.wikipedia.org/wiki?curid=19137" title="Mut (Göttin)">
Mut (Göttin)

D Mut isch än altägyptische Göttin gsi. Si het ihr Kultzentrum im oberägyptische Thebe gha, wo si ä Deil vo dr thebanische Götterdreiheit gsi isch, mit em Amun as Ma und em Mondgott Chons as Chind.

Wo dr Amun mit em Re verschmulze isch, het d Mut as si Gfährte au Attribut vom Sunnekult übernoh und isch s Aug vom Re worde. Si het denn au die traditionelli Form vom Aug vom Re, s Leuewiibli, übercho und isch so au mit dr Sachmet identifiziert worde. Sit em Neue Rich het mä sä hüfig zu de Schöpfergottheite zelt mit em Name "Mueter vo dr Sunne in welere er ufgoht"'. 

Au mit dr Isis isch si identifiziert worde und mit dr Bastet, erä Wildchatzegöttin.


</doc>
<doc id="19138" url="https://als.wikipedia.org/wiki?curid=19138" title="Mut">
Mut

Mut cha si:



</doc>
<doc id="19139" url="https://als.wikipedia.org/wiki?curid=19139" title="Bastet">
Bastet

D Bastet, au Bast oder Ubasti, isch än altägyptischi Göttin gsi.

Si isch ursprünglig ä Leuewiibli, spöter ä Chatzegöttin gsi, und wie anderi Leuegöttine het si ä beschützendi Rolle gha, vor allem vom Däheim, aber mänggisch isch si au chriegerisch gsi, wie d Sachmet, und wie d Sachmet isch si au es Aug vom Re gsi.

D Grieche hai sä mit ihrere Jagdgöttin Artemis identifiziert.
Hüfig het mä von erä as Dochter vom Sunnegott Re dänggt, mänggisch aber au as Dochder vom Amun. Si isch ä Gfährtin vom Ptah gsi und d Mueter vom Leuegott Mihos.
Ihr Kultzentrum isch z Bubastis gsi, ä Stadt im Niildelta. In erä Nekropole dört het mä Chatzemumie gfunde, wo dr Bastet gopferet worde si. S Fest vo dr Bastet isch eis vo de groose ägyptische Volksfest gsi. Ihri Statue isch us em Tämpel uusedrait und uf ä Boot glade worde, denn het ä Prozessionsfahrt stattgfunde. Dr Herodot, wo z Ägypte umegreist isch, het in dr "Euterpe", em zweite Band vo siiner "Gschicht", beschriibe wie d Lüt vo überall cho sige, gsunge, Musig gmacht und gopferet haige. Wil au vil Wii drunke worden siig, haig s au Pöbeleie und unzüchdigs Verhalte gä.



</doc>
<doc id="19147" url="https://als.wikipedia.org/wiki?curid=19147" title="Liste ägyptischer Götter">
Liste ägyptischer Götter

Die Liste vo ägyptische Götter umfasst näbe de bekannte und weniger bekannte Götter vom Land au Götter vo einzelne Gebiet und Gau (Nome) und au Dämone, wo in verschiidene Gstalte und Forme in der ägyptische Mythologii erwähnt wärde. Ufgfüehrt si au „vergöttligti“ Mensche usser de Pharaone, wo göttliche Rang gha hai und in ihre Totentempel im Rahme vom Totenkult verehrt worde si. Si si in der Liste vo de Pharaone aufgfüehrt.

D Liste isch alphabetisch noch de bekanntiste Näme mit Hieroglyphe , Umschrift, erä churze Beschriibig und wiitere Variante vom Name agleit. Die alternative Näme si do nit verlinggt.
D Götternäme in Hieroglyphe si fast usschliesslig ohni Ideogramm oder Determinativ gschriibe.

Wie bi de ägyptische König, so git s au bi de Götter gräzisierti Schriibwiisen (z. B. Osiris oder Isis) und sonigi, wo vo de Hieroglyphe abgleitet si (Aker oder Bastet). Wil die ägyptischi Schrifte vor em Koptische keini Vokal kennt het und die ursprüngligi Usprooch unbekannt isch, bruucht mä für d Überträgig in unser Schriftsystem ä Transliteration. Mit em Iisetze vom enä „E“ zwüsche de Konsonante wärde d Näme denn läsbar (än Art Transkription.) D Umsetzig vo de Konsonante in die verschiidnige moderne Sproche het zu no meh alternative Näme gfüehrt.

Ä chliis Biispil: der ägyptisch Gott wpj-w3wt. D Ägyptologe läse und säge Wepwawet, und wil ä W hüfig au as U gläse wird, entstoht so ä wiiteri Läsart: Upuaut.





</doc>
<doc id="19150" url="https://als.wikipedia.org/wiki?curid=19150" title="Umschrift">
Umschrift

Mit Umschrift oder Transkription isch s Überdräge vo Teggst us eim Schriftsystem in en anders gmeint. Aber au s Ufschriibe vo Gschprochnigem in erä Schrift, wo nit die normali Schrift vo dere Sproch isch, so dass es luuttreu cha gläse wärde, wird as Transkription odr Sprochtranskription bezeichnet.

Mä underscheidet zwüsche Transkription im ängere Sinn, wo d Wörter so umschriibt, ass si vom Läser vo dr Umschrift öbbe äso usgschbrooche wärde, wie si in dr Originalschbrooch gsait wärde, und dr Transliteration, wo mä jedem Schriftzeiche in dr Originalschrift ä Schriftzeiche in dr Umschrift zuewiist.

D Transliteration isch ehnder es Wärkzüg für d Wüsseschaftler, wo sovil wie möglig vo dr ursprünglige sproochlige Information in der neue Schrift wei bewahre. Ä gueti Transliterierig isch "eieidütig", das heisst, ass mä ahand vo dr Umschrift d Originalschriibig cha rekonstruiere. Drzue isch s vo Vordeil, wenn dr Läser au no ä gwüssi Idee überchiemt, wie d Usprooch sött si. Transliterierige funktioniere am beste, wem mä vo einere alphabetische Schrift in en anderi alphabetischi Schrift umschriibt. Wil aber d Zahl vo de Buechstabe in de verschiidene Alphabet underschiidlig gross isch, hilft mä sich hüfig mit diakritische Zeiche—chliini Markierige vo Pünggt und Strichli über dä, in dä oder under dä Buechstabe—oder genau definierti Buechstabekombinatione für zum alli Schriftzeiche eidütig chönne z transliteriere.

In Teggstübersetzige wärde Näme und Wörter, wo kei genaui Übersetzig hai, transkribiert, wil s Wäsentlige isch, ass dr Läser es Wort vor Auge het, wo sproochlig Sinn macht. Wil aber hüfig die gliiche Luut in de verschiidene Sproche, wo s gliiche Schriftsystem bruuche, mit unterschiidlige Buechstabe oder Buechstabekombinatione gschriibe wärde, si au d Transliteratione vo Sprooch zu Sprooch verschiide.

Transkribierti Begriff wärde mänggisch as Fremdwörter in dr allgemein Wortschatz ufgnoh, zum Biispil us em Russische "Glasnost" und "Perestroika", us em Arabische "Muslim" oder "Dschihad", us em Hebräische "Kibbuz" und "Moschaw", usw.

Für d Sprochwüsseschaft si sonigi "ad-hoc" Transkriptione vo gringem Wärt, wil si weniger druf usgrichtet si, d Luut genau wiiderzgee, as fremdi Begriff in ä Sproch z integriere. Dorum het d International Phonetic Association s Internationale Phonetische Alphabet, abkürzt IPA, entwigglet, wo hüt s Luutschriftsystem isch, wo am wiitiste verbreitet isch. Es isch uf em latiinische Alphabet ufbaut, bruucht aber zu de normale Buechstabe no Dotzedi zuesätzligi Zeiche, wo dr Luutwärt vo jedem so genau wie möglig definiert isch.

Für ä Deil vo de Umschrifte git s Normierige—deilwiis international—anerkennti Regle, noch wele mä umschriibt. Mit dr ISO 9 isch d Umschrift vom Kyrillische in s latiinische Alphabet für die meiste slawische und kaukasische Sprooche greglet, mit ISO 7098 für s Chinesische Pinyin, ISO 259 für s Hebräische, mit DIN 31635 oder ISO 233 für s Arabische, usw.



</doc>
<doc id="19151" url="https://als.wikipedia.org/wiki?curid=19151" title="Albanische Sprache">
Albanische Sprache

Die albanischi Sproch (Albanisch: "Gjuha Shqipe" /ˈɟuˌha ˈʃciˌpɛ/) ghört zu de indogermanische Sproche.

Grundsätzlich underscheidet mer zwüsche zwei Dialäktgruppe, em Gegische und em Toskische. Sälli werre widderum in verschydeni Underdialäkt underdeilt. Hochsproch vom Albanische isch de toskische Dialäkt. Allerdings werre (vor allem in de Medie) immer meh gegischi Usdrück übernoh.

D Sproch isch in ganz Albanie und usserdem in Deile vo Mazedonie, Serbie, Griecheland und Montenegro gschwätzt. Z Süditalie und Sizilie git s Minderheite wo Albanisch schwätze, insgsamt öbbe 100'000.

D Gsamtzahl vo Spræcher wird uff sybe bis nün Millione gschätzt.

Im 1. Johrdausend hät sich d Sproch vo de andere indogermanische Sproche abgspaltet. Am Afang sin d Albaner numme in wenige Teile vom hüttige Albanie gsi; spöter hän si sich bis an d Mittelmeerküste usbreitet. E baar byzantischi Schriftsteller hän vo de albanische Sproch berichtet. Bis ins nünzæhnte Johrhundert sin Slawe uss de Nochbarländer ygwandert und hän d Sproch übernoh.

Wirklig uff Albanisch gschribe worde isch erscht im 18. Johrhundert. Zwar hät mer scho Beleg vo albanischsprochige Biecher (s ältschte vo 1555), allerdings hät s erscht 1870 die erste Zitige und Zitschrifte uff Albanisch geh. Dörtmols isch no mit em Griechische, Arabische, sæltener mit em Latynische Alphabet gschribe worre. 1908 hät mer sich an me Kongress druff geinigt, dass numme no mit latynische Büchstabe gschribe und d Sunderzeiche ç und ë verwændet werre solle.

S Albanisch wird im latiinische Alphabet mit zwei Sunderzeiche gschribe. D Buechstabe sin "a, b, c, ç, d, e, ë, f, g, h, i, j, k, l, m, n, o, p, q, r, s, t, u, v, x, y, z". Zuesätzlich gits d Digraph "dh, gj, ll, nj, rr, sh, th, xh" un "zh". Im Gegische Dialäkt wird au no de Zirkumflex ^ verwändet, wo e Nasalvokal kennzeichnet. 

S Albanisch wird konsequänt phonemisch gschribe; des heisst, jede Buechstab oder Digraph stoot für ei Luut. Einzigi Ussnaam isch "ë", wo am Änd vum Wort meischt nümm ussgsproche wird. Des wird au mit Fremdwörter un Persone un Stedt so gmacht. S änglisch "business" wird "biznesi" gschribe, de George W. Bush isch de "Xhorxh Bushi", de Gerhard Schröder isch de "Gerhard Shrëderi" un Züri un Münche werde "Cyrih" un "Mynih" gschribe. 

Des Alphabet isch im Joor 1908 bim Kongress vo Manastir als alleinigs Alphabet feschtglait worde. Zur Usswaal sin drüü konkurierendi Alphabet gstande: s „Istanbul-“, „Bashkimi-“ un s „Agim-Alphabet“. Geeignet het mer sich uff e Kompromiss zwüschem "Bashkim" un "Agim", wo hüt no bruucht wird. Devor isch je nooch Religion im latiinische, griechische oder arabische Alphabet gschribe worde. Aber no 1910 het es e Bewegig vo Muslime gee, wo sich für s arabischi Alphabet ygsetzt hen, wyl si s latiinischi Alphabet für unislamisch ghalte hen. S griechischi Alphabet wird hüt no vo de Arvanite (orthodoxi albanisch-sproochigi Grieche) bruucht.

S Standardalbanisch un di toskische Dialäkt hen 29 Konsonante un sibe Vokal. D Betonig ligt meischt uff de zweitletschte Silbe. In de gegische Dialäkt gits mee Luut (lueg wyter unte).

D Konsonante vum Gegische unterscheide sich dass es no e velare Nasal [] un en velarisierte dentale Nasal [] git, dass de alveolare Vibrant [] vilmool als en retroflexe Approximant [] ussgsproche wird, un dass d palatale Plosiv "q" un "gj" mit de Affrikate "ç" un "xh" zämmefalle.

Bi de Vokal unterscheidet s Gegisch im Gägesatz zum Toskische un zur Standardsprooch zwüsche Lang- un Churzvokal un het e Reihe vo Nasalvokal, dafür git es aber de Schwa "ë" wo für s Toskisch typisch isch, praktisch nit.

D Nome könne bstimmt oder unbstimmt sy. De unbstimmte goht meistens de Artikel "një" vorus, an di bstimmte wird s Suffix "-i" aghänkt, also "një dollap" - e Schrank und "dollapi" - de Schrank.

Im Albanische git s fümf bzw. sechs Fäll:

Alli Fäll (au de Nominativ) werre durch Ændige azeigt.

D Pluralbildig isch wie im Dütsche und Alemannische sehr kompliziert. S git etwa hundert verschiedeni Klasse vo Nome.

D Grammatik isch bezüglig Verbe de französische zimlig ähnlich. So git s zum Bispyl de Subjunktiv (französische Konjunktiv) und ähnlichi Vergangeheitsforme.

S Adjektiv stoht hinder em Nome. Zum Teil goht em e Artikel ("i" oder "e") vorus und stoht hinder em Nome. E andere Deil vo de Adjektive hät kei Artikel.

Präpositione verlange entweder de Akkusativ, de Ablativ oder au de Nominativ.


</doc>
<doc id="19154" url="https://als.wikipedia.org/wiki?curid=19154" title="Das Buch Mozillas">
Das Buch Mozillas

S'Buech Mozilla isch e bekannts Computer-Oschterei, wo mer in dr Web-Browser vu Netscape un vu dr Noochfolge-Organisation Mozilla finde cha.

In echt git's kei "Buech Mozilla". In Netscape/Mozilla-Browser wird aber eso due, wil e - je nooch Version biswiile anders - in Büecher ussem Neije Teschtament vu dr Bible ähnlichs Zitate offebart wird. Wenn mer about:mozilla in s'Adressfeld igit, erschint no e disbezügliche Text.

S'Buech isch uf Mozilla daift, e grüene Drache, wo s'Maskottli vu Netscape gsi isch. Anno 2003 isch d'Browserentwicklig vu Netscape no underem Namme Mozilla selbständig worre, s'Maskottli isch aber dert devu e rote Dinosaurier.

Dr Internet Explorer zeigt in dr Versione 4.0 bis 6.0 (bis SP1) e dunkelblaue Bildschirm a, falls about:mozilla dert ufgruefe wird. Wohrschins isch es e Alähnig an e Blue Screen of Death.
Ab em SP2 wird bim erschte Ufruef dr Text „mozilla“ azeigt, wil dr Internet Explorer bis Version 7 bi dr Igab vu about: gfolgt vu HTML-Code säller interpretiert un azeigt. Wenn d'Site neij glade wird, cha si nit gfunde werre. Erscht nooch eme Neijstart vum Browser funktioniert des Oschterei (Easter Egg) wiider.

D Nummerierig vu dr Kapitel im "Buech Mozilla" isch kei Ufzellig, sondern stellt in Wirklichkeit Date in englischer Datumskonvention (Munät:Dag) in dr Gschichte vu dr Netscape/Mozilla-Browser-Entwicklig dar.

Inhaltlich goht es um dr Kampf um d'Herrschaft im Internet zwische Microsoft und Mozilla (alias Netscape)

"S'Buech Mozilla" isch z'erscht Mol in dr Version 1.1 vu Netscape erschine (devor isch nooch dr Igab vu about:mozilla dr Text „Mozilla Rules!“ azeigt worre) un isch in alle Versione vu dr alde Netscape-Engine bis Version 4.8 blibe: 

S'Dier isch dr Netscape-Drache. Dr Ugläubige, wo in alteschtamentarischem Stil bestroft werre, sin sälli, wo e andere Browser benutze. Dr Usdruck „solle blinken bis ans End vu alle Däg“ wird oft as e Hiwiis uf s'umstritte codice_1-HTML-Tag agsähe, wo in ere ältere Netscape-Version igfüehrt worre isch. Sälli proprietäre HTML-Erweiterig, wo Text het blinke lo, isch as störend un hässlich agsähe worre – dorum isch es e sehr unagnehmi Bestrafig. In eme Dokument uf dr offizielle Mozilla-Website wird aber e anderi Erklärig gliferet (allerdings au dert numme im Sitequelltext): Dr Usdruck soll schlechti Webdesigner warne, denn im Netscape bis Version 3 hän falschi HTML-Tags blinkt, wemmer si mit em internen Quelltext-Betrachter agluegt het. S'Kapitel un d'Versnummer 12:10 beziehe sich uf s Datum vu dr Veröffentlichig vu Netscape 1.0 am 10. Dezember 1994.

Alli Versione vu Netscape ab 6.0 hän uf dr Gecko-Engine basiert (interner Codename: Mozilla 5.0). In dr Gecko-Browser, also au in dr Mozilla-Suite, het mer no läse chänne:

Wiider isch s'„Dier“ Netscape. Der Text beziegt sich uf d'Veröffetlichig vum Quelltext un demit d'Gründig vum Mozilla-Projekt am 31. März 1998. Die (afangs vergeblich) Hoffnig isch gsi, dass d'Veröffetlichig vum Quelltext Heerschare vu Entwickler aziegt, wo dr Code verbessere un demit Microsoft Paroli biite. Mammon, oder „ממון“ uf Hebräisch „Geld“ meint Microsoft, wo mehreri Milliarde Dollar investiert het, um Netscape vum Markt z'verdränge. Dr 31. März 1998 isch als offizieller Burtsdag vum "Mozilla Open Source Project" eins vu dr wichtigschte Date in dr Gschichte vu freier Software in dr Konkurrenz mit Microsoft iberhaupt.

S'nächscht Zitat isch vum Neil Deakin geschribe worre un kummt in allene Versione vu Mozilla-Browsern sit Juli 2003 und im Netscape 7.2 vor. 

Am 15.07.2003 het AOL-TimeWarner d'Netscape-Browser-Entwicklungsabteilig (Mozilla) gschlosse, d'Entwickler entlasse un d'Mozilla-Stiftig mit 2 Millione US-$ Startkapital gründet. Demit het Netscape as e Browser-Hersteller ufgäbe un isch numme e AOL-Marke gsi. Mozilla het scho vorher am e schlankere Browser, Codenamme Phoenix, gschafft. Uf sälle Phoenix, wo us Markerechtsgründe no in Firebird un später Firefox umdaift worre isch, sowie s'eMail-Programm Thunderbird (Dundervogel) spiile Fir un Dunder im Text a. Dass Microsoft wäge sällem in Angscht kauere dät, isch 2003 numme e Wunschtrüm vu eme Gschlagene gsi un no nit e Schrift an dr Wand.

E witttere Vers stoht as Easter-Egg im HTML-Editor Nvu un isch vu Daniel Glazman. Mer erhaldet ihn, indem mer im Menüpunkt "Hilfe" uf "Über Nvu" goht un no mit druckter Shift-Taste uf "Danksagungen" klickt. Im Browser öffnet sich no e Website, wo dr Vers stoht. Im Gegesatz zue andere Versen isch dr Hindergrund violett statt rot, was uf d'Farb vum Nvu-Logo zruckzfüehre isch.

Dr Vers beziegt sich uf d'Fertigstellig vum HTML-Editor NVU (engl. Abkürzig fier "new view". Mit Dunder un Fir sin s'eMail-Programm Thunderbird un dr Browser Firefox gmeint, mit Sun wird uf s'Kalenderprogramm Sunbird agspiilt. Was Daniel Glazman mit em Rägboge meint, erschliesst sich nit ganz.

Dr nächste Vers vum "Buech Mozilla" het dr domolig Netscape Chefentwickler Chris Finke gschribe. Es isch zerscht am 5. Juni 2007 mit em Netscape Navigator 9.0b1 verbreitet worre, wo am 20. August 2007 het solle als Finalversion ussekumme.

Dr „Schöpfer“ isch Netscape, s'„wiiderbore Dier“ d'Mozilla Foundation, „dass es guet war“ gilt als Dank an alli Mitarbeiter. 
Noochdem AOL Netscape 8 vu Mercurial Communications entwickle loh het, wo au d'Engine vum Internet Explorer het verwende chänne un ohni about:mozilla deher chumme isch, het AOL 2007 no wiider welle sälber Netscape-Browser entwickle un d'Entwickler hän shins grossi Hoffnig gha. Doch AOL het no im Februar 2008 endgültig dr Netscape Browser igstellt.

A neije Vers ussem Buech Mozilla, 11:1, isch im Flock Browser 1.0+, e "Soziale Web Browser" wo uf em Firefox basiert, z'läse. Säller Vers wird im e blau zue wissem vertikale Hintergrundgradient zeigt, wenn about:mozilla ufgruefe wird:

D'Herrschaft iber e Viertel vu dr Erde beziegt sich wohrschins uf dr Gecko-Browser-Marktadeil. Bergblick, engl. Mountain View, beziegt sich wohl uf Mountain View im Silicon Valley, wo Flock, Mozilla, Yahoo! un Google ihr Sitz hän. D'Stifte und dr Rescht vum Text hebe wohl uf die bsundere Fähigkeite vum Flock-Browser ab, wo fier 'soziali Netzwerke' programmiert isch.

Säller Vers isch im Firefox 3 z'läse, noochdem sich d'Prophezeiig us 7:15 z'erfülle schiint:

Ohni eigeni Innovatione - fimf Johr lang numme Fählerkorrekture - isch Microsoft (dr Mammon) vum Erfolg vum Firefox yberrascht worre, wo schnell e hoche Marktanteil erreicht het. Erscht mit em Internet Explorer 7 het Microsoft jeni Innovatione, wie z. B. Tabs, in sinem Browser igfüehrt, wo d'Konkurrenz scho lang gha het. Un au suscht hechelt dr Internet Explorer in puncto Funktionalität un Innovation dr Konkurrenz numme nu noch hinterher.
S'wiiderbore Dier isch dr Netscape-Browser in sinere Re-Inkarnation as Firefox-Browser un diverse andere Derivate.
Dr Firefox, uf weller au mit dr Erwänig vu Füxe agspilt wird, het durch sini Erwiterige es ermöglicht, dass d'Awender wiider hän bestimme chänne, wie si sich im Internet bewege. OpenSource het au OpenContent beflüegelt. Wikipedia isch au e Internet nooch em eigene Bild, wo die kommerzielle Angebote schleht.

D'Versnummer 11:9 bezieht sich uf dr 9. November 2004, wo Firefox 1.0 offiziell veröffentlicht worre isch - die erscht Software, wo vu Microsoft het wiider erheblichi Marktanteile (zruck)hole chänne. D'Prophezeihig us Kapitel 7:15 isch wohr worre. Microsoft het d'Kontrolle iber s'Internet vorerscht wiider verlore. Mer brücht ebe kei Lizenz vu Microsoft erwerbe, um ins Internet go z'chänne.



</doc>
<doc id="19161" url="https://als.wikipedia.org/wiki?curid=19161" title="Beyoncé Knowles">
Beyoncé Knowles

Beyoncé Giselle Knowles (IPA: [bi.jɔn.ˈseɪ]) (* 4. September 1981 z Houston, Texas) esch e US-amerikanischi R&B ond Soul-Sängerin, Schouspelerin ond Model. Bes im Johr 2005 esch si Metgled vom R&B-Trio Destiny's Child gse. Setem 4. Aprel 2008 esch si metem US-Rapper Jay-Z verhürotet. Ehre grosse Dorchbroch as Solokönstlerin het Beyoncé metem Lied "03 Bonnie & Clyde" gschafft.

D Knowles esch im Johr 1981 as erstgeboreni vom Mathew Knowles ond de Tina Beyince z Houston, Texas uf d Wält cho. Sie esch di öuter Schwöschter vo de Solange Knowles, e Songwriterin, Schouspelerin ond Sängerin. Knowles het verschedeni Schuele bsuecht, wo sie dete scho ehres Talänt het chönne onder Bewiis stelle. Si het Gsangs- ond Tanzonterrecht gnoh ond am örtleche Chelechor metgsonge.

1990 het d Knowles gmeinsam met de LaTavia Roberson ond ehrne Schuelfröndinne Kelly Rowland, LeToya Luckett, Keke Wyatt und Ashley Támar Davis d Tanz- ond Gsangsgroppe Girls Tyme gröndet. Gmanaged vo ehrem Vater Mathew ond ikleidet vo de Muetter Tina, eschs i de Band dor zahlrichi Uftrett i Gsangswettbewerb ond Ichoufszentre glonge, uf lokaler Äbeni z'bekannt wärde. Wo si en Plattevertrag met Elektra Records ergattert hend, het mer usem Quartett Knowles, Rowland, Luckett ond Roberson de Groppename im Johr 1993 i "Destiny's Child" omgändert.

In lokale Events sin Destiny's Child zäme ufträtte ond noch vier Johre esch s Quartett im Johr 1997 zu Columbia Records gwächslet. Im folgende Johr hend sie ehres Debut-Aubom "Destiny's Child" usebrocht, bi dem ehre ersti Hit "No No No" enthalte esch. Witeri Chart-Erfolg hend met de Tetle "Bills Bills Bills" ond "Say My Name" gha. Vom zwöite Aubom "The Writing's on the Wall" send meh as sebe millione Verchöif bestätigt worde.

Am Höheponkt vo de Karriere hend sech zwöi Metgleder vo de Band glöst. Dor das hend "Destiny's Child" di zwöi nöi Metgleder d Michelle Williams ond d Farrah Franklin ufgnoh. D Farrah Franklin het d Groppe jedoch nor noch sächs Mönet us interne Problem verloh ond somet esch usem Quartett es R&B-Trio entstande.

S Trio het de Tetu "Independent Women Part I" ufgnoh wo de Soundtrack zum Kinofilm Charlie's Angels gse esch. Im Mei 2001 esch ehres drette Studioaubom erschene wo Platz 1 in USA, Grossbritanie, Düütschland, Öschtriich, Belgie, Niderland ond onderanderem au i de Schwiiz erreicht het. Noch de Wälttournee hend sech d Wäg vo de Bandmetgleder im Johr 2002 vorerscht wäg de Solokarrierene trennt.

Zwöi Johr spöter, 2004, hend sech d Rowland, d Knowles ond d Williams ernöit troffe om ehres vierte Studioaubom "Destiny Fulfilled" ufznäh. S Aubom het sech öber 6 Millione mou verchouft ond met de Tetle "Lose My Breath", "Soldier", "Girl" ond "Cater 2 U" send ehne witeri Top 10-Hits glonge. Im Aprel 2005 hends ehri Wäuttournee "Destiny Fulfilled ... And Lovin' It" gstarte, wobi sie bi ehrem Barcelona, Spanie -Bsuech verköndet hend, dass sie sech ändgöutig trennid.

Im 2002 esch sie met ehrere Rolle als „Foxxy Cleopatra“ im Film "Austin Powers: Goldständer" gross usecho ond het de groovig Tetusong "Work It Out" dezue bigstürt. Nochdem Williams ond Rowland bereits ehri Solo-Bemüehige gmacht hend, het Knwoles ehres Debut-Soloalbom "Dangerously in Love" im Juni 2003 veröffentlecht. Vier Veröffentlichige vo ehrem Aubom hend Top 10 vo de Charts erklomme, onder anderem "Crazy In Love", es Featuring metem Rapper Jay-Z, ond "Baby Boy", zäme metem Sean Paul, wobi bedi Singles im Sommer ond Herbscht 2003 henderenand Platz 1 vo de Charts beleit hend ond jewils met Platin uszeichnet worde send. 

Witerfüehrend het sie ehri Film-Karriere metem Kinofilm "Der Rosarote Panther", i de Rolle vo de „Xania“, zäme metem Steve Martin, wo de Inspektor Clouseau gspöut het. De Film het im Februar 2006 in USA Premiere gfiiret ond het i de erste Woche bereits $21.7 Millione Billetverchöif zöuht. D Knowles het zudem de Tetusong "Check On It" ufgnoh, featuring Slim Thug, ond het met dem Song d Spetzi vo de US-Charts erreicht ond das esch somet ehre erschti Nommer-1-Hit vomene Soundtrack.

Ehres zwöite Studioaubom "B'Day" esch am 4. September 2006 wältwit erschene. Es esch eigentlech vörs Johr 2004 plant gse, jedoch het sie s Aubom mösse hendereschiebe wöu sie met de Destiny's Child s letschte Aubom ufgnoh het. D Knowles het metem Rich Harrison, Rodney Jerkins ond em Sean Garrett z New York gschaffet. Enerhalb vo drüü Woche es Aubom komplett gse ond Knowles het alli Songs Co-gschrebe ond Co-produziert. Lead-Single vom Aubom esch "Déjà-Vu" gse, es featuring metem Jay-Z ond het sech ufem Platz 1 vo de UK-Charts gsecheret. Die zwöit internationali Single vo veröffentlecht worde esch, esch "Irreplacable" im Oktober 2006 gse. I de Länder Nöiseeland, Irland, USA ond Auschtralie het sie chönne en Nommer-1-Hit lande. Knowles het ehres Aubom "B'Day" Re-released ond het e Deluxe Version veröffentlecht. In Präsänz vom ehrem Aubom het Knowles ehri lang The Beyoncé Experience Konzärt-Tour am 10. Aprel 2007 z Japan gstartet ond het am 30. Dezember 2007 ehres letschte Konzärt in Las Vegas gä. Met de Tour het si öber 90 Grossstädt bsuecht.

Im am 5. Dezember 2008 erschenene Kinoföum "Cadillac Records" het d Knowles d Rolle vo de amerikanische Soul-Sängerin Etta James öbernoh, wobi sie de Ufseg ond Fall vo de James ehrem Musig-Label Chess Records zeigt.

Im Joor 2008 ghört d Beyoncé Knowles zu de Topverdiener. Luut de Forbes-Liste esch d Knowles met 87 Millione Jooresichomme ufem Platz drüü, Platz eis esch d Madonna met 110 Millione, gfolgt vo de Celine Dion met 100 Millione Iinahme.
Beyoncé Knowles het ehres drette Abuom "I Am... Sasha Fierce" am 14. November 2008 i de USA veröffentlecht. Am 7. November 2008 esch d Single "If I Were a Boy" erschene. "If I Were a Boy" esch ide Schwiiz dor reini Downloads ufe Platz 5 cho. Während dem, dass "If I Were a Boy" ide Charts gseh esch, esch s Lied "Single Ladies (Put a Ring on It) ad Spetzi vo de Irische-, Schwedische- ond US-Charts klätteret ond het i Länder wie: Ängland, Törkei ond Kanada au e grosse Erfolg chönne verbueche. Als dretti Single esch s Lied "Diva" plant xeh, wo bereits scho vor Veröffentlechig uf Platz 82 ide USA glandet esch ond de Song "Halo", wo im erschte Quartal 2009 publiziert worde esch. De Song "Ego" esch einzeln en Amerika-Veröffentlechig xeh, wobii d Knowles dezue de Rapper Kanye West als Gastvocal gnoh het. Als sächsti wäutwiti Veröffentlechig esch met "Sweet Dreams" en globale Top-Ten-Hit ufe Markt cho. För ehri vo "I Am... Sasha Fierce Platinum Edition" z'promote het d Beyoncé Knowles "Broken-Hearted Girl" veröffentlecht. Als achti ond vorussechtlech letschti Single vom Albom "I Am... Sasha Fierce" het si zäme met de Pop-Sängerin Lady GaGa s Lied "Video Phone" publiziert.

För de Föum "Obsessed" spöut d Knowles näbem britische Schouspeler Idris Elba ond de amerikanische Schouspelerin Ali Larter. De Kinoflim esch im Aprel 2009 ide USA ond im Sommer 2009 international veröffentlecht worde. De Föum het sech am Eröffnigs-Wochenänd ide USA ufe Platz 1 positioniert ond insgesamt $28.6 Millione ignoh.
Im Früehlig 2009 het osserdem ehri drett Wält-Tournee, d I Am... Tour, gstartet, wobii d Knowles vo Amerika, Afrika, Europa, Asie bes zu Australie usgwählti Städt bsuecht.

För die MTV Video Music Awards-Verastaltig, wo am 13. September 2009 stattgfonde het, esch d Beyoncé in ganze nüün Kategorie nominiert xeh. Sie het d Verastaltig als grossi Abrühmerin döffe verloh met insgesamt drüü Priise, dronder de Priis för ehres "Single Ladies"-Video als "Video des Jahres". För d Grammy-Awards 2010, de bedütensti Musigpriis, esch d Beyoncé zäh Mou nominiert. Somet het d Beyoncé bereits im Vorfäld als grossi Favoritin för de wechtigst Musigpriis vo de Wäut gältet. Insgesamt het sie 6 Grammy-Awards chönne verzeichne, was zuvor no kei wiiblechi Könstlerin vorher gschafft het.

Am 13. Dezember 2013 het d Knowles ehres 5. Studioalbum veröffentlicht, wo de Titel Beyoncé trait.

S Management vo de Beyoncé verhandelt inzwösche meteme Bitrett bi de US-Serie Desperate Housewives. Im Juli 2009 esch bekannt gä worde, dass d Knowles Interässi anere Nöijuflag vom 1992 produzierte Föum "Sister Act" hätti, d Beyoncé Knowles wörd gärn d Rolle als Nonne vo de früehner gspellte Whoopi Goldberg öbernäh. D Knowles het es Agebot vom Hotel "Caesars Palace", dass sie en Dauershow dorchführt ond ganzi $750'000, omgrächnet 510'000 Euro pro gmachte Uftrett öberchonnd.
Luut de Knowles sett esch plant sie d Veröffentlichig för ehres nöchste Aubom bereits im Joor 2010. Das hett sie bim letschte Konzärt in Ängland vo ehrere erfolgriiche I Am... Tour verluutet.

 teilwiis met "Single Ladies" as B-Side.


¹ werd no abklärt



</doc>
<doc id="19164" url="https://als.wikipedia.org/wiki?curid=19164" title="Département Haut-Rhin">
Département Haut-Rhin

Haut-Rhin (IPA: , elsässisch Owerèlsass, wèrtlig "Owerrhii") ìsch e Département ìn Frankriich. Es gheert zum Èlsass un zu der Region Grand Est, un es ìsch s 68. ìn der alphabeetische Reihefolg vu de franzeesche Départements. `S àndri Département vum Elsass, wie numme zwei hàt, ìsch de Bas-Rhin mét de N° 67 – die Départements sìn under 'R' iigreiht wägem Rhii.

S Département ìsch ìm Oste vu Frankriich. Es lìgt am Rhii un gränzt ìm Norde an s Département Bas-Rhin un ìm Oste an der Regierungsbezirk Friburg (Ditschland). Ìm Side gìt's Gränze zu de Schwizer Kanteen Basel-Stadt, Basel-Landschaft, Soledurn un Jura. Der heechst Punkt lìgt uf em Grand Ballon (Grosse Belche) i de Vogeese uf 1424 Meeter ìwer em Meer.

Im Owerèlsass fliesst de Ill us em Sundgau. Näben em Rhii und am Hardtwald isch der Kànàl vum Rhii ìm Elsàss mit Schliaßa und Kràftwark, und vom Rhii uf Mìhlhüse und wyter gege Weschte dur die Burgundische Pforte goot der Rhy-Roone-Kanal.

Am Rhii und im Hardtwald und i de Bari hat s Naturschutzpiet.

S Èlsass hat ìwer 1000 Johr zum Heilige Reemische Riich gheert, bis es sìch d Franzose ìm sìwezähnte Johrhundert nooch un nooch under der Nagel grìsse hän. S Département Haut-Rhin ìsch am 4. Mèrz 1790 nooch der Franzeesche Révolution grìndet wore. Vu dèrt aa hän oi d Arrondissements Kolmer, Altkìrech un Ammerschwihr derzüe gheert. Noochdäm sälle Bézirk verschwunde sìn, ìsch s Département ìn die 31 Kanteen iideilt wore, wuu hìte noch éxistiere. 1798 hat sìch d Stadt Mìhlhüse aagschlosse, 1800 oi Mont-Terrible. Ìn sällem Johr hat oi e Underdeilig ìn fìmf Bézirk stattgfunde, nämlig ìn Kolmer, Altkìrech, Bèffert, Dälschbärg un Pruntrut.

1814 hat sìch Mont-Terrible wìder abdrännt un ìsch nach em Wiener Kongress züe der Schwiz kumme.

Ìm Johr 1871 ìsch's nooch em Ditsch-Franzeesche Krieg uf Aaordnung vum Frììde vu Frankfurt zruckgholt wore un hat vu dèrt'aa "Bézirk Owerèlsass" gheiße; sit 1918 ìsch's wìder franzeesch, mìt eme kurze Underbruch ìm Zweite Wältkrieg.

S Wappe wìrd vu me goldige Balke ìn zwei Deiler deilt un enthaltet sèchs Krone, drèi dervuu ìwer em Balke un d drèi andere umkehrt drunder. S Wappe kunnt vu sällem vu der Graafschaft Haute-Alsace, wu 1130 ìn der Bsìtz vu der Habsburger kumme ìsch. D Krone symbolisiere der Habsburger ìhr Sträwe noch Macht un zum Keenig. Si wäre sit em Johr 1418 verwändet. S Wappe gìt's sit em 5. Mai 1948.

Di wìrtschaftlige Zändre vum Département sìn Mìhlhüse, wu als wìrtschaftlige Häuptstadt vu Haut-Rhin bezeichnet wìrd, un Kolmer, wu der Sìtz vu der Verwaltung, also vu der Präfèktur un vum Géneralroot ("Conseil général") ìsch.

Oi s Drèièck Mìhlhüse-Gäwiller-Thann ìsch e wìrtschaftlig wìchtige Region, wììl vor allem ìn der Norde vu der Agglomération invèstiert wìrd. Ìhr Iizuugsgebiet wachst oi ìmmer witter un schließt mìtlerwile oi Schlèttstadt ii, wuu sìch frieier wìrtschaftlig eher Kolmer züegwändet hat, sìch jètz awer Schlèttstadt züewändet.

Di zäh greeschte Städt sìn:

S Département Owerelsàss ésch in sechs Arrondissements mét énsgsàmt 31 Kanton ufgedäilt

Amtssprooch ìsch Franzeesch, allerdìngs sìn (wie ìm ganze Elsass) ìn vile Ort d Aaschrìfte un d Schìlder zweisproochig, nämlig uf Franzeesch un Èlsässisch. Der Dialäkt gheert zum Nììderalemannische, bis uf der üsserscht Side, wuu s Elsässisch zum Hoochalemannisch gheert. Der Schribig wìrd bi zweisproochige Schìlder geegenìwer der Hoochditsche an vile Ort der Voorzuug gää.



</doc>
<doc id="19165" url="https://als.wikipedia.org/wiki?curid=19165" title="Thoth">
Thoth

Thoth oder Thot () isch dr grezisiert Name vom enä altägyptische Mondgott. Si Hauptkultort isch z Hermopolis (ägyptisch Chmunu) im Nildelta gsi.

Dr Thoth isch as ä Maa mit em Chopf vom enä Ibis dargstellt worde, wo hüfig ä Schriibpinsel und ä Dintegfäss in dr Hand het und mänggisch ä Modsichle uf em Chop drait, oder—nochdäm er mit em Paviangott Hezwer vo Hermopolis verschmulze isch—as ä Pavian oder ä Maa mit emä Pavianchopf.

Siin Vatter isch de Seth gsii. Nochdem de de Osiris umbroocht hett, het er em Horus nochegstellt und sexuell bidrängt. Er hett de Soome vom Horus gschluckt und isch schwanger wore. De Thoth isch denn us sim Chopf use giboore wore.

As Mondgott isch er noch mit em Sunnegott Re verwandt gsi. In de "Pyramide Text" vom Teti erschiint dr Re z Nacht as dr Thoth, d. h. as dr Mond. Dr Thoth isch ä Schöpfergott gsi, wo d Wält in Ornig brocht het. Er het alles gwüsst, und wem mä sich biim Pharao het welle iischmiichle, wie s dr Wesir Rechmire gmacht het mit em Thutmoses III., denn het men von em as vom Name Thoth gredet. Wäge siiner Rolle as Mondgott isch er as dr Erfinder vom Kaländer verehrt worde, wo z erst ä Mondkälander gsi isch und erst em Lauf vo de Stärn abasst worden isch, wo dr Thoth vo dr Nut bim nä Spiil ä Zweiäsiibzistel vom ä Johr (d. h. fümf Däg) abgwunne und die zu de 360 Däg vom Mondjohr (12 Möned zu driissig Däg) derzue do het und so s Johr vo 365 Däg erschaffe het. Vom Zele vo Däg isch s ä chliine Schritt zum Rächne und Schriibe gsi, die haig dr Thoth au erfunde und so isch er dr Schutzgott vo de Schriiber worde.

In dr Underwält het er as Schriiber ä Rolle gspiilt und het d Urdeil über die Dote ufgschriibe. Er het mänggisch sogar sälber s Härz vom Dote gwoge im "Saal vo de Zwei Wohrheite", für zum z gseh, öbs schwerer siig as d Fädere vo dr Göttin Maat. Wenn im Dote siini Sünde z schwer gwoge hai, het dr Dämon Ammit s Härz ufgfrässe und kei Wiiterläbe noch em Dod isch möglig gsi. Vo do het er d Rolle vom ä Richter übercho.
Vil vom Thoth siim Wüsse isch gheim gsi und nume Iigweihte zuegänglig. Noch de Gschichte, wo sich die alte Ägypter verzelt hai, hai siini Tämpel gheimi Rüüm gha. Au dr Schriiber Amenophis, wo under em Pharao Amenophis III. gschafft het, het in erä Inschrift beschriibe, wie n er im Thoth siini Gheimnis iigweiht worde isch. Z Europa isch er spöter zum Schutzherr vo de Zauberer worde und dä Tarotcharte, mit wele mä d Zuekumft het welle vorhärsäge, het mä "S Buech vom Thoth" gsait.

D Schriibgöttin Seschat werd as sini Schwöster oder Töchter aglueget.



</doc>
