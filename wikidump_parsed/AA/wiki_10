<doc id="19167" url="https://als.wikipedia.org/wiki?curid=19167" title="Arrondissement Colmar">
Arrondissement Colmar

S Arrondissement Colmer (frz. "Arrondissement de Colmar") ìsch a Verwàltungsbezirk ìm Département Haut-Rhin ìm Elsàss z Frànkrich gsin. Àm 1. Janner 2015 ìsch s mìt em Arrondissement Ribeauvillé zem neie Arrondissement Colmar-Ribeauvillé zammagschlossa wora.

Dr Verwàltungssìtz (chef-lieu) vum Arrondissement ìsch Colmer gsin.

S Arrondissement granzt ìm Norda àn s Arrondissement Rappschwihr un àn s Arrondissement Schlettstàdt-Erstain ìm Département Bas-Rhin, ìm Weschta àn s Arrondissement Épinal un s Arrondissement Saint-Dié ìm Département Vosges ìn Lothrìnga un ìm Sìda àn s Arrondissement Gawiller. Ìm Oschta ìsch dr Rhin d Granz züe Ditschlànd mìt em Regierungsbezirk Friburg z Bàde-Wìrttebari.

Am 4. März 1790 isch s Département Haut-Rhin gründet worde und mit ihm ä "Distrikt Colmar", wo zu sällere Ziit au s Gebiet vom hütige Arrondissemet Ribeauvillé und Guebwiller umfasst het. Am 17. Februar 1800 isch drus s Arrondissement (dütsch Kreis) gmacht worde.

Nochdäm s Elsass an Dütschland gfallen isch, het sit em 18. Mai 1871 s hütige Gebiet as "Kreis Kolmar" im "Bezirk Oberelsass" zum "Reichsland Elsass-Lothringen" ghört. Der Kreis isch zu sällere Ziit 664 km² grooss gsi und het (1885) 81.438 Iiwohner gha.

Noch em Erste Wältchrieg isch s Elsass am 28. Juni 1919 im Vertrag vo Versailles widr zu Frankriich cho und s Arrondissement Colmar isch, sogar zweifach, widr beläbt worde. Es isch es Arrondissement "Colmar-Ville" und es Arrondissement "Colmar-Campagne" iigrichtet worde.

1934 si beidi widr zu eim Arrondissement zsämmegleit worde.

Di greschte Gmeina vum Arrondissement Colmer (mìt de Inwohnerzàhl vun 1999):

S Arrondissement Colmer ìsch ingedäilt gsin in sechs Kanton mìt ìnsgsàmt 62 Gmeina:







</doc>
<doc id="19168" url="https://als.wikipedia.org/wiki?curid=19168" title="Regionen Frankreichs">
Regionen Frankreichs

D Regione (frz. "Régions," Sg. "Région") si die obersti Ebeni vo de "Collectivités territoriales" (Gebietskörperschafte) z Frankriich.

Frankriich isch bis Änd 2015 in 27 Regione iideilt gsi. 22 vo de Regione befinde sich in Europa. Ä Region in Europa bestoht us Départements. D Region Korsika isch ä "Collectivité territoriale" mit Sonderstatus. Die fünf Regione z Übersee ("Régions d'Outre-Mer:" Martinique, Guadeloupe, Réunion, Französisch-Guayana und Mayotte) entspräche de fünf französische Überseedépartements "(Départements d'Outre-Mer = DOM)".

D Regione cha mä dr Grössi noh mit de dütsche Bundesländer vergliiche, si si aber keini Gliidstaate, wo ä eigeni Verfassig, ä eigeni Regierig, ä eige Parlamänt un eigeni Gricht hai.

Sid 2016, wo dur ä Reform mehrere Regione mitnander fusioniert hai, gitt's numme noch 18 Regione.

Jedi Region het ä "Regionalroot" "(Conseil Régional)," wo alli sächs Johr diräkt gwehlt wird.

Währed bi de Wahle vo de Regionalrööt 1986, 1992 und 1998 ä reins Verhältniswahlrächt gulte het, isch bi de Wahle vom März 2004 ä neus Wahlverfahre iigfüehrt worde. Noch däm git s immer no ä Verhältniswahlrächt noch Liste, aber mit zwei Wahlgäng und erä "Mehrheitsprämie". Wenn im erste Wahlgang kei Liste die absoluti Mehrheit vo de Stimme gwunne het, findet ä zweite Wahlgang statt. An däm chönne nume Liste deilnäh, wo im erste Wahlgang meh as 10 % vo de Stimme übercho hai. Gliichzitig bechömme alli Liste, wo im erste Wahlgang meh as 5 % vo de Stimme übercho hai, d Möglikeit, mit erä andere Liste z fusioniere. Drei Viertel vo de Sitz vom Regionalroot wärde proportional unter alli Liste verdeilt, wo im letzte Wahlgang meh as 5 % vo de Stimme übercho hai. D Liste, wo gwunne het (mit meh as 50 % im erste Wahlgang bzw. mit der grösste Stimmezahl im zweite Wahlgang) überchunnt zuesätzlig s letzte Viertel vo de Sitz vom Regionalroot.

Der Regionalroot wehlt ä "Präsident" "(Président)" und ä baar "Vizepräsidente" "(Vice-Présidents)" für verschiidnigi Zueständigkeitsberiich, wo d Sälbstverwaltig vo der Region leite.

Der "Regionalpräfekt" "(Préfet de Région)" wird vo der Zentralregierig ernennt und koordiniert d Tätigkeit vo der Zentralregierig in der Region. D Funktion vom "Regionalpräfekt" wird in Personalunion vom Präfekt vom Département usgüebt, in welem sich der Hauptort vo der Region befindet.

In de Überseeregionen, wo mit de Überseedépartements identisch si, existiere in jeder näbenander ä Regionalroot und der Generalroot vom Département, wo d Befuegnis usüebe, wo de Regione beziehigswiis de Départements zuestöhn.

Korsika isch andersch as die übrige Regione und het anstatt vom enä Regionalroot ä "Territorialversammlig" "(Assemblée territoriale de Corse)," wo imme no noch em reine Verhältniswahlrächt gwehlt wird, und ä "Exekutivroot" "(Conseil exécutif)," wo dere gegenüber verantwortlig isch.

Die hütige französische Regione si 1956 as "Programmregione" "(Régions de programme)" zur Koordinierig vo der staatlige Regionalplanig gschaffe worde. Vo 1960 a hai si "Circonscriptions d'action régionale" gheisse. 1964 si für d Regione "Kommissione für die regionali wirtschaftligi Entwicklig" "(Commissions de Développement Économique Régional)" gschaffe worde.

1970 isch Korsika, wo bis denn Deil vo der Region "Provence-Alpes-Côte d'Azur-Corse" gsi isch, än eigeni Region worde, drennt vo Provence-Alpes-Côte d’Azur.

1972 hai d Regione dr Status vo "Établissements publics" unter dr Leitig vom enä "Préfet de Région" übercho. D "Commissions de Développement Économique Régional" si vo 1973 a in "Regionalrööt" "(Conseils Régionaux)" umbenennt worde. D Überseedépartements hai 1972 au dr Status vo Regione übercho.

1976 isch s Gebiet um d Hauptstadt Paris, wo bis denn d Bezeichnig "Région Parisienne" gha het, under em Name Île-de-France mit de andere Regione gliichgstellt worde.

Mit de Dezentralisierigsgsetz vo 1982 hai d Regione dr Status vo "Collectivités territoriales" (Gebietskörperschafte) übercho, wien en bis denn nume d Gmeinde und d Départements gha hai.

Im Johr 1986 si d Regionalrööt zum erste Mol diräkt gwehlt worde (in de Überseeregione hai die erste Regionalwahle scho 1983 stattgfunde). Siithär si d Befuegnis vo de Regione gegenüber dene vo der Zentralregierg schrittwiise erwiiteret worde.

Korsika isch 1982 ä Region mit Sonderstatus worde und het vo däm Johr a ä diräkt gwehlti Regionalversammlig. Im Johr 1991 isch s ä "Collectivité territoriale" mit Sonderstatus worde.

Anne 2011 isch Mayotte noch ere Volksabstimmig 2009 als Region (ROM/DOM) dezue cho.

Am 8. Awrìl 2014 hat dr Premier Ministre Manuel Valls erkìndikt ass d Zahl vu de Franzeesche Regione am 1. Jänner 2016 sott abnämme. Es bliiwe numme noch 18 Regione: 13 uf dr France métropolitaine un 5 in de DOM-TOM.

Die 26 Regione diene au as Statistikregione vo der Ebeni NUTS-2. Uf der übergeordnete Ebeni NUTS-1 bestöhn 9 Zones économiques d’aménagement du territoire.


</doc>
<doc id="19175" url="https://als.wikipedia.org/wiki?curid=19175" title="Anubis">
Anubis

Anubis isch dr grezisiert Name vom enä altägyptische Schakalgott, wo mit em Läbe noch em Dod und d Vorbereitige druf z due gha het. D Grieche hai en mit em Hermes identifiziert und em hüfig Hermanubis gsait.

Ein vo siine Titel isch Chenti-Amentiu, dr "Erst vo dene im Weste" (d. h. de Dote) gsi, noch em Alte Riich het mä im allgemeine im Osiris eso gsait.

Dr Anubis isch as ä Maa mit em Chopf vom enä Schakal, as Schakal odr än anders, hundähnligs Dier im allgemeine mit schwarzem Fäll dargstellt worde.

As Vater wird hüfig dr Osiris agä, as Mueter d Nephthys oder d Isis. In gwüsse Mythe stammt er vom Re, vom Seth, vo dr Hesat odr dr Bastet ab

Dr Anubis isch dr "Herr vo dr Bude" (em Balsamierigsort) gsi und het d Balsamierig vo de Dote überwacht, denn het er sä as dr "Füehrer vo de Seele" an dr Ort gleitet, wo ihri Härze gwoge worde si, d "Halle vo de Zwei Wohrheite," und d Wägig überwacht. Er het au d Nekropole bewacht und zsämme mit em Bline Horus die Dote beschützt, wo dört begrabe worde si, so wien er de siibe Geister Kesta, Hapi, Tuamutef, Qebhsenuf, Maa-atef, Cheribeqef and Heru-chenti-en-ariti befohle het dr Körper vom ermordete Osiris z bewache, wie s im Papyrus vom Ani verzelt wird.

Si wichdigsts Heiligtum isch in dr Nekropolis vo Memphis gsi, aber er het Tämpel in de Dotestedt vo alle wichtige Stedt gha.



</doc>
<doc id="19178" url="https://als.wikipedia.org/wiki?curid=19178" title="Alveolarer Vibrant">
Alveolarer Vibrant

De (stimmhaft) alveolar Vibrant isch e Konsonant vo dr mänschliche Sprooch, wommer au „Zùngespitze-R“ oder „grollts R“ sait. Im internatíonale phonetische Alphabet wird er dur s Zeiche dargstellt. Des Zeiche wird aber in viilene Transkriptione für jede R-artige (rhotische Konsonant) bruucht, au wenn die Sprooche en andre Konsonant für s R hen. Des hängt demit zämme dass s Zeiche <r> eifacher zum ytippe isch.

Vo de zirka 75 % Sprooche vo dr Wält, wo en R-artige Luut hen, het d Mehrzaal en alveolare Vibrant. 

In dänne Sprooche, wo de Luut hen, hen hängt di gnaui Ussprooch vùm Sprecher, vùm Wort ùn andre Faktore ab. De Grùnd isch d Präzision, wo für d Zùngeschleg nöötig isch, vorallem d Aazaal vo Zùngeschleg isch verschiide. So wird dr Vibrant oft zumene alveolare Tap [], oder de Artikulationsort isch statt alveolar änder dental oder postalveolar.



</doc>
<doc id="19183" url="https://als.wikipedia.org/wiki?curid=19183" title="Dreißigjähriger Krieg">
Dreißigjähriger Krieg

Dr Driissigjöhrig Chrieg isch ä Reihe vo Chrieg gsi, wo vo 1618 bis 1648 vor allem in Mitteleuropa usdrait worde si. Er het agfange as än Usenandersetzig mit emä religiöse Hintergrund, het sich aber in ä Machtkampf entwigglet, wo die meiste europäische Grossmächt dra deilgnoh hai. Noch drei Johrzähnt, wo vor allem d Lääbesgrundlag vo dr dütsche Zivilbevölkerig schwerste Schaade gnoo het, isch er 1648 mit em Westfälische Friide abgschlosse worde.

Ganz Europa isch politisch und sozial verstücklet gsi im 16. und 17. Johrhundert und Dütschland imä no grössere Mass. D Reformation het dört s politische Gliichgwicht zwüschem habsburgische Kaiser und de Fürste, wo nie sehr stabil gsi isch, zerstört. Bis zum Truchsessische odr Kölner Chrieg, wo vo 1583 bis 1588 duurt het, isch dr dütsch Katholizismus uf dr Defensive gsi, nochäne hai die katholische Fürste agfange, s Prinzip vo "cuius regio, eius religio", wo mä sich im Friide vo Augsburg druf geinigt het, stränger azwände und hai d Lutheraner verfolgt und us ihre Gebiet verdriibe. Derzue isch no cho, ass sich dr Calvinismus z Dütschland het afo usbreite, und so d Macht vo de Reformierte gschwecht worden isch, wil d Lutheraner d Calviniste nit hai chönne uusstoh.

Im Huus Habsburg hai sich dr Kaiser Rudolf II. und dr Matthias verstritte und politischi Understützig bi de Ständ gsuecht. 1608 hai d Ständ us Östriich, Mähre und Ungarn dr Matthias zum König gwehlt. Dr Rudolf het im Johr druf in emä Majestätsbrief dä böhmische Ständ Glaubensfreiheit (nochdäm er das scho 1606 de Ungare zuegstande het) und em Matthias s Rächt uf ä freji Königswahl versproche. Im Johr 1617 het dr Philipp III. vo Spanie im Prager Vertrag s habsburgische Elsass übercho und het uf Böhme verzichtet zugunste vom Erzherzog Ferdinand II., wo König vo Böhme worde isch ohni vo de Ständ gwehlt worde z si. Unruehe si usbroche will d Privilegie vo de Protestante verletzt und Chille von enä zerstört worde si. 1618 hai protestantischi Rööt under dr Füehrig vom Graf Thurn im zweite Prager Fänstersturz zwei kaiserligi Statthalter us erä Höchi vo siibzäh Meter us emä Fänster vo dr Prager Burg gheit. Si hai ä Ständeregierig bildet und si vom Söldnerfüeher vom Herzog vo Savoye, em Graf Mansfeld, militärisch understützt worde.

D Rebellion vo de böhmische Protestante het sich nach de erste militärische Erfolg vom Thurn uf wiiteri Gebiet vom Habsburger Riich usbreitet, und 1619 hai si sogar d Hauptstadt Wien bedroht. Wil aber d Böhme d Chrone vom Ferdinand, wo si abgsetzt hai, em Calvinist Friedrich V. vo dr Pfalz adreit hai, hai sich d Lutheraner vom Kampf zruggzoge. Wo denn s Lutheranische Kursachse Böhme no dr Chrieg erklärt het und d Spanier under em Spinola in d Oberpfalz iigfalle si, het dr Ferdinand, wo im August 1619 Kaiser worde isch, än Armee vo dr katholische Liga under em Tilly gege Böhme zoge und het se 1620 in dr Schlacht am Wiisse Bärg gschlage. 

D Folge vo dere Niiderlag si für d Protestante katastrophal gsi: Dr Friedrich vo dr Pfalz isch noch Holland gflüchtet und die protestantischi Union isch ufglöst worde. Dr Tilly het Heidelbärg eroberet, bi Wimpfe dr Georg Friedrich vo Bade und bi Höchst und bi Stadtlohn dr Christian vo Braunschweig gschlage und Westfale und Nidersachse bsetzt. 1623 het s kaisertreue Bayre d Oberpfalz und d Kurwürde übercho und d Lausitz isch an Sachse verpfändet worde. Z Böhme isch ä groosse Deil vo de Adlige higrichdet und d Helfti vom adlige Grundbsitz isch enteignet worde. Die Kaiserlige hai d Bevölkerig zum Katholizismus und zum Dütschdum zwunge, und 150.000 Lüt si usgwanderet und die wo bliibe si, hai die Dütsche afo hasse. Böhme isch es habsburgischs Erbland worde und het in dr Verfassig vo 1627, dr „Verneuerte Landordnung“ än absolutistischs Regime übercho. 

Dr Christian IV. vo Dänemark, wo au Herzog vo Holstei und „Oberst vom niidersächsische Riichskreis“ gsi isch, het sich mit dr Understützig vo Frankriich, Ängland und Holland in dr norddütsche Politik iigmischt. Er het mit em Ernst vo Mansfäld vorgha, gege Thüringe und denn in Süde vo Dütschland z zieh. Dr Wallestei, wo riich ghürotet het und 1624 Herzog vo Friidland worden isch, und dr Tilly hai die kaiserlige Drubbe agfüehrt. Dr Wallestei het im Mansfäld si Armee 1626 in dr Schlacht an dr Dessauer Brugg gschlage und ihn dur Dütschland bis uf Neuhäusel z Ungarn verfolgt. Dr Tilly het vier Möned druff bi Lutter am Barebärg dr dänisch König gschlage. Zsämme mit em Wallestei het er d Däne us Dütschland verdriibe. Dr Wallestei het den ganz Norddütschland usser Stralsund eroberet und het as Belohnig 1628 Meckleburg as Herzogdum übercho. Im Friide vo Lübeck 1629 het dr Christian IV. versproche, sich nüme in die dütschi Politik iizmische, het aber siini Bsitz döfe bhalte. Im Restitutionsedikt vo 1629 het dr Kaiser d Rückgob vo alle geistlige Gebiet, wo sit 1552 an Protestante gfalle si, befohle, und dr Calvinismus isch z Dütschland verbote worde. Im Johr druf hai d Fürste, wo um ihri Unabhängikeit besorgt gsi si, am Kurfürstedag vo Rägesburg d Absetzig vom Wallestei duregsetzt.

Underdesse hai Mantua und Montferrat dr Herzog vo Nevers zu ihrem Herrscher gwehlt gha, wo dr Louis XIII. vo Frankriich um Understützig bittet het. Dr Philipp IV. vo Spanie het vom Kaiser Ferdinand än Armee verlangt, und die het die französische Druppe z Italie neutralisiert. Wil aber weder Spanie no dr Kaiser gnueg Soldate gha hai, für zum au d Holländer, wo sich vo de Spanier befreit hai, z bekämpfe, hai die ihri Unabhängikeit chönne befestige und dr Kaiser isch z Dütschland sälber in erä schwechere Position gsi.

Im Johr 1630 het dr Gustav II. vo Schwede, wo erst s Johr vorhär dr Waffestillstand vo Altmark mit de Pole abgschlosse het, siine Druppe neu chönne iisetze und isch z Usedom (Meckleburg) glandet, für zum „d Freiheite vom Riich“ z verdeidige. Er bechunnt finanzielli Understützig über vo Frankriich, wird aber vo de protestantische Riichsständ Sachse und Brandeburg erst understützt, wo dr Tilly Magedburg blünderet het. 1631 hai d Schwede die kaiserlig Armee under em Tilly in dr Schlacht bi Breitefäld vernichtet, si dur Thüringe und Franke in d Pfalz zoge und hai im Johr druf bi Rain am Lech no einisch ä kaiserligi Armee besiigt, wobii dr Tilly umcho isch. Dr Wallestei isch druf widr iigsetzt worde as Oberbefählsheber, het d Sachse us Böhme verdriibe, denn aber d Schlacht bi Lütze verlore, in welere dr Gustav II. gfalle isch. Dr schwedisch Riichskanzler Oxenstierna het d Kampagne wiiter furtgsetzt und 1633 dr Heilbronner Bund vo de protestantische dütsche Länder gründet „für die dütschi Libertät und zur Satisfaktion vo Schwede,“ wo d Chöste für ä Chrieg übernoh het. Dr Bernhard vo Weimar, ein vo de Generäl vo dr Schwedische Armee, het s Herzogdum Franke übercho und d Oberpfalz und Deil vo Bayre eroberet. Dr Wallestei, anstatt im Maximilian vo Bayre z hälfe, het uf eigeni Fust Friidensverhandlige mit Schwede und Sachse afo füehre, isch vo dr kaiserlige Regierig wäge Verrot aaklagt und 1643 z Eger vom irische Oberst Butler ermordet worde.

Aber au die schwedisch Siite isch gschwecht worde, wo Russland mit Pole Friide gschlosse het. D Spanier hai ä grossi Armee us dr Lombardei über d Alpe noch Süddütschland gschickt, wo denn zsämme mit kaiserlige Druppe im Herbst in dr Schlacht vo Nördlinge d Schwede gschlage hai. Die hai sech us Süddütschland zruggzoge, dr Kampf aber wiiter gfüehrt in dr Anohm, ass wenn die dütsche Protestante gschlage wurde, d Habsburger si chönnte im Baltikum gfährde. D Schwede hai aso ä Dütschland welle, wo in vili unabhängigi Länder versplitteret gsi isch. Ihri dütsche Verbündete aber hai nume welle ass dr Status quo vo vor em Chrieg widrhärgstellt wurd. Wil abr ihri Position mit dr Schwedische Niiderlag z Nördlinge gschwecht worden isch, hai si sech zum ä Kompromiss barat erklärt: Dr Friedrich V. wurd nit amnestiert und d Länder südlig vo dr Elb wurde katholisch bliibe. Dr Kaiser het däm zuegstimmt, wil d Franzose Druppe an dr dütsche Gränze zsämmezoge hai und het mit em Kurfürst vo Sachse 1635 dr Friide vo Prag abgschlosse. Die meiste protestantische Fürste hai sich däm Vertrag im neggste Johr aagschlosse und ufghört, d Schwede z understütze.

Die Dütsche sälber hai gnueg gha vom Chrieg, wo ihr Land verwüestet het, und wäre barat gsi, Friide z mache. D Zerstörig isch in gwüsse Gebiet schrecklig gsi: vo 1634 bis 1638 isch d Bevölkerig vom lutheranische Württebärg, wo vo de Kaiserlige bsetzt gsi isch, vo 450.000 uf 100.000 Iiwohner gsunke, und d Schäde, wo d Bsatzer aagstellt hai, wärde uf 34 Millione Thaler gschetzt. Au die protestantische Armeä hai in de Gebiet gwüetet, in wele si sech ufghalte hai: d Schwede hai Meckleburg und Pommere bsetzt und Bevölkerig het dört genau so glitte. Sogar in dr Hauptstadt vo Sachse, Dresde, wo nit bsetzt gsi isch, het s in de 1620er Johr no 121 Daufe uf 100 Begräbnis ge. Ä Johrzähnt spööter si s no 39 Daufe pro 100 Begräbnis gsi. D Kurfürste hai sich 1636/37 z Rägesburg droffe, und dr Ferdinand II. isch barat gsi, de Fürste z vergeh, wo sich ihm wurde underwärfe und het au vorgha, mit de fremde Mächt über ä Friide z verhandle. Er isch aber churz druf gstorbe. Au im Papst Urban VIII. si Initiative, z Köln ä Komferänz abzhalte, het kei Erfolg gha. 1640 het dr Ferdinand III., wo denn drei Johr Kaiser gsi isch, dr Riichsdag iiberuefe, für zum über d Amnestie und d Ruckgob vo Chilleland z verhandle. 

Aber s Schiggsal vo Dütschland isch nüme in dütsche Händ gsi. Frankriich het sich mit em Bernhard vo Weimar verbündet gha und isch in Chrieg iidräte. 1635 noch dr Schlacht vo Nördlinge het dr Louis XIII. mit siim Minister Richelieu Bündnis mit dr Holländische Republik, mit Schwede und mit Savoye abgschlosse. Ä französischi Armee isch ins Veltlin gschiggt worde, so dass Druppe vo de spanische Habsburger nit us Italie über d Alpe hai chönne zieh, für zum die östriichische Habsburger z understütze. Sie hai au zwüsche Pole und de Schwede vermittlet, won ä zwanzigjöhrige Waffestillstand abgschlosse hai. Am 19. Mai 1635 hai si denn Spanie dr Chrieg erklärt mit dr Absicht, em hundertjöhrige Hegemoniikampf mit Spanie es Ändi z mache. D Östriicher si em Louis XIII. nume as Verbündeti vo Spanie wichtig gsi, und er het enä erst 1636 dr Chrieg erklärt. D Plän vo de Franzose si aber z erst nit guet groote. D Schwede hai zwar in dr Schlacht vo Wittstock ä Siig errunge und dr Bernhard vo Weimar het 1638 s Elsass eroberet, und aber d Habsburger hai nit ufgä. Schliesslig hai d Schwede und d Franzose am 15. Merz 1641 dr Verdrag vo Hamburg abgschlosse, in welem si separati Friidensschlüss mit em Kaiser usgschlosse und gmeinsami Vehandlige mit de Dütsche z Münster und Osnabrugg vorgseh hai. Underdesse isch dr Chrieg wiitergange, aber jetzt si die Alliierte besser koordiniert gsi: d Franzose hai sich uf Bayre und d Schwede uf dr Kaiser konzentriert. 1642 het dr Kaiser die zweiti Schlacht vo Breitefäld verlore, aber bevor d Schwede si Macht ganz hai chönne zerstöre, hai enä d Däne im Mai 1643 dr Chrieg erklärt, wo denn bis 1645 duurt het. Aber d Lag vo de Habsburger und ihre Verbündete isch scho zimli verzwiiflet gsi. 1643 het zwar dr Bayrisch General Mercy bi Tuttlinge dr französisch Vormarsch aaghalte, aber denn hai 1645 am 6. Merz d Schwede under em Torstenson z Jankau ä Siig errunge und am 3. August d Franzose under em Turenne d Schlacht bi Alerheim gwunne und Bayre mit erä Zangebewegig agriffe. Im September 1645 het dr Kurfürst vo Sachse mit de Schwede Friide gmacht. Es het aber no drei Johr vo Verhandlige im Kongräss vo Westfale bruucht, bevor dr Chrieg ume gsi isch und dr Friide gschlosse gsi isch.

D Eidgenosseschaft isch neutral bliibe und isch nume in Randgebiet vom Chrieg berüehrt worde. Graubünde, denn no die Drei Bünd, wo ä zuegwandte Ort gsi si, isch noch em Veltliner Protestantemord im Chrieg verwicklet worde. De Habsburger si d Alpepäss wichdig gsi, vo wo si vo de spanische Gebiet z Italie hai chönne Unterstützig übercho. Si hai das 1634 usgnützt, won ä spanischi Armee vo Italie uf Süddütschland zogen isch und de Kaiserlige bi Nördlinge ghulfe hai, d Schlacht gege d Schwede z gwünne. D Franzose hai druf Druppe uf Graubünde gschickt und dr Henri de Rohan het d Habsburger in drei Gfächt zwüschem Juli und November 1635 besigt.

Deil vom hütige Aargau wie s Frickdal, wo zum Brisgau ghört hai und de Habsburger Untertan gsi si, si vo Soldate zerstört und d Bevölkerig ermordet worde, und vili vo de Überläbende si an Hunger und Chrankhete gstorbe. S habsburgische Rhiifälde isch 1633 vo de Schwede und Franzose verwüestet und d Brugg vo Stei am Rhii isch zerstört worde. Au s Baselbiet isch nit verschont bliibe. Im 33 isch zum Bischbil Hemmike abebrennt worde, wo nooch bim Frickdaal isch und im Johr druf hai d Schwede Allschwil blünderet, wo denn no zum Fürstbistum Basel ghört het. 1638 het dr Bernhard vo Sachse-Weimar Rhiifälde belageret, nochdäm er dur neutrals Basler Gebiet gmarschiert isch, aber die Kaiserlige hai en noch dr Schlacht vo Rhiifälde verdriibe. Dr Bernhard het se aber churz druf überrascht und ihri Füehrer, dr Savelli und dr von Werth, gfangegnoh. Im gliiche Johr hai siini Soldate au s fürstbischöflige Riinech verwüestet.

Wo d Laag im Elsass und in dr Freigrafschaft Burgund immer schlimmer worden isch, hai sich nid wenigi Flüchtling in d Waadt und ins Fürstbistum Basel grettet, wo relativ wenig glitte het.

D Eidgenosseschaft het sech 1647, under em Iidruck vom Unglück, wo dr Chrieg überall agrichtet het, aber au wil ihri Untertanegebiet in Gfohr cho gsi si, mit em «Defensionale vo Wil» zum erste Mol zur ‹ewige› bewaffnete Neutralitet entschlosse. S Abkomme isch aber scho churz druf vo de meiste katholische Ort ufkündigt worde. Im Westfälische Friide het dr Basler Bürgermeister Johann Rudolf Wettstein (1594-1666) es fertig brocht, d Eidgenosseschaft "de jure" vom Dütsche Riich z drenne. 

D Eidgenosseschaft het lang vom Chrieg brofitiert und mit alle Mächt Handel driibe und ihne Söldner zur Verfüegig gstellt. Das isch au e wichdige Grund gsi, wiso die chriegsfüehrende Parteie ihri Neutralitet im Grosse und Ganze respektiert hai. As militärischi Macht isch si nämlig nit sehr angstiiflössend gsi, wil si under sich eso verstritte gsi isch, ass si kuum zun ere gmeinsame politische Entscheidig in irgend öbbis het chönne cho. Au im Soziale het sich nüt do, und d Lag vo de Buure, wo nie bsundrigs guet gsi isch, isch noch em Chrieg no schlimmer worde, wo dr Handel mit de Chriegsbardeie usgfallen isch. Die gsellschaftlige Spannige hai sich 1653 im Schwiizer Buurechrieg entlade, wo für d Buure e Desaster worden isch, so dass noch em Chrieg vili Schwiizer in die entvölkerete Gebiet vo Süddütschland und Montbéliard uusgwanderet si, wo mä ne besseri Läbensbedingige versproche het.

Die französische König hai sich im 17. Johrhundert vo de Habsburger bedroht gfüehlt. Sit em Johrhundert vorhär hai d Habsburger im Weste z Spanie und im Oste in de Niiderland, im Elsass und andere Gebiet in dr Nochberschaft vo Frankriich gherrscht. Drzue isch cho, dass d Habsburger d Kaiserchrone im Dütsche Riich uf Chöste vo de Fürste und Riichsstedt hai welle versterke. Frankriich het dorum zwei Ziil gha. S erste isch gsi, die dütsche Fürste z unterstütze, wo sich im Kaiser widersetzt hai, und so d Habsburger z schweche; s zweite Ziil isch gsi, die linksrhiinische Gebiet unter französischi Herrschaft z bringe und dr Rhii zur Gränze vo Frankriich z mache. Die Politik isch vom Richelieu und noch ihm vom Kardinal Mazarin konsequent verfolgt worde.

S Elsass het zu dere Ziit zum Dütsche Riich ghört. Dr Sundgau isch habsburgisch gsi, Stroosburg isch ä freiji Riichsstadt gsi, Mülhuuse isch mit dr Schwiizer Eidgenosseschaft as zuegwandte Ort verbündet gsi, Kolmar, Schlettstadt und anderi elsässischi Riichsstedt hai sich zum Zähstedtbund zsämmedo. Was mit andere Gebiet in Mitteleuropa im Driissigjöhrige Chrieg passiert isch, het s au do ge: fremdi Armeä hai Stützpünkt eroberet und si dur s Land zoge und hai s uusplünderet und verwüestet. 

1631 hai d Franzose elsässischi Riichsstedt afo erobere, s Johr druf hai si d Macht vo de lothringische Herzög untergrabe, wo d Habsburger unterstützt hai. 1633 hai d Schwede, die Kaiserlige, d Spanier, d Franzose und d Lothringer Garnisone im Elsass gha, und denn het dr Rhiigraf no siini elsässische Festige de Franzose überge, für dass si ihn wurde unterstütze. Im 37 isch dr Mercy mit habsburgische Druppe im Elsass iigfalle und die elsässische Buure hai en unterstützt und än Art Guerillachrieg gege d Franzose agfange, und die hai em bis zum Chriegsändi nie ganz chönne es Ändi mache. 1638 het dr Bernhard vo Weimar Briisach und Deil vom Elsass eroberet, und siini Verbündete, d Franzose, hai im Elsass ihri Truppe gsammlet, für än Agriff gege Franke und Schwabe, und s Land isch schlimm verwüestet worde. 1646 hai d Habsburger de Franzose dr Sundgau, wo sowiso scho vo denä bsetzt gsi isch, für 1.200.000 Taler verchauft. 

Wo dr Friide 1648 gschlosse worden isch, isch die elsässisch Wirtschaft zerstört und öbbe d Helfti vo dr Bevölkerig umcho gsi. Im Friidensvertrag si denn alli habsburgische Bsitz im Elsass an Frankriich gfalle und die französisch Chrone het au die kaiserlige Rächt über nüün Riichsstedt (Wiisseburg, Hagenau, Rosheim, Oberehnheim, Kaysersberg, Colmar, Türkheim, Münster und Landau) übercho, aber nit über Strossburg. Dr grösst Deil vom Elsass het immer no zum Dütsche Riich ghört.

1622 het dr protestantisch Markgraf Georg Friedrich abdankt und si Sohn, dr Friedrich V., isch Graf worde. Er het siini Druppe mit dene vom Mansfeld vereinig und bi Mingolsheim hai si d Armee vom Tilly am 27. April 1622 gschlage. Er het sich denn vom Mansfeld drennt und isch mit em Tilly bi Wimpfe zsämmegstosse und dä het en gschlage. Noch dr Schlacht hai die Kaiserlige s Land afo verwüeste und Durlach und anderi Stedt si immer wider plünderet oder abebrennt worde. Hunger het gherrscht, und Süüchene si usbroche und hai grossi Deil vo de Überläbende dötet. Dr Friedrich isch vom Kaiser abgsetzt worde, und dr katholisch Markgraf vo Bade-Bade het an siiner Stell gregiert.

1629 het dr Kaiser s Restitutionsedikt erlo und dr Friedrich V. het, wie anderi Protestante, druf reagiert und sich mit em Gustav II. verbündet. Noch dr Schlacht vo Nördlinge het er 1635 ä Bündnis mit de Franzose und de Schwede abgschlosse. Er het wäge däm vom Riichsdag vo 1640 kei Amnestii übercho.




</doc>
<doc id="19197" url="https://als.wikipedia.org/wiki?curid=19197" title="Dänische Sprache">
Dänische Sprache

Di dänischi Sproch (dän. "dansk sprog") ghört zu de skandinavische und dodemit zu de germanische Sproche.

Insgsamt wird Dänisch vo ca. 5,3 Millione Müetersprochler gschwätzt, dodevo 5 Millione z Dänemark selber und de Rest z Schwede, Norwege, Grönland, (Nord-)Dütschland, Kanada und in de USA.

Zweitsprochler git s vor allem z Schleswig-Holstei (8'000–10'000), aber au z Ysland.

Zwar isch s Dänisch ziemlig stark vom Niderdütsch beyflusst worde, aber d Gränze zwüschem dütsche und em dänische Sprochberych isch e rächt harti. Friehner isch d Sprochgränze nit die glychi gsi wie d Landesgränze und s hät au Dänischsprochigi z Dütschland und Dütschsprochigi z Dänemark gha.

Hochsproch vom Dänisch isch de Dialäkt vo Kopehage und Umgebig. S wird au als "Rigsdansk" (= Rychsdänisch) bezeichnet. S hät ursprünglig uff me Sozioläkt vo de Obere Klass basiert. Näbem Hochdänisch häts früener e Hufe Dialäkt ggää; so hät fast jedi Insle ihr eigene gha, und au d Halbinsle Jütland isch sprochlich starch verstigglet gsy. Drum händ zwüsche Däne uss verschidene Deil vo Dänemark Verständnisproblem könne ufftrette, aber hütt schwätze di meiste Däne Rychsdänisch oder e liecht dialektal beyflussti Variante devo.

Im Dänische git s di folgende 27 Vokal:
Zudem git s insgsamt 25 Diphthong:
[e:ɪ > e:], [ɛ:ɪ > ɛ:], [æ:ɪ > æ:], [ɑ(:)ɪ], [u(:)ɪ], [ʌ(:)ɪ], [i(:)ʊ], [e(:)ʊ], [ɛ(:)ʊ], [æ(:)ʊ], [a(:)ʊ], [y(:)ʊ], [ø(:)ʊ], [œʊ], [ɔ(:)ʊ], [ʌ(:)ʊ], [i(:)ʌ], [e(:)ʌ], [ɛ(:)ʌ], [æ(:)ʌ], [y(:)ʌ], [ø(:)ʌ], [œ(:)ʌ], [u(:)ʌ], [o(:)ʌ]

Dänisch hät zimlig vyli Vokal. Sälli 9 Vokal, wo gschrybe werre, chönne insgsamt 16 verschydeni Lut darstelle; dezüe chömme d Diphthong. Für Müetersprochler e Schwyrigkeit darstelle düet au de Knacklut; ohni den cha s allerdings zu Missverständnis cho (z. B. bi "lever" „Läber“ mit Knacklut und "lever" „läbe“ ohni en). Bi lange Vokal kunnt er vom Änd vom Vokal, ansunschte vor em Konsonant noch em Vokal. Wenn e stimmlose Konsonant uff e kurze Vokal folgt, no hät s niene e Glottisschlag.

D Konsonante vom Dänische sin meistens stimmlos (eso au "b, d, g").

Nome und Adjektive hän zwei Gschlächter. Die heiße "Neutrum" und "Utrum." S Utrum isch uss de beide Gschlächter "Maskulinum" und "Femininum" zämmecho. E Ändig wo s Gschlächt vo me Nome azeigt, git s nit.

Im Dänische werre d Nome nit an de Fall apasst. Nur für de Genitiv wird immer d Endig "-s" ans Nome draghängt.

De Plural wird mit de Suffixe "-er" oder "-r" bildet. Sältener chunnt d Ändig "-e" vor, no sältener gar kei Endig. Mängmol chunt en Umlut dezue.

S git im Dänische zwei unbstimmti Artikel, nämlig "et" (Neutrum) und "en" (Utrum). Si stönn immer vor em Nome. Zum Usdrucke, dass s Nome bstimmt sy soll, hänkt mer d Ändige "-(e)n" bi Utrum-Wörter, "-(e)t" bi Neutrum-Wörter und im Plural "-(e)ne" ans Nome a.

Alles i allem gseht das eso us:

Wenn de Vokal sell churz blybe, wird de Uslutkonsonant (letschte Konsonant) i däm Fall verdopplet: "(et) tal" „(e) Zahl“, "tallet" „d Zahl“

En Übersicht

E Grammatik

Großi Wörterbüecher

Sprochgschicht


</doc>
<doc id="19199" url="https://als.wikipedia.org/wiki?curid=19199" title="Katalanische Sprache">
Katalanische Sprache

Katalanisch ("català") isch e italischi Sproch, also eini vo de romanische Sproche und de indogermanische Sproche.

Katalanisch isch Amtssproch vo Andorra und usserdem näbe Spanisch au die vo e paar Regione vo Spanie. Wältwit chönne 10,4 Millione Lüt Katalanisch; die sin gröschtedeils an de Ostküste vo Spanie und z Katalonie. Usserdem git s z Mallorca, Südfrankrych und Idalie katalanischi Minderheite. Alli die Länder bezeichnet mer au als "Països Catalans" (="Katalanischi Länder").

Mer deilt in zwei Dialäktgruppe y:

Die beide Dialäktgruppe werre anhand vo de Lut "a, e "und "o" unterschyde. Uff Westkatalanisch werde si immer eso usgsproche, wie mer sie au schribt, im Ostkatalanische sin si in re unbetonte Silbe e Schwa [ə].

Büechstabe, wu in derre Liste nit uffgfiehrt sin, were gliich usgsproche wie im Hochdütsche. D'Büechstabe k, w un y chömme numme in Främdwörter vor. In de Kombinatione tl, tll, tm, tn wird s t nit usgsproche, de zweit Bstanddeil wird dehnt: [], [], [], [].

In de Orthografy wird uff de betonte Silbe e Akzänt gsetzt, wenn snit di zweitletschti isch. Dodeby gilt:

Uff em "u" wird e Trema gsetzt, wenn s usgsproche wird. Dodeby blibt aber d Ussproch [u], s katalanische "ü" isch kei [y] wie z. B. im Dütsche und Alemannische.

De Punt volat (e Punkt uff halber Höchi) wird zwüsche zwei "l" gsetzt, we mer zeige will, dass [l] gsait wird: l•l [l(l)]. So-n-e "Mittelpunkt" gits in keinre andere Sproch.

S git vyli Ähnligkeite zu de spanische und französische Grammatik. Bispyl dodefür sin under anderem de Subjunktiv (etwa wie de Konjunktiv im Dütsche), s Perfekt und s Futur. Allerdings git s zimlig vyli Usnahme; mer unterscheidet 120 Konjugationstabelle.



</doc>
<doc id="19203" url="https://als.wikipedia.org/wiki?curid=19203" title="Mecklenburg">
Mecklenburg

Mecklenburg (hochdütsch [], niderdütsch Mäkelborg []) isch e Region im Norde vo Dütschland.

Mecklenburg isch währed Johrhunderte e riichsunmittelbars Territorium vo Dütschland gsi mit siiner eigene Gschicht und erä umverwächselbare Kultur. Es het us zwei Staate bistande, us em grössere "Mecklenburg-Schwerin" und em chleinere "Mecklenburg-Strelitz". Beides sind sit em Spootmittelalter Herzogtümer, ab 1815 Groossherzogtümer und ab 1919 Freistaate (Republike) gsi.

Hüt isch s der westlig und grösseri Deil vom Land Mecklenburg-Vorpommern. Die grösste Stedt vo Mecklenburg si Rostock, Schwerin, Neubrandeburg und Wismar. D Flechi vo dr Region isch 15.721 km², und si het 1939 910.826 Iiwohner gha.




</doc>
<doc id="19204" url="https://als.wikipedia.org/wiki?curid=19204" title="Heiliges Römisches Reich">
Heiliges Römisches Reich

S Heilige Römische Riich (latiinisch "Sacrum Romanum Imperium") isch die offizielli Bezeichnig für ä Herrschaftsberiich vo de römisch-dütsche Kaiser vom Mittelalter bis zum Johr 1806 gsi. Der Name vom Riich leitet sich vom Aaspruch vo de mittelalterlige Herrscher ab, d Tradition vom antike Römische Riich witerzfüehre und d Herrschaft im christlige Sinn z legitimiere as dr Heilig Wille vo Gott.

Zum s vom Dütsche Riich, wo 1871 gründet worden isch, underscheide, wird es au as s "Alte Riich" bezeichnet. 

S Riich isch im 10. Jahrhundert unter der Dynastii vo de Ottone us em ehemolige karolingische Ostfrankeriich entstande. Der Name "Sacrum Imperium" isch für 1157 und der Titel "Sacrum Romanum Imperium" für 1254 zum erste Mol urkundlig beleit. Sit em 15. Johrhundert het me mängisch i der glehrte Litertatur der Zuesatz vo Dütscher Nation (lat. "Nationis Germanicæ") bruucht, das het aber kei offizielli Bedütig.

Wäge sim vor- und übernationale Charakter het sich s Riich nie zum ä modärne Nationalstaat entwicklet, sondern isch ä Gebild us Rychsländer und Riichsständ bliibe, wo monarchisch gfüehrt und ständisch prägt gsi isch und nur wenig gmeinsami Riichsinstitutione gha het.

D Usdehnig und d Gränze vom Heilige Römische Riich hai sich im Lauf vo de Johrhundert stark veränderet. In siner grösste Usdehnig het s Riich fast s ganze Gebiet vom hütige Mitteleuropa und Deil vo Südeuropa umfasst.

Im Friide vo Verdun 843 isch dr westlig Deil vo dr Alemannia an dr Kaiser Lothar gfalle und dr König Ludwig dr Dütsch het dr Räscht übercho. 870 isch e neuji Verdeilig im Verdrag vo Merse gmacht worde, wo im dütsche König alli alemannische Gebiet zuegsproche het.

Eini vo de Familie, wo die europäischi und die dütschi Gschicht stark beiiflusst het – si hei d Kaiserchrone vom alte Riich vo 1452 bis 1806 fasch ununterbroche ghaa, wenn iiri Macht nodinoo chliiner worde isch – si die ursprünglig alemannische Habsburger gsi, wo ihri Stammburg im Aargauische gha hai. Si hai sich zerst uf ihr Machtgebiet im Badische, im Elsass und in dr Schwiz konzentriert und das friidlig oder au mit Gwalt vergrösseret.

Im 14. und 15. Johrhundert het sich dr Widerstand gegen ihri Herrschaft in dr Schwiz versterkt, si hai die meiste Gebiet dört an d Eidgenosseschaft verlore und hai ihri Huusmacht im Östriichische uusbaut.

Noch em Schwoobechrieg 1499 hai d Eidgenosse sich im Friide z Basel "de facto" vom Riich glöst. Im Westfälische Friide 1648 het d Eidgenosseschaft s Riich schlussändlig ganz verlo. 

E groosse Deil vom Fürstbistum Basel isch im Riich bliibe. 1792 het Frankriich d Baselbieter und die jurassische Bsitz bsetzt und z Pruntrut isch die Raurachisch Republik usgrüeft worde. 1803 isch s Fürstbistum offiziell sekularisiert worde. Im Wiener Kongräss 1814-15 si d Baselbieter Gebiet an Kanton Basel und dr Jura an Bärn gfalle.

S Frickdal, e linggsrhiinischs Gebiet vo de Habsburger, isch 1799 vo de Franzose eroberet worde und isch 1802 as eigeständige Kanton e französischs Protektorat und denn 1803 em Kanton Aargau aagschlosse worde, was de Frickdaler gar nit gfalle het.

Währed em Drissigjöhrige Chrieg het Frankriich agfange elsässischi Gebiet, wo de Habsburger ghört hai, z bsetze, und im Westfälische Friide 1648 hai die denn druf müesse verzichte. Au noch em Chrieg het Frankriich si ‹Reunionspolitik› witergfüehrt und het 1681 zum Schluss Strossburg anektiert. Im Friide vo Rijswijk 1697 und vo Rastatt 1714 isch die französischi Oberherrschaft anerkennt worde.

So het s Riich bis zur Französische Revolution vo 1789 braktisch s ganze Elsass an Frankrych verlore, mit Usnahm vo dr Groofschaft Württebärg-Mömpelgard, dr Groofschaft Salm und chliine Gebiet im Norde, wo zu Nassau-Saarbrügge ghört hai. Die Gebiet si noch 1790 vom revolutionäre Frankrych bsetzt worde. Dr Friedrich II. het im Pariser Vertrag vo 1796 uf Mömpelgard verzichtet, under dr Bedingig, ass Frankriich sich wurd drfür iisetze, ass Württebärg mit rächtsrhiinische Gebiet entschädigt wurd. Im Friide vo Campo Formio 1797 und im Friide vo Lunéville 1801 het dr Kaiser Franz II. uf alli linggsrhiinische Gebiet zugunste vo Frankriich verzichtet.


</doc>
<doc id="19205" url="https://als.wikipedia.org/wiki?curid=19205" title="Deutsches Reich">
Deutsches Reich

Deutsches Reich (alem. Tüütsches Rych) isch vo 1871 bis 1945 der offziell Name vo Tüütschland gsy.

I däre Zyt häts drei ganz verschidene staatsrächtlichi Phase ggää:




Eb s "Tüütsch Rych" au nach 1945 na wyteräxischtiert hät, daadrüber händ d Jurischte gstritte. S Bundesverfassigsgricht vo de Bundesrepublik Tüütschland isch aber daadevoo uusgange, das s Tüütsch Rych wyteräxischtiert. Mit em Bytritt vo de Tüütsche Demokratische Republik zur Bundesrepublik Tüütschland 1990 isch es aber ändgültig dur d Bundesrepublik abglööst woorde.

Aber au scho vor 1871 hät me vom "Tüütsche Rych" gredt.



</doc>
<doc id="19206" url="https://als.wikipedia.org/wiki?curid=19206" title="Freie Reichsstadt">
Freie Reichsstadt

Der Begriff Freiji Riichsstadt bezeichnet umgangssprochlig im Heilige Römische Riich die Stadtgmeinde, wo nit emä Riichsfürst, sondern diräkt em Kaiser Untertan gsi si, und au ä baar Bischofsstedt, wo ä gwüssi Autonomii übercho hai, zum Bispiil ass si em Kaiser kei Heerfolg hai müesse leiste. Die ersti Art si die ursprünglige "Riichsstedt" gsi, der zweite het mä "Freiji Stedt" gsait. Die Stedt si vom 15. Johrhundert a im Stedtkolleg under em Sammelbegriff „Freiji und Riichsstedt“ zsämmegefasst worde, do drus het der Volksmund dr Begriff "Freiji Riichsstadt" bildet, wenn au nume ä Deil vo de Stedt Freiji Stedt und Riichsstedt gsi si.

Dr Status vo der Riichsunmittelbarkeit het de "Riichsstedt" e Reihe vo Freiheite und Privilegie gä. Im Innere si si witgehend autonom gsi und hai im Allgemeine en eigeni niideri und hochi Grichtsbarkeit gha. Mit dr Hochgrichtsbarkeit si si de Fürste gliichgstellt gsi und hai sich vo de landständische Stedt underschiide, wo em ä Landesherr undertan gsi si. As Riichsständ hai d Riichsstedt aber au bsundrigi Pflichte em Kaiser gegenüber gha. So hai si ihri Stüüre diräkt an ihn abgfüehrt und uf Verlange Heerfolg gleistet. 

Die Freie Stedt hai ihre Status vo Freiheitsprivilegie vom Kaiser und/oder em Bischof übercho. Si si dene vo de Riichsstedt meistens ähnlig gsi, mit em Underschiid, ass si au vo der Heerfolg (usser bi Chrüzzüg) und de Stüüre befreit gsi si.

D Riichsunmittelbarkeit het ä Stadt chönne übercho aber au chönne verliere; d Zahl vo de Riichsstedt het doeum gschwankt. Ihr Maximum isch 83 gsi. (Under em Titel „Frei- und reichsstett“ het d Riichsmatrikel, wo uf em Wormser Riichstag vo 1521 ufgstellt worden isch, 85 Stedt verzeichnet; aber ä baar vo de Aagobe si falsch.)

Um s Johr 1800 het s im Heilige Römische Riich vo dr Dütsche Nation no die 51 "Freie und Riichsstedt" ge:
Bis zum Westfälische Friede au die eidgenössische Stedt:


und die elsässische Stedt, wo sit 1354 im Zähstedtebund verbunde gsi si:




</doc>
<doc id="19213" url="https://als.wikipedia.org/wiki?curid=19213" title="Confoederatio Helvetica">
Confoederatio Helvetica

Confoederatio Helvetica isch dr latiinisch Name für die Schwiizerischi Eidgenosseschaft. Er isch zsämmegsetzt vo "Confoederatio", spootlatiinisch für Bund (vo latiinisch "foedus", Vertrag zwüsche Staate) und "Helvetica", helvetisch (vo "Helvetii", em latiinische Name vom enä keltische Völkerstamm, wo im Gebiet zwüschem Jura, dr Rhone und em Rhii gläbt het). 

Dr voll Name wird nume no sehr sälte bruucht. Er het vor allem historischi Bedütig. Abkürzt as CH wird er aber bruucht as s Kennzeiche für d Schwiiz im Stroossevercher, bi dr Post as Zuesatz vor de Postlaitzahl im internazionale Vercheer (z. B. CH-8645 Jona SG), as Top-level Domain im Internet (z. B. www.xyz.ch) usw.



</doc>
<doc id="19216" url="https://als.wikipedia.org/wiki?curid=19216" title="Herr Mannelig">
Herr Mannelig

Herr Mannelig (oder au Herr Mannerlig) isch dr Titel von erä schwedische Ballade im mittelalterlige Stil. Si isch woorschinlig im 18. Joorhundert verfasst worde und isch 1877 im Druck erschiine.
Das Lied git s in vile Variante, si Grundgschicht isch aber immer öbbe die gliichi. Es vezellt d Gschicht von erä verzwiiflete Trollin, won ä Mensch sii wet, für zum ihrer Existenz as Trollin wo si als Qual aluegt, z entcho. Si isch überzügt, ass si menschlig chönnt wärde, wenn ä Maa si wurd hürote. So macht si em Herrn Mannelig än Aadrag und verspricht im riichi Gschänk. Aber dä will nit, wil si, wien er sait, dr schlimmst Bärgtroll sig, wo vo Necke und Düüfel abstammi.
D Ballade isch vo vile Künstler uf verschiidene Sproche gsunge worde. Die schwedisch Folkrockband Garmarna und die dütsche Mittelalterband Wolfenmond und In Extremo hai se uf Schwedisch ufgfüehrt, Des Koenigs Halunken uf Bärndütsch, s dütsche Klassik-Mittelalter-Metal-Orchester Haggard uf Italiänisch, die tschechischi Mittelalter-Folk-Band Psalteria uf Tschechisch. Es git au instrumentali Versione vo dr Bonner Mittelalterrock-Band Schelmisch und dr norwägische Ragnaroek.


</doc>
<doc id="19219" url="https://als.wikipedia.org/wiki?curid=19219" title="Basel-Altstadt (Kleinbasel)">
Basel-Altstadt (Kleinbasel)

D Altstadt vom Glaibasel () isch dä Deil vo der Basler Altstadt, wo uf dr rächte Siite vom Rhii lit. Zsämme mit dr Grossbasler Altstadt bildet si s historische Zentrum vo der Stadt. Uf der Glaibasler Siite si die beliebte Uferplätz am Rhiiufer und s ehemolige Klingedaalkloster. Die beide Altstadt-Quartier si verbunde dur die Mittleri Brugg und eini vo de Rhiifährene.

D Wohnige in dr Altstadt si alt (öbbe ä Drittel stammt vo vor 1919 und nume zweiähalb Prozänt si jünger as es Vierteljohrhundert) und chlii (meh as vier Fümftel hai drei Zimmer oder weniger.) Dr Bevölkerigsaadeil vo de Chinder und Jugendlige isch munzig, währed die Pensionierte stark verdrätte si.


</doc>
<doc id="19227" url="https://als.wikipedia.org/wiki?curid=19227" title="Daisendorf">
Daisendorf

Dosedorf isch e Gmond im Bodeseekreis in Bade-Württeberg. D Gmond hot Iiwohner (Stand: ).

Dosedorf liggt innere Höhe vu 480 bis 550 Meter im Izugsgebiet vum Bodesee so um die zwei Kilometer im Nordweschte vu de Oberstadt vu Meerschburg und grad so wiit im Südoschte vu Uhldinge-Mühlhofe. D südliche Gränz hot d Gmeinde Dosedorf gmeinsam mit Meerschburg.

Dosendorf hot sich mit de Stadt Meerschburg und de Gemeinde Hagnau, Stette und Uhldinge-Mühlhofe zu enem Gemeindeverwaltungsverband zsammegeschlosse.

D Birgermoschtere vo Dosedorf isch d Jacqueline Alberti.

Ergebnis vo dr Landdagswahle seit 2006: 

Es Wappe vu Dosedorf isch in zwei Felder uffteilt: Links isch de halbe Reichsadler vu Iberlinge und rechts es halbe Kreuz vum Hochstift vu Konschdanz. Do demit werret d zwei historisch wichtigschte Herrscher vu Dosedorf zeigt.

So um on Quadratkilometer vum Gmeindegebiet isch au heit no landwirtschaftlich nutzt (Wiibau, Obschtanbau und Waldnutzig). Sunscht isch no de Fremdeverkehr vu Bedeitung: Daisedorf isch en ruhigs und priisginschtigs Fleckle zum Urlaube, nah am Bodesee mit enem Uusblick uff de See und e paar Mol im Johr mittere guete Fernsicht bis zum Säntis.

Dosedorf isch ibber d Bundesstroß 31 mit em überregionali Stroßenetz verbunde. Selle Zugäng zur Bundesstroß befindet sich z Meerschburg bzw. Uhldinge-Mühlhofe.

Nur im Summer gitts en Pendelbus uff Meerschburg und do demit zu de Buslinie 7395 vu Friedrichshaffe uff Iberlinge. D Gemeinde isch mit Buslinie biischpilswiis mit Iberlinge, Markdorf und Meerschburg verbunde. Sie gehört zum Bodensee-Oberschwaben Verkehrsverbund ("bodo").

D Kapell St. Martin, wo 1508 geweiht worre isch, hot en Fresko us der Zit vu de Renaissance.
Es gitt zwei öffentliche Brunne, de Brunne an de Kapell fir de Friedhofsbsuecher und de Durchgangsverkehr und de Döbele-Brunne.
In em 300 Johr alte Buerehuus am Rothus, etzt de Pension Deifel, werret no Dinnele in de alte Linzgauer Tradition am Dunschtig gmacht. Dinnele sind e Art vu Flammekueche.


Im Oschte vu Dosedorf liggt de "Neuweiher". Dees isch en Weiher mitte im Wald, wo es no it ibberlaufe isch. Es gitt e Urkund im Meerschburger Stadtarchiv, dass de Neuweiher scho im Johr 1445 gestaltet worre isch. Im Mittelalter hot mer en zum Spiichere vu Wasser nutzt, domit de Stadtgrabe vu Meerschburg unter Wassser gesetzt hot werre kenne. De Weiher bedeckt e Fläche vu so um die 570 m² und isch an de tiefschte Stell 4,1 m. Der Weiher hot en Inhalt vu so um die 101 Mio. Liter Wasser. Heit wird de Weiher zum Erhole und im Falle vum em Waldbrand zum Lösche nutzt. Schwimme und Bootlefahre sind dett it erlaubt.





</doc>
<doc id="19233" url="https://als.wikipedia.org/wiki?curid=19233" title="Schlacht bei Alerheim">
Schlacht bei Alerheim

D Schlacht bi Alerheim isch eini vo de wichdigste Schlachte vom Driissigjöhrige Chrieg gsi, und het am 3. August 1645 in und um Alerheim zwüsche der Arme vo de Franzose, Weimare und Hesse und de Truppe vom Kaiser und em Kurfürst vo Bayre stattgfunde. Si het mit emä französische-alliierte Siig gändet.

Ä baar Wuche nochdäm si d Schlacht bi Mergetheim verlore hai, hai d Franzose am 5. Mai 1645 än Armee under em Kommando om Herzog vo Anguien, em spöötere "Grande Condé", vom Elsass us noch Hesse gschickt, für zum dört d Armee under em Marschall Turenne zu verstärke. Ä neue Fäldzug gege Bayre isch blant gsi. Bi Ladeburg hai sich die beide französische Armeä mit hessische Truppe under em General Geiss und de Schwede under em Fäldmarschall Königsmarck us Mähre vereinigt.

Dr Fäldmarschall Freiherr Franz vo Mercy het Bayre gegen ä Aagriff vo dere Armee müesse verdeidige und er isch mit erä kaiserlig-bayerische Armee noch Heilbronn marschiert, für zum vor de Gegner dört z si. Underdess hai sich d Schwede vo der alliierte Armee drennt. De Franzose isch s glunge, d Bayre bis an d Gränze vo Schwobe zruggzdränge. 
Noch emä Scharmützel in der Nöchi vo Dinkelsbüehl si beidi Armeä ins Nördlinger Ries marschiert. D Franzose mit de Hesse und Weimarer si am 3. August 1645 vor Nördlinge aacho, d Bayre und die Kaiserlige hai in und um Alerheim Stellig bezooge. Der Herzog vo Enghien het sich entschlosse, d Schlacht aaznäh, au wenn siini Generäl Bedänke gha hei. 

Die bayerische Truppe hai s Dorf Alerheim heftig verdeidigt, aber de Franzose isch s glunge, es z erobere. Der kaiserlig General Werth het der recht Flügel vo de Franzose agriffe und ind d Flucht gschlage. Dr Conde und Turenne hai druf dr recht Flügel vo de Kaiserlige aagriffe und dr lingg bayerisch Flügel in d Flucht gschlage. Drmit isch dr Siig vo de Franzose besiiglet gsi.

Militärisch isch die Schlacht für Frankriich ä Pyrrhussieg gsi, wo kei Entscheidig brocht het, wil Frankriich nit in der Lag gsi isch, wiiter noch Bayrern vorzurucke. Dank däm Patt si d Friidensverhandlige intensiviert worde. 

S Dorf Alerheim isch so schwer verwüestet worde, ass es 70 Johr bruucht het für zum s widr ufzbaue.


</doc>
<doc id="19238" url="https://als.wikipedia.org/wiki?curid=19238" title="Altnordische Sprache">
Altnordische Sprache

Dî aldnordisché Sprôché isch dî Sammälbezaichnung fir d nordgärmanisché Sprôchá, wo zwischá 800 (Afang vun dr Wigingárzoidd) un 1500 in Schgandinaviá gschwätzt worde senn. 

Zuärschdd blooß uff Dänämargg, Norrwägá un Schwädá bschrängd, hôdd sîch s Aldnordisché midd d Wikingán áá uff dî Orkney Insln, Schäddlandinsln, Daile vun Schottland, vun Irland und Mittelengland, di Faréérer, Island un kloiné Dailé vun Gréénland ousbreitet und ou uf d Sidweschddkîschdd vun Finnland. Dem sai ûhmiddlbârá Vorlaifá isch des Urnordisché gwä, wo i paar hundert Ruuneinschrifte iberliferet isch. Abb ca. 1500 isch dî Sprôch nua nô in Schgandinaviá (Dänämargg, Norrwägá, Schwädá, Finnland) un uff d nordadlantischá Insln (Orkneys, Shäddland, Faréérer und Island) verbreitet.

S Altnordische isch âhand vun dem Karakdárischdikum vun där „oschdnordisché Monophdongiarung“ in Aldweschdnordisch und Aldoschdnordisch undardailt. S Altoschdnordisché umfascht Alddänisch, Aldschwädisch und Aldgutnisch, das Altwestnordische umfaschd Aldnorwägisch, Aldisländisch und Aldfaréérisch, wo sîch bis ins 13. Jôhrhundärdd nua aweng vunânandá undarschîdá henn.

Dî Aigenbezaichnung vun dr abb em 9. Jôhrhundärdd állmäälî vunanandá diffäränzierändá Sprôchá im Middlalder isch "dönsk tunga" (wéérdlî: Dänisché Zung) gwä.

Im Frîe- bis Hochmiddlaldá isch a wächslsaidigé Uusduusch vun d aldnordischá Sprôchá midd em Aldnîderdaidschá (Aldsäxisch) un em Aldänglischá gwä, uff des diu aldnordisché Sprôch ârg Aifluss ghett habbd. Des isch áá nô ganz arg im änglischá Dialeggd Scots zu erkänná.

Dî Vokale erscheiná meischdd als a Paar aus kurzá un langá Vokal. Schriftlisch isch dr lângé Vokal durch a Akzent markiart.

S Altnordisché had säx Plosivlauddé. Vun dená drîdd seldá am Wortâfang uff, währed dî un weggá dr frikativé Allophoné vun em Proto-Germanischá net zwischá Vokalá uffdredá (etwa: "*b" *[ß] > v zwischá Vokalá) känná. S Phonem isch innerhalb vun em Wordd wie á am Worddendé als a stimmhaftá velará Frikativ ausgsprochá wordá, außer es ischt geminîrdd.

D oiheiddlichá alddnordischá Schreibwais haod ma im 19. Jôhrhunderdd erfundá und isch zuam grééschdá Daill phonemisch. D grééschdá Abwaichung isch des, dass dî nett-phonemisché Differenz zwischá stimmhôftá un stimmlosá dentalá Frikativá markiardd isch. Wia obbá gesah worddá, isch dr langé Vokal durch an Akzendd markiardd. Dî meischdá anarschdaré Buachstabá senn midd derselbá Gliaph ausdriaggd wie á im IPA, Ausnahmá sin blooß:

Där velare Frikativ [x] isch a Allophon vun dem /h/, wenn är in den Kombinadioná hv [xw], hl [xl], hr [xɾ] und hn [xn] ausgesprochá wirdd, wie in den Wéérdá: hvat "was", hlaupa "lááfa", "saué", hringr "Rêng", hnakki "Hals", "Naggá".









</doc>
<doc id="19240" url="https://als.wikipedia.org/wiki?curid=19240" title="Zeittafel zum Dreißigjährigen Krieg">
Zeittafel zum Dreißigjährigen Krieg

"Ereignis wo mit Schwede z due hai wärde noch em Julianische Kalender aagee, wo dört no bruucht worde isch zu sällere Ziit (zäh Dag früehner)"

Zum Ablauf vom Chrieg: lueg dr Artikel "Driissigjöhrig Chrieg".


</doc>
<doc id="19245" url="https://als.wikipedia.org/wiki?curid=19245" title="Basel-Altstadt (Grossbasel)">
Basel-Altstadt (Grossbasel)

D Grossbasler Altstadt isch ä Quartier vo der schwizerische Stadt Basel und bezeichnet dä Deil vo der Altstadt, wo uf em lingge Ufer vom Rhii lit. Zsämme mit der Glaibasler Altstadt bildet si s historische Zentrum vo der Stadt, wo bis ins erste Johrhundert vor dr Ziitwändi zruggoht: uf em Münsterhügel het mä Fund us dr keltische und römische Ziit gmacht. S Stroossebild isch zum ä bedütende Deil no mittelalterlig mit änge, verwinklete Gässli mit Kopfsteipflaster und Hüserfassade, wo wenigstens deilwiis renoviert und in guetem Zuestand si. Au die meiste historische Gebäud vo Basel si in dr Grossbasler Altstadt: s Münster, wo noch em Groosse Ärdbebe vo 1356 widr ufbaut worden isch, d Gebäud vo dr alte Uni, die ehemolig Schuel uf Burg, und, wem mä vom Bärg abestiigt, s Roothus, wo am Afang vom 16. Johrhundert am Määrtblatz baut worden isch, odr d Barfüesserkiirche vo de Franziskaner, wo noch dr Reformazion ziitwiis as Lager bruucht und sit 1894 ä Deil vom Historische Museum isch.

D Quartiersgränze isch genau dört, wo früehner die inneri Stadtmuure us em 13. Johrhundert gstande isch. Vo dere Muure isch nüt me übrig und im 19. Johrhundert si au s Rhiidoor und die vier Schwibbööge abgrisse worde.

D Grossbasler Altstadt stosst nume an ei anders Stadquartier aa, nämlig an d Vorstedt. Mit der Mittlere Brugg und de Basler Fährene isch s no mit dr Glaibasler Altstadt uf der andere, und—wie mänggi Groossbasler dängge— falsche Siite vom Rhii verbunde.

D Iiwohner vo dr Altstadt si zum ä groosse Deil eltlig und öbben ä Viertel vo dr Bevölkerig si Usländer, die meiste drvo jungi Manne. D Zahl vo de Chinder und Jugendlige isch entsprächend chlii. D Behörde hai sich Müeh geh, d Altstadt widr z beläbe, und hai ä Deil vo de Büro us de historische Gebäud in anderi, üsseri Quartier verläit. Au s ehemolige Gfängnis, dr Lohnhof, isch umbaut worde, und dört het s jetzt ä Museum, Kulturrüüm drunder ä Mundarttheater im Chäller, ä Hotel und Privatwohnige.
"Chille"

"Museum"

"Sustigs"



</doc>
<doc id="19246" url="https://als.wikipedia.org/wiki?curid=19246" title="Basel-Gundeldingen">
Basel-Gundeldingen

S Gundeli, offiziell Gundeldinge (dütsch Gundeldingen) isch ä Quartier mit öbbe 18'000 Iiwohner im Süde vo der Schwiizer Stadt Basel.

Es isch ä Wohnquartier und lit uf der Grossbasler Siite vom Rhii, im Süde vo dr Altstadt zwüschem SBB Bahnhof und em Bruederholz. Im Gegesatz zum übrige Stadtgebiet fallt s uf, ass s Quartier ä Struktur het wo fast wien e Schachbrätt isch mit parallele Stroossezüg und wo amerikanische Vorbilder noochempfunde isch. D Tatsach, ass s Gundeli dur ä SBB Bahnhof und sini Gleisaalaage physisch vom rästlige Stadtgebiet trennt isch, git em Quartier dr Charakter von erä eigeständige Chliistadt.

D Gegend am Nordabhang vom Bruederholz, öbbe ei Kilometer usserhalb vo de früechere Muure vom alte Chärn vo der Stadt Basel, isch scho 1194 in de Urkunde as "Cundoltingin" erwähnt worde. Früehner het s zur ländlige Umgäbig vo Basel zelt, und im 14. und 15. Johrhundert si dört ä Reihe vo Wasserschlösser as herrschaftligi Sitz baut worde. Es het vier Schlösser gä: s "grosse Gundeldinge", s "untere mittlere Gundeldinge", s "obere mittlere Gundeldinge" und s "vordere Gundeldinge". Usser em "Untere mittlere Gundeldinge" , wo hützudag dr Name Thomas Platter-Huus drait und sich zwüsche de Quartierhüüser versteckt, und em "vordere Gundeldinge", wo au zmittst im Wohngebiet lit, si alli die Schlösser mit der Ziit verschwunde. 

No am Afang vo der zweite Hälfti vom 19. Johrhundert het s im Quartier kuum 30 Hüüser gha und nume ä baar schmali Ströössli und Fäldwäg, wo vo de Buure bruucht worde si. Es het wiiti Obstbaumalage und Chornfälder ge und au Räb- und Chrüütergärtli. S Gundeldingerfäld het denn der Stadtgmeind Basel ghört. Vo 1872 aa het die Süddütschi Immobilie-Gsellschaft, mit em Säge vo der Stadt Basel, s Land zwüschem Bahnhof, dr Gundeldinger-, Margarethe- und Riinachstross, wo 72 ha grooss gsi isch, in mehrere Tranche ufkauft. D Gsellschaft het vorgha, s erschlossnige Land so schnäll wi möglig wider an Bauwilligi z verchaufe. Am 1. Juni 1874 het der Gross Root vo der Stadt Basel dr Überbauigsplan für s Quartier agnoh und in ä baar Johr isch s ganze Gebiet grosstedtisch überbaut worde.

Währed em Zweite Wältchrieg isch Basel-Gundeldinge s Ziil vo zwei grössere Luftangriff vo alliierte Bomberstaffle worde (16./17. Dezember 1940 und 4. März 1945), wo ei Todesopfer und grosse Sachschade verursacht hai. D Gränzlag vo der Stadt Basel und die unmittelbari Nochberschaft vom Quartier zu de Gleisalage vo der SBB lön eim lo dängge, ass es wägenerä Verwächslig mit eim vo de Bahnhöf im Elsass oder z Südbade, wo vo der Wehrmacht bruucht worde si, bassiert siig; aber immer no git s sonigi wo vermuete, ass es sich bim zweite Agriff um ä bewussti Strofaktion für Wareliiferige vo der Schwiiz an Nazi-Dütschland ghandlet haig.

Der eltist Neutrali Quartierverein vo Basel, der Neutrali Quartierverein Gundeldinge, churz NQVG, bestoht sit 1875. Und sit em Johr 2001 existiert – z Basel git s kei Gmeindiebeni - d Quartierkoordination Gundeldinge, ä Koordinationsstell, wo emä Quartiersekretariat ähnlig isch. Si isch vo engagierte VerträterInne vo de Verein im Quartier gründet worde und wird ehrenamtlig gfüehrt.

S Gundeldinger Quartier wird hauptsächlig vo de Tramlinie 15, 16 und E11 und dr Buslinie 36 bedient. In dr Richdig vo dr Innestadt het s d Münchestäinerbrugg für dr öffentlig Verkeer, d Peter Merian-Brugg und s Birsigwiadukt, wo dr Individualverkeer drüüber goot, und d RailCity- und d Gundeli-Passerelle für d Fuessgänger.

Im Margrethepark befindet sich d Kunstiisbahn St. Margrethe, wo langi Ziit s Heimstadion vom EHC Basel gsi isch, bis d St. Jakob-Arena baut worde isch. S Quartier het au si eigene Fuessballclub, dr FC Gundeldinge (3. Liga), wo siini Mätsch aber im Joggeli spiilt.




</doc>
<doc id="19251" url="https://als.wikipedia.org/wiki?curid=19251" title="Frankfurt am Main">
Frankfurt am Main

Frankfurt am Main (churz oft au "Frankfurt" gnännt) isch e hessischi Großstadt. Mit gäge 750'000 Ywohner (2017) isch si noch Berlin, Hamburg, Münche und Köln die fümftgröschti Stadt vo Dütschland.

Frankfurt isch ziemlig wit im Süde vo Hesse. S ligt zu beidne Site vom Undermain. De höchste Punkt isch de "Berger Rucke," wo 212 Meter über NN isch, de diefste Punkt bi Sindlinge (88 Meter über NN).

D Stadt isch in 16 Ortsbezirk, die widderum in 46 Ortsteile yteilt. D Ortsdeil bestönn insgsamt uss 118 Stadtbezirke, wo meistens Vorort oder friehneri Städt, wo ygmeindet worre sin, di meiste devo ab 1877.

Frankfurt het 16 Bezirk. Die heiße so (alphabetisch sordiert – in Chlammere stöhn d Nummere vo de Iwohner):

De Karl de Große hät Frankfurt im Johr 794 zum erste Mol in re Urkunde erwähnt. Des isch in re latynisch gschribene Urkunde gsi, wo s unter anderem gheiße hät: "actum super fluvium Moin in loco nuncupante Franconofurd," was sovyl heißt wie "usgstellt am Fluss Main i me Ort, wo Frankfurt heißt". Besydelt isch es aber scho in de Steizit worde.

1220 isch Frankfurt freii Rychsstadt worde. Ab 1147 sin di römische Kaiser dört gwählt worre, 1356 hät mer des bestätigt und 1562 bis 1792 au d Könige z Frankfurt krönt.

Im 19. Johrhundert isch Frankfurt wirtschaftlig ziemli schnæll gwachse. Vyli Städt drum umme sin ygmeindet worre und Frankfurt isch für e churzi Zit flächegröschti Stadt vo Dütschland gsi.

In de Zit vom Nationalsozialismus sin meh wie 10'000 Jude uss de Stadt vertrybe worde. 70% vo de Gebäude insgsamt und fast alli in de Innestadt sin im Zweite Wæltkrieg zerstört worre. Di historisch einzigartige Gebäude sin au jetz noch em Widderuffbau in de 50er-Johr nümmi so wie vorher, wyl mer sich dört nit an de alte Strukture orientiert hät.

Wæge de zentrale Lag træffe z Frankfurt Bahn-, Flug-, Stroßeverkehr und Binneschifffahrt uffenand.

De Frankfurter Flughafe isch e internationale Flughafe und eine vo de gröschte wæltwit, usserdem de drittgröscht vo Europa. 2007 sin über 50 Millione Passagiere befördert worre. Trotz sinem Namme ligt de Flughafe Frankfurt-Hahn aber nit z Frankfurt, sondern 120 Kilometer westlig devo z Lautzehuse. Au de ander, de Flughafe Frankfurt-Egelsbach, isch 17 Kilometer vo de Stadt weg.

Mehreri Autobahne chrüze sich z Frankfurt, under anderem d A5 (Wyl am Rhy-Hattebacher Dreieck) und d A3 (Arnheim-Passau), usserdem au e paar anderi, chleineri Autobahne.

Mit 715 Autos uff 1000 Persone hät Frankfurt die höchsti Autodichti vo ganz Dütschland.

De Frankfurter Hauptbahnhof isch noch de Passagierzahle pro Dag de gröschte Bahnhof vo Europa. Pro Tag chömme 350'000 Passagiere dure; dodemit isch de Frankfurter Hauptbahnhof zämme mit dem vo Münche de zweitgröschte vo Dütschland (noch Hamburg).

S fahre under anderem ICEs uff Köln, Basel, Wien, Bern, Zürri, Hamburg, Berlin und Paris.

Wohl die wichtigsti Sehenswürdigkeit vo Frankfurt am Main isch d Altstadt. Dodezüe ghöre z. B.:

Usserdem werre d Mainufer und Mainbrucke meh und meh zu de attraktivste Orte vo Frankfurt. Di alti Bruck (1222 zum erschte Mol erwähnt), so sait mer, isch s bedütendste Bauwerch vo Frankfurt. Usserdem sin d Wolkechratzer und de Hauptbahnhof zu-n-re Touristeattraktion worde.


S modärn Frankfurt:
S historisch (rekonschtruiert) Frankfurt:



</doc>
<doc id="19260" url="https://als.wikipedia.org/wiki?curid=19260" title="Gustav II. Adolf von Schweden">
Gustav II. Adolf von Schweden

Dr Gustav II. Adolf vo Schwede (* 9. Dezämber/19. Dezämber 1594 z Stockholm; † 6. Novämber/16. Novämber 1632 bi Lützen) isch vo 1611 bis 1632 dr König vo Schwede gsi. Er isch as Sohn vom Karl IX. z Stockholm uf d Wält cho. 1620 het er d Maria Eleonora vo Brandeburg ghürotet. Si hai zwei Döchter gha, d Christina Augusta, wo 1623 uf d Wält cho, aber scho s Johr druf gstorbe isch, und d Christina, wo am 18. Dezämber 1626 uf d Wält cho und Königin vo Schwede worden isch. Dr Gustav II. Adolf isch am 16. November 1632 in dr Schlacht bi Lütze gfalle.

Dr Gustav II. isch sibzäh gsi, wo si Vater gstorbe isch. Er het vo siim Vater, wo dr Sigismund III. Vasa, wo au König vo Pole gsi isch, verdriibe und dr schwedisch Dron usurpiert het, ä dynastische Legitimitätsstriit mit Pole gerbt. Au mit Russland und Dänemark isch Schwede verstritte gsi, wil dr Karl IX. brobiert het, z Russland si jünger Sohn, dr Karl Philip zum König z mache, vor allem drum, wil er nit het wele, ass ein vo siine polische Verwandte dört zum Herrscher wurd; und wo die schwedische Armeä immer no z Russland beschaftigt gsi si, het er au no ä Chrieg mit Dänemark agfange. 

Au innepolitisch het dr Karl vili Problem hinterlo, will er willkürlig und gwaltdätig gregiert het. S schwedische Parlament, dr Riksdag, het dr Gustav nume lo regiere, nochdäm er em wichdigi konstitutionelli Zuegständnis gmacht het, so dass es Regime, wie das vo siim Vater, nüme möglig wurd. Dr Axel Oxenstierna, wo d Verfassigsurkunde ufgsetzt het, het aber dr König nit zum Spiilzüüg vo de Aristokrate und em Parlamänt gmacht, sondern het em ä bedüütendi Rolle glo. Dr Oxenstierna isch au dr Berooter und Kanzler vom König worde, und die beide hai währed dr ganze Regierigsziit vom Gustav äng zsämmegschafft. Si hai de Noble ä Rolle in dr schwedische Verwaltig ge, so dass si zu Diener vom Staat worde si und es kei Machtkampf zwüsche dr Chrone und dr Aristokratie ge het.

So het dr Gustav d Verwaltig und s Bildigswäse vo Schwede chönne reformiere. 1614 het er s Oberste Gricht gründet, 1617 isch dr Riksdag noch Gsetz us vier Ständ (d Aristokrate, dr Klerus, d Bürger und d Buure) bildet worde, 1618 si s Schatz- und s Kanzleramt und spöter d Admiralitet und s Chriegsministerium ständigi Staatsorgan worde. 1634 si die Reforme im enä Gsetz zsämmegfasst worde und hai Schwede die modernsti wirksamsti Verfassig vo alle europäische Staate ge. D Verwaltig vom Land isch z Stockholm konzentriert gsi, si isch professionall gsi und die höggste Böschde hai Artistokrate gha, wo so vo dr Chrone hai chönne überwacht wärde.

Für d Bildig in siim Land het dr Gustav au Groosses gmacht: Sit 1620 git s z Schwede die erste Gymnasie. Dr Universitet vo Uppsala, wo 1477 gründet worde isch, het er finanzielli Sicherheit verschafft und in de Baltische Provinze het er z Tartu (Estland) 1632 die ersti Hochschuel gstiftet.

Dr Gustav het d Iiwanderig vo Fachlüt und d Investition vo usländischem Kapital understützt und eso d Entwicklig vo dr schwedische Wirtschaft aakurblet. So isch s ä Holländer, dr Louis de Greer, gsi, wo die schwedisch Waffeindustrii gründet het, und anderi Iiwandere si us Belgie, Holland, Ängland und Dütschland cho und hai dr Wirtschaft ä starke Astoss ge und se international bekannt gmacht. Schwedischi Kanone si im 17. Johrhundert an d Holländer, d Ängländer und d Franzose verchauft worde und hai ä uusgezeichnete Ruef gha.
Ussepolitisch het Schwede under em Gustav II. si Vormachtstellig im Ostseeruum uusbaut und verdeidigt, aber z erst het er d Chrieg, wo si Vater vom Zuun broche het, müesse z Ändi füehre. Dr Chrieg gege Dänemark isch so guet wie verlore gsi. Im Friide vo Knäred 1613 het Schwede dorum zuegstimmt, ä groossi Reparationssumme z zahle und as Sicherheit si einzige Nordseehafe, Älvsborg, as Pfand de Däne z ge. Für zum die Reparatione z zahle si hochi Stüüre iigfüehrt worde und Schwede het siini Schulde erst 1619 abzahlt gha. Dä Chrieg het bi de Schwede vil Hass hinderlo und dr König het nie vergässe, ass Dänemark dr Erzfind vo sim Land isch. 
D Russe hai 1613 dr Michael Romanow zum Zar gwehlt, so dass dr Grund, wäge welem dr Karl IX. dr Chrieg agfange het, verschwunde isch. Dr Gustav het dr Chrieg aber wiitergfüehrt mit dr Absicht, sovil russischs Land wie möglig z erobere und Russland so vom Baltische Meer abzschniide. Das hät macht- wie handelspolitischi Uswirkige gha, wil denn d Schwede vom Handel zwüsche Russland un em Weste hätte chönne profitiere. Im Friide vo Stolbowo vom 27. Februar 1617 (17. Februar noch em julianische Kalender) het Russland uf alli siini territoriale Asprüch z Estland und Livland verzichtet und het Schwede 20.000 Rubel Reparatione zahlt. Mit dr Annektierig vo Ingermanland und Kexholm het Schwede jetzt die ganzi Küste vo Finnland bis Estland kontrolliert. Russland isch ä kontinentali Macht bliibe, wo bis zur Ziit vom Peter em Groosse gege Zentralasie orientiert bliibe isch.
Im Chrieg mit Pole isch lengeri Ziit nit vil passiert. Dr Gustav het 1617 probiert Dünamünde in dr Nöchi vo Riga z erobere, was em aber nit glunge isch. Wo aber d Pole 1621 drmit beschäftiget gsi si, sich gege än Aagriff vo de Türke z wehre, het dr Gustav dr Chrieg gege dr Sigismund widr ufgnoh, für zum en drzue z zwinge, siini Aasprüch uf dr schwedisch Dron ufzgee. Er het Livland eroberet und 1626 het er vo Preusse us d Weichselübergäng afo kontrolliere, für zum Pole wirtschaftlig z schade. Zu dere Ziit hai im Böhmisch-Pfälzische Chrieg die katholische Kaiserlige under em Tilly und em Wallestei bedütendi Erfolg gege d Protestante errunge und dr Gustav II. het si Chrieg gege dr katholisch Sigismund as Deil vo däm Religionschrieg gseh. 1628 isch d Lag vo de Däne scho schlimm gsi und dr Gustav het mit enä ä gmeinsami Expedition gmacht, für zum verhindere, ass Stralsund, die letzti protestantischi Bastion z Pommere, au vom Wallestei eroberet wurd. S Johr druf hai die dütsche Protestante dr dänisch König ändgültig as Verbündete verlore, won er dr Friide vo Lübeck het müesse underschriibe, und d Habsburger hai freiji Hand an dr ostdütsche Küste gha und Plän gmacht für ä polisch-habsburgischi Flotte, wo Schwede chönnt bedrohe. 1629 het dr Gustav mit de Pole dr Waffestillstand vo Altmark abgschlosse und im Juni s Johr druf isch ä schwedischi Armee z Peenemünde glandet.
D Motiv, wo dr Gustav drzue bewoge hai, sich im Konflikt zwüsche de (protestantische) dütsche Fürste und em (katholische) Kaiser iizmische, si wohrschinlig ä Mischig gsi vo macht-, handels und religionspolitische Überlegige und es isch nit sicher, ass er uf lengeri Ziit plant het. Dass er sich het chönne mit so grossem Erfolg iimische, isch s Resultat gsi vo siiner Armeereform. Er het dr Ufbau und d Füehrig vo dr schwedische Armee eso veränderet, ass si flexibler worde isch. Die taktische Einheite si chliiner, d Zsämmearbet vo Infanterii und Kavallerii isch verbesseret und d Artillerii bewegliger worde. Für zum sich z wehre, hai siini Gegner ihri Armeä müesse vergrössere, und wil die vom Land gläbt hai, het das schlimmi Konsequenze für d Zivilbevölkerig im Chriegsgebiet gha.

Zerst si die protestantische Fürste gege d Intervention vo Schwede gsi und dr Georg Wilhelm vo Brandeburg het se nit understützt, so dass dr Tilly Magdeburg het chönne iinäh und usplündere. Wil aber d Neutraltät vo Sachse nit respektiert worde isch, het sich dr Johann Georg vo Sachse mit em Gustav II. alliiert und zsämme hai si 1631 bi Breitebärg d Armee vom Tilly zerstört und denn die schwedisch Armee isch noch Süde zoge und het am Andi vom Johr z Mainz acho. Bevor dene Erfolg si im Gustav siini Chriegsziil Reparatione gsi, wo siini Usgobe wurde decke, und ä Allianz mit Pommere, wo Schwede wurd Sicherheit bringe; jetzt aber het er die schwedisch Sicherheit in dr Gründig von erä protestantische Union under siiner Füehrig gseh und as Reparatione het er ganz Pommere verlangt. Aber dr Widerstand vo alle dütsche Fürste gege die schwedischi Hegemonii isch gwachse, si hai im Gustav siini diktatorischi Art übelgnoh und au wie d Schwede s Land under ihre Ahänger verdeilt hai. Im Oktober 1632 het er denn in Süddütschland si Union gründet, aber Brandeburg und Sachse si nit Mitgliider worde.

Dr schwedisch Agriff uf Bayre, dr sterkst Alliierti vo de Habsburger, het scho agfange, wo dr Kaiser dr Wallestei widr as Fäldherr iigsetzt het und dä het Nürnberg bedroht, so dass dr Gustav si Armee zruggfüehrt het, für zum d Stadt entsetze. Am 6. November 1632 hai d Schwede im Wallestei si Armee bi Lütze agriffe und besiigt. Dr Gustav, wo ä Kavalleriiattacke persönlig agfüehrt het, het dr Kontakt zu siine Truppe verlore und isch im Kampf gfalle.

Em Gustav II. si Dod het an dr schwedische Ussepolitik nüt gänderet. Si Riichskanzler, dr Axel Oxenstierna, het d Kampagne zur Schwächig vom dütsche Kaiser wiitergfüehrt und so isch Dütschland es groosses, religiös diverses Riich mit vile unabhängige Fürste und emä schwache Kaiser bliibe bis in s 19. Johrhundert. Siini Armeereforme hai no lang uf s europäische militärische Dängge iigwürkt. Schwede het no es Ziitli lang d Politik von erä regionale Groossmacht gspiilt, für weli es aber nit die wirtschaftlige Mittel gha het, und isch schliesslig uf sis Kärngebiet reduziert worde. Wichdiger as das si für siis Land aber d Reforme in dr Erziehig und Verwaltig und d Förderig vo dr Wirtschaft gsi, wo dr Gustav II. Adolf duregfüehrt het.





</doc>
<doc id="19269" url="https://als.wikipedia.org/wiki?curid=19269" title="Argentinien">
Argentinien

Argentinie (spanisch ) isch e Republik im Süde vo Südamerika. Es isch der achtgrössti Staat uf dr Wält und der zweitgrösst vom Kontinent; dr Iiwohnerzahl noch nimmt es dört dr dritt Rang ii. Wäge siiner grosse Nord-Süd-Uusdehnig git s im Land zahlriichi Klima- und Vegetationszone. Der Name chunnt vom latiinische Wort für Silber – "argentum" – und liiferet ä Hiwiis druf, was d Eroberer glaubt hai, was für Schetz si uf siim Territorium wurde finde. Bis zu siinere Unabhängigkeit 1816 isch s ä Deil vom spanische Kolonialriich gsi.



</doc>
<doc id="19270" url="https://als.wikipedia.org/wiki?curid=19270" title="Venezuela">
Venezuela

Venezuela (amtlig "Bolivarischi Republik Venezuela", spanisch "República Bolivariana de Venezuela") isch e südamerikanische Staat an der Karibikküste. D Staate Brasilie, Kolumbie und Guyana gränze an s Land.

Über ä Ursprung vom Name „Venezuela“ git s zwei Theorie: Mänggi schriibe en em Amerigo Vespucci zue, wo zsämme mit em Alonso de Ojeda 1499 än Expedition der nordwestlige Küste noch (hüt bekannt as der Golf vo Venezuela) gfüehrt het. Wo si zur Guajira-Halbinsel cho si, het d Mannschaft die Pfahlbaute (palafitos) gseh, wo die Iigeborene Añu über em Wasser baut gha hai. Die hai dr Vespucci an d Stadt Venedig erimmeret und dorum het er odr dr Ojeda dr Region Venezuela gsait, was sovil wie „Chlii-Venedig“ bedütet. Die anderi Theorii isch, ass der spanisch Conquistador und Geograph Martín Fernández de Enciso, ä Mitgliid vo der gliiche Mannschaft, in siiner Schrift „Summa de Geografía“ gschriibe het, ass d Bevölkerig vo dere Region uf emä flache Felse gwohnt und mä rä „Veneciuela“ gsait haig.

Venezuela het e rund 2800 km langi Kischte. Vu dr Gsamtflechi sin rund 39 % mi Wald deckt, 20 % mit Matte un Waide, 4 % sin Äckerfälder.

S Land gränzt an drei Staate: im Oschte an Guyana mit 743 km Gränze, im Siden an Brasilie mit 1819 km Gränze un im Weschte an Kolumbie mit 2050 km Gränze. Di gsamt Lengi vu dr Landesgränze vu Venezuela lyt bi 4612 Kilometer.

Mer cha Venezuela in fimf geografischi Großryym yydaile: d Ande, wu in eme braite Oscht-Wescht-Boge vu dr kolumbianische Gränze am Karibische Meer lang no Oschte gehn; d Orinoco-Ebene (Llanos) im Zäntrum; d Maracaibo-Diefländer um dr dertig Brackwassersee im Nordweschte un s Hochland vu Guayana im Sidoschte. Derzue cheme di venezolanische Karibikinsle. Venezuela isch s sechschtgrescht Land z Sidamerika. S isch landschaftl seli vylfältig; dr sterkscht Kontrascht bilde d Dinelandschafte am Isthmus vu Coro un d Simpf vum Delta Amacuro, oder di schneedeckte Bärg vu dr Cordillera de Mérida un di wyte Ebene im Härz vum Land.

Im Land het s insgsamt 43 Nationalpark vu dr Kischte bis ins Hochgebirg. Dr Nationalpark Canaima isch UNESCO-Wältärb.

D Gipfel vu dr venezolanische Ande gehn ufe bis uf fascht 5000 m Hechi. In dr fruchtbare Däler zwische dr Bärg läbt e große Dail vu dr Yywohner vu Venezuela un au d Induschtry un d Landwirtschaft sin do kunzäntriert. Di chluusige Bäärg an dr kolumbianische Gränze sin dergege dr am dinschte bsidlet Dail vu däre Region.

Sidli vum Maracaibo-See hebt si im Andeboge dr hegscht Bärg vu Venezuela, dr Pico Bolívar mit . E Dail Gipfel in däre Region sin s ganz Johr iber schneedeckt. E brait Dal dräänt där Gebirgszug vun eme andere, wu an dr Kischte lang lyt. In däm Dal lyt au d Hauptstadt Caracas. Dää verhältnismäßig chlai Berych isch di am dichtschte bsidlet Region vum Land. Do wird am intänsivschte buurt un s Verchehrsnetz isch am dichtschte uusböue.

Sidli vu dr Bärg lige di große Ebene vu dr "Llanos". Si dehne si vu dr karibische Kischte im Oschte bis an di kolumbianisch Gränze uus. Dr Orinoco bildet di sidli Gränze. Em Feschtland vorglageret isch d Inlse Margarita.

Näb dr Grasländer umfasst die Region au Sumpfbiet im Orinoco-Delta un an dr kolumbianische Gränze. D Hebige in dr Llanos styge nit iber d 200-Meter-March.

S Maracaibo-Diefland isch umgee vu Gebirgschettene, uusgnuu dodervu isch nume dr Norde. Do gränzt s an s Karibisch Meer. Die Region isch seli flach un stygt nume lycht aa in Richtig vu dr Bärg drumume. Dr 13.000 km² groß un bis zue 50 m dief Maracaibo-See nimmt e Großdail vu dr niderer glägene Biet yy. Är isch dur di ugfehr 75 km lang Meerängi Canal de San Carlos mit em Golf vu Venezuela verbunde. Unter em Oschtstade vum Sees lagere di rychschte Ärdeelvorreet vu Venezuela.

Di grescht Stadt in dr Region isch d Hafestadt Maracaibo am glychnamige See.

S Hochland vu Guayana hebt si sideschtli vum Orinoco un isch aini vu dr eltschte Landschafte z Sidamerika. Des Hochland, wu vu Platoo un Näbefliss vum Orinoco bregt isch, nimmt iber d Helfti vu dr Landesflechi vu Venezuela yy. 

Di uffelligscht Formation dvu däre Region isch d Gran Sabana, e großi, stark erodierti Hochebeni. Im Lauf vu Johrmillione sin d Sandschtaimassene abdrait wore un ibrig sin chluusigi Däler un gwaltigi massivi Dafelbärg (Tepui). Ihre Alter wird uf 70 Millione Johr gschetzt. Di 115 verschidene Tepui in däm Biet zaichne si uus dur e ainzigartigi un aigedimligi Flora un Fauna uf ihrene Hochplatoo, wel si wäg dr Isolation e Hufe endemischi Arte entwicklet hän.

Vu de Dafelbärg abe stirze di heschte Wasserfäll vu dr Wält, wie zem Byschpel dr Salto Ángel mit ere Fallhechi vu 978 Meter im Nationalpark Canaima, dr hegscht Wasserfall vu dr Wält.

Dr Orinoco isch mit ere Lengi vu 2.574 km dr greescht un wichtigscht vu dr iber döuser –Fliss vum Land. No anne 1958 het s uf syre ganze Lengi kai ainzigi Bruck driber gee. Sy Quälle lyt im Gränzbiet zwische Venezuela un Brasilien an aire vu dr greeschte Wasserschaide z Latynamerika. Dr Wasserstand vum Orinoco schwankt je no Johreszyt dytli. Di hegschte Ständ ch mer im Augschte mässe un lige iber sibe Meter iber dr Diefschtständ im Merz un April. Dr Großdail vum Flussbett wyst nume ne gring Gfäll uf.

Unterhalb vu dr Oberlaif het s e wältwyt sälte geofisch Phänomen: dr Fluss spaltet si in zwee Ärm uf, e sognännt Bifurkation. Dr Brazo Casiquiare (wertli: Casiquiare-Arm), e natyrlige Kanal, verbindet di beede unabhängige Flusssischtem vum Orinoco un vum Amazonas mitenander. Doderyb fließt e Drittel vum Wasser iber dr Rio Negro in Amazonas, dr Räscht fließt wyter in Hauptkanal vum Orinoco. Die Passage macht s Schiff mit niderem Diefgang megli, vum Orinoco in s Flusssischtem vum Amazonas z wächsle. Doderdur bilde di riisige Biet zwische Orinoco, Amazonas un Atlantik e Insle.

Di maischte Fliss, wu us dr nerdlige Gebirg cheme, fließe in sideschtliger Richtig zum Río Apure, eme Näbeflss vum Orinoco. Dr Apure fließt dur d Llanos in eschtliger Richtig. Im niderschlagsarme Biet sidli vum Apure git s kaini große Quällbiet.

En andere wichtige Fluss isch dr Río Caroní, wu si vor allem dur syni hoch Fließgschwindigkait uuszaichnet. Är chunt us em Hochland vu Guyana un mindet uf dr Hechi vu Ciudad Guayana in Orinoco. Dr Caroní aignet si bsundersch guet fir dr Böu vu Wasserchraftwärch un drait eso zimli zur Energyversorgig vu Venezuela by.

Drotz ass Venezuela zmitts in dr tropische Klimazone lyt, findet mer, abhängig vu dr Hechelag, dr Topografy un dr Richtig un Intensitet vu dr Wind, wu vorherrsche, alli Klimatype vum tropisch fychte bis zum alpine Klima. Johreszytligi Schwankige unterschaide si weniger dur d Tämperatur wie dur di unterschidlge Niderschlagsmängine. Im Großdail vum Land herrscht vu Mai bis Oktober Rägezyt.

S Land dailt si in vier Tämperaturzone, wu zum greeschte Dail uf d Hechelag zruckgehn:

Di jehrlige Niderschleg gehn vu 430 mm in dr halb-aride Diefländer un Ebene im weschtlige Dail vu dr Karibikkischte bis zue 1000 mm im Orinoco-Dreieck. In dr Gebirgsregione schwanke d Niderschlagsmängine zimli, wel in dr Sänk het s weniger Räge wie an dr Bärgflanke, wu dr Nordoschtwind uusgsetzt sin. Z Caracas fallt vu Juni bis Augschte mit 750 mm d Helfti vum dertige jehrlige Niderschlag.

Di mittler Hegschttämperatur im Land lyt zwische 30 °C un 31 °C. D Tämperatur cha aber an ainzelne Ort vu däne Durschnittswärt abwyche, s het nit sälte au Hegschttäemperature um d 40 °C. Di mittler Minimaltämperatur lyt je no Monet zwische 7 °C un 12 °C, vu April bis Novämber gheit si chuum unter 10 °C. Vu Juli bis Jänner rägnet s zum Dail e halbe Monet lang, in dr andere Monet git s dergege nume ain bis sibe Rägedäg im Monet.

Anne 1964 isch z Venezuela d Zytzone noch em 60. Lengegrad nei grichtet wore (UTC-4, vorhär ). Am 9. Dezämber 2007 sin d Uhre um e halbi Stund zruggstellt wore, un s wider d Zytzone UTC-4:30 (VST – Venezuelan Standard Time) gulte. Syt em 1. Mai 2016 giltet wider d Zyt "UTC-4", des unter anderem in dr Hoffnig, ass eso dr Stromverbruuch cha reduziert wäre.

D Hauptstadt Caracas isch di zwootgreescht Stadt un dr greescht Balligsruum vum Land.

Venezuela het rund 31 Millione Yywohner. Dodervu sin 51,6 % Meschtize. 43,6 % vu dr Venezolaner sin europäischer, 3,6 % schwarzafrikanischer un 2,8 % indianischer Abstammig. S Bevelkerigswachstum lyt bi 1,3 % im Johr (2016).

D Geburteroot lyt bi 19,2 (pro 1000 Yywohner, Stand 2016). Durschnittli bringt e jedi Frau 2,35 Chinder uf d Wält (Stand 2016), d Chinderstärbligkait lyt bi 12,5 (pro 1000 Geburte, Stand 2000). D Dodesroot lyt mit 5,2 (pro 1000 Yywohner, Stand 2016) dytli unter dr Geburteroot. S Median-Alter isch 2016 bi 28 Johr gläge.

Uugfehr 85 % vu dr Bevelkerig lääbe in dr stedtische Biet im Borde vum Land. Im Biet sidli vum Orinoco, wu fascht d Helfti vu dr Landesflechi yynimmt, lääbe nume 5 % vu dr Yywohner, dodriunter indigeni Volksgruppe mit traditionäller Lääbeswyys wie d Waika.

Di 2 % Uryywohner gheere rund 24 unterschidlige Gruppe aa. Di greeschte indigene Velker sin d Wayúu (Guajiro) nerdli vu Maracaibo, d De’áruwa (Piaroa), d Wayapopihíwi (Guajibo), d Ye’kuana un d Yanomami in dr Amazonasregion, d Warao im Orinoco-Delta un d Pemón im Sidoschte vu Guayana.

Artikel 9 vu dr Verfassig vu 1999 bstimmt as Amtssproche zum aine Kastilisch un fir di indigene Velker di indigene Sproche. Die „mien im gsamte Territorium vu dr Republik reschpektiert wäre, wel si ne kulturälle Rychdum vu dr Nation un dr Mänschhait darstelle.“

Di 35 verschidene indigene Gruppe vu Venezuela ghere zue dr große Sprochgruppe vu dr Arahuaca (Araguaca), Karibe (karibischi Sproche), Chibcha un Tupí-Guaraní. Eppe ne Dutzed vu dr Sproche, wu z Venezuela gschwätzt wär, cha mer kaire greßere Gruppe zueorne. Mer chännt dodervu vor allem Wayúu, Pemón un Warao.

96 % vu dr Bevelkerig sin remisch-kadolisch, zwai Brozänt broteschtantisch. Chlaineri Minderhaite sin Zyyge vu Jehova, neiaposchtolischi Chrischte, Muslim, Jude oder au Aahänger vu indigene sidamerikanische Religione.

Z Venezuela hän in vorkolumbianischer Zyt indianischi Gruppe as nomadischi Jeeger un Sammler un as Fischer un Buure gläbt..

Archäologe hän Bewys fir frijeri Yywohner im venezolanische Ruum in Form vu bletterartige Staiwärchzyg am Pedregalfluss im Weschte vu Venezuela gfunde. Jagdwärchzyg wie Speer sin au im Nordweschte, z "El Jobo", entdeckt wore. Die Wärchzyg stamme noch ere Radiochohlestoffdatierig us dr Zyt 13000 bis 7000 v. Chr.

Taima-Taima, Muaco un El Jobo im Bundesstaat Falcón ghere zue dr Biet, wu mer Fund us sällere Zyt gmacht het. Die Gruppe hän zuen ere Zyt gläbt, wu Megafauna-Arte wie Megatherie, Glyptodonte un Todoxone vorgherrscht hän.

Am untere Orinoco isch d Saladoidkultur entstande, wu bis in s 6. Johrhundert e Großdail vu dr karibische Inselwält umfasst ghaa het.

Um d Zyt, wu di erschte Europäer in d Region chuu sin (Ändi 15./Aafangs 16. Jh.) Am hän im Zäntrum un Oschte vum hitige Venezuela u. a. Ethnie vu dr Carib-Sprochgruppe gläbt: "Meregotos" un "Caracas" vum Aragua-Dal bis zum Tuy-Dal, "Palenques" un "Cumanagotos" eschtli dervu bis zum Río Neverí un "Chaimas" un "Parias" uf dr Halbinsle vu Araya un Paria un sidli dervu. D Waikerí hän if dr Insle Margarita, uf Coche un au uf em Feschtland gläbt. D Warao hän im Orinocodelta gläbt.

Im Weschte vu Venezuela hän in dr Hauptsach Arawako gläbt. Im Biet vu dr hitige Bundesstaate Falcón, Yaracuy un d Lara hän unter andere d "Caquetío", d "Jirajas" un d "Guayones" gsildet.

Dr Christoph Kolumbus isch uf syre dritte Rais 1498 an di eschtli Kischte vu Venezuela chuu un isch an dr Mindig vum Orinoco an Land gange. S isch s erscht Mol gsii, ass är un sy Mannschaft e Fueß uf s amerikanisch Feschtland gsetzt hän.

Am 24. Augschte 1499 isch e Expedition vum Alonso de Ojeda un em Amerigo Vespucci chuu, wu em Land aageebli wäg dr Bfohlböu dr Name Venezuela (Chlai-Venedig) gee heebe. Die Theory stammt us em Raisebricht "Cuatro Navegaciones" („4 Schifffahrte“) vum Vespucci, isch aber historisch nit belait. Dr Martín Fernández de Enciso, wu au bi däre Expedition derby gsii isch, het in sym Buech "Summa de Geografia" vu 1518 e anderi Theory bscribe: „"An ere Landzunge vumCoquibacos-Golf het s e sandbankartige, große Stai, wu ne Dorf vu dr Zapara mit Name Veneciuela druf stoht.“

In dr erschte Johrzeht isch d Region zwische dr Insle Margarita un em Feschtland aini vu dr Hauptquälle fir Perle in dr Wält gsii. Vyl Indianer sin as Sklave zum Perledauche zwunge wore. Doderzue schrybt dr Alexander von Humboldt:

D Franziskaner hän e Mission gschickt, wu si im zwaite Johrzeht vum sächzehte Johrhundert an dr Kischte um Cumana aagsidlet het go dert bredige. Europäischi Sklavehändler hän glychzytig versuechr, Indianer as Sklave z verschlaipfe fir ihri Plantasche uf Hispaniola oder Kuba. Um 1519 hän d Mench scho zwoo Chilche in dr Cumana-Region ghaa. Dr Donikanermench Bartolomé de las Casas, wu si fir d Rächt vu dr Yyhaimische yygsetzt het, isch anne 1521 z Cumaná aachuu. Churz vor syre Aachumpft hän d Sklavejagde vu dr Conquistadores derzue gfiert, ass d Indianer alli Europäer, au d Mench, aagriffe hän.

D erscht fescht Sidlig vu dr Spanier mit Name Nueva Cádiz isch anne 1522 grindet wore.

Anne 1527 het dr Gouverneur vu Santo Domingo dr Juan Martín de Ampués uf Venezuela gschickt go em Sklavehandel an dr Kischte en Änd z mache. Dr Juan Martín un 60 Spanier sin z Coriana aachuu, e Region, wu d Caquetíos gwohnt hän. Dr Cacique Manaure het en mit 100 Indianer empfange. Si sin mit Fäderechrone, Perlenarmbänder un guldeni Ohrring gschmickt gsii. Dr Juan Martín het en Abchuu mit dr Indianer gschlosse un d Stadt Coro grindet.

Anne 1528 het dr Chaiser Karl V., wu Gäldnoot ghaa het, em Augschburger Handelshuus vu dr Welser gege Bargäld s Rächt uf Kolonisation z Sidamerika gee. Im nämlige Johr no het dr Bartholomäus Welser e Expedition uf Venezuela gschickt, wu d Rychdimer vum Land het solle uusefinde. Fascht 20 Johr lang sin im Landesinnere an dr Kischte lang Naturschetz abböue un uf Europa verfrachtet wore. 

Dr Ulmer Ambrosius Ehinger isch erschte Gouverneur vu dr Provinz vu Venezuela wore. Är isch anne 1529 z Coro aachuu un isch vu dert uus in Richtig Weschte marschiert. Bi me Stryfzug bi dr Verbidnig zwisch em Maracaibosee un dr Karibik het er dr Stamm in dr Region aagriffe un am 8. Septämber 1529 Maracaibo grindet. Vu dert uus isch dr Ehinger uf Coro retuurchuu, wel er Malaria ghaa het. Är het am 30. Juli 1530 dr Nikolaus Federmann as Verdrätter yygsetzt un isch uf Santo Domingo gfahre go si erhole.

Im Septämber 1530 het dr Federmann bschlosse, Coro z verloo un d Region z erforsche. Mit ihm sin 110 Soldate z Fueß gange, 16 Ryter un rund 100 Indianer. Si sin iber di venezolanische Llanos uf dr Suechi noch em „Sidsee“. Im Februar 1531 hän si uf Coro mieße retuurchehre. D Druppe isch chrank gsii un mied wäg dr Hufe Schlachte gege d Yywohner. Die Yywohner, wu d Welser aafangs fryndli empfange ghaa hän, sin jetz us ihre Derfer gflichtet un hän alli Vorret vernichtet, ass d Europäer si nit hän chenne bruuche.

Zwische 1529 un 1538 hän d Welser zmindescht 1005 Indianer versklavt un verchauft, drotz ass dr spanisch Chenig d Versklavig vu dr Indianer anne 1528 verbote ghaa het. D Welser hän vor allem welle Gold finde un Sklave verchaufe, was gege d Abchuu verstoße het, wu si unterzaichnet ghaa hän. Des un wirtschaftligi Inträsse vu dr spanische Sidler hän zue ständige Händel gfiert.


Dr Diego de Ordás het au gheert, ass es e Dorado soll gee un het 1530 bschlosse, uf Venezuela z goo. Anne 1531 isch er am Orinocodelta aachuu. Im Juni isch er mit e baar chlainere Schiff flussufezues gfahre, bis er an dr Río Meta un d Raudales de Atures am Orinoco chuu isch. Uf däre Rais het s Händel mit dr Indianer gee. An dr Raudales de Atures isch dr Ordás schließli wäg em Druck vu dr Soldate zwunge gsii retuurzchehre. Wun er an d Kischte vu dr Karibik chuu isch, het er Stryt kriegt mit dr Sidler in dr Regionr, wun e gfange gnuu hä nun uf Santo Domingo brocht hän. Drc Jerónimo de Ortal (oder Dortal), dr friejer Schatzmaischter vum Ordás, isch im Oktober 1534 uf d Pariahalbinsle chuu. Vu dert uus isch er zäme mit em Alonso de Herrera dr Orinoco lang gsäglet uf dr Suechi no Gold. Wel dr Ortal zerscht uf Cubagua gange isch go Unterstitzig sueche, isch dr Herrera elai wyter graist, wel nit het welle warte. Är isch an Río Meta chuu, isch aber dert vu Indianer umbrochr wore. Dr Ordal isch mit ere neie Expedition an Ort chuu, wu dr Herrera umbrocht woren isch.Wel er au dert kai Gold gfunde het, het er d Suechi ufgee. Dr Mythos vum "Eldorado" isch aber blibe un bstoot bis hite.

Anne 1541 het e stark Ärdbidem d Stadt vu Nueva Cádiz gschlisse. Zwai Johr speter isch Cubagua vu franzesische Pirate aagriffe wore. D Yywohner hän derno d Insle verloo un sin uf Margarita oder uf s Feschtland umgsidlet.

No Stryt zwisch em spanische Hof un dr Welser hän d Spanier 1546 d Verwaltig vor Or ibernuut. Mit dr Abdankig vum Karl V. im Johr 1556 hän d Welser ändgiltig d Rächt, wu si vum Chaiser ibercuu hän, un ihre Handelsbiet z Spanisch-Amerika verlore.

D Francisco Fajardo, wu uf Margarita as Suh vun eme Spanie un ere Indianeri uf d Wält chuu isch, isch anne 1555 z Chuspa im hitige Bundesstaat Vargas glander un het welle s Dal vu Caracas erobere, isch aber bal wider retuurgange.

Dr Gouverneur vu Venezuela, dr Alonso Arias de Villasinda, het dr Alonso Díaz Moreno in d Region vum Tacariguasee gschickt go dert e Stadt grinde. Im Merz 1555 het dr Alonso Díaz Moreno derno Valencia gindet. D Spanier hän e Stadt in dr Nechi vu dr Karibik welle haa, wu nit eso uffig gsii isch fir Aagriff vu Pirate wie dr Hafen vu Borburata.

Vor allem sy dr Yyfierig vu dr Neie Indiegsetz vum Karl V. isch s in dr Kolonie als furt zue Ufständvu gege di spanisch Chrone chuu. Grind derfir sin di stränge Handelsbstimmige, Staatsmonopol, Versuech, di indigen Urbevelkerig besserzstelle, di schlächt Bhandlig vu dr Sklave un Ufesetzige vu dr Styyre gsii. Byschpel sin d Rebellion vum karibische Kazike Guaicaipuro ab 1561/1562 gsii oder dr Sklaveufstand unter em Miguel 1552 im hitige Yaracuy.

Anne 1560 isch dr Francisco Fajardo vu Margarita wider uf Mittel-Venezuela chuu. Är isch z Caruao glandet un vu dert uus uf Valencia marschiert un derno ins Tuy-Dal. Am Stade vum Guairohet er e Dorf un e Viihacienda grindet, wu aber wäg em Widerstand vu dr Indianer bal wider het mieße ufgee wäre.

Di hitig Hauptstadt Caracas isch anne 1567 grindet wore.

Anne 1569 isch dr Pedro Malaver de Silva mit 600 Soldate, wu 100 dervu ihri Fraue un Chinder mitgnuu hän, 300 Sklave, 200 Ross, 500 Chie, 1000 Schof un 200 Sei un Gaiße in Richig Richtig Venezuela gsälglet. Di maischte sin wie dr Malaver us dr Extremadura chuu. D Sidler sin im Mai 1569 uf Margarita aachuu. Dert sin rund 100 vun ene blibe. Dr Malaver isch mit dr ibrige wyter uf Borburata graist un vu dert uus vúf Valencia. Uf em Wäg uf Valencia hän di maischte Sidler dr Zug verloo un hän si schließli in dr ganze Zäntralregion nidergloo.

Im Oktober 1569 isch dr Diego Fernández de la Serpa z Margarita aachuu. Am 13. Oktober 1569 isch er mit 280 Soldate un ihre Familie z Cumaná glandetun het Nueva Córdoba nei grindet.

Zwische 1579 un 1580 het dr Garci González de Silva e baar Stryfzig gege d Cumanagoto in dr Tuydäler gfiert.

Am Änd vum 16. Johrhundert isch s Dal vu Caracas zue me Zäntrum fir dr Aaböu vu Waise wore. Gsaait het mer im Septämber un Oktober un gäärnt im Merz un Aafangs April. Dr Waise isch im Mai gmaale un zum Hafe vu La Guaira transportiert wore, wu ne d Schiff uf Cartagena de Indias un anderi Stedt vu dr Karibik broocht hän. S Gschäft mit em Waise isch e baar Johrzehnt lang gange, derno hän aber Klimaveränderige un d Kunkerränz dur anderi Regione derzue gfiert, ass dr Waise dur anderi Produkt wie Kakao uusduscht woren isch. Ainewäg het dr Waise ghulfe dr Handel zwische Venezuela un dr Region z etabliere un d Entwicklig vu Caracas z ferdere.

Im letschte Johrzehnt hän d Spanier aagfange, s Encomienda-Sischtem in dr Däler vu Aragua z etabliere un Sidlige in dr Llanos z grinde. Doderby hän d Sidler großi Landgieter mitsamt dr indigene Yywohner iberchuu. D Indianer hän zue Arbet uf em Guet chenne zunge wäre, hän aber mieße zahlt wäre im Unterschid zue dr Sklaverei. Anne 1591 het e Gruppe portugiesischi Sidler s Dorf v Guanare im higtige Bundesstaat Portuguesa. 1595 hän Spanier us em Caracasdal San Juan de los Morros grindet un dert Indianer in s Encomienda-Sischtem zwunge. D Spanier sin wyter im Weschte in s Biet vu dr Palenques un Cumanagotos yydrunge. 1594 hän si s Dorf Clarines grindet.

Im April 1595 isch dr Walter Raleigh uf Trinidad chuu, wu dodmol in spanischem Bsitz gsii isch. Är isch mit hundert Soldate dert glandet, het s erscht Dorf, San José de Oruña, bsetzt un dr Gouverneur feschtguu. Dert het er si ne Basis etabliert. Ände Mai im nämlige Johr isch e Gruppe vu syne Soldate dur s Orinoco-Delta uf dr Suechi no El Dorado gfahre. Si hän Waar mit dr Yyhaimis duscht un si Gfächt mit d Spanier gliferet. Im Juni 1595 hän di britische Pirate Preston un Somers La Guaira aagrife. Si hän d Stadt niderbrunne un si wider verloo.

D Niderländer hän anne 1598 unter em Nicolaes De Haen e Expedition iber dr Orinoco unternuu. Si sin mit zwai Schiff, dr Zeeridder un dr Jonas, am 27. Juli an dr Orinocomindig aachuu. 22 Däg speter sin si uf Santo Tomé de Guayana chuu. Si hän au dr Esequibofluss aafange erforsche. Sytdäre Zyt hän d Niderländer versuecht, z Guayana Fueß z fasse.

Dr sozialistisch Populist Hugo Chávez isch 1998 in demokratische Waale an d Macht cho und isch denn dreimol vom Volk im Amt bestäätigt worde. Er het dr Riichdum vom Ärdöölverchauf iigsetzt zum d Bildig und s Chrankewääse im Land z verbessere und het au fründlige Reschiim wie däm z Kuba wirtschaftlig ghulfe. Er het dr gsellschaftlig Riichdum gliichmässiger verdäilt, het aber d Korrupzioon und d Vetterliwirtschaft nid in Griff überchoo. D Infrastruktuur isch verchoo und s Land isch abhängig vom Öölbriis bliibe. D Freihäit vo de Medie isch stark iigschränggt worde, und ussepolitisch het Venezuela sich de Find vo de Veräinigte Staate gnööcheret wie em Iran, Vietnam, Sürie und bis zum Joor 2011 au Libye. 2013 isch dr Chavez an Chräbs gstorbe und si designiert Noochfolger Nicolás Maduro het dr Boste vom Interimbresidänt übernoo.

S Land isch in 23 Bundesstaate iidäilt und es git e Hauptstadtdistrikt. Die mäiste Bundesgebiet si Insle.




</doc>
<doc id="19271" url="https://als.wikipedia.org/wiki?curid=19271" title="Sowjetunion">
Sowjetunion

D Union vo de Sozialistische Sowjetrepublike (churz UdSSR, Sowjetunion oder SU, Союз Советских Социалистических Республик (СССР)/"Sojus Sowjetskich Sozialistitscheskich Respublik (SSSR)" ) isch ä sozialistisch-zentralistisch regierte Viilvölkerstaat in Osteuropa, em Kaukasus und Nord- und Zentral-Asie gsi. Si isch am 30. Dezember 1922 gründet und am 26. Dezember 1991 dur ä Beschluss vom Oberste Sowjet ufglöst worde. Ihri völkerrechtliche Pflichte und Rächt si vo dr Russische SFSR (spöter Russischi Föderation) übernoh worde.

S Kärngebiet (mit 78 % vo der Flechi 1990) het us der Russische Sowjetrepublik bestande, wo währed der Oktoberrevolution am 7. November 1917 us em Chärn vom Zareriich entstande isch und noch der Auflösig vo der Union as unabhängigi Russischi Föderation deren ihri juristischi Nochfolg aträte het. Wäge der Dominanz vo der Russische Sowjetrepublik het mä in de westlige Länder d Sowjetunion (sprochlig) hüfig mit Russland gliichgsetzt, d. h. mä het Russland gsait, wenn mä d Sowjetunion gmeint het.

Ass es e sozialistischs Wirtschaftssüsteem gee het, wo im westlige Kapitalismus Konkurränz gmacht het, het vor allem in de 1950er und 1960er Joor in Westöiropa dr Rugge vo de sozialdemokratische Arbäiterbeweegige gsterkt, wo Sozialstaate mit soziale Sicherigssüsteem häi chönne duuresetze und eso die schlimmste soziale Underschiid und d Armuet verchliineret und s revoluzionäre Potenzial dütlig minimiert häi. Mit em Niidergang vom Realsozialismus in de spoote 1970er und 1980er Joor het sich im Weste e reakzionääre Neokapitalismus afo duuresetze, wo die soziale Errungeschafte zum Däil rückgängig gmacht het und zun ere vergröösserete Ungliichhäit bi Iikomme und Vermööge zwüsche dr Ooberschicht und em Räst vo dr Bevölkerig gfüert het.

Wu anne Jahre 1914 dr Erscht Weltchrieg uusbrochen isch, het s z Russland e partiotischi Wälle gee. D Erfolg am Aafang, vor allem gegen Eschtrych-Ungarn un s Osmanisch Rych, sin abr abglest wore vun eme Stelligschrieg, bis anne 1917 d Moral vu dr russische Soldate noogloo het un d Front zämmebrochen isch. D Uuzfridehait vu dr Bevelkerig un di droschtlos Versorgigslag hän in dr Hauptstadt Petrograd zue Demonschtratione vu dr Arbaiter un Buure gfiert. Die si zerst bluetig nidergschlaage worde, aber denn hän Demonschtrante dr Winterpalascht gstirmt un dr Chaiser isch zum Andanke zwunge wore. E Doppelregierig vun ere provisorische Burgerregierig un dr Arbaitersowjet isch an d Macht chuu. Däre republikanische Herrschaft het churz derno d Oktoberrevolution en Änd gmacht, wu vum Lenin, em Leo Trotzki un dr Bolschewiki initiiert woren isch.

Us em Burgerchrieg zwische dr „Roten“ un dr „Wysse“, wu no dr Oktoberrevolution chuu isch, sin d Kommunischten as Siiger fiirigange. Di drei baltische Staaten Eschtland, Lettland un Litaue, un au Finnland hän aber di Roti Armee chenne abweere oder sich in lengere Burgerchrieg unabhängig vu Russland chenne mache. Im Lauf vum Burgerchrieg un em polnisch-russische Chrieg het Russland 1920 Dail vu Wyssrussland un dr Ukraine an Pole verlore. Anne 1921 isch derno di "Russisch Sozialistisch Federativ Sowjetrepublik" (RSFSR) uusgruefe wore.

Am 30. Dezämber 1922 isch dr Zämmeschluss vu dr sowjetische Sozialistische Republike zue dr Sowjetunion bschlossen un e staatli kontrollierti Wirtschaftspbolitik uusgruefe wore. D Sowjet sin as Aigedimer vu Boden un Produktionsmitteln verchindet wore. Em Lenin sy Dod am 21. Jänner 1924 het zuen eme verbitterete Noofolgkampf gfiert, wu si dr Josef Stalin gege dr Leo Trotzki duregsetzt het. Dr Stalin het sy Macht dur geziilte Terror („Stalinismus“) gfeschtigt. Syter anne 1928 isch di staatli Wirtschaft em Fimfjohresblan unterworfe wore, wu d Induschtrialisierig un dr Uusböu vu dr Infrastruktur, speziäll im asiatische Dail vum Land, firschidribbe un d Landwirtschaft kollektiviert het.

Im Augschte 1939 het d Sowjetunion e Nitaagriffspakt mit Dytschland gschlosse, wu in eme ghaime Zuesatzprotokoll au d Ufdailig vu Oschteuropa zwische dr bode Barteie ufgnuu het. Des het em Hitler Aafangs Septämber 1939 dr blant Aagriffschrieg gege Pole megli gmacht, wu mit eme sowjetischen Aagriff gege Oschtpole Mitti Septämber abgstimmt gsii isch. Im Winterchrieg het d Sowjetunion Finnland iberfallen un het chlaineri Biet vum Land gwunne. Anne 1940 sin Litaue, Lettland un Eschtland bsetzt wore. Noch em Iberfall vum Dytsch Rych am 22. Juni 1941 isch s Land dr Anti-Hitler-Koalition byydrätte.
In dr erschte Chriegsmonet het di Rot Armee Millione vu Soldate verlore, un großi Dail im Weschte vum Land sin verwieschtet wore. Im wytere Chreigsverlauf het si dr dytsche Druppe aber chenne schwäre Niderlage zuefiegen un het im Mai 1945 Berlin eroberet. Noch em Chrieg het si d Sowjetunion e großen Yyfluss in dr Nochberländer Pole, Tschechoslowakei, Ungarn, Rumänie, Bulgarien, Albanien un in dr DDR gsicheret. In däne Länder sin Hundertdöuserti vu sowjetische Soldate stationiert blibe. Dr Chalt Chrieg het bis anne 1989 d Weltbolitik dominiert.

No dr „Perestroika“, em Prozäss zum Umböu vum bolitischen un wirtschaftlige Sischtem in dr Sowjetunion, wo 1987 vum sowjetische Bresidänt Michail Gorbatschow yyglaitet wore isch, un „Glasnost“, dr Bolitik vun ere greßere Transparänz un Uffeni vu dr Staatsfierig gegeniber dr Bevelkerig, wo au dr Gorbatschow 1985 yygfiert het, hän si Unabhängigkaitsbsträbige in dr ainzelne Unionsrepubliken entwicklet. Churz vor dr Unterzaichnig vun eme neie Unionsverdrag hän konservativi Kommunischte im Augschte 1991 gege dr Gorbatschow butscht go d Unterzaichnig un mee Reforme verhindere. No däm misslungene Butschversuech hän dr russisch Bresidänt Boris Jelzin un Verdrätter vu dr Sowjetrepublike d Uflesig vu dr UdSSR zum 31. Dezämber 1991 bschlosse. S hüütige Russland isch entschtande.




</doc>
<doc id="19274" url="https://als.wikipedia.org/wiki?curid=19274" title="Armleuchter">
Armleuchter

En Armlüchter isch zum eine d Bezeichnig für e spezielli Art vo Cherzeständer zum andere wirds aber au als Schimpfwort bruuchet.

Dr Armlüchter (au Kandelaber) bestoht im allgemeine us emä Soggel, enerä zentrale Süüle, mit Ärm dra, wo mä cha Cherze drufstecke. D Zahl vo de Ärm isch im allgemeine ungrad. Sonigi Armlüchter si scho us em Altertum bekannt, denn het mä sä aber nit mit Cherze bestückt, wo denn nonig erfunde gsi si, sondern mit chliine Öl- oder Talglampe.

Ä bekannts Bispil für än Armlüchter isch d Menora, wo im jüdische Tämpel z Jerusalem gstanden isch und eis vo de wichtigste Symbol für s Judedum worde isch, und au uf em Wappe vom Staat Israel abbildet isch.

Wohär das z Schimpfwort chunnt weis me hüt nümme. Me nimmt aber a, das es us em Militär chunnt, wo mes als Ersatz für "Arschloch" brucht het. Armloch isch e säuteni Form, wo die beide Wörter vermischt si.


</doc>
<doc id="19275" url="https://als.wikipedia.org/wiki?curid=19275" title="Saladin">
Saladin

De Saladin (arabisch صلاح الدين يوسف بن أيّوب Salah ad-Din Yusuf bin Ayyub, öbbe 1137; 3. März 1193 z Damaskus) isch en kurdisch-muslimische Sultan gsi, wo über Ägypte, Syrie, Palestina und Jemen gregiert und d Dynastii vo de Ayyubide gründet het. Mit siine Erfolg im Kampf gege d Chrüzritterstaate z Syrie und Palestina isch er zum grösste muslimische Held worde.

Dr Saladin isch 1137 oder 1138 z Tikrit, wo öbbe 175 km nördlig vo Bagdad lit, uf d Wält cho. Si Familie isch noch Syrie zoge, und er isch z Baalbek und z Damaskus ufgwachse. Si Unggle, dr Asad al-Dīn Shīrkūh, isch än Offizier in dr Armee vom Emir Nūr al-Dīn gsi und dr Saladin het under ihm dient, und si hai drei Chriegszüg uf Ägypte unternoh, für zum z verhindere, ass d Chrüzritter s Land wurde erobere. Nochdäm dr Shīrkūh gstorbe isch, het dr Saladin 1169 dr Wesir vom ägyptische Fatimide Kalif lo ermorde und er isch dr Befählshaber vo de syrische Druppe z Ägypte und Wesir worde, und het dr Titel vo „Malik“ (König) drait. 1171 het er em Kalifat vo de schiitische Fatimide es Ändi gmacht. Noch em Dod vom Nūr al-Dīn isch er uf Syrie zrugg und het bis 1186 alli muslimischi Gebiet im Mittlere Oste under sich vereinigt. Denn isch er stark gnueg gsi, für zum s christlige Königriich Jerusalem azgriffe. In dr Schlacht bi Hattin am 4. Juli 1187 het er d Armee vo de Chrüzritter entscheidend gschlage und am 2. Oktober het er Jerusalem eroberet. Die riiche Christe hai sich sälber chönne loschaufe. No siibeduusig Lüt si für 30'000 Dinar freikauft worde, aber die andere, usser de Alte, si in d Sklaverei verchauft worde. Währed de negste zwei Johr het er ä grosse Deil vom Gebiet vo de Chrüzritterstaate eroberet. Aber dr Richard Leuehärz und dr Philipp II. vo Frankriich, wo mit em Dritte Chrüzzug in Noche Oste cho si, hai 1191 Akkon eroberet. Dr Saladin het mit em Richard es Abkomme abgschlosse, und d Chrüzritter hai d Küstegegend zwüsche Tyrus und Jaffa ghalte und d Erlaubnis übercho, Jerusalem z bsueche.

Dr Saladin isch am 3. Merz 1193 z Damaskus gstorbe und isch vor der Umayyade Moschee begrabe worde. Sini Chinder hai sich um s Erb afo strite, und sis Riich isch usenanderbroche.





</doc>
<doc id="19276" url="https://als.wikipedia.org/wiki?curid=19276" title="Eduard Strübin">
Eduard Strübin

Dr Eduard Strübin (* 18. Jänner 1914 z Lieschtel; † 10. Aprelle 2000 z Gälterchinde), Pseudoniim "Rauricus" (bruucht i der "Basellandschaftliche Zytig"), isch e Schwyzer Sekundarleerer, Schriftschteller und Volkskundler gsi. Är isch Bürger vo Lieschtel gsi.

Dr Eduard Strübin isch dr Soon vom Bekker Strübin gsi. Wo är föifi gsi isch, isch im d Mueter gschtorbe. Är isch z Lieschtel sächs Joor in d Primar- und drü Joor in d Bezirksschuel gange. Drno isch är ins Humanischtische Gimnasium z Basel yträtte. Nach dr Matur het är Germanischtik und Altfilology gschtudiert. Im Joor 1937 het dr Eduard Strübin syni Schtudie in Dütsch, Französisch und Latin mit em Mittelleererexame abgschlosse. 1947 het är d Ruth Laubscher us Täuffele ghürotet. Si hei drei Töchtere gha.

Sy erschti feschti Aaschtellig het dr Eduard Strübin an ere Privatschuel z Flims-Waldhuus gha. Vo 1942 bis zu synere Pangsionierig im Joor 1978 het är an dr Meitlisekundarschuel, dr schpötere Real- bezw. Sekundarschuel Gälterchinde, gleert. 1954 isch d Bezirksschuel Böckte uf Gälterchinde verleit worde. Wo im zuegsicheret worden isch, me wärdi au in dr nöije Schuel Buebe und Meitli trennt unterrichte, het är d Beruefig an d Meitlisekundarschuel Lieschtel abgleent. Schpöter het är denn aber doch no müesse gmischti Klasse unterrichte. Die rueigi Art vom Leerer Strübin het in bi syne Schüelerinne und Schüeler seer beliebt gmacht.

Dr Eduard Strübin het sich voll und ganz dr Volks- und Heimetkund gwidmet. Bsunders aktiv isch är nach synere Pangsionierig worde. Är het syni Schtudie in Heimetblettere, Heimetbüecher, Heimetkunde, Fachschrifte usw. chönne publiziere. Sys liebschte Chind isch die 1966 erschineni Heimetkund vo Gälterchinde gsi. Do isch är eine vo dene gsi, wo s Meischte zur Gschtaltig und vom Material ybrocht het; eine vo de Chöpf. Die Heimetkund isch e Art Muschterexemplar für anderi Heimetkunde gsi und im In- und Usland bewunderet worde. 

Dr Eduard Strübin isch in keim Verein aktiv gsi, är het sich au nie politisch betätigt. Sy Passion isch s Läse, s Hinterfroge und s Beobachte vom dörflige Läbe und de kulturelle Aktivitete gsi, au s Ufschrybe vo syne Beobachtige. S Alltägliche, dr Wandel und d Wärtveränderige hei in interässiert. 

Sy grossi Sammlig vo Dokumente und Fotene, wie au syni Notize, wo är muschtergültig in übersichtlige Karteie ygordnet gha het, het är dr Ortssammlig Gälterchinde, im Schtaatsarchiv Baselland und im Archiv für Volkskund z Basel gschänkt.

Gege hundert Wärk schtamme us em Eduard Strübin syner Fädere. Zu de Wichtigschte ghöre:



Naachrüeff und Erinnerige:


</doc>
<doc id="19281" url="https://als.wikipedia.org/wiki?curid=19281" title="Schimpfwort">
Schimpfwort

Ä Schimpfwort isch ä Wort, wo bruucht wird für zum Schimpfe. Vulgaritäte, Fluech- und Chraftwörter wärde im allgemeine derzue zellt. Schimpfwörter si ä wichdige Bestandteil vo dr Umgangssproch.

Fast jedes Substantiv (sältener au anderi Wortarte) cha as Schimpfwort bruucht wärde, wil es dr Kontext und d Intonation si, wo s Schimpfe vom normale Schwätze underscheide. Schimpfwörter wärde hüfig in dr Form vo Interjektione güsseret, aber mä cha si au in Setz iibinde.

Die ächte Schimpfwörter si Wörter, wo im Alldag praktisch nume as sonigi bruucht wärde. Zu dene ghöre Wörter, wo mit em Usscheide vo Körpersubstanze oder mit Sexualitet und Obszönitet z due hai. Sache, wo mä im Bekanntekreis sälte frei drüber redet.

Än anderi Gruppe ziilt druf ab, öpper z beleidige odr z erniidrige. Do derzue ghöre Vergliich mit Dier, Üsserige wo d Hygiene, Charaktermerkmol, s moralische odr soziale Verhalte vom Beschimpfte in Frog stelle. Hüfig wärde au Charakteristika ufgfüehrt, wo Deil vom Wäse vom andere si, wie Hutfarb, Härkumft usw., wo dr Beschimpfti nit cha verändere und wo ihn dorum in siiner Existenz agriffe.

Ä dritti Gruppe si d Fluechwörter. Bi dene cha mä die magisch Komponänte, wo im Schimpfe liit, no am dütligste gsee. Do wärde Gottheite oder heiligi Ritual in s Spiil brocht und, wenigstens in de mosaische Religione, isch die Art vo Schimpfe nooch an dr Gotteslästerig (Blasphemii), wo immer no in ä baar Länder strofbar isch.

Bsonders hentrhältig send Schempfwerter, wenn se om es Eck zu oiner vo vorherigee Kategoria ghairat. Zom Beispiel, we mr am Verschtand von oim zweiflat, dem z' rota nach enam Ort z' ganga, an dem al Psychatrie isch.

Schimpfwörter si ä Deil vo der Volkssproch. Si wärde im allgemeine im Affekt bruucht, typischerwiis as Usrüef, chönne aber au ziilt und chaltblüetig iigsetzt, für zum soziali oder politischi Änderige z erziile, so wie s „N-Wort“ z Amerika de wiisse Underschichte ghulfe het, d Neger z underdrucke. Under de 'Meh-Bessere' isch s im allgemeine verpönt, Schimpfwörter z bruuche. Bi dene diene hüfig Umschriibige zum Zwäck, öbber z beleidige oder z erniidrige. Die politischi Korräktheit, wo sich vo de USA us au z Europa verbreitet het, het drzue biidrait, ass dr Gebruuch vo Schimpfwörter, wo rassistisch oder sexistisch si, uf grössere öffentlige Widerstand stosst.

Diminutivforme, Umschriibige, Euphemisme usw. wärde bruucht, für zum dr Iidruck, wo es Schimpfwort cha mache, abzschweche. So git s Lüt wo „Jesses“ bruuche für zum nit „Jesus“ z säge, oder wo d Italiener as „Tschinggeli“ draktiere, wil si dängge, ass das weniger beleidigend siig as s Wort „Tschingg“; und wenn eim öbber „Armlüüchter“ sait, isch mä im allgemeine weniger vor ä Chopf gschlage, as wenn er „Arschloch“ bruucht hät.

Schimpfwörter chönne beleidigend, ehrerüehrig, verlüümderisch oder volksverhetzend si, und wär se bruucht, cha under Umständ verchlagt wärde. Bsundrigs gschützt vor Beschimpfig si in gwüsse Länder, wo d Beamtebeleidigung kenne, die Staatsagstellte.


</doc>
<doc id="19284" url="https://als.wikipedia.org/wiki?curid=19284" title="Tschingg">
Tschingg

Tschingg isch ä umgangssprachlichi und mundartlechi Bezeichnig für d Italiener, wo vor allem in dr dütsche Schwiz, aber au i Südbade und im Vorarlberg bruucht wird.

Dr stark negativi Iidruck, wo s Wort im allgemeine macht, wird mänggisch ä chli abgschwecht, wenn mä s in dr Verchliinerigsform as "Tschinggeli" bruucht.

Es git au d Form "Tschinggelemore".

As Tschingg bezeichnet z wärde, cha ä psychischi Belastig si, vor allem für Chinder und Ufwachsendi.

Ähnlig wie s Wort «Nigger» in de USA, wo d Afroamerikaner under sich bruuche as normali, ethnischi Bezeichnig, aber wenn s vo wisse Amerikaner bruucht wird, as eins vo de schlimmste Schimpfwörter zelt, bezeichne sich Italiener, wo in dr Schwiz läbe, mänggisch sälber as Tschingge.

D Zürcher bruuche dr Begriff „Steibock-Tschingg“ as Schimpfwort für d Bündner.

S Wort chunnt vo "cinque", dr Zahl Fümf uf Italienisch. Im norditalienische Spiil Morra wird hüfig grüeft "cinque (a) la morra", was vo de Schwizer zu Tschinggelemore verballhornt und denn zu Tschingg gchürzt worde isch. Dr Usdruck isch sit em Ändi vom 19. Johrhundert bekannt. In dr Literatur isch er scho 1924 vom Heinrich Federer in "Weihnachten in den sibyllinischen Bergen" bruucht worde.

Vom Adrian Meyer (*1956 z Wohle) gids es Theaterstuck us em Jaar 2007 mid em Titel "Tschingge".



</doc>
<doc id="19286" url="https://als.wikipedia.org/wiki?curid=19286" title="Peru">
Peru

Peru (spanisch "República del Perú", amtlig "Republik Peru") isch e Staat im westlige Südamerika und gränzt im Norde an Ecuador und Kolumbie, im Oste an Brasilie, im Südoste an Bolivie, im Süde an Chile und im Weste an dr Pazifik.

Dr Name "Peru" het s Land erst vo de spanische Eroberer übercho. Si Härkunft isch nit endgültig klärt: Deilwiis wird si uf ä Indianerhäuptling im Gebiet vom Isthmus vo Darién, wo dr gliich Name gha het, zruggfüehrt, wo d Spanier vo-n-em zum erste Mol vom enä sagehafte Goldland im Süde ghört hai. Ä anderi Theorii erklärt der Name as Umformig us em Wort "pelu", wo in der Sproch vo de Chibcha, wo z Kolumbie läbe, „Wasser“ bedütet.

Unabhangigkeit vo Spanie am 28. Juli 1821 




</doc>
<doc id="19288" url="https://als.wikipedia.org/wiki?curid=19288" title="Türkische Sprache">
Türkische Sprache

D Türkischi Sproch isch eini vu dr Turksproche. D Sälbschtbezeichnig vu däre Sproch isch "Türkçe". Mit "Türkisch" isch in däm Artikel "Türkei-Türkisch" gmeint.Die türkischi Sproch (Türkei-Türkisch) isch d Müttersproch vo ca. 80% vo Bevölkerig in dr Türkei.

Türkisch isch Amtssproch vo de Türkei und vo me Deil vo Zypre. Wältwit isch es noch em Stand vo 2007 d Müetersproch vo 58 Millione Lüt (vor allem in de Türkei und in de Länder drum umme, z. B. Griecheland, Zypre un Bulgariä) und wird vo insgsamt über 80 Millione Mensche gschwätzt.

Türkei-Türkisch bildet e Dialäktkontinuum mit dr Truksproiche in Zentralasie (Kasachisch, Turkmenisch, Usbekisch, Kirgisisch). Am nächschte verwandt mit em Türkei-Türkisch isch s Aserbeidschanisch, d Sprächer vu beide Sproche chönne enand verstoh.

Dr Schriftsproch in Anatoliä un im Herrschaftsbereich vu dr Osmane isch Osmanisch-Tirkisch gsii, si isch mit dr arabische Schrift gschriibe wore. Wo 1926 de Mustafa Kemal Atatürk an me Turkologe-Kongress teilgnoh hät, hät er die latynischi Schrift für die türkischi Orthografy gfordert. Des hät sich 1928 au chönne durchsetze.

Sit 1928 isch de Dialäkt vo Istanbul d Hochsproch vom Türkische. D Schrift isch e Lutschrift, des heißt, dass jedem Lut genau ei Büchstabe züegordnet isch. S Alphabet hät 29 Büchstabe:a b c ç d e f g ğ h ı i j k l m n o ö p r s ş t u ü v y z

D Büechstabe, wo in de folgende Tabelle nit uffgfiehrt sin, werre glych wie im Dütsche usgsproche.

Türkisch isch e agglutinierendi Sproch. Des heißt, dass Suffix de Fall, d Person etc. azeige, im Gegesatz züe dr flektierende Sproche, wie dr indogermanische, wu au dr Wortstamm cha gändert wäre (z. B. Umlut). Wie in e paar andere Sproche (z. B. Ungarisch) isch d Vokalharmony entscheidend für d Suffix. Zwüsche Gschlæchter wird nit underschyde. Deilwis chunnt zwüschem Wort und de Ändig no e Hiatustilger, wo d Ussproch erlychtert (z. B. araba - "arabanın" statt "arabaın", "n" isch de Hiatustilger) S Türkische kennt die folgende sechs Fäll (diä verschiidene Variante sin wäge dr Vokalharmonii - je noch dr Vokal in dr Stammsilbe mueß dä oder sälle Vokal in dr Ändig folge):

Au de Bsitz cha mer durch Suffix azeige, woby s vorcho cha, dass s Wort mehreri Suffixe annenand hät:
"ev" - s Hus
"evde" - im Hus
"eviniz" - Ihr Hus
"evinizde" - in Ihrem Hus
"evinizdeyiz" - myr sin in Ihrem Hus.

Am letschte Bispyl cha mer seh, dass au d Person durch Suffix azeigt werde.

Durch die vyle Funktione vo Suffix sin die türkische Wörter oft lang, aber in de Azahl letschtendlich weniger. Des cha mer am folgende Filmtitel seh:

Uçurtmayı vurmasınlar. (2 Wörter mit durchschnittlich 10 Büechstabe)

zum Verglych die alemannischi Übersetzig:

"Sie solle de Drache nit abschieße." (6 Wörter mit durchschnittlig 5,7 Büchstabe)


</doc>
<doc id="19290" url="https://als.wikipedia.org/wiki?curid=19290" title="Bündnis 90/Die Grünen">
Bündnis 90/Die Grünen

Bindnis 90/Di Griene (churz: "Grieni", au "Bindnisgrieni" oder "B’90/Grieni", dytsch "Bündnis 90/Die Grünen") isch e bolitischi Bartei z Dytschland. E wichtige inhaltlige Schwärpunkt isch d Umwältbolitik. E Laitgedanke vu dr griene Bolitik isch di ekologisch, ekonomisch un sozial Noohaltigkait.

Z Weschtdytschland un Wescht-Berlin het d Bartei "Die Grünen", wu am 12./13. Jänner 1980 z Charlsrue grindet woren isch, ihri Wurzlen in dr Anti-Atomchraft- un Umwältbewegig, dr Neie Soziale Bewegige un dr Neie Linke us dr 1970er Johr. Bi dr Bundesdagswahl 1983 isch dr Griene dr Yyzug in dr Bundesdag glunge un vu 1985 bis 1987 hän si in ere rot-griene Koalition z Hesse mit em Joschka Fischer zum erschte Mol e Landesminischter gstellt. No dr Widerverainigung sin di Griene bi dr Bundesdagswahl 1990 an dr Fimf-Brozänt-Hurd hange blibe.

E zwooti Entwickligslinie goht uf d Burgerbewegig in dr DDR zruck. In dr Zyt vu dr bolitisch Umbrich im Spotjohr 1989 hän si d "Initiative Frieden und Menschenrechte", "Demokratie Jetzt" un Dail vum "Neuen Forum" zum "Bündnis 90" zämmegschlosse. No dr Bundesdagswahl isch s Bindnis 90 as Barlemäntsgruppe in dr Bundesdag yyzoge. Nodäm di "Grüne Partei in der DDR" scho diräkt no dr Bundesdagswahl 1990 mit dr weschtdytsche Griene fusioniert hän, hän s Bindnis 90 un Griene dää Schritt anne 1993 vollzoge.

Noch em Wideryyzug as Fraktion in dr Bundesdag 1994 isch Bindnis 90/Di Griene vu 1998 bis 2005 in ere rot-griene Koalition zum erschte Mol in dr Bundesregierig gsii. Syter anne 2005 isch Bindnis 90/Di Griene wider Oppositionsbartei im Bundesdag. Bi dr Bundesdagswahl 2009 isch dr Bartei mit eme Stimmaadail vu 10,7 Brozänt s bescht Ergebnis vu ihre Gschicht iberchuu. Z Bade-Wirttebärg stellt Bindnis 90/Di Griene syt em Maie 2011 mit em Winfried Kretschmann zum erschte Mol e Minischterbresidänt, wun noch ere grien-rote syt 2016 ere grien-schwarze Koalition vorstoht. Derzue dien di Griene uf Landesebeni in ere rot-rot-griene Koalition unter eme linke Minischterbresidänt z Thüringe, in ere rot-rot-griene Koalition unter eme SPD-Minischterbresidänt z Berlin, in ere Kenia-Koalition mit dr CDU un dr SPD z Sachse-Anhalt, in rot-griene Koalition z Bremen un z Hamburg, in ere Ampel-Koalition mit dr SPD un dr FDP z Rhyland-Pfalz, in ere schwarz-griene Koalition z Hesse un in ere Jamaika-Koalition mit dr CDU un dr FDP Schleswig-Holstein mitregiere.

Di Griene sin in dr Bundesrepublik Dytschland as Zämmeschluss vun eme braite Späktrum vu bolitische un soziale Bewegige in dr 1970er Johr entstande. In dr Hauptsach isch d Barteigrindig vu dr Umwält-, dr Anti-Atomchraft-, dr Frides- un dr Frauebewegig drait wore. Di bolitisch Bandbraiti isch vu dr yyflussryche K-Gruppe im Gfolg vu dr Studäntebewegig vu dr 1960er Johr bis zue rächtskonservative Umweltschitzer. Bi Landdags- un Kommunalwahle sin syter anne 1976 verschideni Barteien un Wahlbindnis us dr Ekology- un Anti-Atomchraft-Bewegig wie di Grien Lischt Umwältschutz z Nidersachse, di Grien Lischt Schleswig-Holstein, di Grien Aktion Zuechumft, d Aktionsgmainschaft vu Unabhängige Dytsche un bsundersch in dr Großstedt linksorientierti Alternativi un Bunti Lischte aadrätte. Di meeschte vu däne Wahllischte sin an dr Fimf-Brozänt-Hurd hange blibe, zem Byschpel bi dr Landdagswahle z Nidersachsen un z Bayern anne 1978. Bi dr Europawahl 1979 isch di „Sunschtig bolitisch Verainigung“ Di Griene mit dr Petra Kelly un em Herbert Gruhl as Spitzekandidaten aadrätte un het 3,2 Brozänt vu dr Stimmen iberchuu. D Wahlchampfcheschtenerstattig vu iber 4,5 Millione DM het di finanziäll Grundlag fir d Organisation vun ere Bundesbartei bildet. Mit 5,1 Brozänt vu dr Wehlerstimmen isch dr Bremer Griene Lischt (BGL) anne 1979 zem erschte Mol dr yyzug in e Landesbarlemänt glunge.

Am 30. Septämber 1979 het z Sendelfenge ne Dräffe vu rund 700 Aahänger vu dr ekologische Bewegig stattgfunde, wu in dr Grindig vu dr Griene z Bade-Wirttebärg as erschtem Landesverband resultiert het. Derzue isch am 16. Dezämber 1979 z Hersel bi Bonn e Landesverband z Nordrhy-Weschtfale grindet wore.

Am 13. Jänner 1980 isch z Charlsrue d Bundesbartei „Di Griene“ grindet wore. Uf em Grindigskongräss het s Ussenandersetzige gee um di brogrammatisch Uusrichtig un um d Megligkait vun ere Doppelmitglidschaft bi dr Grine un in ere K-Gruppe, wu am Änd abglähnt woren isch. S erscht Bundesbrogramm het di Grienen as „sozial, ekologisch, basisdemokratisch, gwaltfrei“ bschribe. Noch em Sälbschtverständnis sin di ne „Anti-Barteie-Bartei“ gsii. E Gruppe um dr ehmolig CDU-Bundesdagsabgordnete Herbert Gruhl het sich wäg em Zuestrom vu linke Aktivischte bal us dr Bartei zruckzoge un het zwai Johr speter d Grindig vu dr Ökologisch-Demokratische Bartei (ÖDP) initiiert. Mit 1,5 % vu dr Stimme bi dr Bundesdagswahl am 5. Oktober 1980 hän di Griene nit in dr Bundesdag chenne yyzieg, sin aber derno bi dr Landdagswahle z Berlin (1981), z Hamburg, z Hessen un z Nidersachse (1982) iber di Fimf-Brozänt-Hurd gumpt.

Anne 1983 sin di Griene mit 5,6 Brozänt vu dr Zwootstimme un rund Abgordnete zum erschte Mol in dr Dytsch Bundesdag yyzoge. In dr Johr dernoo hän vor allem di heftige un dailwys kaotische Fligelchämpf zwische dr Fundamentalischte (d „Fundi“) un Realbolitiker (d „Realo“) um s Verhältnis zum gsellschaftlige Syschtem vu dr Bundesrepublik di effetli Wohrnähmig bstimmt. Hauptstrytpunkt isch gsii, eb di Griene Regierigsbedailigunge sotten aasträbe - un dodermit au Kompromiss in dr Bolitik yygoo - oder sich uf e strikti Oppositionsroll sotte feschtlege. Anne 1985 isch zue dr erschte rot-griene Koalition z Hesse chuu un dr Joschka Fischer isch hessische Umwältminischter wore.

Bi dr Bundesdagswahl 1987 sin di Griene uf 8,3 Brozänt vu dr Zwootstimme un 44 Sitz im Dytsche Bundesdag chuu.

Im Spotjohr 1989 sin in dr DDR verschideni bolitischi Barteien un Gruppierigen entstande. Fir d Volkschammerewahl 1990 hän si Burgerbewegige „Demokratie Jetzt“, „Initiative Frieden und Menschenrechte“ un „Neues Forum“ am 7. Februar zue dr Lischtenverainigung Bindnis 90 zämmegschlosse. Drotz ass d Burgerbewegige d Wändi stark bregt gha hän, isch ihri gsellschaftli Bedytig schnäll gschwunde un s Bindnis 90 het mit nume 2,9 Brozänt vu dr Stimme 12 Mandat iberchuu. Di „Grien Bartei in dr DDR“ het 2,0 Brozänt un acht Mandat iberchuu.

Dr Fall vu dr Muure anne 1989 isch au fir di weschtdytsche Grienen e historische Yyschnitt gsii. Bi dr Bundesdagswahl 1990 sin d Stimmen in dr alte Bundesländer mit em ehmolige Wescht-Berlin un in dr neie Bundesländer mitsamt Oscht-Berlin in drännte Wahlbiet uuszellt wore. Die aimolig Sunderregelig hän di Griene erscht sechs Wuche vor dr Wahl dur e Chlag vor em Budesverfassigsgricht duregsetzt ghaa– un sin jetz dodraa hange blibe. Andersch wie di anderen im Bundesdag verdrättene Barteie hän si nit vor dr Wahl mit ere „Schwesterbartei“ fusioniert, "Di Griene" sin z Weschtdytschland aadrätte un e Lischt "Bindnis 90/Grieni – Burgernebewegig" z Oschtdytschland. Fir d Meehait vu dr Griene het s vor em Muurefall kai „Dytschi Frog“ gee. D Zweestaatligkait isch no bis zue dr Volkschammerewahl 1990 nit in Frog gstellt wore, ere Widerverainigung het mer skeptisch gsääne oder abglähnt. Bi dr Bundesdagswahl 1990 hän di weschtdytsche Griene mit em Slogan „Alli schwätze vu Dytschland. Mir schwätze vum Wätter“ gworbe. Si hän dodermit di Wältwyt Klimaufwermig welle thematisiere, sin aber bi dr Wehler nit dermit aachuu. Mit 4,8 Brozänt vu dr Stimme hän si dr Yyzug in dr Bundesdag verbasst. Im oschtdytsche Zellbiet het Bindnis 90/Grieni dergege 6,0 Brozänt un acht Bundesdagsmandat iberchuu. Ai Dag no dr Bundesdagswahl 1990 hän di wescht- un oschtdytsche Griene fusioniert un am 21. Septämber 1991 isch dur d Verainigung vu „Demokratie Jetzt“, dr „Initiative Frieden und Menschenrechte“ un Dail vum „Neuen Forum“ d Bartei Bindnis 90 entstande.

No dr Bundesdagswahl 1990 isch iber en Änd vu dr Bartei spekuliert wore. S Wahldebakel un di aagsträbt d Fusion mit em Bindnis 90 hän di Griene zuen ere Iberbriefig vu ihre brogrammatischen Uusrichtig un ihre, innerbarteilige Strukture zwunge. D Kurkorrekture, wu vorgnuu wore sin, hän 1990/1991 zue Barteiuusdritt vu brominänte Verdrätter vu dr Fundi un dr Ekosozialischtegfiert (unter anderem d Jutta Ditfurth, dr Rainer Trampert un dr Thomas Ebermann), wu bishär zamischt d Meehait im Bundesvorstand un uf dr Bundesdelegierteversammlige gstellt ghaa hän. Dr Uuszug vun eme Dail vum linke un radikalekolosche Fligel het uf dr andere Syte derzue gfeirt, ass d Neioriäntigerig vu dr Bartei no schnäller gangen isch.

Am 14. Mai 1993 hän si Bindnis 90 un Di Griene zue dr Bartei Bindnis 90/Di Griene zämmegschlosse. Gegen alli Hoffnige bi dr Fusion hän ehmoligi DDR-Burgerrächtler bal iber e Marginalisierig vu dr oschtdytsche Landesverbänd kritisiert.

Bi dr Bundesdagswahl 1994 isch di fusioniert un reorganisiert Bartei Bindnis 90/Di Griene uf 7,3 Brozänt un 49 Mandat im Bundesdag chuu. Fraktionsvorsitzer sin dr Joschka Fischer un d Kerstin Müller wore, mit dr Antje Vollmer hän di Griene zem erschte Mol e Vizebresidänti vum Dytsche Bundesdag gstellt.

Wu di Griene uf ihrem Barteidag z Magdeburg d Forderig no dr Lupfig vum Benzinbryys uf fimf DM pro Liter ufgstellt ghaa hän, isch s in dr Folg zuen ere vierjehrige Serie vu Wahlniderlage chuu.

E nei Kapitel isch mit dr Bildig vu dr erschte Rot-Griene Koalition uf Bundesebeni no dr Bundesdagswahl 1998 ufgschlaa wore, wu Bindnis 90/Di Griene 6,7 Brozänt vu dr Stimme iberchuu het. Dr Joschka Fischer isch Usseminischter un Vizechanzler wore, d Andrea Fischer Gsundhaitsminischteri un dr Jürgen Trittin Umwältminischter. No dr BSE-Krise (Rinderwahn) im Jänner isch d Andrea Fischer zruckdrätte un isch dur d SPD-Bolitikeri Ulla Schmidt ersetzt wore, derfir isch d Renate Künast Noofolgeri vum Bundeslandwirtschaftsminischter Karl-Heinz Funke (SPD) woren as Bundesminischteri fir Verbruucherschutz, Ernehrig un Landwirtschaft.

In dr 14. Wahlperiode (1998–2002) sin d Ekostyyr, Reforme vum Staatsaagherigkaitsrächt, di Yydrait Läbespartnerschaft, dr mittelfrischtig Uusstiig us dr Atomenergy un s Erneierbari-Energie-Gsetz (EEG) bschlosse wore. Heftigi Kritik het s unter dr aigene Mitglider un Wehler an dr Remilitarisierig in dr Ussebolitik gee mit dr Bedailigung am Kosovochrieg un em Afghanistanchrieg, derzue au an e huffe Kompromis mit dr SPD. Dr „Atomkonsäns“, wu ne Uusstiig bis 2021 vorgsääne het, isch innerhalb vu dr Bartei as nit schnäll gnue kritisiert wore. S isch in dr Folg zuen ere Wälle vu Barteiuusdritt chuu. E Stimmigsumschwung het sgee, wu d Bundesregierig 2002 s abglähnt het, bim Irakchrieg mitzmache.

Churz vor dr Bundesdagswahl 2002 isch e nei Grundsatzprogramm mit em Titel „D Zuechumpft isch grien“ verabschidet wore, wu d Eckpinkt vu griene Positione zue dr Themene Ekology, Demokraty un Wrtschaft nei bstimmt het. Bi dr Bundesdagswahl im Septämber 2002 hän di Griene 8,6 Brozänt vu dr Stimme iberchuu. Dodermit het s wider fir e Regierigsbildig mit dr gschwechte SPD glängt. Dr Hans-Christian Ströbele het im Berliner Wahlchrais Friedrichshain-Kreuzberg-Prenzlauer Berg-Oscht s erscht Diräktmandat fir Bindnis 90/Di Griene gwunne. Bis zue dr Landdagswahl z Schleswig-Holstein im Februar 2005 hän di Griene bi allne Landdagswahlen un bi dr Europawahl 2004 derzuegwinne chenne, ainewäg hän si bis 2005 sämtligi Regierigsbedailigunge in dr Länder verlore. Bi dr Landtagswahl z Sachse 2004 sin di Grien mit 5,1 Brozänt zum erschte Mol syt 1998 wider in e oschtdytsch Landesbarlemänt yyzoge (abgsääne vu Berlin). Kritik het s aber gee an dr vu dr Griene mitdraite Agenda 2010, speziäll an dr sozialbolitische Hartz-Reforme, au wel die ohni greßeri gsellschaftligi Debatten as „alternativlos“ verchindet wore un im Widerspruch zum Etatismus vu dr vorhärige Wahlchämpf un dr Forderige in dr Oppositionszyt gstanden isch.

Bi dr Bundesdagswahl 2005 het d Bartei ihre Ergebnis vu 2002 nume knapp verfählt, Rot-Grien het aber klar d Meehait verlore, sällewääg isch s zue dr Bildig vun ere Große Koalition unter dr Fierig vu dr CDU chuu. Mit 51 Sitz hän di Griene jetz näbe dr FDP un dr Linke di chlaischt vu dr drei Oppositionsfraktionen im Dytsche Bundesdag bildet.

Mit dr Wahl zue dr Bremische Burgerschaft 2007 sin si zum erschte Mol syt 2005 wider in Regierigsverantwortig uf Landesebeni chuu. No dr Burgerschaftswahl z Hamburg 2008 isch s zue dr erschte schwarz-griene Regierigskoalition uf Landesebeni unter em Ole von Beust chuu, wu im Novämber 2010 aber vu dr Griene ufglest woren isch.

Bi dr Bundesdagswahl 2009 hän Bindnis 90/Di Griene mit 10,7 Brozänt vu dr Zwootstimme s bescht Ergebnis in ihre Gschicht iberchuu, dur d Schwechi vu dr SPD hän si aber kai Machtoption ghaa. Wel d FDP un di Linke no sterker gsi sin, hän di Griene wider di chlaischt vu dr fimf Fraktionen im Bundesdag gstellt. Di bode Spitzekandidate, d Renate Künast un dr Jürgen Trittin, sin Fraktionsvorsitzer wore.

No dr Bundesdagswahl hän di Griene bi fascht allne Landdagswahle un in dr Umfroge arg zueglait. Bi dr Landdagswahl z Bade-Wirttebärg im Merz 2011 händ i Griene mit 24,2 Brozänt vu dr Stimme s bescht Ergebnis uf Landesebeni iberhaupt iberchuu. Noch em Abschluss vun eme Koalitionsverdrag mit dr SPD, wu hinter ene glägen isch (23,1 Brozänt), isch dr Winfried Kretschmann dr erscht grien Minischterbresidänt vu Dytschland wore. Koalitione mit dr SPD sin di Griene zwische 2010 un 2013 au z Nordrhy-Weschtfale, z Rhyland-Pfalz, z Schleswig-Holstein un z Nidersachsen yygange. Vu 2009 bis 2012 hän d CDU, d FDP un di Grieni im Saarland di erscht sognännt Jamaika-Koalition bildet. Syt dr Landdagswahl in Mecklenburg-Vorpommern 2011 sin di Griene zum erschte Mol in allne 16 dytsche Länderbarlemänt verdrätte.

Recherche vum "Spiegel" im Barteiarchiv vu dr Grienen un e effetligi Debatte zue dr Verleihig vum Theodor-Heuss-Bryys 2013 an dr Daniel Cohn-Bendit hän im Mai 2013 e Debatte um d Roll vu dr "Bundesarbeitsgemeinschaft Schwule, Päderasten und Transsexuelle" (BAG SchwuP) in dr Bartei in dr frieje 1980er Johr uusglest. Dr Barteivorstand het uf di effetli Diskussion reagiert, indäm er em Bolitikwisseschaftler Franz Walter im Juni 2013 dr Ufdrag gee het, dr Yyfluss vu Pädophilegruppe in dr achtzger Johr uf d Bartei z untersueche. D Bartei unterstitzt s Forschigsprojäkt vu dr Universitet Göttingen mit rund 200.000 Euro. Dr Bricht soll Ändi 2014 vorlige.

Wu di Grienen im Spotjohr 2010 un im Friejohr 2011 in e Dail Umfroge vor dr SPD gläge sin un glychtzytig Rot-Grien e Meehait ghaa het, isch s in dr Medie ne churzi zue Spekulationen iber e grine Chanzlerkandidat fir d Bundesdagswahl 2013 chuu, wu vu dr Bartei aber zruckgwise woren isch.

Vor allem d Haltig vu dr Griene iber drei Johrzehnt zum Atomstrom het no dr Nuklearkatastroph vu Fukushima derzue gfiert, ass di Grienen in Umfroge 2011 as di glaubwirdigscht Bartie gulte hä nun as diejenig, wu d Wehler am beschte wisste, was fir Positione si verdrätte duet. Näbe Fukushima het au d Finanzkrise ab 2007 Zwyfel an ere Bolitik vum bloße Wytermache gsterkt. In dr Sunntigsfrog hän di Griene im Friejohr 2011 Ergebnis vu bis zue 28 Brozänt iberchuu, eso vil wie no nie, un sin zytwys bis zue fimf Brozäntpinkt vor dr SPD gläge. Die Wärt hän nit nume derzue gfiert, ass d Effetligkait zum erschte Mol iber e griene Chanzlerkandidat dischpetiert het, sunder au ass di Griene as e neji Volksbartei aagsääne wore sin, was grieni Bolitiker aber zruckgwise hän.

Wu ne chlaine Barteidag im April 2012 d Urwahl vun eme quotierte Spitzeduo megli gmacht het, hän di baide Vorsitzer vu dr Bundesdagsfraktion, dr Jürgen Trittin un d Renate Künast, d Barteivorsitzeri Claudia Roth, d Bundesdagsvizebresidänti Katrin Göring-Eckardt un elf Basisverdrätter ihri Kandidaturen aagchindet. Bi dr Wahl im Oktober 2012 hän di 59.266 Barteimitglider maximal zwoo Stimmechenne abgee, doderby het zmindescht ai Stimm fir e Frau mießen abgee wäre. D Wahlbedailigung isch bi dären Urwahl, wu zum erschte Mol e dytschi Bartei ihre Spitzekandidat bstimmt het, bi 61,73 Brozänt gläge. Dr Jürgen Trittin un d Katrin Göring-Eckardt sin gwehlt wore.

Uf europäischer Ebeni isch Bindnis 90/Di Griene mit andere griene Barteie zur Europäische Griene Bartei zämmegschlosse, wu d Mitglider dervu im Europäische Barlemänt zur Fraktion Di Griene/Europäischi Freji Allianz (Grieni/EFA) ghere. Derzue isch Bindnis 90/Di Griene Mitglid vu dr Global Greens un im Netzwärch Europäischi Bewegig.

Bi dr Europawahl 2009 het Bindnis 90/Di Griene 12,1 Brozänt un dodermit 14 Abgordnetesitz iberchuu, wu in dr Gsamtfraktion Grieni/EFA e dytschi Delegation bilde. Delegationslaiter isch dr Reinhard Bütikofer, wu au ain vu sibe Stellverdrätter vu dr Fraktionsvorsitzer isch. Dr Daniel Cohn-Bendit isch e Integrationsfigur vu dr europäische Griene. Är isch Mitglid vu dr dytsche un au vu dr franzesische Griene. Dr Cohn-Bendit isch syter anne 1994 Mitglid vum Europabarlemänt. Z Dytschland isch er 2004, z Frankrych 1999 un 2009 griene Spitzekandidat gsii. Syt 2002 isch ain vu dr baide Fraktionsvorsitzer, syt 2009 zämme mit dr Rebecca Harms, au vu Bindnis 90/Di Griene.

Vu 1999 bis 2004 isch d Michaele Schreyer in dr Kommission Prodi Huushaltskommissari gsii. Si isch dodermit di erscht un bishär ainzig Verdrätteri vu Bindnis 90/Di Griene in dr Europäische Kommission gsii.





</doc>
<doc id="19291" url="https://als.wikipedia.org/wiki?curid=19291" title="Steinzeit">
Steinzeit

D Steiziit isch e Epoche ide Mänschheitsgschicht. Sie goot vo vor 2.500.000 Johr bis zu dere Ziit, wo d Mänsche agfange hai Metal z bruuche, was in de verschiidene Regione vo dr Wält zu verschiidene Ziite passiert isch.

D Mänsche ide Steiziit hend no kei Metal kennt, sondern hend as Hauptmaterialie Stei und Holz und au Chnoche, Gweih, Fääli, Muschleschale und anderi Sache us der Natur bruucht. 

Me teilt d Steiziit ii in d Altsteiziit (s "Paläolithikum"), d Mittelsteiziit (s "Mesolithikum") und d Neusteiziit (s "Neolithikum").

Ide Altsteiziit sind Mänsche no Jeeger und Sammler gsi un wichtegi Wärkzüüg si am Afang vo däm Ziitalter eifachi Fustkeil gsi, wo us handlige Stei usegschlage worde si.

Im Mittelpaläolithikum hai im europäische Ruum d Neandertaler gläbt, und die erste modärne Mensche hai sich vor 90.000 Johr vom Noche Oste us gege Norde afo usbreite.
Es si immer no Jeeger- und Sammlerkulture gsi, wo sech aber aber vo de altpaläolithische Kulture dur d Art, wie me Wärkzüüg gmacht het, underschide händ: Vom Füürschteimocke si flachi Steiblättli abgschlage worde, wo me dänn drus Mässer, Schaber, Pfiilspitze und anderi fiini Gräät gmacht het.

Vo dere Epoche kennt mä au die erschte Kunstwärk – wie öbben i der Hööli vo Lascaux und d Venus vo Willedorf – und au Musiginstrumänt. D Lüt hai ihri Dote begrabe und hai enä Sache mit in s Grab ge, was eim loot vermuete, ass si ä Vorstellig vom ä Läbe noch em Dod gha hai.

Das isch e ender churzi Übergangsperiode gsi. D Mensche sind meh und meh a gwüssen Oorte blibe, ihri Wärkzüüg sind komplexer worde (Säägene usw.) und mä cha regionali Kulture underscheide, wie d «Maglemose-Kultur» oder d «Ertebölle-Kultur». Mä findet us dere Ziit Hiwyys druff, as me langsm brobiert het Dier z züchte, Pflanze azbaue und Cheramik z mache.

I de Neusteiziit hend d Lüüt algemin in Dörfer afo wohne und Dier züchte und Pflanze uf Fälder z zie. Mä redet vo dr «Neolithische Revolution», wo dr Afang vo der Landwirtschaft und vom sässhafte Läbe brocht het.

Z Mesopotamie het die Entwicklig öbbe vor 11.000 Johr agfange, in Mitteleuropa aber erst fümf- oder sächsduusig Johr spöter, und bi de amerikanische Indianerkulture isch bi ihrer Entdeckig dur d Europäer vor fümfhundert Johr d Läbensart immer no «steizitlig» gsi. Hützudag git s nume no chliini Kulturkreis uf dr Ärde, wo chuum Kontakt mit ihrer Umwält hai und deils no es Läbe wie i der Steiziit füere.

Die erste Versüech, Metal z verarbeite, si scho im Neolithikum gmacht worde, vor allem mit Guld, Silber und Chupfer, wo me mängisch in ere Form gfunde het, das me se grad chalt mit Hämmer het chönne forme. Die Roostoff si aber z weich gsi zum drus Waffe oder schwäri Wärkzüüg mache, und die sältene Material het me für wärtvolli Sache brucht. Erscht i dr Epoche, wo Bronzezit heisst, isch es denn glunge, mit ere bessere Technik gueti Metallgrät z mache.

Bekannti Fünd vo guet erhaltene jungsteiziitlige Mensche si öbbe der "Kennewick-Ma" und dr Ötzi.



</doc>
<doc id="19298" url="https://als.wikipedia.org/wiki?curid=19298" title="Pyramide">
Pyramide

Pyramide bezeichnet:



</doc>
<doc id="19299" url="https://als.wikipedia.org/wiki?curid=19299" title="Pyramide (Bauwerk)">
Pyramide (Bauwerk)

Ä Pyramide in dr Architektur isch ä Struktur won ä viereggigi, hüfig ä quadratischi Basis und vier dreieggigi, sältener trapezoidi Siite het, wo im enä schrege Winkel vom ä zentrale Spitz oder erä horizontale Plattform zum Grund abfalle. 

Historisch si Pyramide in vile Kulture baut worde: im alte Ägypte, im Sudan, z Ethiopie, in Westasie, Griecheland, Zypere Italie, Indie, Thailand, Mexiko, in Südamerika und uf ä baar Insle im Pazifik. Am beste bekannt sie die ägyptische und zentralamerikanische Pyramide.

In dr Modärne wird d Pyramideform sälte bruucht. S bekanntiste Bispil isch d Glaspyramide im Innehof vom Louvre, ä Deil vom Louvre Museum, won ä luftigi Struktur us Metall und Glas isch, im Gegesatz zu de altertümlige Pyramide, wo Ahüüfige vo Lehmziegel oder Steiblöck, en Art künstligi Bärg mit Tunnel drin, si.

Die ägyptische Pyramide si Deil gsi vo königliche Dotetämpel- und Grabalage, wo an verschiidene Stelle uf dr westlige Siite vom Nil agleit worde si. Si hai us dr Pyramide, in welere d Grabchammere gsi isch, emä Dotetämpel näbedra, emä Zuegangswäg, wo zum ä chliinere Tämpel in dr Nöchi vom Nil gfüehrt het, em sogenannte Daltämpel, und wo dr Iigang zum Komplex gsi isch, bestande. Öbbe achzig Pyramideaalage si gfunde worde, die meiste von enä si zerstört und scho im Altertum uusplünderet worde.

D Cheopspyramide het im Alterdum zu de siibe Wältwunder zelt und isch s einzige, wo hüt no existiert. Sit 1979 ghöre d Pyramide vo Giseh, Abusir, Sakkara und Dahschur zum Wältkulturerbe vo der UNESCO. 
Die eltischti Pyramide isch vom König Dschoser vo dr dritte Dynastii baut worde. Es isch die sächzig Meter hochi Stuefepyramide z Sakkara und ihre Ufbau zeigt, ass sech d Pyramide us de Mastabagrabstrukture entwigglet hai. Em Dschoser siini Nochfolger hai au agfange, Stuefepyramide z baue, hai sä aber nie fertig gmacht. 

Dr Snefru, dr erst König vo dr vierte Dynastii, het z erst z Meidum ä Stuefepyramide afo baue, denn än ächti Pyramide, wo aber z steil plant gsi isch und z hoch worde wer. Dorum het mä uf öbbe fufzig Meter Höchi dr Stiigigswinkel vo de Siite verchliineret, so dass si ä Knick übercho het. S Gwicht vo dr Pyramide isch aber scho z gross gsi für d Fundamänt, Riss hai sich entwigglet und mä het d Pyramide ufgee. Es wird im allgemeine agnoh, ass die sogenannti Roti Pyramide, wo z Dahschur stoht, 104 Meter hoch und geometrisch die ersti ächti Pyramide isch, im Snefru si dritti Pyramide siig. 
Em Snefru siini Nochfolger, dr Cheops (Chufu), dr Chefren (Chafre) und dr Mykerinus (Menkaure) hai die berüehmte Pyramide z Giseh baut. Im Cheops siini isch mit erä Höchi vo 147 Meter die grössti, im Mykerinus siini mit 109 Meter die chliinsti. Die Pyramide si ganz us Stei baut und im Lauf vo dr Ziit hai d Bewohner vo Kairo, wo Stei bruucht hai, d Verschalig, wo usem qualitativ beste Stei gmacht gsi isch, abdrait und in ihre Hüüser verbaut. Näbe de Pyramide vo de König si chliineri Pyramide für Familiemitgliider baut worde, und au hochi Beamti si in dr Nöchi begrabe worde, was ä grossi Ehr gsi isch.

D Pyramide, wo noch dr vierte Dynastii baut worde si, si chliiner gsi und au am düüre Stei isch gspart worde. Dr Senusret II. zum Bischbil, wo im Mittlere Riich gläbt het, het si Pyramide z Kahun baut. Si het us unbrennte Donziegel bestande und nume d Verschalig und die innere Chammere und Gäng si us Stei baut gsi. Im Neue Riich hai die ägyptische König ufghört, Pyramide z baue und hai sich unterirdisch im Daal vo de König in Oberägypte lo begrabe.

D Pyramide gäbe dr Wüsseschaft bis hüt vili unglösti Problem und uf die meiste Froge git s nume Antworte, wo spekulativ si, wil d Ägypter sälber nit beschriibe hai, wie und wiso si ihri Pyramide baut hai. Die Unsicherheit zieht Heerschare vo Lüüt aa, Expärte und Amateur, wo Theorie ufstelle, wo vili drvo weder Hand no Fuess hai.

Die mittelamerikanische Pyramide si im allgemeine Stuefepyramide. Wie die mesopotamische Zikkurat hai si ä Platform obe noch gha, won ä Tämpel druf baut gsi isch. Ä baar vo de Pyramide si d Grabstett vo König gsi.

Z Teotihuacán, wo in de erste zwei Drittel vom erste Johrduusig es mittelamerikanischs Kulturzäntrum gsi isch, het s nit wenig chliineri Pyramide ge und zwei grossi, d Sunnepyramide, wo 65 Meter hoch und die drittgrössti Pyramide uf dr Wält isch, und die chliineri Mondpyramide. 

Die grössti Pyramide in Mittelamerika hai d Azteke baut, es isch die Gross Pyramide vo Cholula im mexikanische Staat Puebla. In dr mexikanische Hauptstadt het mä Überräst vo dr Cuicuilco Pyramide mit emä runde Grundriss, geometrisch ä Cheigel, gfunde, und dört isch au die sächzig Meter hochi Pyramide vo Tenochtitlán.

Uf dr mexikanische Halbinsle Yucatan hai d Maya gläbt. Z Chichen-Itza hai si für ä Gott Kukulcán ä driissig Meter hoche Pyramidetämpel baut, d Tämpelpyramide z Palenque isch zwanzig Meter hoch.




</doc>
<doc id="19300" url="https://als.wikipedia.org/wiki?curid=19300" title="Sauhund">
Sauhund

Sauhund isch e Hunderasse und e gängigi Beleidigung im allemanische Sprachruum und bedütet öbbe en gruusige oder gemeine Kärli.

S Wort Sauhund setzt sich zämme us „Sau“ und „Hund“ und bezeichnet ä Hunderasse, wo hüfig zum Wildsaujage bruucht worde isch.

Öb s Schimpfwort vom Name vo dr Hunderasse härchunnt, ob s sich villicht au vom hochdytsche "Schweinehund", was etwa s glyche bedytet, herleitet oder öb s Wort „Sau“ em „Hund“ as Verstärkig voragstellt worde isch, wie das au bi andere Schimpfwörter nit sälte gmacht wird, z. B. «Säuniggel-Sauigel», «Saukärli», odr aber bi gwöhnlige Wörter wie «Sauhitz», isch ungwüss.

De "inneri Sauhund" wird als Metaffere bruucht, zum öpis z beschriibe, wo en Mensch innerlich hindered, öpis z mache, woner eigentlich sött mache. Schafft ers dänn trotzdem, so seit me; er hät de inneri Sauhund überwunde.


</doc>
<doc id="19305" url="https://als.wikipedia.org/wiki?curid=19305" title="Taiwan">
Taiwan

Taiwan bezeichnet



</doc>
<doc id="19338" url="https://als.wikipedia.org/wiki?curid=19338" title="Royan">
Royan

Royan isch ä Schtadt in de Region Poitou-Charentes, in Frankriich, ganz gnau im Departement Charente-Maritime, gàr nïtt so witt vo Bordeaux (97 km).

Royan isch emol ä mondäne Badort gsi. Im Zweite Wältchrieg isch bim enä amerikanische Luftagriff am 5. Januar 1945 d Stadt, wo vo dütsche Truppe bsetzt gsi sich, fast vollständig zerstört worde. In de 1950er und 1960er Johr isch si uf emä ganz neue Grundriss noch de Regle vo de modärne Architektur wider ufbaut worde, wil s französische Ministerium für Wiiderufbau Royan zum enä „Laboratorium für städtebauligi Forschig“ erklärt het. Au d Chille "Notre Dame", wo über d Innestadt use stoht, isch us em Baustoff vom 20. Johrhundert, em Beton, baut worde.



</doc>
<doc id="19339" url="https://als.wikipedia.org/wiki?curid=19339" title="Bolivien">
Bolivien

Bolivie (span. "Bolivia" [], isch noch em Bolívar so gnennt worde, uf Quechua und Aymara au "Qullasuyu") isch e Binnestaat z Südamerika. Es gränzt im Weste an Peru und Chile, im Süde an Argentinie und Paraguay, im Oste und Norde an Brasilie.
Bolivie isch eins vo de ermste Länder in Südamerika. Öbbe 72% vo der Bevölkerig si Indianer, die ermsti Bevölkerigsschicht, 27,5% si Mestize. Dr Räst stammt zum grösste Deil vo de spanische Koloniste ab und kontrolliert ä grosse Deil vo dr bolivianische Wirtschaft.

Dur Bolivie gönge zwäi groossi Chettene vo de Ande, wo wit usenander ligge und Spitze het, wo hööcher as 6500 m si (Sajama 6542 m, Illimani 6439 m). Zwüsche de Chettene lit s zentrale Hoochland, dr Altiplano, wo 3000 bis 4000 m hooch isch. Das Gebiet, wo au Däil vo de Noochberländer Peru und Argentinie drzueghööre, isch s äigetlige Kärnland, wo öbbe 80 Brozänt vo alle Bolivianer lääbe, au wenn s nume öbbe e Driddel vo dr Flechi vom Land usmacht. Zwüschen em Ostabhang vo de Ande und em ostbolivianische Bärgland ligge d Yungas uf ere Hööchi zwüsche 1200 und 1800 m ü. NN.

D Llanos mache dr grösst Däil vo dr Flechi vo Bolivie us und gönge vom ostbolivianische Bärgland bis an d Gränze vo Brasilie und Paraguay. Es isch e dropisch-häisses Diefland, wo nume dünn besiidlet isch und es het din die drochnige Savanne vom Gran Chaco und die dropische Räägewaldgebiet vo Amazonie.

Zmizt im Altiplano lit dr Titicacasee, dr höggsti See uf dr Wält, wo kommerziell schiffbar isch. D Gränze zum Noochberland Peru goot dur d Middi vom See.

Dr Salar de Uyuni isch e groossi Seenswürdigkäit z Bolivie. Er isch dr grössti Salzsee uf dr Wält und het e Flechi vo 12'000 km².


</doc>
<doc id="19342" url="https://als.wikipedia.org/wiki?curid=19342" title="Towel Day">
Towel Day

De Towel Day (alem. "Handtuech-Tag") isch en Gedenktag zur Ehr vom britische Autor Douglas Adams, wo am 11. Mai 2001 gstorbe isch. De Towel Day findet sither jedes Jahr am 25. Mai statt.

A dem Tag träged d Fans es Handtuech mit sich ume, das isch en Remineszänz as Buech Per Anhalter durch die Galaxis, wo Handtüecher vom Autor drin als ungemein praktischi Sache beschribe werded und so zimlich s Nützlichschte sind, was mer uf Reise durs Universum debi chan ha.

S'Originalzitat, wo sich uf d'Grossartigkeit vu Handtüecher beziegt, findet sich im 3. Kapitel vu im Adams sinem Buech The Hitchhiker's Guide to the Galaxy (dt. "Per Anhalter durch die Galaxis"). 

In sällem ultimative Reisefüehrer un Wikipedia-Vorbild stoht zum Lemma 'Handtuech' (do in dr alemannische Ibersetzig vom englische Original): 
Be der Uuswahl vom Tag hed keis historischs Datum en Rolle gspilt, vilmeh isches en Kompromiss gsi us em Wunsch, möglichscht bald nachem Tod de Gedenktag z begoh, un de Notwendigkeit, gnue Ziit z ha zum die Nachricht um de Globus zschicke. De 25. Mai hed sich uf das abe als Towel Day etabliert.

Anderi Termin, wonen Bedütig in Bezug uf de Douglas Adams hend sind de 11. Februar (de 42. Tag vom Joor), sin Geburtstag (11. März) oder sin Todestag (11. Mai).
Die send für 2002 als noii Termin für de Towel Day diskutiert worde, aber ned akzeptiert.



</doc>
<doc id="19343" url="https://als.wikipedia.org/wiki?curid=19343" title="Aare">
Aare

D Aare isch e Fluss i dr Schwiiz.

D Aare louft vo der Kwelle im Grimselgebiet i den Alpe dur d Kantöön Bärn, Soledurn und Aargau und mündet bi Choblez in Rhy.

Si het e Lengi vo 291 Kilometer und isch dr längschti Fluss, wo vo dr Kwelle bis zur Mündig ganz i dr Schwiiz isch.

Vo ganz oben i de Bärge bis z’underscht am Rhy het dr Fluss es Gfäll vo 1565 Meter.

Sis Yzugsgebiet het e Flechi vo 17'620 Kwadratkilometer.

Dr middlere Abfluss vo der Aare isch bi 590 Kubikmeter Wasser pro Sekunde.
Im Grimselgebiet foot d Aare am Ober- und am Unteraargletscher aa, wo oben a Guetanne ligge. Si lauft der Schluchten und änggi Plätz im Bärgtaal und Stauseen aben und chunt am Änd dur d Aareschlucht, wo tüüf i d Felse ygschnitten isch, das isch grad oben a Meiringe. Dä schmal, tüüf Schlitz im Bäärg isch en Attrakzioon für d Turischt.

Bi Brienz mündet d Aare i Brienzersee und z Interlake chunt si wider drus use. Churz nacher mündet d Lütschine i si ine. Drufabe chunt dr Fluss mit em Kanal für d Schiff i Thunersee, wo au d Kander (mit dr Simme und dr Ängstlige) drymündet.

Vo Thun a flüsst d Aare dur s breiten Aaretal bis uf Bärn. Bi Belpmoos münde d Gürbe und d Giesse zämme id Aare. I dr Stadt Bärn macht die e Boge um d Altstadt, wo bi Hochwasser öppe mol d "Matte" ungen am Schwellemätteli chli nass wird. Es bitzeli witer unge het’s drüü Mäander um d Ängihalbinsle, und nocher wird de Fluss im Wohlesee gstaut.

Nach der Iimündig vo dr Saane bi Oltige wird d Aare sit dr Juragwässerkorrekzioon dure Hagneck-Kanal i Bielersee umgleitet. Bi Nidau chunt si us em See use und louft düre Nidau-Büüre-Kanal und churz vor Büüre wider i ihres alte Flussbet zrugg. Di alti Flussschtrecki zwüsched Aarberg und Büüre, di sogenannti "Alti Aare", isch e länge Rieme mit ere gschützte Naturlandschaft. D Strecki vo Nidau a abwärts bis uf Soledurn isch dr einzig Abschnitt vo dr Aare, wo me mit em Schiff druff cha fahre; bi Port isch es Wehr mit ere grosse Schiffschleuse. I däm Teil vo de Aare isch nach dr Yschzyt de «Solothurner See» gsi, wo den mit dr Zyt wägem Gschieb vo de Flüss verlandet isch; hüt lyt do en grossi Ebeni.

Bi Luterbach mündet d Ämme id Aare.

Dr Fluss isch beliebt für s Wasserfahre, und er chunt a mängem bekannte Pontonierort verby: bi Aarwange, Murgete, Aarbig, Schönewerd, Aarau und Brugg und no an andere Plätz. 

Unden a Wildegg isch s alte, tradizioonsryche Bad Schinznach; das ghört mit dr ehemolige Gmeind Schinznach-Bad sit em 1. Jänner 2010 zu dr Stadt Brugg.

Bi Alteburg und Brugg lauft d Aare dur en schmali Schlucht, und chly spöter nimmt si s Wasser vo der Rüüs und denn vo der Limet uf; drum sait me dr Gegend um Brugg au s "Wasserschloss vo dr Schwiz".

Vo Brugg wäg flüsst d Aare dur en Klus im Jura gäge Norde, si chunt bi Döddige in Stausee vo Chlingnau und mündet gly drufabe zwüsched Felsenau und Choblez, wisawi vo Waldshuet, nach der Stroossebrugg vo Felsenau in Rhy.

Bi dr Mündig isch d Aare mit iirne durchschnittlich 590 Kubikmeter Wasser pro Sekunde eigentlech dr gröösser Fluss als dr Rhy, wo numen öppe 440 Kubikmeter derzue bringt. Sid der antike Zyt seit men em wytere Flusslouf undedra aber halt doch au «Rhy».


</doc>
<doc id="19344" url="https://als.wikipedia.org/wiki?curid=19344" title="Chile">
Chile

Chile (gsproche "Tschiile", spanisch ; amtlig "República de Chile", dütsch: Republik Chile) isch e Staat im Südweste vo Südamerika, wo sich öbbe in Nord-Süd-Richtig zwüsche de Breitegrad 17° 3′ S und 56° 30′ S erstreckt.

Chile gränzt im Weste und Süde an ä Pazifik, im Norde an Peru, im Nordoste an Bolivie und im Oste an Argentinie. Drzue zele zum Staatsgebiet d Osterinsle (Rapa Nui), d Insle Salas y Gómez, d Juan-Fernández-Insle (wo d "Robinson-Crusoe-Insle" drzueghört), d Desventuradas-Insle und im Süde d Ildefonso-Insle und d Diego-Ramirez-Insle. Usserdäm beasprucht Chile e Deil vo der Antarktis. Vo de Form här isch Chile e schmaals, aber öpe 4300 Kilometer langs Land. Im West-Ost-Verlauf isch uf de ainte Syte d Küschte vom Pazifik, uf de andere de Gebirgszug vo de Ande.

Sit 1932 het Chile demokratisch gwehlti Regierige gha: bis 1952 si die Radikale an dr Macht gsi, denn het dr Populist Ibáñez del Campo für sächs Johr gregiert, druf isch 1958 dr Konservativ Jorge Alessandri gwehlt worde, wo 1964 vom liberale Christdemokrat Eduardo Frei abglöst worde isch. Dä het soziali und wirtschaftligi Reforme duregfüehrt und isch vo dr Lingge agriffe worde, wil er nit wiit gnue, und vo dr Rächte wil er z wiit gange siig. In dr zweite Helft vo siiner Amtsziit isch s Land in ä diefi Rezession gfalle. Dr Sozialist Salvador Allende – är het vorher scho drümal erfolglos kandidiert –, wo 1970 trotz erä PR-Kampagne gegen en vo dr CIA uf em Hintergrund von erä wachsende Arbetslosikeit gwehlt worden isch, isch vo dr kapitalistische Rächte wirtschaftlig bekämpft worde, wo ihr Kapital usem Land gschmugglet het. Dr Allende het brobiert, dr Zsämmebruch vo dr chilenische Wirtschaft z verhindere, und het ä groose Deil vo de Banke und wichtigi Industrie nationalisiert oder vom Staat us lo kontrolliere. Das het im Allende siim erste Johr zum ä Absinke vo dr Arbetslosikeit und erä Vergrösserig vo dr Produktion gfüehrt. Wil aber ä Deil vo de enteignete Industrie amerikanische und andere usländische Firme ghört het, het die amerikanischi Regierig unter em Richard Nixon die internationale Kredit für Chile afo speere und d CIA het ä Kampagne für d Destabilisierig vo dr sozialistische Regierig finanziert. Vo 1972 aa isch Chile wirtschaftlig vor em Ruin gstande, und d Gsellschaft het sich stark polarisiert. Am 11. September 1973 het denn die chilenischi Armee mit dr Unterstützig vo dr CIA die demokratisch gwehlti Regierig gstürzt. Vom Salvador Allende hai die neue Herrscher behauptet, er haig Sälbstmord begange. Das isch 2011 dur en Obduktionsbricht bewise worde.

D Militärjunta under dr Füehrig vom General Augusto Pinochet Ugarte het sofort agfange, Lüt, wo mä von enä vermuetet het, ass si gege d Militärdiktatur siige, afo verhafte und vili drvo si ermordet worde. Die amerikanischi Regierig het vo däm gwüsst, und dr Usseminister Henry Kissinger het siine Beamte gsait, ass au wenn d Pinochet Regierig sich unerfreulig wurd benäh, si immer no besser sig für Amerika as d Regierig vom Allende. Die genau Zahl vo de Gfolterete und Ermordete under em Pinochet isch nit bekannt, aber mä dänggt, ass meh as zweiduusig umbrocht und Zähduusigi gfolteret worde sige und meh as driissigduusig us em Land gflüchtet si. In de 70er Johr isch jedi Opposition underdruckt worde, erst in de spoote 80er isch ä gwüssi politischi Beteiligung vo der Bevölkerig widr erlaubt worde.

An dr Presidäntewahl vom 5. Oktober 1988 isch denn dr Pinochet prompt nit widrgwehlt worde. Dr Christdemokrat Patricio Aylwin het en absoluti Mehrheit vo de Stimme übercho, het aber nüt gege d Meinig vom Militär chönne unternäh, aber wenigstens vo denn aa si d Presidäntschaftswahle frei gsi, und d Politik het sich langsam chönne vom Iifluss vom Militär befreie.

Z Chile isch di südamerikanisch Variante vom Spanisch Amtssprooch, wo au d Alltagssprooch isch und döt mit "Castellano" bezachnet wörd. En indigeni Sprooch z Chile isch Mapudungun, wo no öpe 35'000 Lüt schwätzid, und a dritter Stell chunnt dänn Dütsch, wo vorallem im südliche Chile vo dütsche Iiwanderer gredt wörd.

Im 1962 hät z Chile e Wältmaischterschaft im Fuessball stattgfunde. Di chilenisch Fuessballnazionalmannschaft hät dodebii de dritt Platz erraicht; da isch s beschti Ergebnis bin ere Wältmaischterschaft gsi. S Eröffnigsspiil isch z Arica und s Endspiil z Santiago de Chile gsi.

Di dütsche Iiwanderer händ s Fuuschte uf Chile broocht und es git hüt e Nazionalmannschaft und no es paar Verain, wo dä Sport betriibed. Im 1992 isch Chile Uusträgigsort vo de Wältmaischterschaft im Fuuschte vo de Mane und 2010 vo däre vo de Fraue gsi. D Wältmaischterschaft vo de U-18, die vo de Fraue und die vo de Mane, isch im 2006 vom chilenische Fuuschtballverband duregfüert wore.



</doc>
<doc id="19346" url="https://als.wikipedia.org/wiki?curid=19346" title="Ecuador">
Ecuador

Ecuador (au iidütscht "Ekuador"; span. "República del Ecuador"), isch e Republik im Nordweste vo Südamerika. 

S Land lit zwüsche Kolumbie und Peru und het 14 Millione Iiwohner.

D Hauptstadt Quito lit im Andehochland ("Sierra") uf erä Höchi vo 2800 m. Die grössti Stadt isch Guayaquil, wo in der Pazifikküsten-Ebeni ("Costa") lit.

Dr Name vom Land chunnt vom Äquator, wo sich dur s Staatsgebiet zieht. Der Grossdeil vom Land befindet sich in der südlige Hemisphäre. D Galápagos-Insle ghöre zu Ecuador und lige öbbe 1000 km westlig vo der Küste.

Dr högscht Bärg vo Ecuador isch dr Tschimborasso.

Im Oktober 2019 het's ds Ecuador Demontstratione gä. D Demontstrante wehre sech gäge d Vorgabe vom Internationale Währigsfonde.


</doc>
<doc id="19352" url="https://als.wikipedia.org/wiki?curid=19352" title="Mannheim">
Mannheim

Manne (standardditsch "Mannheim", kurpfälzisch "Mannem" oder "Monnem") isch e Stadt im badische Deil vo Bade-Württeberg. S isch mit 310 000 Ywohner nooch Stuegard die zweitgröschti Stadt vo Bade-Württeberg.

Zämme mit Ludwigshafe uf dr andere Rhysite bildet Manne e Doppelstadt mit iber ere halbe Million Ywohner im Kern un 1,3 Millione Ywohner as Agglomeration. Manne isch s Zentrum vu dr Metropolregion Rhy-Neckar mit guet 2 Millione Ywohner. D Agglomeration Manne isch dr sibtgröscht ditsch Balligsrüm.

Manne isch im üsserste Nordweste vom Bundesland Bade-Württeberg. S ligt am Dreiländereck Bade-Württeberg-Rhyland-Pfalz-Hesse. Ufgrund vu synere Lag in dr Oberrhiebeni un im induschtrielle Kernrüm vu Europa, dr sognennte Blaue Banane, isch Manne e wichtige Verchehrsknotepunkt.

Manne wird in sibzä Stadtbezirk glydert. Vo denne ghöre di folgende sechs Bezirk zu de "innere" Stadtbezirk:


Ölf witeri definiert mer als „üsseri“ Stadtbezirk:

Manne isch 766 zum erschte Mol urkundlig erwähnt worre. D Festig Manne hät de Friedrich IV. im Johr 1606 baut. E Johr druff hät mer d Stadträcht verlihe. Im 18. Johrhundert isch Manne durch de Sitz vom Kurfürscht zun re wichtige Stadt worre. Wo de Kurfürscht uff Münche gange isch, hät sälli Zit e End gha.Uff sälli „Erschti Goldeni Ära“ isch im 19. Johrhundert die „Zweiti Goldeni Ära“ gfolgt, wo d Stadt e Hafe und e Bahnhof kriegt hät.Im Zweite Wältkrieg hät s schweri Luftagriff ge.

Ergebnis vo dr Kommunalwahl am 25. Mai 2014:

Witeri:


Für Främdi isch de Mannemer Dialäkt zum Deil schwer z verstoh. Er underscheidet sich dütlig vo de andere Fränkische Dialäkt und wird numme im Stadtgebiet eso gschwätzt. Charakteristischi Wörter sin "állaa" (= alsdann, "au" los!), usserdem "heer" am Afang und "gell" am Änd vo me Satz. Mer merkt dytlig de Yfluss vom Französische, Jiddische und Rotwelsch (ener Gheimsproch vu de Bettler und Vagante).

Witeri charakteristischi Wörter sin z. B.



</doc>
<doc id="19357" url="https://als.wikipedia.org/wiki?curid=19357" title="Marilyn Manson">
Marilyn Manson

De Brian Hugh Warner (* 5. Januar 1969) esch in Canton, Ohio, USA uf d’Wält cho. Är esch besser bekannt als Marilyn Manson. Är esch Sänger und Grönder vo de Rockband Marilyn Manson. De Name Marilyn Manson setzt sech us em Name vom amerikanische Seriemörder Charles Manson ond de bekannte Marilyn Monroe zäme.

De Brian esch als Chend id "Heritage Christian School" (en sträng chreschtlechi Privatschuel) gange. Är hed denn am "Broward Community College" Journalismus ond Theater studiert.
Bevor är d’Band gröndet hed, wo ursprönglech "Marilyn Manson And The Spooky Kids" gheisse hed, hed är als Journalescht för s’Musigheftli "25th Parallel" gschaffet.
Scho gli hed är aber gmerkt, dass är ned wott öber anderi lüüt schribe, sonder sälber öbbis z'säge hed. 

Är hed ou scho in Filme mettgspellt, das esch im 1999 Der zuckersüsse Tod, im 2003 Party Monster, im 2004 The Heart is Deceitful Above All Things. im 2005 Livin in Neon Dreams und im 2006 Rise gsi. Zudem esch är im 2002 im Film vom Michael Moore, Bowling for Columbine gsi.

De Brian esch lang met de Schouspelleri Rose McGowan liiert gsi. Är hed aber denn am 3. Dezämber 2005 d'Dita von Teese ghürotet. D'Dita von Teese hed allerdengs am 29. Dezämber 2006 d'Scheidig iigreicht. De Brian esch jez met de 20 jährige Schouspelleri Evan Rachel Wood liiert.

"Ich bin zu all dem geworden, wovor ich als Kind Angst hatte. Ich habe meine Albträume übernommen, zum Beispiel vom Teufel und der Apokalypse und ich bin zu all dem geworden. Ich habe nur Angst vor Dingen, die alle für normal halten." "November 2000"


Marilyn Manson Talking ISBN 3-89602-762-X


</doc>
<doc id="19377" url="https://als.wikipedia.org/wiki?curid=19377" title="Gitarre">
Gitarre

D Gitarre isch e Saiteninstrument, wo zu de Zupfinstrument grechnet werd. Si ghört zo de Familie vo de Luute.

De Name Gitarre isch usem spanische "guitarra" () entleent, wo selber usem arabisch "qīṯāra" chunnt und schlussendli usem altgriechische "kithára" (κιθάρα) stammt. D Etymologie vom griechische Wort isch nöd bikannt. Gsait were mue no, as die antiki Kithara zo de Laiere ghört und kann Vorloiffer vo de moderne Gitarre isch.

D Gitarre bistoot baulich us zwee Tail, de Korpus und de Hals. De Korpus oder Schallchaste werd us Holz gmacht, typischi Hölzer sind Pinie, Fichte, Zedere, billigeri Modell verwendet Sperrholz oder Kunststoff, wa aber e weniger schööne Too gitt, do d Holzart en Iifluss uf de Chlang hett. D Schalldeggi und de Bode vom Schallchaste sind flach, de Zarge isch achtföörmig gschwunge, de underi Buug isch braiter as de oberi. Uf de Schalldeggi isch d Brugg uufgliimet, wo d Saitehalter und de Steg mit de Steegiilaag druufgmacht sind. De Schallchaste isch ine verstrebt, bi bessere Modell empfillt sich, as d Verstrebige för liggshändigi Gitarre andersch isch as bi Gitarre för Rechtshänder. S Etigett vom Hersteller werd im Schallchaste ine uufgchlebt, so asmers dör s Schalloch gsie und lese cha. Da Schalloch isch zentrisch aabrocht und werd i de Regle mitere Rosette verziert.

De Hals werd oben am Schallchaste aagmacht, de Aasatz werd Halsfuess oder Absatz gnennt. Uf de Hals werd s bundierti Griffbrett bifestigt. Mengi Gitarre hend bim föfte, sibete und nünte Bund wiissi Pünggt oder anderi Laagemarkierige, bi de spanische Gitarre isch da aber nöd de Bruuch. S Griffbrett fangt bim Schalloch aa. Am oberen End vom Griffbrett isch de Sattel aabrocht, wo d Saite dröber lauffed. D Längi zwösched em Sattel und dem Steg werd Mensur gnennt, da isch de Tail vo de Saite wo schwinge tuet und de Chlang erzügt. Bi de gwönliche Gitarre messt d Mensur öppe 65 Santimeeter, chan aber o chlinner sii. De oberi Tail vom Hals isch d Chopfplatte oder s Wirbelbrett mit de Stimmechanik, wo hütt i de Regle us Metall oder emene herte Kunststoff gmacht isch, well Holz sich z starch biwegt. D Wirbelchnöpf zom aaspane und lööse vo de Saite sind hinderständig. Bi de klassische Gitarre hend d Wirbelplatte hüüffig zwai Fenster, wo d Wirbel döregönd. Die hend e Loch, wo d Saite draagmacht wered. Do wege demm d Chopfplatte weniger stabil isch, döred Gitarre mit Fenster nöd mit Staalsaite uufgspannt were.

E Gitarre het sechs Saite, die drei Saite wo tüüffer tööned wered Bassaite gnennt, die drai hööchere Melodii- oder Diskantsaite. Früenner sind d Saite us Därm oder Seene vo Tier gmacht wore, hütt bi de klassische Konzertgitarre us Nylon, wobi die drai Bassaite miteme fiine Silberdroot umwigglet sind. D Stimmig vo de Saite isch E – A – d – g – h – e’ .

D Flamencogitarre unterschaidet sich nu wenig vo de klassiche Konzertgitarre. Si isch liechter baut, de Zarge isch öppe e Santimeeter schmööller. Bruucht werd Holz vo de Zypresse und Pinie. D Saite lieged nöcher am Griffbrett. Zuedem isch uf de Schalldeggi e Schlagschutz (span. "golpeador") aabroocht, well im Flamenco rhythmisch mit de Finger uf de Korpus gschlage werd. D Stimmig vo de Flamencogitarre isch gliichig wie bi de klassische.

D Westerngitarre isch tendenziell echli chlinner as di spanischi Konzertgitarre. De Schallchaste hett obe uf de aint Siite en Iibuchtig und d Saite sind us Metall. Da gitt e härtere Chlang. Well Metallsaite e staarche Zuug uf de Hals geend, werd de inedraa mioteme Metallstaab verstärcht. Mitere Schruube chha den d Saitespannig uf s Holz uusgliche were. Wege de Metallsaite werd d Westerngitarre mitem Plektrum gschlage, wääred d Konzertgitarre mit de Finger zupft werd. Westerngitarre hend dromm au e Schlagschutz, demit s Plektrum d Schalldeggi nöd verletzt. Möcht mer d Konzertgitarre mitem Plektrum spile, mue druf gachtet werde, as s Plektrum useme waichere Material gmacht isch, well sös d Nylonsaite schnell kaputt gönd wered.

D Elektorgitarre oder chorz E-Gitarre het sich us de klassische Gitarre entwicklet, isch aber aigetli en aignigs Instrument, wo no äänlich gspillt werd. Well de Schall elektronisch erzügt werd, fallt de Schallchaste ewegg, dromm hend d E-Gitarre föligi Fraihait bi de Gsaltig vom Korpus.

As Ursprungsland vo de Gitarre werd Spanie agnoo. Offebar isch dai d Vorloifferi vo der Gitarre wie bi de Luute vo de Araber öbernoo woore und denn em europäische Musiggschmack apasst wore. Aber scho vo Aafang aa, isch d Gitarre nöd nume z Spanie sondern o z Frankriich verbraitet gsii und spööter ono z Italie. Erst abem 19. Joorhundert isch d Gitarre immer mee und mee vo anderne Kulture öbernoo wore. Well d Gitarre e liisligs Instrument isch, da isch früenner mit de Darmsaite no mee de Fall gsii, isch si nöd gaignet för grossi Orchester und Uuffüerige voreme grosse Publikum ooni Mikrophon. Drumm isch si immer en Instrument vom Volch gsii und het drumm hüffig en eender schlechte Ruef ghaa, grad bi de Bruefsmusiger, und da isch e Grund, wege wa da Instrument gschichtlich historisch ase schlecht bizügt isch.

S git kai Zügnis för d Gitarre vorem Mittelalter. Di ältiste Nennige vo de Gitarre stamed usem 13. und 14. Joorhundert und zwoor us Spanie und Frankriich, wobii zwösched ere „latiinische Gitarre“ (sp. "guitarra ladina") und ere „maurische Gitarre“ (sp. "guitarra morisca", fr. "guitare moresche") underschide woren isch. Wie nööch die baide Instrument a de moderne Gitarre gstande sind und öb si tatsächlich Vorloiffer vo dere sind, isch nöd bikannt. Jedefalls isch mitem Musiginstrument, wo im Mittelalter as Giterne, Quiterne u.ä. bikannt isch, e chliini Luute bzw. e Mandola gmaint. So isch nochem Tinctoris d "Guiterre" oder "Guiterne" e katalanisches Instrument, wo wie ne Luute bisaitet und gspillt woren isch und si het e buuchige Schallkörper ghaa. Sicheri Zügnis för d Gitarre feeled bis is früeni 16. Joorhundert. Mengisch werd agnoo, as underem Name Vihuela verschidnigi Instrument gmaint wered, drunder o d Gitarre. Debii hetses zwoo Variante ggee, d "Vihuela de peñola", wo mitem Plektrum (sp. "peñola") grisse woren isch und d "Vihuela de arco", wo mitem Boge (sp. "arco") gstriche woren isch. Erst i de zwoot Hälfti vom 15. Joorhundert isch d "Vihuela de mano" öberliferet, wo mit de blosse Hand (sp. "mano") gspillt woren isch.

Ane 1507 isch z Venedig zerstmool e Buech druggt wore mit Musigstugg för d Luute, d Melodie sind i de italienische Tabulatur widergee wore. Ane 1536 het de Spanier Luys Milan e Musigbuech för d Vihuela useggee. I dem Werch hets sechs Stugg för d Gitarre, wo die ältiste bikannte Gitarrestugg sind. O de Spanier Miguel de Fuenllana het ane 1554 i sis Musigbuech för d Vihuela sechs Gitarrestugg uufgnoo. Ab de Mitti vom 16. Joorhundert sind denn vor alem z Paris Musigbüecher för d Gitarre elai usecho.

Ahand vo de Erchlärig und Zaichnige i de druggte Musigbüecher vom 16. Joorhundert waiss mer, as doozmool d Gitarre vierchörig gsii isch. Maistens het si nämmli sibe Saite ghaa, je zwoo Saite sind nebenand uufgpannt wore und sind uf de gliich Too gstimmt wore, dem sait mer e Chor. Di tüüfsti Saite isch hüffig elai uufgspannt wore. Isch si chöörig gsii, isch d Zwillingssaite en Oktaav höcher gstimmt wore. De Grund isch de, as tüüffi Saite stärcher schwinget und zwoo tüüffi Saite wööred bim Spile anenand aatetsche. D Stimmig vo de Renaissance-Gitarre isch i de Regle c-f-a-d’ gsii. D Musigbüecher hend o de Underschidd zo de Vihuela aggee, nämmli, as d Gitarre chlinner sai und di höchst und die tüüfst Saite feelid. Zaichnige i dene Büecher zaiget oo, as d Renaissance-Guitare - so werd si i de Forschig hüüffig gnennt - a de hüttige Gitarre zimmli gliche hett.

Die Musigbüecher usem 16. Joorhundert bischriibet o d Spillwiis. Bis is uusgendi 15. Joorhundert nämli, sind d Zupfinstrument mitem Plektrum grisse wore. Drom het mer nume chöne en anzelne Too ufzmool zupfe, oder me hett meriri Saite geschrummt. Im Aafang hett mer bim Fingerspiil nume de Tuume und de Mittelfinger bruucht, so as mer zwee Töö gliichzittig het chöne spile. De Spanier Miguel de Fuenllana het as erste denn de Wechselschlag bischribe und o gmaint, ass da di besti Spilltechnik sai. De Wechselschlag, wo de Zaig- und de Mittelfinger abwechsligswiis e Saite zupfet, isch no hütt d Grundlaag vom Gitarrespiil.

So geg 1600 isch di fööfchöörigi Gitarre uufchoo. Zwoor hets scho früenner mengisch Gitarre ggee mit mee Saite, aber um 1600 het sich di „Spanischi Guitarre“ (sp. "Guitarra Española", it. "Chitarra Spagnuola") - wie si ab dere Zitt gnennt woren isch - döregsetzt. D Stimmig vo de Saite isch wi di hüttigi gsii, nume as di tüüfsti E-Saite gfeelt hett, aso A-d-g-h-e’.

De Spanier Joan Carles y Amat hett ane 1596 e musigtheoretisches Buech useggee för Gitarreakkörd. Er hett mit Zaichnige, Tabulature und Erchläärige die 24 Akkörd vo de je 12 Dur- und Moll-Tonarte bischribe wiemersi uf de föfchörige Gitarre spillt. Da Buech isch z Europa zimmli vill nochedruckt wore. D Italiener hend drufabe s "Alfabeto" erfunde, wo di verschidnige Akkörd mit de Buechstabe vom Abece bizaichnet wore sind. Im Gegesatz zom systematisch-theoretische Buech vom Amat, hend si die wichtigste Akkörd mit der erste Buechstabe bilait, so A för G-Dur, B för C-Dur, C för D-Dur, D för A-Moll etc. E paar Akkörd vom Amat sind nöd uufgnoo wore, well si i de Musig nume selte vorchömed oder praktisch nöd hend chöne ggriffe were, deför hets no Variante vo de wichtigste Akkörd ggee, wie C-Dur. Die Akkörd hend chöne vo oben abe - aso vom tüffste Too zom höchste - gschrummt were oder vo une ufe. Die Akkördbüecher sind vor alem för Laie denkt gsii, wo nöd hend chöne Noote lese, zom Biglaite vo Lieder und Tänz.

Ab de Mitti vom 17. Joorhundert hend den Komponiste aafange gschrummti Akkörd mit Melodie verbinde oder o d Akkörd zerlegge, da haisst, en Akkord isch nöd aifach gschrummt wore, sondern ali Töö vom Akkord sind anzel nochenand zupft wore. Somit isch de Grundstai vom hüttige Gitarrespiil glait wore.

Um 1750 isch di Spanischi Gitarre um e Choor erwitteret woore, aber scho bald het me aafange, d Saite anzel uufzüche, so ass si numeno sechs statt zwölf Saite ghaa het, o d Form vo dere Gitarre isch a de hüttige klassische Gitarre scho zimmli äänlich gsii.

Geg s End vom 18. Joorhundert het di Klassischi Musig o d Bruefsgitarriste inspiriert und Paris het sich im iigende 19. Joorhundert zomene Zentrum för klassischi Gitarre entwicklet. Die namhaftiste Gitarriste hend doozmool z Paris glebt, so d Italiener Ferdinando Carulli (1770-1841) und Matteo Carcassi (1792-1853), d Spanier Fernando Sor (1778-1839) und Dionisio Aguado (1784-1849) und de Franzoos Napoleon Coste (1806-1883). De Italienner Mauro Giuliani (1781-1829) degege het lang z Wien glebt.

Die modärni akustischi Gitarre het sich sit em spoote 19. Johrhundert nüme vil veränderet. Si wird immer no zum groosse Deil us Holz baut, d Stäg si us Elfebai, Horn, Holz oder Plastik und d Mechanik us Metall, Plastik oder Holz. Bi de Saite het s Nylon d Darmsaite verdrängt.

Die erste elektrische Gitarre si akustischi Gitarre gsi, wo mit emä Mikrofon usgrüstet gsi si. Hützudag wird im allgemeine uf ä Resonanzkörper verzichtet, wil d Schwingige vo de Saite vom ä Donabnähmer ufgnoh und denn elektronisch versterkt wärde. Dr Korpus isch dorum hüfig nüm hohl, und au si Form wird nüm vo dr Akustik bedingt.

Dr elektrischi Bass (E-Bass) isch e bsunderi Form vo dr elektrische Gitarre. Wie bi dr E-Gitarre wird au do ganz uf e Resonanzkörpr vrzichtet. Als Bassinstrumänt übrnimmt är in de Lieder meistens d Bassspur. Zum Spiile zupft dr Gitarrist d Saite (meistens vier, alternativ au bis zu siebe Saite) mit de Finger, wobi s do mehreri Möglichkeite zum Spiile git.



</doc>
<doc id="19378" url="https://als.wikipedia.org/wiki?curid=19378" title="Stadtmusik Endingen">
Stadtmusik Endingen

D Stadtmüsik Ändinge (dt. "Stadtmusik Endingen") isch ä Symphonischs Blosorcheschter vu dr Oberstufe vu dr Stadt Ändinge am Kaiserstuehl. 

Guät achtzig Laiemüsiker üs verschidene Altrsklasse spile im Häuptorcheschter. Gspiilt wäre Sinfonischi Orcheschterwerke, sowie Filmmüsik un moderni Funkstickli. Dr Stadtmüsikdirektor isch vu dr Stadt agstellt, wäge däm müsiziärt d Stadtmüsik äu bi viile städtische Veranstaltunge. Termin fir s Johreskonzert isch alliwiil ä Wuch vor Ostere am Palmsamschdig. Üsserdem findet sitt ä baar Johr im Summer ä grosses Freiluftkonzert statt, wu äu Gaschtorcheschter dezue iglade wäre.
Agschlosse isch äu e Jugendkapelle un e Vororcheschdr, wu Kinder un Jugendlichi uffs gmeinsam Müsiziere vorbereitet wäre. Beidi wäre äu vum Stadtmüsikdirektor gleitet.

Erschtmols erwähnt isch d'Stadtmüsik anno 1753 wore. Am Afang sin's numme wenig Müsiker gsi, wu kapelleartig mitänander müsiziert hän. Erscht sit dr 1950er Johre isch d'Zahl vu dr Müsiker nooch un nooch gstiige. Anno 1991 het dr Ändinger Stadtrot bschlosse, d'Üsbildung vu junge Müsiker stärker z'ferdere. Demit verbunde isch dia fescht Astellung vun eme Stadtmüsikdirektor gsi. Hit sin iber 150 Kinder in dr Üsbildung vu dr Stadtmüsik. 

Anno 2003 het d'Stadtmüsik ihr 250-jähriges Jubiläum gfiirt. Alässlig vu sällem Jubiläum het d'Stadt Ändinge dr Komponischt Jan van der Roost beufftrait, e Jubiläumswerk z'komponiere. S'Stuck "Volcano" isch am 12. April 2003 unter dr Leitung vum Komponischt in dr Ändinger Stadthalle uruffgfiehrt wore un isch inzwische e beliebts Stuck bi nationale un internationale Wettbewärb. S'Feschtbankett im Jubiläumsjohr isch vum Kabarettischt Matthias Deutschmann moderiert worre. Üsserdem het mer e Internationale Wettbewärb fir Blosorcheschter organisiert. Vorsitzender vu dr Jury isch dr Jan van der Roost gsi.

Präsident vum Orcheschter isch qua Amt dr Ändinger Burgermeischter.

Vu 1928–1960 isch dr "Albert Witzenhausen" Dirigent vu dr Stadtkapelle gsi. Anno 1960 net dr "Johannes Meybrunn" üs Hochdorf s'Amt ibernumme un bis anno 1989 gha. Fir e Ibergang isch no dr "Helmut Dold" Dirigent wore un sit 1991 isch dr "Martin Baumgartner" Stadtmüsikdirektor.


2003 un 2009 isch dr beriehmt belgisch Komponischt Jan van der Roost als Gaschtdirigent biim Johreskonzert awesend gsi un het zamme mit dr Stadtmüsik sinni Stickli "Volcano" un "Ballad fir Bassposune" uruffgfiehrt. Anno 2007 war dr eestrichisch Komponischt Otto M. Schwarz in Ändinge. Unter sinere Leitung het d'Stadtmüsik Stickli wie "Dragon Fight", "Groovin' Around", "Funk Attack" un "Starflash" gspiilt.

Anno 1982 het d Stadtmüsik die alemannisch Exklave Colonia Tovar in Venezuela bsüecht.

Anno 2008 het d Stadtmüsik ä Konzertreis nooch Japan unternumme. Dia elftägig "Volcano-Tour" het ihr Name vu dr Uftragskomposition vum belgische Komponischt Jan van der Roost gha, wu äu im Land vu dr ufgängige Sunne uffgfiehrt worre isch. 

D Stadtmüsik het Konzert z Inzai, in zwei Schuele z Chigasaki un in ere christliche Maidlischuel z Tokio gä, wu ä Ändinger Orgle het, un ä Doppelkonzert mit em "Toshiba Fuchu Wind Orchestra" in dr Fuchu Dream Hall. D Stadtmüsik isch s erscht europäisch Laieorcheschter gsi, wu zsämme mit eme fiehrende japanische Werksorcheschter ä Konzert gstaltet het. D Stadtmüsik het ä Partnerschaftsvertrag mit em "Inzai Wind Ensemble".



</doc>
<doc id="19403" url="https://als.wikipedia.org/wiki?curid=19403" title="Nendingen">
Nendingen

Nendinga isch än Ortstoal vu de Kroisstadt Duttlinga ond hät uhgfähr 2850 Einwôhner. S'läiht a de junge Donnä zwische Duttlinge und Mille.

Nendinga isch grindet worre vom allemanische Sippeoberhaupt Nando zwischet 260 und 300 noch Chrischdus. Sai Wappe isch ä Schild mit drei Lilie.
Seit 1409 hät Nendinge zua Mille ghert. Wegem Napoleon isch es no im Johr 1805 zua Wirteborg kumme. Sai Oageständigkeit hät Nendinga bei de Gmôadsreform 1973 verlore.

D'katholisch Pfarrkirch „St. Petrus ond Jakobus“ isch ausem Spôtbarock ond ghert zu denne Körche i de Regiô, wo no am beschde erhalte sind.

Nendinga hät än ôagene Bahhôf a de Dunnädahlbah vo Ulm ge Donaueschinge.

Nebet em alte Schualhaus (1896) hät Nendinga ä seit 2010 ä grauße Multifunktiônshalle. Do isch d'Feschthalle dinne ond d'Sporthalle, wo d'Nendinger Bundesliga-Ringer dinne kämpfet.

'S aktuelle Neibaugebiät „Am Schneckegarte“ stôht fir d' ständig Vergreßerong vu Nendinga.



</doc>
<doc id="19410" url="https://als.wikipedia.org/wiki?curid=19410" title="Ͱ">
Ͱ

Heta (Majuskel Ͱ, Minuskel ͱ) isch es Zeiche vum Griechische Alphabet, wo ziitewiis für de Luut [] bruucht woren isch. De Name Heta isch im vorklassische Griechisch d Bizeichnig vom Buechstaab Eta gsii.

S H-Zeiche isch zerscht als „heta“ ibernumme un schpäter zum „eta“ verändert worre. Wil jetzert fir de Lut „H“ e Zeiche gfehlt het, isch de Buechschtab „H“ mittig senkrecht halbiert worre un beidi Hälfte verwendet worre: Fir de Lut „H“ om Ofong vun eme Wort, wu mit m Vokal [oder R] ofongt, isch di link Hälfti vum Grossbuechschtabe „H“, fir s Olute vun eme Wort aber nur mit Vokal (ohni Huch) di recht Hälfti vum Grossbuechschtabe „H“ verwendet worre. Dodrus hen sich dän bi de Kleibuechschtabe di beidi Zeiche „Spiritus asper“ un „Spiritus lenis“ entwickelt.

Hera (Ͱηρα = Hera) 


</doc>
<doc id="19434" url="https://als.wikipedia.org/wiki?curid=19434" title="Herisau">
Herisau

Herisau ischt ä politischi Gmänd im Henderland vom Schwizer Kantoo Appezell Osserrhodä. Z Herisau het s Appezell Osserrhoder Kantonsparlament ond d'Kantonsregierig ehrä Setz.

D Henderländer Gmänd Herisau liit im Südweschte vo de Stadt Sanggalle ond südlech vo Gossä a dä Glatt am Jakobswäg vo Rorschi of Ääsidlä.

Nochbergmände vo Herisau send: Sanggalle, Stää, Hondwil, Waldstatt, Schwellbronn, Tegersche, Flowil ond Gossä.

Herisau bestoht os em Ortschärn ond fööf Ortstääl, em Schache, Schwäberg, Schloss, Wile ond em Somm (Saum). Vom änte Egge in andere lauft me guet ond gern zwo Stond.

Dä Regierigsroot ond dä Kantonsroot hend ehrä Setz z Herisau. Obwohl dä Kantoo Appezell Osserrhode lut Kantonsverfassig kän Kantonshoptort chennt, täälet sich dä Status de facto Troge (Sitz vo dä Judikative) ond Herisau (Sitz vo dä Legislative, dä Exekutive ond sit 2013 au vom Polizeiwäse).

Herisau ischt anno 837 s erscht Mool erwähnt worde. D Gäget het doo zom Chloster Sanggalä ghört. I dä Appezellerchriäg het sich dä Ort aber anno 1433 vo Sanggale glöst. I dä Reformazioo ischt Herisau evangelisch ond drom im Rahme vo dä Landtäälig (1597) en Tääl vo Appezell Osserrhode worde. Hoptort isch zerscht Troge gse. Herisau het en Tääl vo de Hoptortfunktione 1877 öbernoo.

Anno 1648 hend si Schwellbronn ond 1719 au d Waldstatt vo Herisau trennt.

Sit 2003 ischt Herisau Energiistadt und Alpestadt. Ond mit öber 15'000 Iiwohner chönnts scho e Wiili e Stadt see.

Im Johr 2003 ischt da Dorf zur Alpestadt vom Johr 2003 ernannt worde. Ond zwor ischt da eso cho:

Dä doozmoolig Gmändshoptmä het os Herisau gern wöle e Stadt mache. Im Dorf hät me gmunklet, da säi eso, well är, wo jo erber chorz ischt, efach lieber näbis grössers wöl see. Statt gad Gmändshoptmä halt ebe lieber Stadtpräsident. D Herisauer sönd aber gad zfrede gse, so wes ischt. Vorallem, well so n en Titel jo au en erbere Huffe choschti, ond ossert dass me en Mac Donald öberchäm, au nüd vil nötzi. Mit em Titel vo de Alpestadt het denn de Herr Gmändspresident aber gliich no echli chöne Stadtpresident see. Dä Titel choscht zwor 8'200 Stutz im Johr, aber well mer jo äbe kä Stadt will see ond lieber e Dorf will bliibe, so chonnt me däwäget no öppe emol i de Zittig.

Quälle: Bundesamt für Statistik 2005

Dr Uusländeraatääl isch 2010 bi 18,9 % gläge.

48,3 % vo de Iiwooner sönd em Joor 2000 evangelisch-reformiert gsii, 32,1 % römisch-katholisch.

De Gmäändspresidänt vo Herisòu isch de Renzo Andreani (Stand November 2017).

D Arbetslosigkäät isch em Joor 2011 bi 1,9 % gläge.

Bi de Volkszellig 2000 hend vo de 15882 Iiwoner 87 % Düütsch als Hòuptsprooch aagèè, 0,3 % Franzöösisch, 3,4 % Italienisch ond 9,3 % anderi Sprooche.

De Herisauer Dialekt ghöört zo de Henderländer Variantene vom Appezeller Dialäkt. De Appezeller Dialäkt widerom ghört zom Nordoschtschwizertütsch innerhalb vom Hochalemannische.

Typisch för die Henderländer Variantene ischt, dass Doppelkonsonante ll ond nn abgschwächt weräd, so dass es zom Bischpil häässt: Z Urnäsch hene heds Hene ond Senehönd, wo de Brone aabelid (In Urnäsch hinten hat es Hennen und Sennenhunde, die den Brunnen anbellen).

Wiiter säät me z Herisau schülech, ordlech, fröhlech (schtatt schüüli, ord(e)li, fröhlich).

Osserdem het mer früener au gsäät: buue, nüü, schniie (schtatt baue, neu, schneie). Die nüd döregfüert Hiatusdiphthongierig ischt bsonders intressant, well da enard e Kriterium förs Höchschtalemannisch wär.

Ond äso chiit de ursprünglech Herisauer Dialekt: De Herisauer Otto Frehner öber d Landsgmänd

Fasnacht: vom Schmutzige Donnschtig bis am Funkesonntig

"Gidio Hoseschtooss:" Am Äscheremektig. De Gidio Hoseschtoos, e uusgschtopfti Baabe, ischt amene Läckerli, wonner gschtole het, veschtickt ond werd imene grosse Omzug z Graab trääge. Em Sarg folget t Hüüliwiiber, di illuschter Fastnachtsgsllschaft, e paar Guggene ond z henderscht ond z letscht s oraasch Botzwägeli vo dä Gmänd. Noch de Truurreed, wo vom Gidiopfarrer velese wert, gets för ali Goofe Läckerli. Ond d Goofe hoffet all Johr wieder, dass es ene nüd gliich gäch we am Gidio.

"Funkesonntig:" Am Sonntig noch em Äscheremektig wert de Gidio kremiert. Zo dem Zweck wert of em Ebnet en riisige Schiterhuffe ufgschichtet ond de Gidio zmitscht ine annere höche Schtange uuf ghenkt. Am Punkt sibni wert denn s Füür aazönnt. D Guggemusige blooset em no s letschte Gleit ond wenn de Gidio i dem uunige Füür mit vill Krach vebrennt ischt, ischt t Fasnacht vebii. (vgl. Böög z Zöri one)

"Bloch": Am Blochmeentig, am Meentig noch em Funkesonntig wert s Bloch dör t Gäget döre zoge. Wär Pech het wert vom Bär packt, oder chonnt mit de Sublooterä äs an Tötz öber. Wer Glück het, cha s Bloch aastuune ond die vile schö vekleidete Mane. Am Oobet wert s Bloch of em Ebnet vegantet ond es get en öffentliche Blochball.

Chinderfescht: Sit 1837 gets z Herisau e Chinderfscht, bis 1960 jedes Johr, sidher nu no i de oograde Johr. Vor de Sommerferie getts en Omzog, wo t Herisauer Schüeler ond Chindergärtler dör s Dorf döre gwagglet. Am Morge am Fööfi gets drü Böllerschüss, denn weret t Chind vo de Tambure i de Schuelhüser abgholt ond is Dorf ie procht. Denn gets en Omzog dör Herisau. Zom Zmittaag sind d Goofe osswärts iiglade. Am Nomitag getts denn ofem Ebnet Uffüehrige, wo t Chind mit de Lehrer iigstudiert hend. Di stolze Eltere sitzed a de Tisch rond om t Bühni, schwätzet mitenand ond lueget hoffentli zue, wenn ehri Goofe de Uftrett hend. Am Oobet gets e uunig schös Fürwerch ond en Ball för di grosse Schüeler.

Vächschau: am Zischtig noch em Betttag fahrt mer gschider nüd mit em Auto dör Herisau, well denn nämmli alli Strosse zersch voll Chüe ond nochher voll Chuefläde sind. Gschiider goht mer z Fuess in Chälblimart ue, ond lueget die imposante Tier emol vo nöchem aa. Onderem Tach vo de Chälblihalle henked t Puure ammel di riich vezierte Glogge vo de Chüe ond ehri wunderschöne, mit naiver Kunscht bemolete Milchchöbel uuf. I de Chälblihalle ine hets denn ammel no Gässe, jungi Hönd, Henne, Bibeli, ond schnüsigi Chüngel, wo t Chind all gern aalueget ond striichelet. För die wo Hunger hend, getts Brodwörscht mit Brot oder Dessert, wo t Püürinne selber gmacht hend. Wenn t Vechschau vebii ischt, gets no en Omzog t Bachstross döraab, wo me d Senne mit ehrne Tier cha bestuhne. Wenn ä Chue de Chopf psonders höch träät, chammer drof goh, ass si en Priis gwonne het. Da merkt me au a de Blüemli aa, wo si i demm Fall zwöschet de Hörner träät.

HEMA: Sit 1987 gets z Herisau Endi September d Herbstmart-Uusstellig - bis 2010 jedes Johr, sidher no i de graade Johre. Do stellet sich ammel s Gwerb, d Industrie, de Handel ond d Dienschtleischtigsbertiib vo Herisau ond Omgäbig vor. Es get gwöhnli en huffe z gwöne, me tröfft si, ond laveret mitenand. Zom Bischpiil i de HEMA-Beiz oder a de Ständ.

Johrmart: De Johrmart ischt ammel am erschte Wochenend im Oktober. Am Sonntig ond am Mentig isch t Bahnhofstross döruf alls voll Ständ. Es schmeckt noch Marroni ond d Lüt lueget, was es alls z poschte gäb. Früehner hend de Johrmart ond d Vechschau zämeghört.

Chrischchindlimart: De Chrischchindlimart ischt ammel am erschte Wochenend im Dezember. Denn isch di ganz Oberdorfstross voll Ständ, es get Glüehwii ond en huffe schöni Gschenkli zom poschte.

Silveschterchlause: Am 31. Dezember sind d Chläus onderwegs. T Tschöppeli gönd vo Huus zo Huus ond tröffet gäg de Mittaag im Dorf ii, wos denn gern vor de Lädeli a de Oberdorfstross ond de Bachstross zäuerlet. Es ghört öbrigens zom Bruuch, dass mer de Chläus näbis ä Nötli it Hand trockt. Deför getts denn en Huffe gueti Wünsch för s Neu Johr. Vorem Wooghuus hets ammel för t Bsuecher heissi Brodwörscht ond Glüehwii, im Wooghuus ine hets Bänk ond e Appezellermusig wo t Gescht onderhaltet. Wenn e Tschuppel Chläus ie chonnt, ischt me ruhig ond loset zue.
Ossert es sei Muul- ond Chlausesüüch, ischt enard jedes Johr Chlause. Wenn de 31. Dezember of en Sonntig fallt, werd dä Silveschter äfach of de Samstig vorveschobe.




</doc>
<doc id="19440" url="https://als.wikipedia.org/wiki?curid=19440" title="Schwalldorf">
Schwalldorf

Schwalldorf isch an Stadtdoal vo Râodaburg am Neggr (hâodeitsch Rottenburg am Neckar) em Kreis Dibenga en Bada-Wirttaberg (Deitschland).

Schwalldorf leit sieba Kilometer siadweschtlich vo Râodaburg uf dr Gäuhochfläch rechts vom Neggr. D Schwalldorfer Gmarkung hôt a Heie vo 360 bis 492 Meter, s Dorf leit augfähr uf oara Heie vo 470 Meter.

Schwalldorf hôt a Gmarkungsfläch vo 581 Hektar. Vo dene werrat 65,1 % fir d Landwîrdschaft gnomma, 25,6 % davõ send Wald, uf s Dorf ond d Stroaßa endfallad 8,7 %, ond dr Rescht mâcht 0,7 % aus. 

D folgende Flegga grenzat â Schwalldorf, se werrat em Uhrzeigrsenn vo Norda â gnannt: Bad Niedernâo, Weiler, Deddenga, Hirlenga, Frommahausa, Birenga ond Obernâo (elle em Kreis Dibenga). Elle Flegga, nõ Hirlenga et, send Stadtdoal vo Râodaburg. 

En Schwalldorf wonat 781 Leit (Jenner 2008). Dorom isch Schwalldorf oas vo da kloinere Dörfer vo Râodeburg. Bei ra Fläche vo 5,81 km² macht des a Bevölkerungsdichte vo 134 Leit uf da Quadratkilometer.

Dia meischda Leit vo Schwalldorf send kadolisch. Friher hôt Schwalldorf blâoß Kadolische ghedd, weil des Dorf 425 Jor zo Vordereschtreich gheart hôt. Heit leabat augfähr hondert Evangelische em Dorf.

Schwalldorf isch om 1100 rom em Codex vom Kloschter Hirsau zom erschta Mol gnannt worra. Em Codex isch au an Edelmâ mit em Nama Fridericus de Swaldorf gnannt worra. Dia erscht urkondlich Nennong kommt abr vo ra Schenkongsurkond vom 7. Juli 1304. Dr Vogt vo da Grafa vo Hohaberg, dr Heinrich dr Amman hôt da Dominikanernonna vo Kirchberg a Stuck Land en Schwalldorf gschégt. Drom hôt dear Flegga 2004 d'700 Joarfeier ghedd. 

Se moined abr, dass dr Flegga gherig elder isch. Weg am "-dorf" em Nama gôht ma vo ra Grendong em 7. oder 8. Joarhondert aus. Des wud au durch an Haufa Ausgrabunga ondermauret. Dia Urkond vom 7. Juli 1304 isch abr dr oazig Bweis.

Em Joar 1357 isch zom erschta Mol a Kabell gnannt worra. Zo dera Zeit isch Schwalldorf abr an doal vo dr Pfarrei Dettenga gwea, die zur Johanniterkommend Hemmadorf gheart hôt. Era Urkond vom 14. Auguschd 1437, en dera a Kuratkaplanei en Schwalldorf grendet wud, hôt ma erschtmols dr Heilig Andreas gnannt. Seit 1507 hent Schwalldorfer a oagne Pfarrei. Dia Kabell hôt ma zur Pfarrkirch erhoba. 

Dr Flegga hôt vo 1381 bis 1806 zo dr Landschaft Niederhohaberg en dr Grafschaft Hohaberg gheart. Dr Graf Rudolf III. vo Hohaberg hôt dia Grafschaft 1381 a Vordereschtreich verkaufd. So hôt dear Flegga vo det â zom Habsburgr Reich gheart, bis r mit dr Grafschaft Hohaberg 1805 onder m Pressburgr Frieda zo Wirtaberg komma isch. Em Joar 1807 isch dr Flegga zom neia Oberamt Râodaburg komma. Râodaburg isch au a eschterreichisches Oberamt gwea, bevor s zo Wirtaberg komma isch. Nõch dr Uflösong vom Oberamt Râodaburg, des seit 1924 dr Kreis Râodaburg gsei isch, isch dr Flegga 1938 zom Kreis Dibenga komma. Am 1. Januar 1972 isch die Gmoand Schwalldorf nõ zo dr Stadt Râodaburg komma. 



</doc>
<doc id="19445" url="https://als.wikipedia.org/wiki?curid=19445" title="Kernenergie">
Kernenergie

Chernenergi oder Atomenergi isch physikalisch Primärenergi, wo bi physikalische Atomchernreaktione freigsetzt wird. Debi werre chemischi Elemente in anderi umgwandelet. Technologisch betrachtet isch die fridlich Nutzig vu dr Chernenergi d'Stromgwinnig us sonige Reaktione. Die militärisch Nutzig vu dr Chernenergi isch demgegeniber dr Bau un gegebenefalls au Isatz vu Kernwaffe (Atombombe).

Prinzipiell underscheidet mer bi Chernenergi zwische Energi us Chernspaltig un Energi us Chernfusion. Chernfusion lauft in dr Natur im innere vu Sterne wie üsrer Sunne ab. Sälli isch also im Prinzip e gigantischs Fusionschraftwerch in ere Entfernig vo 150 Millione Kilometer. Chernspaltig isch in dr Regel die chünschtlich Beschlünigung vum radioaktive Zerfall vu instabile chemische Elemente, wie z. B. Uran-Isotope oder Plutonium.

D eltscht Atommacht sin d USA; anne 1945 sin die japanische Stedt Hiroshima un Nagasaki vu amerkanische Atombumbe üsglescht wore. Die zweiti Atommacht churz nachhär isch d Sowjetunion gsii. Au Frankriich, Grossbritannie und China ghöre hüüt zu de grössere Chärnwaffe-Bsitzer.

In vile Länder, wo Chernenergi nutze, losst sich die zivil Nutzig vu dr Chernenergi nit vu dr militärische trenne. Iber die zivil Nutzig, also dr Bau vu Chernreaktore, cha nämlig jeder Staat sich völkerrechtskonform dr Stoff sälber herstelle.

Es git einigi Länder, wo d zivil Nutzig vu dr Chernenergi mit eme militärische Atomwaffeprogramm verbunde hän. Israel, Pakistan un Indie sin iber die zivil Nutzig vu dr Chernenergi zue illegale Atommächte worre. Südafrika, Schwede, Brasilie un Argentinie hän sonigi Ambitione zuegä un im Fall vu Südafrika au zitwiis iber nukleari Sprengsätz verfüegt. Au d Schwiiz het sich im Chalte Chrieg mit em für Dual-use Zwäcke (zivili Forschig und Plutonium-Erzüügig) geeignete Reaktor Diorit als nukleari "Schwellemacht" gseh, ohni je militärisch Plutonium abzweigt z haa. 

Aktuell (2016) füehrt Nordkorea im Widerschpruch zum Atomwaffe-Sperrvertrag periodisch Atomteschts dure, wo wägem unberächebare totalitäre Regime als gfährlich aagluegt wärde.

Trotzdem het dr Isatz vu Chernenergi au anderi strategischi Zweck wie numme d'Meglichkeit, sich spaltbars Material fier dr Bombebau z'beschaffe. Länder mit Uranvorchumme sin in dr Regel nit die gliche wie Länder mit Ölvorchumme, so dass mer bim Import vu Primärenergi nit z'starch vu numme einem Land oder einere Staategruppe abhängig isch. Es goht also bim Isatz vu Chernenergi au um e strategisch motivierte Energimix.

Strom us Chernenergi isch extrem kapitalintensiv un erforderet e sehr hoche Sicherheitsufwand - au wäge dr Gfahr vu terroristische Aschläg. 

In Ditschland nimmt dr Staat in dr Betriber s'Haftigsrisiko ab, indem s'Atomgsetz d'Haftig fier d'Betriber uf guet 500 Millione Euro begrenzt.

Sit dr Entdeckig vu dr physikalische Chernchraft isch inzwische e Johrhundert, sit em Afang vu dr Stromproduktion us Chernspaltig iber e halbs Johrhundert vergange. Die fier Strom us Chernchaft nötig Technologi isch dorum inzwische fier jedes Land, wo sich d'Investitione leischte cha, verfüegbar. 

Es git bislang nur Chernchraftwerch, wo Energi us dr Chernspaltig beziege, un keini kommerzielle Fusionsreaktore. Zwar forscht mer scho sit eme halbe Johrhundert dra, s'Sternefir uf d'Erde z'hole, aber es heisst scho sit dert, dass mer noch mindischtens e Drittel Johrhundert vu eme kommerzielle Reaktor entfernt sei.



</doc>
<doc id="19447" url="https://als.wikipedia.org/wiki?curid=19447" title="Vereinigte Staaten (Begriffsklärung)">
Vereinigte Staaten (Begriffsklärung)

Vereinigti Staate stoht im Allgemeine für die "Vereinigte Staate vo Amerika", d USA.

Dr Begriff Vereinigti Staate wird au bruucht für anderi Bundesstaate:
Lueg au:


</doc>
<doc id="19450" url="https://als.wikipedia.org/wiki?curid=19450" title="Wohlfahrtsausschuss">
Wohlfahrtsausschuss

Dr Wohlfahrtsusschuss isch ä politischi Institution vo dr Französische Revolution gsi. Währed dr sogenannte Terrorherrschaft "(La Grande Terreur)" vom September 1793 bis zum Juli 1794 het er praktisch diktatoriali Gwalt über Frankriich gha.

Dr Wohlfahrtsusschuss isch am 6. April 1793 gründet worde für zum d Verteidigung vo dr Nation gege Find us em Innere und Üssere z organisiere. Er het het au d Regierigsorgan, wo die Revolutionäre ufgstellt hai, kontrolliert und Regierigsbeschlüss chönne ändere. Z erst het er nüün, spööter zwölf Mitgliider gha, wo alli vom Nationalkonvent für ei Monet gwehlt worde si, aber hai chönne widrgwehlt wärde.
Vom April bis zum 10. Juli 1793 isch dr Wohlfahrtsusschuss vo de Girondiste beiiflusst und vom Jakobiner Georges Danton, wo relativ gmässigt gsi isch, gleitet worde. Si hai aber die militärischi Situation nit chönne verbessere und d Nationalversammlig het sich radikalisiert und d Girondiste us em Wohlfahrtsusschuss abgwehlt. Am 27. Juli 1793 isch dr Maximilien de Robespierre in Usschuss gwehlt worde. Vom September bis zum Juli im nexte Johr si die gliiche Usschussmitgliider immer widrgwehlt worde (usser em Marie-Jean Hérault de Séchelles, wo im April 1794 hiigrichtet worden isch.) Understützt vo de Jakobiner in dr Nationalversammlig het dr Usschuss Lüt afo verfolge, wo as Find vo dr Revolution verdächtigt worde si, Masserekrutierige in d Armee si duregfüehrt und d Wirtschaft isch as Chriegswirtschaft organisiert worde.

Dr Usschuss isch as Kollegium konzipiert gsi und het as Ganzes siini Entscheidigunge troffe, aber s sogennante Triumvirat, wo us em Robbespierre, em Georges Couthon und em Antoine de Saint-Just bestande het, het dr grösst Iifluss gha und s Land politisch gfüehrt. Dr Lazare Carnot het sich uf s Militärische spezialisiert und dr Robert Lindet isch für d Versorgig verantwortlig gsi.

Am 10. Oktober het dr Usschuss unbeschränkti Vollmachte übercho und het vo denn aa diktatorisch gregiert und die Jakobinisch Terrorherrschaft iigfüehrt. Under de Usschussmitgliider und im Konvent het s aber Meinigsverschiideheite ge, wo schliesslig d Macht vo de Radikale untergrabe het. Dr Robespierre het in erä Red vor em Konvent ä Verscherfig vo de Verfolgige akündigt, die Abgeordnete hai dr Terror aber welle ände und am 27. Juli 1794 isch dr Robbespierre gstürzt: dr Beschluss ihn z verhafte isch eistimmig gsi und legali Möglikeite sich z verdeidige het s sit em Prairial-Dekret nume no wenig ge. Mit ihm si dr Saint-Just und dr Couthon verhaftet worde. Am Dag druf isch dr Robespierre mit einäzwanzig vo siine Ahänger guillotiniert worde.

Dr Wohlfahrtsusschuss het denn ä groosse Deil vo siim Iifluss verlore und siini Vollmachte si uf d Ussepolitik und d Chriegsfüehrig beschränkt worde. Im Oktober 1795 isch er ufglöst worde.



</doc>
<doc id="19452" url="https://als.wikipedia.org/wiki?curid=19452" title="Guillotine">
Guillotine

D Guillotine isch es Instrumänt zum Chöpfe vo Verbrächer gsi, wo 1792 z Frankriich währed dr Französische Revolution iigfüehrt und dört bis 1977 bruucht worden isch. Ihre Name het si vom Dr. Joseph-Ignace Guillotin übercho, emä Mitgliid vo dr Nationalversammlig, wo si as schmärzfreis und dorum humaners Hiirichtigsinstrumänt empfohle het.

D Guillotine bestoht us em ä Holzrahme, erä Bank und erä Chlinge. In de sänkrachte Balke vom Rahme het s Rille, wo d Laufbahn vom ä abgschregte Fallbeil si. Am obere Deil vo dr Chlinge isch es Gwicht aagmacht, so dass si dr Hals schnäll und mit groosser Macht cha verschniide. Am Rahme isch ä Bank festgmacht, wo mä s Opfer drufleit, und e bewegligs Brätt mit emä Loch für ä Hals, wo festgmacht wird, so dass sich dr Hals nit cha us dr Laufbahn vo dr Chlinge entfärne. D Chlinge wird mit emä Seili in d Höchi zoge, wo ä Riigel si festhebt, bis dä vom Hänker mit emä Hebel usglöst wird.

Ähnligi Instrumänt si scho früehner z Ängland, z Schottland und in andere europäische Länder bruucht worde, im Allgemeine für zum adligi Verbrächer z chöpfe, ä Hiirichtigswiis, wo as schmärzfrei und nit ehrerüehrig und dorum as bsundrigs Privileg aagluegt worden isch.

Die erst Guillotine isch z erst im Spital vo Bicêtre an Dote usbrobiert und denn am Place de la Grève ufgstellt worde. As erste Mensch isch dört am 25. April 1792 ä Räuber hiigrichtet worde. Währed dr Terrorherrschaft vom Robespierre si denn Duusigi vo Lüt us politische Gründ gchöpft worde, und d Guillotine isch s Symbol vo dere Schreckensherrschaft gsi.

Am Aafang het mär ä „Louisette“ oder „Louison“ gsait, aber bald isch dr Begriff „Guillotine“ bruucht worde. Die französische Kriminelle hai erä d „Witwe“ gsait.

Im 19. Johrhundert si Verbesserige gmacht worde, so dass si nüm so störaafällig gsi isch. Bis zum Zweite Wältchrieg si d Hiirichtige z Frankriich öffentlig gsi, nochhär si si in de Gfängnis duuregfüehrt worde. Dr letscht Mensch, wo mit dr Guillotine hiigrichtet worden isch, isch dr Mörder und Vergwaltiger Hamida Djandoubi gsi, wo am 10. Septämber 1977 z Marseille gchöpft worden isch. Sit denn het s in Westeuropa keini Hiirchtige me ge.




</doc>
<doc id="19462" url="https://als.wikipedia.org/wiki?curid=19462" title="Böhmen">
Böhmen

Böhme (tschechisch "Čechy") isch eins vo de historische Länder vo Tschechie. Au siinä Iiwohner sait mä Böhme.

D Flechi vo Böhme bedrait öbbe 52.060 km². Es gränzt im Nordoste an Pole, im Oste an die historischi Region Mähre, im Süde an Östriich, im Südweste und Weste an Bayre und im Nordweste an Sachse.

Dr historisch Dreiländeregge mit Mähre und Östriich befindet sich uf em Spitz vom Böhmische Sass am Hoche Stei bi Staré Město pod Landštejnem.

Böhme wird au begränzt vo siine vier Randgebirg:

Böhme isch aso fast ä Landschaftskessel, siini Gränze si fast überall d Wasserscheide vo de Zueflussgebiet vo der Moldau ("Vltava") und der Elbe ("Labe") (bis zu dr Gränze mit Dütschland). In d Elbe mündet au d Eger ("Ohře"), wo s Quellgebiet von erä im Fichtelgebirg z Franke liit. Die südligi Gränze vo Böhme isch Deil vo der Europäische Hauptwasserscheide.

Böhmen macht die westlige zwei Drittel vo der Tschechische Republik us. Drzue ghöre hüte die tschechischi Hauptstadt Prag (Praha), die Mittelböhmischi Region (Středočeský kraj) um sä ume und d Regione wo im Uhrzeigersinn um die umeligge si Reicheberg (Liberecký kraj), Königgrätz (Královéhradecký kraj), der grösser Deil vom Pardubický kraj, die westlig Hälfti vom Kraj Vysočina, fast die ganzi Südböhmischi Region (Jihočeský kraj), d Region Pilse (Plzeňský kraj), der Karlovarský kraj, der Ústecký kraj um Ústí (Aussig), und Jobova Lhota wo hüt zur Südmährische Region (Jihomoravský kraj) ghört .

Die hütige Gränze vo Böhme si vil meh as 1000 Johr alt, nume s Egerland isch erst im spoote Mittelalter drzuecho. Böhme isch uf drei Siite vo Bärglandschafte umgee, isch aber eigentlig nit ä Chesselland. S Fichtelgebirg schliesst sech an die mitteldütsche Terrasselandschafte aa. Böhme hangt so äng mit Mähre zsämme, ass mä im Gebiet zwüsche dr Eger, Elbe und Donau uf dr einte Siite und dr March und Naab uf dr andere vom enä böhmisch-mährische Terrasseland cha rede.

D Iizugsgebiet vo der Donau und der Oder möche nume 6,4 % vom Gebiet vom Land (3.184 km²) us, das vo dr Elbe macht mit 48.772 km² dr Hauptdeil us. Näbe der Elbe het s no d Moldau, wo bi Mělník in se mündet.

S Terrasseland vo Böhme wird dur d Elbe und d Eger, d Sázava und Berounka und dur die diefe Meridianfurche vo der Moldau gliideret. Die chliine umschlossene Tiefebene si die:


Do het s au zahlriichi Bärg:

Die natürligi Gränze vo Böhme nach Weste bildet der Böhmerwald, wo dur s Plateau vo Waldsasse mit em Fichtelgebirg in Verbindig stoht.


</doc>
<doc id="19464" url="https://als.wikipedia.org/wiki?curid=19464" title="Tsunami">
Tsunami

E Tsunami "(jap. Tsu-Hafen, nami-welle)" isch e Uswürkig vom ne Seebebe, wöu sech d Wälle dür ds Wasser bewege u so Bewegig iz Meer bringe. Ufem Meer usse gseht mer keh sichtbari Uswürkige. Ersch ir Küschtenechi, wenn z Wasser weniger töif isch, entfaltet sech d Würkig ar Oberflächi.

Veruussetzig für ne Tsunami isch es Aerdbebe vo mindischtens Schterchi 7, wo nooch underem Meeresbode isch.

Je nach dem, wie dass ds Bebe verloffe isch, chas si, dass sech d Welle am Meeresgrund schnäuer furtbewegt als die ir Neechi vor Oberflächi. Us dem Grund chas passiere, dass ds Wasser am Meer zersch bis zu 100 Meter zrüggeit, bevor die erscht Fluetwelle uf ds Feschtland trifft.


</doc>
<doc id="19470" url="https://als.wikipedia.org/wiki?curid=19470" title="Basel-Breite">
Basel-Breite

Breiti (hochdytsch Breite) isch ä Quartier vo dr Stadt Basel. Es ligt am estlige Ändi vom Grossbasel, wo d Birs in Rhii fliesst "(Birskepfli)". Die westligi Quartiergränze isch am Dalbediich, ä Gwärbkanal, wo s Dalbekloster im Mittelalter het lo baue. Uf dr andere Site vom Kanal sin s Dalbe-Quartier und d Vorstedt, im Norde isch dr Rhii und im Oste d Birs und Birsfälde im Baselbiet.

S Breiti-Quartier het si Name vom freie, ebene Fäld bikoo, wo friehner zwischem Dalbe-Quartier und der Birs uf dr underste Flussterasse glägen isch. Scho im 14. Johrhundert het mä däm Fäld so gsait. Vo 1811 aa het mä dr Strooss, wo dur s Fäld uf Birsfälde und vo därt uf Ziri gfiehrt het, die "Breiti Stross" gsait. In de 1850er-Johr isch dere Stross noo ä neji Arbeitersiedlig baut worde, s hitig Breiti-Quartier, und mä het dr Name vo der Stross in "Zircherstross" gänderet.

D Braitlemer, wie mä de Iiwohner vom Breiti-Quartier in dr Umgangssproch sait, sin hit zu drei Viertel in der Dienstlaistigsbranche dätig. In de 1980er Johr sins no ä gli weniger as d Helfti gsi. Wichtigi Wirtschaftsbranche sin s Baugwärb, d Elektrotechnik, d Optik, d Fiinmechanik und dr Maschinebau.

Meh as d Helfti vo de Hyser im Quartier ghere Privatpersone, aber ebben ä Fimftel ghere Wohngnosseschafte. D Wohnige sin gresser as ebben in dr Altstadt, aber s het sehr vil weniger Wohnige mit vier und meh Zimmer as im Kantonsdurchschnitt.



</doc>
<doc id="19476" url="https://als.wikipedia.org/wiki?curid=19476" title="Hans-Peter">
Hans-Peter

Hans-Peter (ou usnondgschrybe Hans Peter, odr zämmegschrybe Hanspeter) isch bzw. sind d Vornäme vu Persona wie z. B.:



</doc>
<doc id="19496" url="https://als.wikipedia.org/wiki?curid=19496" title="Französische Revolution">
Französische Revolution

Die Französischi Revolution isch eini vo de wichdigste Zäsure in dr neuziitlige europäische Gschicht gsi. Vo 1787 bis 1799 isch die alti soziali und politischi Ornig vo Frankriich zerstört und von erä neue ersetzt worde, wo sich uf die geistige Errungeschafte vo der Ufklärig beruefe het. Dr erst und bedütendsti Abschnitt vo der Revolution isch dr Sturz 1789 vom Ancien Régime gsi, d Revolution vo 1789. 

D Ideä vo dr Französische Revolution, wo in dr Erklärig vo de Mensche- und Bürgerrächt schriftlig niidergleit worde si, hai sich über ganz Europa uusbreitet und si deilwiis umgsetzt worde, wo dr Napoleon groossi Deil vom Kontinänt eroberet het und sä in siim Sinn neu organisiert het.
Z Frankriich het sech im Lauf vom 17. Johrhundert d Monarchii vo fast alle Kontrolle dur s Volk chönne befreie. 1614 si d Generalständ, d "États généraux", wo die Adlige, dr Klerus und d Bürger verdräte hai, zum letzte Mol iiberuefe worde. Dr Kardinal Richelieu het än absolutistischi Regierigsform iigfüehrt und si Nochfolger, dr Kardinal Mazarin het die Politik wiitergfüehrt; dr Hochadel isch wiitgehend entmachtet und de Hugenotte si ihri politische Privilegie wäggnoh worde. Die königlichi Verwaltig isch uf ganz Frankriich uusbreitet und d Armee versterkt worde, aber d "parlements", die ständische Gricht, hai wiiter existiert und ä gwüssi Unabhängikeit gha. In dr Ussepolitik het Frankriich sich z erst vo dr Umchlammerig vo de Habsburger, wo im Weste z Spanie und im Oste z Östriich gherrscht hai, welle befreie und denn ä Hegemoniistellig z Europa aagsträbt, was em Mazarin im Westfälische Friide (1648), im Pyrenääfriide (1659) und im Rägesburger Stillstand (1684), wo d Annexione vo Stroossburg und andere linksrhiinische Gebiet, wo Frankriich mit siiner Reunionspolitik duuregfüehrt het, legalisiert het, zum Deil glunge isch.

Aber si Groossmachtspolitik, wo Frankriich sich drwäge in dr Amerikanische Revolution iigmischt het, het s Land finanziell ruiniert, und bis gege s Ändi vom 18. Johrhundert het d Verwaltig es nit fertig brocht s Budgetdefizit uszgliiche. Wo dr Louis XVI 1774 uf ä Dron cho isch, het er dr Anne Robert Jacques Turgot, wo Reforme befürwortet het, zum Finanzminister gmacht. Zwei Johr lang het dä brobiert, d Usgobe vo dr Regierig z chürze und d Iinahme z vergrössere. Eini vo siine Massnahme isch d Abschaffig vo dr Kontrolle uf dr Verchauf vo Getreid gsi, was s Brot, s Hauptnahrigsmittel vo de ermere Franzose, stark verdüürt het. Noch ihm isch dr Gämfer Jacques Necker Finanzminister gsi. Er het d Staatskasse neu organisiert und im Johr 1781 ä Bricht über d Staatsfinanze veröffentlicht, für zum s Vertraue vo dr Öffentlichkeit z gwünne. Es het aber vil z vil Lüt ge, wo die Reforme nit gärn gha hai und die meiste von enä si widr abgschafft worde. So het d Regierig wiiter zu hoche Zinssätz müesse Gäld uslehne. Dr Charles Alexandre de Calonne, wo 1783 ernennt worden isch, het drei Johr spöter Massnahme vorgschlage, wo dene vom Turgot ähnlig gsi si. Mit neue Darlehe het er die unmittelbare Uusgobe welle decke und für d Zuekumft hät ä Stüürreform sötte s Problem löse: Stüürerläss wäre gstriche worde, ä neui allgemeini Stüür uf Land hät alti Stüüre sölle ersetze und a Stämpelstüür wer iigfüehrt worde. Die Bestüürig hät vo regionale Versammlige sötte überwacht wärde. Siini Besträbige hai aber kei Understützig gfunde, und dr Calonne isch 1787 vom Loménie de Brienne ersetzt worde. Aber au dä isch mit de Versammlige, vor allem em "parlement" vo Paris nit z Schlag cho, und im Mai 1788 het d Regierig in erä Reform vom Justizwäse alli "parlements" abgschafft. Das isch sehr unpopulär gsi, und d Lüt hai agfange die königliche Dekret z missachte, Beamti azgriffe und z verlange, ass d Generalständ iiberuefe wurde. Dr politisch Druck isch immer grösser und dr Staatsbankrott immer wohrschiinliger worde, und im August 1788 isch dr Brienne entloo und dr Necker widr iigsetzt worde, und d Generalständ si zum 1. Mai 1789 iiberuefe worde.

D Ursache für d Revolution si viilfältig: wirtschaftlig, sozial und politisch. S alte System het Frankriich ussepolitisch mehr oder weniger sicher gmacht, aber dr Priis, wo vor allem die niidere Bevölkerigsschichte hai müesse zahle isch hoch gsi. S Stüürsystem isch eso agleit gsi, ass die Riiche privilegiert gsi si: die Adlige hai d Grundstüür, d "taille", nit müesse zahle und dr Klerus het nume freiwilligi Abgobe gmacht, d "dons gratuits", so dass d Hauptlast vo de Stüüre uf die Ermste gfalle isch, uf d Buure, wo mänggi bis zu siibzig Prozänt vo ihrem Iikomme hai müesse as Stüüre abgä.

Es het sich au ä bürgerligi Elite bildet, wo wohlhabend und bildet gsi isch und wo sich d Ideä vo dr Ufklärig z eige gmacht het. Die isch nit zfriide gsi drmit, ass si nume wenig politische und gsellschaftlige Iifluss gha het. In de Stedt hai sich Manufakture entwigglet, wo Güeter für d Armee und dr Hof masseproduziert hai. Was emol vo bürgerlige Handwärker, wo zu Zümft ghört hai und so sozial und wirtschaftlig gschützt gsi si, härgstellt worden isch, isch jetzt in Fabrike vom enä Industriiproletariat gmacht worde. 

Drzue isch en allgemeine Unzfriideheit cho: dr König, dr Louis XVI., isch as inkompetänt iigschetzt worde und het s meiste vo siiner Autoritet verlore, die Adlige si zum ä groosse Deil as Schmarotzer, wo uf Chöste vo de Arme läbe, agluegt worde, und d Verwaltig mit ihre chäuflige Ämter und ohni zentrali Organisierig isch ineffektiv gsi. D Kritik vo de Enzyklopediste, vom Voltaire und andere Philosophe het die öffentligi Meinig beiiflusst, und Schlagwörter wie „Freiheit“ und „Gliichheit“ si populär worde. 

Für dass mä aber öbbis legal het chönne ändere, hai sich die Adlige und die Bürgerliche müesse zsämmedue, au wenn si grundverschiideni Interässe gha hai: die Adlige hai ihri feudale Privilegie welle vergrössere und die Bürgerliche hai Gliichberächtigung und politischs Mitbestimmigsrächt verlangt. In eim si si dr gliiche Meinig gsi: ass mä die absoluti Monarchii müess abschaffe.

Gföhrliger für die alti Ornig isch aber villicht gsi, ass grossi Deil vom Volk hai afo hungere, z erst wäge dr Politik vo dr Regierig, wo d Priiskontrolle für s Chorn abgschafft het und im 88-89 wägem schlächte Wätter, wo d Ärnt verdorbe und dr Chornpriis no meh ufedriibe het. Im Früehlig vom Johr 1889 het sich d Gwalttätikeit in de Stedt und uf em Land usbreitet, wo hungrigi Arbeiter und Buure umezoge si und öbbis zum Ässe gsuecht hai. Grücht si umegange, ass sie vo de Grundbsitzer bewaffnet und zahlt worde siige, für zum d Ärnt z vernichte. D Landbevölkerig isch in Panik grote und het d Residänze vo de Guetsherre agriffe, für zum d Chornsilo z schütze, aber mänggisch au für zum s Pachtgäld z reduziere.

Noch dr Tradition si d Generalständ as drei separati Versammlige zsämmedrätte und jede Stand het elei beschlosse, öb er ä Vorschlag wurd aanäh oder verwärfe und het ei Stimm gha, so dass im Allgemeine d Ständ vo de Adlige und em Klerus dr Stand vo de Bürger überstimmt hai. Für dass d Generalständ hai chönne iiberuefe wärde, het z erst s "parlement" vo Paris widr müesse iigsetzt wärde. Das isch am 23. September 1788 passiert und s het sech für die traditionelli Abstimmigswiis vo de Generalständ entschiide, wohrschiinlig us Angst as dr König Änderige zu siine Gunste chönnt missbruuche. D Reformbefürworter hai aber verlangt, ass d Generalständ as ei Versammlig wurde daage und jede Abgeordnete ei Stimm sött ha. Bis zur Daagig hai die drei Ständ ihri Abgeordnete gwehlt und Liste vo Beschwärde, "cahiers de doléances", verfasst. Die beide wichdigste Pünkt si d Beschränkig vo dr königliche Macht und d Schaffig von erä ständige Versammlig gsi. 

D Regierig, für zum ihri Kritiker z besämftige, het em Dritte Stand die doppleti Zahl vo Abgeordnete zuegstande, aber sich nit für än Abstimmigsprozedur entschiide. Vo dr erste Sitzig im Mai 1789 aa het mä bis in Juni über die Prozedure gschwätzt, ohni öbbis z entscheide, bis denn dr niideri Klerus, wo de Bürgerlige ideologisch noch gstanden isch, sich em Dritte Stand agschlosse het. Dä het sich am 17. Juni dr Name Nationalversammlig ge und die beide andere Ständ iiglade mitzmache. Dr Klerus het am 19. Juni beschlosse, sich dr Nationalversammlig aazschliesse, die Adlige hai s verworfe.

Am 23. Juni het dr Louis XVI vorgschlage, ass s Finanzsystem reformiert wurd und die Abgeordnete s Rächt wurde ha, alli neue Stüüre und Darlehe z gnähmige. Er het aber d Nationalversammlig nit anerkennt und het wiiter Abstimmige noch Ständ verlangt. Wo aber immer meh Geistligi und au Adligi sich em Dritte Stand aagschlosse hai, het dr König am 27. Juni s Prinzip vo „Ei Maa-ei Stimm“ aagnoh. Die Abgeordnete hai aber em König misdraut: z erst het er dr Versammligsruum vo Soldate lo bewache, denn het er zuesätzligi Truppe in dr Umgäbig vo Paris lo stationiere und am 11. Juli isch dr Necker, wo immer no beliebt gsi isch, entloo worde. Dr Verdacht, ass dr König d Reforme, won er versproche het, nit wurd usfüehre, isch gwachse. S Volk het sich afo bewaffne, für zum siini politische Errungeschafte z verdeidige, wenn s nötig wurd; und will mä glaubt het, ass in dr Bastille Munition ufbewahrt wurd und es dört au politischi Gfangeni gäb, isch si am 14. Juli gstürmt worde. Dr Louis XVI. het druf nochgä, siini Truppe vo Paris abzoge und dr Necker widr zum Minister gmacht.

In dr Atmosphäre vo Gwalt und Unsicherheit, wo im Land gherrscht hai, isch d Position vo de konservative Chreft schnäll unhaltbar worde. Am 4. August z Nacht hai die Adlige, ein noch em andere, uf ihri Privilegie verzichtet. Uf ä Morge zue het d Nationalversammlig die feudale Rächt und Pflichte abgschafft und drmit au d Liibeigeschaft. Si het au afo d Verfassig schriibe und am Ändi vom August isch d Erklärig vo de Mensche- und Bürgerrächt veröffentligt worde, wo as Vorwort für die neu Verfassig konzipiert gsi isch. In dere si persönligi Rächt garantiert worde, wie s Rächt uf Bsitz, Meinigsfreiheit und persönligi Freiheit, aber d Gränze vo dr Staatsmacht si nit festgleit und au d Fraue si nit erwähnt worde. Mit dere Erklärig isch s Volk dr Souverän worde und s königliche Gottesgnadedum het si Berächtigung verlore.

Dr Louis XVI het immer noh Aahänger und politischi und militärischi Macht gha zu dere Ziit, het sich aber nit chönne entscheide, was z mache. Er het uf dr einte Siite nit welle hert duuregriffe, wie s d Marie Antoinette befürwortet het, uf dr andere het er d Reform nit welle beschleunige. Won er ändlig noch Mönet vo Zuudere d Erklärig vo de Mensche- und Bürgerrächt guetgheisse het, het das dr Chrone scho nüme ghulfe. Am 5. Oktober, nochdäm sich es Grücht z Paris verbreitet gha het, ass am enä Bankett dr König die wiissi Farb vo de Bourbone und nit die revolutionäri Trikolore aagha haig, si Duusigi vo Pariser, die meiste von enä Fraue, nach Versailles, wo dr Louis gresidiert het, gmarschiert für zum protestiere und sich über die hoche Brotpriis z beklage. Nationalgarde under em Marquis de Lafayette hai se begleitet und d Masse nume mit Schwiirikeite chönne drvo abhalte, alli am Hof umzbringe. Die königlich Familie het Versailles müesse verlo und noch Paris zieh. Dört isch si in de Tuilerie, em königliche Stadtschloss, in weles au d Nationalversammlig iizogen isch, iiquartiert und praktisch gfange ghalte worde.

Zwei Johr lang het d Nationalversammlig an dr neue Verfassig gschafft. D Monarchii isch zwar d Staatsform bliibe, aber dr Wunsch vo de Konservative, die alti Ornig nume z reformiere isch scho vo Afang aa abglähnt worde. Frankriich isch ä vereinigts Königtum worde, wo d Macht zum ä groosse Deil vo Paris an regionali und örtligi Iirichtige übergangen isch. Die alte historische Iideilige vom Land, wo ihre Ursprung im feudale System gha hai, si von erä neue Ornig abglöst worde, in welere 83 Departement gschaffe worde si, wo vo gwehlte Abgeordnete hätte sötte verwaltet wärde. Alli Lüt si em Gsetz unterworfe gsi, au die Regierende, und so het mä ghofft, Despotismus z verhindere. S Königtum isch erblig und dr König isch dr Leiter vo dr Exekutive bliibe. Bi neue Gsetz het er chönne es Veto iilege, wo d Ratifizierig ufgschobe aber nit verhinderet het. Die legislativi Versammlig as Verdrätere vom Volk, isch s Machtzäntrum im Staat gsi. Si isch vo de aktive Bürger, wo ä chlii meh as d Helfti vo de erwachsene Manne usgmacht het, gwehlt worde. D Qualifikatione für die Abgeordnete si sehr strikt gsi, nume öbbe 50.000 Manne hai s passive Wahlrächt gha, d. h. hai chönne gwehlt wärde. Au s Grichtssystem isch dezentralisiert und reformiert worde; die rächtlige Prozedure si vereifacht und d Folterig isch abgschafft worde. Dr Adel het si bsundere rächtlige Stand verlore und die Adlige hai die gliiche Rächt und Pflichte gha wie alli Bürger. Anderi mittelalterligi Institutione wie d Gilde si abgschafft worde, vor allem wil si sich as Monopol benoh hai, oder Priis- und Lohnkontrolle. D Diskriminierig us rassistische odr religiöse Gründ isch verbote worde: Neger, Mischling, Jude oder Protestante hai volli Bürgerrächt übercho. D Sklaverei in de Kolonie isch aber nit abgschafft worde. Wie dr Adel het au dr Klerus siini Privilegie verlore. Die katholischi Chille isch verstaatligt und d Priester, wo dr Dreuschwur uf die neui Verfassig abgleit hai, si Staatsagstellti und die andere, fast d Helfti vo alle Geistlige, si entloo worde. D Diözese si neu iideilt worde und d Bischöf, wo se verwaltet hai, si vo de aktive Bürger gwehlt worde und es isch kei Vorbedingig gsi ass si Katholike siige. 

Die finanzielle Problem vom Staat si mit dr Iifüehrig vo dr Verfassig nit glöst worde. D Schulde, wo s neue Regime vo dr königliche Verwaltig gerbt het, hai nit chönne zruggzahlt wärde, nit nume wil si so hoch gsi si sondern au wil d Stüüre in dr Unornig, wo gherrscht het, fast nüm zahlt worde si. So het d Nationalversammlig Papiirgäld afo drucke, d "assignats", und denn, für zum das z decke, isch dr Bsitz vo dr Chille konfisziert und verchauft worde.

Dr Widerstand gege die neui Ornig isch, usser vo dr Siite vom romdreue Klerus, schlächt organisiert gsi. Ä groosse Deil vo de oppositionelle Adlige het im Juli 1789 s Land verloo, und ihri Konspiratione im Usland hai wenig Iifluss gha uf das, wo z Frankriich passiert isch. Aber au in dr Nationalversammlig sälber isch s Meinigsspektrum sehr wiit gsi. Vo Afang a het s konservativi Abgeordneti gha, wo brobiert hai, d Reforme z begränze, und radikali, wo ä neui Ornig aagsträbt hai. Lengeri Ziit hai die Gmässigte ä Mehrheit usgmacht, hai aber kei Aafüehrer vo Statur gha. Dr König, wo die Rolle hät chönne spiile, het fast alli Reforme abglehnt und het im Juni 1791 brobiert, verchleidet mit dr Familie us Paris z flüchte. Er isch aber scho z Varennes aaghalte, festgnoh und zrugg noch Paris gfüehrt worde. Dä Fluchtversuech und s Manifest, won er hinterloo het, in welem er d Reforme sit 1789 verurteilt het, hai drzue gfüehrt, ass er s Vertraue vo dr Versammlig verlore het. Mitti Juli isch zwar no abgstimmt worde drüber, ass dr König entfüehrt worde siig, aber wenn früehner praktisch alli Abgeordnete d Monarchii as Staatsform vorzoge hai, het s jetzt revolutionäri Gruppe vo Abgeordnete ge, d Cordeliers und d Jakobiner, wo verlangt hai, d Republik iizfüehre. Vorläufig isch dr König aber immer no s Staatsoberhaupt gsi, und am 14. September 1791 het er mit wenig Enthusiasmus si Unterschrift unter die neu Verfassig gsetzt.

Die politisch Radikalisierig het vile Adlige immer meh Angst afo mache, und mehr und mehr von enä si in s Usland zoge, wo si Druck uf die konservative Regierige vo ihre Gastländer usgüebt hai, d Monarchii z Frankriich z understütze. Die hai zwar befürchtet, ass au bi ihne revolutionäri Ideä chönnte populär wärde, aber dr preussisch König Friedrich Wilhelm II. und dr Kaiser vo Östriich, dr Leopold II., hai mit wenig Begeisterig am 27. August d Erklärig vo Pillnitz veröffentligt, in welere si vo dr Möglichkeit von erä militärische Intervention gredet hai, was z Frankriich Bedänke gweckt het. Die Gsetzgäbendi Nationalversammlig, d "Assemblée nationale législative", het am 1. Oktober 1791 afo daage und het scho churz druf über Vergeltigsmassnahme gege unpatriotischi "émigrés" und gege Priester, wo dr Dreuschwur uf d Verfassig nit hai welle leiste, afo diskutiere. Am 9. November isch es Gsetz guegheisse worde, nochdäm "émigrés", wo nit freiwillig zruggchieme ihri Bsitzdümer wurde verliere und zum Dod verurteilt wurde, und am 29. November es anders, wo noch die widerspängstige Priester äntwäder dr Dreuschwur wurde leiste oder unter Überwachig gstellt und ihri Pensione verliere wurde.

D Chriegserklärig vo Frankriich gege Östriich am 20.April und churz druf au gege Preusse, isch us unterschiidlige Gründ vo de Radikale und vom König unterstützt worde. Die Revolutionäre, agfüehrt vom Jacques Pierre Brissot hai ghofft, ass ä Chrieg gege Östriich die französisch Monarchii wurd schweche, dr König het ghofft ass ä Siig ihn wurd sterke oder, im Fall von erä Niiderlag, die Revolutionäre ihri Macht wurde verliere und d Revolution chönnt rückgängig gmacht wärde. So hai d Koalitionschrieg agfange, wo bis zur ändgültige Niiderlag vom Napoleon 1815 duurt hai.

Dr Chrieg isch nit guet gloffe für d Franzose. D Armee isch nit barat und dr Brissot isch unfähig gsi. Dr Brissot het em König d Schuld ge für die militärische Niiderlage und dä het dr Brissot am 10. Juni 1792 entloo. Zäh Dag spöter het a Meuti, wo wüetig gsi isch wäge de Brotpriis, d Tuilerie gstürmt und d Wiideriisetzig vom Brissot verlangt, was dr Louis XVI aber nit gmacht het. Am 10. August hai Republikaner, wo d Jakobiner understützt hai, d Tuilerie gstürmt und d Iifüehrig vo dr Republik verlangt. Sächshundert Schwiizergardiste hai die königlichi Familie verdeidigt und si alli umbrocht worde. D Nationalversammlig het druf beschlosse, d Monarchii abzschaffe und ä neui Versammlig lo wehle, wo die republikanischi Verfassig wurd schriibe. 

D Nationalversammlig het mit dene Beschlüss ihri Füehrigsrolle verlore, und d Pariser Kommune, dr Stadtroot vo Paris, wo us gwehlte Abgeordnete vo de achtävierzig Stadtquartier, de "sections", bestande het, isch massgäbend worde. Sit em 10. August hai praktisch alli Manne s aktive Wahlrächt gha, und dr Iifluss vo de radikale Volksschichte, de "sans-culottes", wo revolutionäri chliibürgerligi Gwärbsdätigi gsi si, isch stark aagwachse. Dr Georges Danton, wo mä von em vermuetet, ass er hinter em Tuileriemassaker vom 10. August gsteckt haig, isch dr Füehrer vo dr Revolution worde. As Justizminister het er am 17. August ä bsundrigs Gricht iigsetzt, wo politischi Reaktionär hät sötte verfolge. D "sans-culottes" si mit däm nit zfriide gsi und us Angst, ass d Konterrevolutionär chönnte us de Gfängnis usbräche, hai si vom 2. bis zum 7. September Pariser Gfängnis gstürmt und meh as duusig Gfangeni ermordet oder verstümmlet, wo die meiste von enä nüt mit Politik z due gha hai. Spöter het niemer für die Septembermassaker welle verantwortlig si.

Dr Nationalkonvent, d "convention nationale", het am 20. September 1792 afo dage. Die Abgeordnete hai sich zu politische Fraktione zsämmegschlosse. De ehemolige Ahänger vom Brissot, de Brissotins, het mä jetzt "Girondins", Girondiste, gsait. Si si politisch und sozial moderat gsi und hai sech uf dr rächte Siite vom Huus gruppiert. Ihne gegenüber si die sträng republikanische Jakobiner ghockt. Uf de oberste Sitzreihe hai sich die radikalste Elemänt niiderglo, d Montagnards und unter ihne dr Robespierre, dr Danton und dr Marat. Die gmässigti Mehrheit, wo unde noche gsässe isch, het mä as „Ebeni“, "plaine", oder as „Sumpf“, "marais", tituliert.

Am 21. September het dr Nationalkonvent d Iifüehrig vo dr Republik beschlosse. Dä Dag isch spöter im revolutionäre Kalender zum erste Dag vom Johr I worde. Dr Konvent het denn über s Schicksal vom Louis XVI müesse beschliesse. D Girondiste hai welle en as Gfangnige bhalte, d Jakobiner hai gsait, ass s Volk ihn mit em Tuileriesturm am 10. August scho verurteilt haig. Dr Konvent het druf beschlosse, ass er as Gricht wurd fungiere und het am 15. Januar 1793 dr Louis schuldig gsproche. Mit erä Mehrheit vo einere Stimm isch er zum Dod verurteilt und am 21. Januar mit dr Guillotine hiigrichtet worde.
Frankriich isch ussepolitisch immer no in Schwiirigkeite gsi: dr Chrieg isch nit guet gloffe und dr Konvent het im Februar au Holland und Ängland und im Merz Spanie dr Chrieg erklärt, und im April isch denn no dr General Dumouriez zu de Östriicher desertiert. Dr Konvent het beschlosse än Armee vo 300.000 Ma ufzstelle, aber d Wehrpflicht wo iigfüehrt worden isch, het zu Rebellione vor allem in dr Bretagne und dr Vendée gfüehrt, wo d Lüt konservativer und vili gege d Revolution gsi si. Es het Johr bruucht die Unruehe niiderzschloo. Aber au in de groosse Stedt het s Protest ge, vor allem wil Paris z vil z säge gha het in de lokale Aglägeheite, wil noch erä schlächte Ärnt d Brootpriis wiiter gstiige si, und wil d "assignats" rapid vo ihrem Wärt verlore hai. Im Mai hai d Jakobiner, wo d Understützig vo de "sans-culottes" bruucht hai, dr Konvent drzue brocht, Höchstpriis für Chorn und Brot festzlege.

Die revolutionäre Politiker, wo jetzt nüm hai chönne im König d Schuld an alle Misständ ge, hai sich gegesiitig afo beschuldige. D Jakobiner hai vo de federalistische Girondiste gsait, ass si nit revolutionär gnue siige und ass si, wenn au unabsichtlig, d Gegerevolution wurde understütze. Am 2. Juni hai si 22 Girondiste verhaftet und so ihri Position im Konvent no sterker gmacht. In de nechste Mönet hai si d Unruehe in de Provinze unterdruckt. Die neui demokratischi Verfassig isch nie in Chraft dräte, wil dr Robespierre sini Kollege het chönne überzüge, ass das müess warte, bis die innere und üssere Gegner vo dr Revolution besigt siige. D Jakobiner hai em Wohlfahrtsuschuss under em Robespierre so vil Kompetänze ge, ass er sich wien es diktatorials Komitee het chönne beneh.
Am dringendste isch die militärischi Bedrohig vo usse gsi. Die französische Armeä si überall in dr Defensive gsi, und mä het meh Soldate bruucht. Am 17. August 1793 isch die allgemeini Wehrpflicht, d "Levée en masse," iigfüehrt worde und alli Bürger si diräkt as Soldate oder indiräkt as Produzänte und Liiferer vo Chriegsmaterial in dr Landesverdeidigung iigsetzt worde. Vor dr Revolution si die meiste Offizier Adligi gsi. Ä Deil drvo isch in s Exil gange und anderi hai wenig Begeisterig für die republikanische Ideal gha, who si hätte sötte verdeidige. Jungi Republikaner, wo Talent gha hai, si beförderet worde, und d Armee isch dr Republik gegenüber dreu bliibe. S Chriegsglück het sech au gwändet und im Herbst vo 1793 si d Östriicher, d Preusse, d Ängländer und d Spanier zruggworfe worde und im Summer 1794 si d Östriicher us Belgie verdriibe worde. Im si 1795 z erst Preusse und denn Spanie us dr antifranzösische Koalition usgschiide.

Gegenüber Gegner im Innere het sit em 5. Septämber, em Afang vo dr jakobinische Terrorherrschaft, dr "Grande Terreur", dr Wohlfahrtsuschuss Vollmachte gha, Gwalt fast unbeschränkt aazwände. Am 9. September si revolutionäri Milize ufgstellt worde, in wele radikali "Sans-culottes" dient hai, für zum d Buure drzue z zwinge, ihr Chorn an d Regierig abzgeh. Än anderi Massnahm gege d Rächtsstaatlikeit isch s Gsetz vo de Verdächtige, frz. "Loi des suspects", gsi, wo am 17. Septämber Gsetz worde isch und under welem ä Mensch het chönne as Konterrevolutionär aaklagt wärde, wil er 'Verbräche gege d Freiheit' begange haig. Am 29. September si d Priiskontrolle uf Brot und Chorn und d Lohnkontrolle verlengeret worde. Am 4. Dezember isch d Verwaltig zentralisiert worde, und die lokale Verwaltigsapparät si vo Paris us kontrolliert worde. Die einzig wichdigi Massnahm, wo im Geist vo dr '89er Revolution gsi isch, isch d Abschaffig vo dr Sklaverei in de Kolonie gsi.

D Schreckensherrschaft vo de Jakobiner het zwar d Republik grettet, aber dr Priis isch hoch gsi. Ä Viertelmillion Franzose si verhaftet und öbbe driissig Dusig hiigrichtet worde, ohni sich chönne verdeidige. Die meiste von enä si Buure und Bürgerligi gsi, aber au mänggi vo de füehrende republikanische Politiker si gchöpft worde, wie dr Danton, dr Hébert und schliesslig, am 27. Juli 1794, am 9. Thermidor vom Johr II, au dr Robespierre. Dr Wohlfahrtsuschuss het siini Ufgobe erfüllt gha und siini Kompetänze si stark gstuzt worde.

Die sogenannte Thermidorianer, die gmässigte Abgeordnete vom Nationalkonvent wo dr Robespierre gstürzt hai, si überzügti Republikaner gsi, aber ihri Machtbasis isch nit in de Stedt mit ihre extremistische "Sans-culottes" gläge wi die vo de Jakobiner, sondern ehnder in de konservativere ländlige Gebiet. Wenn aber d Jakobiner alles in ihrer Macht do hai, für zum d Gegerevolutionär z neutralisiere, hai d Thermidorianer au vor dr radikale Lingge Angst gha. So si die demokratische Rächt immer meh beschränkt worde, was schliesslig zur Diktatur vom Napoleon Bonaparte gfüehrt het.

Im Früehlig vo 1795 het s non ä letzte Volksufstand ge, wil d Assignate fast ihre ganz Wärt verlore hai und d Priis stark gstiige si. Er isch sehr rasch underdruckt worde, und wo d Monarchiste gmeint hai, ass d Revolution ume siig und agfange hai, für d Wideriifüehrig vo dr Monarchi z agitiere, hai d Thermidorianer ihrem Driibe es Ändi gmacht und d Gruppe vo Soldate, wo us em Exil zruugcho isch für zum d Gegerevolutionär militärisch z understütze und im Summer vo 1795 in dr Quiberon Bucht in dr Bretagne glandet isch, lo festnäh und hiirichte.

D Thermidorianer hai d Republik gege die Rächti und die Linggi welle absichere und niemerem zvil Macht ge. So hai si in ihrer Verfassig nume de riichste driissigduusig Manne s Wahlrächt ge, ä Legislative mit zwei Chammere, em Senat und em Root vo de Fümfhundert, gschaffe und as Exekutive ä Direktorium mit fümf Mitgliider iigsetzt, wo vom Root vo de Fümfhundert vorgschlage und vom Senat gwehlt worde si. Und dass s neue Parlamänt sich nit allzu sehr vom Konvent wurd unterscheide, wo d Verfassig gschriibe het, hai zwei Drittel vo der neue Legislative müesse Mitgliider vom Nationalkonvent si. D Verfassig isch in erä Volksabstimmig guegheisse worde und im Oktober 1795 in Chraft dräte, im gliiche Moned wo dr Napoléon Bonaparte a konterrevolutionäre Ufstand niidergschlage het.

Währed de nechste vier Johr het s Direktorium zwüsche Linggs und Rächts laviert. Im Mai 1796 het si ä Verschwörig vo früehnere Jakobiner ufdeckt, wo vorgha hai, d Macht an sich z riisse und s Eigetum neu z verteile. 1797 het die Rächti d Wahle gwunne, aber bevor si d Macht richtig in dr Hand gha hai, hai im Monet Fructidor drei Mitgliider vom Direktorium mit dr Unterstützig vo dr republikanische Armee die andere zwei usgschlosse, wil si gegerevolutionär siige, und au zweihundert Abgeordneti us dr Legislative usgstosse. Zwei neui Mitgliider si ins Direktorium gwehlt worde, und das het konterrevolutionäri Ziitige zuedo, mänggi vo de "émigrés", wo zruggcho gsi si, und antirepublikanische Priester in s Exil gschickt und politischi Gegener lo hiirichte.

Noch däm Fructidor Coup hai die Reaktionäre d Hoffnig ufge legal an d Macht z cho und und s Direktorium isch ohni Opposition gsi und het chönne d Finanze reformiere. Ä Metallwährig isch wider iigfüehrt worde und uf Grundbsitz und Luxusgüeter si sterker bestüürt worde. Im Mai 1798 het denn die radikali Linggi d Wahle gwunne, und s Direktorium het im Floréal Coup hundert linggi Abgeordneti us dr Legislative usgschlosse. S Resultat vom Direktorium siiner Verachtig für siini eigeni Verfassig isch gsi, ass die demokratischi Bewegig ä groosse Deil vo dr Understützig vom Volk verlore het, und es nume ä politischi Kriise und ä ehrgiizige Ma bruucht het, ass au das, wo vo dr republikanische Demokratii wo no übrig bliiben isch, abgschafft worden isch.

Nochdäm währed dr jakobinische Terrorherrschaft die französisch Gsellschaft uf die militärische Asträngige, won ä lange Chrieg gege die meiste europäische Grossmächt wurd mit sich bring, vorbereitet worde isch, hai die vergrösserete und besser usgrüstste republikanische Armeä ei Erfolg noch em andere chönne verzeichne. Preusse, Spanie, Holland und d Toskana hai im 95 und 96 Friide gschlosse, und nume no Ängland und Östriich hai no witerkämpft. Im Oktober 1795 het Frankriich Belgie, wo denn die östriichische Niiderlande gsi isch, anektiert und Holland isch die ersti vo de sogenannte Schwösterrepublike, die Batavischi Republik, worde, mit erä relativ demokratische Verfassig wo dere vom Direktorium gähnelet het, und het müesse hochi Reparatione zahle. In de Johr druf isch Frankriich in Norditalie, wo dr Napoleon ä Reihe vo Siig errunge het und die Zisalpinischi Republik gründet het, und Dütschland iigfalle.

Im Friide vo Campo Formio mit de Östriicher, wo dr Napoleon im Oktober 1797 usghandlet het, hai die uf fast zwei Drittel vo de östriichische Bsitztümer am Rhii noch verzichtet. Im westlige Dütschland si druf mit dr Hilf vo de Franzose Republike gründet worde. Au in dr Eidgenosseschaft isch z Liestel am 17. Januar 1798 d Revolution usbroche, wo zur Gründig vo dr Helvetische Republik gfüehrt het. Denn si aber Rückschleg cho: d Ängländer hai die irischi Revolte, wo d Franzose mit erä Flotte unterstützt hai, niidergschlage und d Invasion vo Ägypte, wo zum Osmanische Riich ghört het, isch gschiiteret, nochdäm die änglischi Flotte die französischi bi Abukir im August 1798 besigt het, und dr Napoleon siis Expeditionskorps dört glo het und elei noch Frankriich zrugg cho isch.

Noch em ägyptische Debakel hai sich Ängland, Russland, Östriich und s Ottomanische Riich in dr Zweite Koalition zsämmedo und bis zum Früehlig 1799 hai si die französische Chreft an allne Fronte zruggdrängt, Italie ganz vo de Bsetzer befreit und alli italiänische Republike ufglöst. Bis zum September het sich d Lag vo de französische Armeä zwar wider verbesseret, aber s Direktorium het vil an Glaubwürdikeit und Unterstützig verlore. D Opposition het d Wahle vo 1799 gwunne und het s fertig brocht, d Thermidorianer vom Direktorium uszschliesse. Die neu Regierig under em Emmanuel Sieyès het die Riiche drzue zwunge dr Regierig Darlehe z ge, und agfange, die Verwandte vo de "émigrés" z verfolge. Si het au konstitutionelli Veränderige plant und wil si as Institution kuum no Ahänger gha het, het sich dr Sieyès mit em Bonaparte verbündet, wo unghüür populär gsi isch.

Frankriich isch wider emol in Ufruehr gsi. In de Provinze hai sich die Reaktionäre stark gmacht und die Radikale hai au än Umsturz plant. Si hai s Direktorium überredet zruggzdräte und am 9. November, am 18. Brumaire im Revolutionskaländer, hai si vo de Abgeordnete verlangt ä dreichöpfigi Regierig iizsetze, wo us em Sieyès, em Bonaparte und em Roger Ducos bestande hät. Wo die nit hai welle zuestimme, hai Soldate, wo im Napoleon dreu gsi si, d Gegner us dr Versammlig gjagd und die andere 'überzüügt', dr Vorschlag aaznäh.

Mit em Brumaire Staatsstreich vo 1799 isch die Französischi Revolution ume gsi und Frankriich het ä provisorischi Regierig übercho, wo us drei Konsule bestande het. Dr Erst Konsul isch dr Bonaparte gsi und het s Land diktatorisch beherrscht. Die beide andere Konsul si nume Berooter gsi. D Konsulatsverfassig isch in erä Volksabstimmig agnoh worde und am 24. Dezember 1799 in Chraft dräte und s französiche Experimänt von ere revolutionäre Demokratii isch z Änd gsi.

D Reaktionär hai währed dr Revolution und vor allem noch ihrem Ändi die schrecklige Siite vo dr Revolution betont und d Misständ, won ä Reform vom alte System in ganz Europa dringend notwändig gmacht hai, vollkomme überluegt. Überall, wo Bevölkerige unterdruckt worde si, isch dr revolutionär Gedanke übernoh worde. So isch s nit verwunderlig, ass Liestel es Zäntrum für d Revolution in dr Nordwestschwiiz gsi isch oder dass d Ire sich mit de Franzose gege d Ängländer verbündet hai. Au wo dr Bonaparte d Freiheit überall unterdruckt het, won er ane cho isch, het s immer wider Lüt ge, wo sogar in ihm ä Verdräter vo de befreiende revolutionäre Ideä gseh hai. Noch de napoleonische Chrieg isch Europa erschöpft gsi und het Friide au zum Priis vo dr Widerherstellig vo de alte, schlächte Traditione welle, aber scho weniger as ä Generation spöter in 1830 isch dr Revolutionsgedanke und d Idee vom Nationalstaat wider stark gsi und s revolutionäre Johr 1848 het sogar dr Name Völkerfrüehlig übercho.

In Frankriich isch, und das isch normal, d Erinnerig an d Revolution am sterkste und ihri Symbol wie d Marseillaise si immer no läbig. Dr Nationalfiirtig isch immer no dr Erinnerigsdag an dr Sturm vo dr Bastille, wo zwar scho 1789 kai praktische sondern nume symbolische Wärt gha het. Aber d Revolution het au praktischi Errungeschafte vererbt. Dr napoleonisch Code Civil isch in einere Form oder enandere in de meiste Länder, won emol vo de Franzose bsetzt gsi si, Gsetz worde, und wem mä hüt mit Meter und Liter misst, isch das s Verdienst vo dr Revolution as Dochter vom Rationalismus und dr Ufklärig.

Mänggi vo de Ideä vo dr Französische Revolution si vo de Amerikaner früehner proklamiert und hüfig au besser umgsetzt worde, aber wenigi Parole in dr menschlige Gschicht si mitriissender und überzüügender gsi as „Liberté, égalité, fraternité“.






</doc>
<doc id="19504" url="https://als.wikipedia.org/wiki?curid=19504" title="Robert Burns">
Robert Burns

Dr Robert Burns isch e schottische Dichter gsii, wus zue Wältruem brocht het. Diä Sproch, wun er haüptsächlig drin dichtet het, nännt er "Scottish Dialect". Dr isch am 25. Jänner 1759 bi Ayr im Südweschte vu Schottland uf d Wält kumme und scho mit 37 Johr gstorbe – am 21. Jülli 1796 z Dumfries.

Dr Robert Burns isch am 25. Jänner 1759 z Alloway im Bezirk Ayrshire in dr Nechi vu Ayr uf d Wält kumme. Noch ihm sin segs jingeri Gschwischtrig kumme un diä Familiä het alli Miähji gha, z iberläbe. Im Robert si Vatter, dr William Burnes, isch e Gärtner üs em Nord-Oschte vu Schottland gsii un het z Alloway e Stickli pachtets Land bewirtschaftet. Anne 1766 het dr William d Pacht vum Mount Oliphant, drei Meile vu Alloway, ibernumme. D Kinder hän sälbverständlig im Vatter miäße hälfe schaffe uf em Fäld un dr Robert, dr eltscht Bue, isch do d wichtigscht Stitze gsii. Des isch e Iberforderig fire gsii un wird fir d Ursach vum e Härzliide ghalte, wuner sich zuezoge het un wune s ganz Läbe lang blogt het. Aber näbe däre schwäre Arbet het dr Robin – so heißt mere aü – aü geischtigi Aregig bikumme: Iber d Betty Davidson, e Diänschtmaidli vun ene, het er e Hüffe Gschiichte un Liäder känne glehrt, wu vu Gschpängschter, Häxe, Deifel un anderem Glump ghandlet hän. Des het, wiä dr Burns speter esälber gschriibe het, „"dr Some vu dr Poesii ufgoh lo, wu fertig do gläge isch“" un het e grossi Wirkig uf si Iibildigsgraft gha. In däre Richtig het aü si Mueter gwirkt, d Agnes geborini Broun üs em Ayrshire, si het em viil vorgsunge – dr Robärt sälber isch aber nit müsikalisch gsii.

Si Vatter isch e Calvinischt gsii, intressiärt an politische un theologische Diskussione, un het versuecht, däm Bue e Schuelbildig zuekumme z lo, bsunders aü dur eigene Unterricht. An reguläre Schuele isch dr Bue numme wennig gsii. Drei Johr lang het er tatsächlig guete externe Unterricht bikumme. Zämme mit e baar andere Familiä het dr William Burnes e brivate Lehrer anggaschiärt. In däm Lehrer, im John Murdoch, ischs glunge, dr Robert zum sälbständige Dänke z fiähre un dä Schiäler drzue z bringe, ass er sich esälber ka unterrichte. Dr Vatter isch e Literatürliäbhaber gsii un het im Suhn Biächer bsorgt. Dr James Mackay schribt, was dä Robert Burns im spote 18. Johrhundert näben em Schufte as Landarbeiter glehrt heb, seig unglaüblig: Dr heb sich mit Geografii, Theologii, Philosophii un politischer Ekonomii bschäftigt un heb guet Franzesisch un aü eweng Latiinisch glehrt.

Anne 1777 het dr Vatter d Farm Lochlea in dr Nechi vu Mauchline un Tarbolton pachtet. Wu sichs anne 1777 dr Robert erlaübt het, gege dr Wille vum Vatter im Dorf uf e Danzschuel z goh, ischs zun ere Missstimmig kumme, wu niä meh ewäg gange isch; dr Robert het sich abglähnt gfiählt. Z Tarbolton isch er Mitgliid im e Jungselleclub un in ere Freimüürer-Loge gsii – des het em wichtigi Diskussionspartner un gsellschaftligi Kontakt brocht.

Anne 1781 isch dr Robert uf Irvine zoge, e Stadt am State vum Meer, un het sich mit Flags-Hächle bschäftigt, het aber do keinerlei Glick gha. Anne 1784, wu si Vatter gstorbe isch, het er mit sinem Brueder Gilbert versuecht, im Vatter si Farm z halte, aber si hän schliäßig miäße e anders Objäkt nämme – e Fäldstick z Mossgiel uf 600 Metter Hechi.

Ass dr Vatter William nit zfriide gsii isch mit em Suhn, des isch bsunders do dra gläge, ass dr Robert hinter dr Maidli här gsii isch un aü fir alli andere Vergniäge ufgschlosse gsii isch. Aber grad des het em Inspiration brocht; in dr 1780er Johr het er ei Gedicht noch em andere ufs Babier brocht. Im Jülli anne 1786 sin sini erschte Gedichter erschiine: "Poems, Chiefly in Scottish Dialekt" – e Band mit 34 Gedichter un 10 Epigramm un Epitaphe. Dr Drucker John Wilson vu Kilmarnock het si in ere Uflag vu 612 Exemplar gfertigt; dr Vertriib isch per Subskription sicher gstellt wore.

Des Wärk isch glii iigschlage: Lit üs allene Bildigs- un Gsellschaftsschichte, bis zu Diänschtmägd un Landarbeiter, sin begeischteret gsii. Diä Uflag isch ball vergriffe gsii; im Novämber isch er uf eme glehnte Ross uf Edinburgh gritte un het derte fir e zweiti, strak erwittereti Uflag gsorgt, wu im Johr druf rüskumme isch. Dr isch mit uffene Ärm un Härze empfange wore. Verschiidini Biographe wiise druf ani, ass es dr Burns gschafft het, drotz däm Erfolg un däre Aerkännig, wu jetze iigsetzt het, bscheide z bliibe.

Uf em Burns Robert sinem pachtete Hof het si Fraü Jean Armour un d Kinder gläbt un gschafft. Zuedäm sin viär oder fimpf Gnächt un Mägd uf däm Hof gsii.

Dr Robert het gluegt, ass er üs däm schwäre Läbe rüskunnt. Aber dr het nit welle dichte, zum Gäld verdiäne. Fir ihne wärs e „glatti Unzucht vu dr Seel“ gsii, wänn er do vu „Gäld, Lohn, Verdiänscht usw. gschwätzt hät“ – eso het si Brueder Gilbert emol si Istellig bschriibe. Doch dr het versuecht, e zueverlessigs Iikumme z griäge un isch anne 1789 in dr Diänscht as Stiiriidriiber un Eichmeischter drätte. Bi däm Beruef het er viil Ortschafte un Mänsche känne glehrt un viil Aregig fir si Dichtig bikumme. Dr seig e stränge Beamte gsii, aber schiints nit unmänschlig; so hebs kenne sii, ass er bi gleine Bschissereie vu alte Fraüe am Märktdag e Aüg zuedruckt het, schribt d Catherine Carswell. Dr Burns het schliäßlig aü dr Hof ufgä un isch 1791 mit sinene Lit uf Dumfries zoge, wus Zentrum vu sinere Tätigkeits firs Stiiramt gsii isch. Dodermit isch dr Robin s erschtmol fir lengeri Zit – bis an si Läbensänd – in ere Stadt z wohne kumme. Dr Donald A. Low schribt, ass dr Robert derte mänk Mol vum Heimweh blogt wore isch, in sinene Schrifte diäg uf viil Arte zum Üsdruck kumme, ass-es-e beeländet het, ass er vu dr Bärg vu sinem eigene Land abgschnitte gsii isch. Dumfries lit ca. 100 km südeschtig vum Ayrshire.

Dr Burns Robert het Sympathiä fir d franzesisch Revolution 1789 un fir d Opposition im eigene Land gha. Dr isch e Ahänger vum Charles James Fox gsii, e Revolutionsbefirworter in dr Whig-Partei. Änds 1792 het er sich Feind gmacht, wun er sitze bliibe isch un dr Huet ufglo het, wu „God save the King“ (d Nationalhimne) gsunge wore isch. Do duf hets bim Stiiramt e Untersuechig gege dr Burns gä. Dr Dichter het jetz miäße ferche, ass er si Arbet, si Läbensgrundlag un diä vu sinere Familiä verliärt. Dr het jetz abgstritte, ass er alliwiil no zu Frankrich stoht, wu zu Eroberige ibergange seig. Dr Elrod un dr Mackay meine aber, des seig numme e taktischs Zuegständnis gsii, dr heb si Meinig nit wirklig gänderet. Des heb sich aü in verschiidene Gedichter un Schrifte vun em zeigt, so im Liäd "„Bannockburn“" (Aügüscht 1793). Dr het aü Gedichter gege d Sklaverei z Amerika gschriibe, gege d Not vu dr Büüre, fir d Rächt vu dr Fraüe.

Dr Burns het d Hiirichtig vum Ludwig XVI. un vu dr Marie Antoinette 1794 z Frankrich fir „e verdiänts Schicksal“ ghalte. Si Ablähnig vu dr Monarchii, vum Adel un vu dr Geischtligkeit kunnt zum Biispill im Gedicht "„Solle mir füül unser beschti Zit verdue“" zum Üsdruck, wun er fir revolutionäri Gwalt un firs Fallbeil (!) iidrittet. Noch in sinene letschte zwei Läbensjohr het er viär Ballade gschriibe, wun er e Whig-Kandidat bin ere Wahl unterstitzt het.

Drotz sinere heimlige Radikalität gege d Obrigkeit het dr Burns an dr Herrgott, an dr Chrischtus un an e Läbe noch em Dot glaübt – in sinene letschte drei Läbensjohr seigen em aber Zwiifel kumme.

Im Burns Robert si Härkumpft üs ere untere Volksschicht, si Bekänntnis drzue un si politschi Üsrichtig hän drzue gfiährt, ass er zum e „Held vu dr Arbeiterklass“ un zum e „Held vum Sozialismus“ gmacht wore isch; in dr sozialischtische Länder isch er beliäbt gsii; anne 1956 isch in dr Sowjetunion e Burns-Briäfmark rüskumme.

Dr Burns Robert het sich as Schott gfiählt un fir Schotte gschriibe, schribt dr Norman Elrod. As Bue heb er „The Life of Wallace“ gläse un des Buech heb in sini Odere – wiän er esälber gsait heb – "„e schottisch Vorurteil“" iigflest, e Liäbi zum Land, wu "„gliänig dur ihne dur fliäße“" diäg, bis ans Änd vu sinem Läbe.

In dr letschte 5 Johr vu sinem Läbe het dr Robin des verstärkt gmacht, was er vorhär scho agfange gha het: Dr het alti Ballade gsammlet, zum Deil umgschafft. Dur des sin dr Nochwält iber 300 vu däne Liäder erhalte. Dr het des as e Diänscht am Vatterland agsähne. Dodrzue het er zwee Partner gha, wun em diä Ballade abgnumme hän: Dr George Thomson un dr James Johnson. Mit em Thomson isch dr Robin z stritte kumme, wel sälle „änglischi Diktion“ het welle, är sälber aber het Scots liäber gha.

Dr Burns isch mit dr Jean Amour verhirate gsii un het nüü Kinder mit ere gha, s letsch isch am Dag uf d Wält kumme, wun er bierdig isch. Dr het aber näbehär ei Affär no dr andere gha un mindschtens viär unehligi Kinder. Noch em Norman Elrod heb er aber nit versuecht, üs siinere Verantwortig do drüs z vertlaüfe. Im Burns si letschti Liideschaft het in dr Grankeschweschter Jessie Lewars golte, wu ins Hüüs kumme isch go hälfe, dä dotgrank Dichter z pfläge. An diä sin sini letschte Gedichter gange.

Dr Burns isch viil grank gsii, bsunders in sinene zwei letschte Läbensjohr het ers am Härz gha un dr Rissmattis (Rheuma). Si Läbenswandel mit viil Alkohol het em nyt Guets brocht. Verschärft wore isch si Lag dur e allgmeini Hungersnot z Schottland un dur sini Schulde – dr her gfercht, ass er iigsperrt wird wäge däm; e Schniider het e Brozäss gege ne gfiährt, wel er e Uniform nit zahlt het. Am 21. Jülli 1796 isch er gstorbe.

E Sammlig vum Burns sinene Liäder gits aü in alemannischer Ibersetzig vum Zürcher Dichter August Corrodi. Des Biächli vum Corrodi mit 103 Sitte isch 1870 z Winterthur erschiine. Titel: "Robert Burns: Lieder. Ins Schweizerdeutsche übertragen von August Corrodi." Zwoo Biispiil im Orginal un in dr Ibersetzig vum Corrodi folge do unte:

Dr Titel vu dr Erschüsgab anne 1786 vum Burns Robert sinene Gedichter heißt: "Poems, Chiefly in the Scottisch Dialect" (= Gedichter, haüptsächlig im schottische Dialäkt). Im e Vorwort het dr Burns (iber sich sälber) gschriibe: "... he sings the sentiments and manners, he felt and saw in himself and his rustic compeers around him, in his and their native language." Des heißt, dr het in dr ageborene Sproch vu sich un vu dr Büüre um ihne rum s Gfiähl un dr Art üsdruckt, wun er bi sich un bi sällene gfiählt un gsäh het. Des isch d gsproche Sproch vum Ayrshire gsii un diä het zum „Lethian Type of speech“ ghert un wird viilmol „Mid-Scots“ gnännt oder hit „Standard Scots“.

Des gsproche Schottisch isch im Gegesatz zum Änglische, aber aü zum Scots-Änglisch gstande – säll letscht isch d allgmein Verkehrs- un Literatürsproch z Schottland gsii. Dr Schottisch Dialäkt het – am meischte z Edinburgh – e Verflachig durgmacht un diä isch speter no wittergange. Dr Kupper wiist druf ani, ass wäge däm dr Burns het miäße e Glossar (schottisch-änglischi Werterlischte) drzue mache – mer het nimmi drmit kenne rächne, ass diä bildete Schichte alles verstehn. Des betrifft dr Wortschatz; d phonetische Eigeheite vum Schottische oder vum Ayrschire-Dialäkt kumme wäge dr Orthografii vum Burns meischtens nit zum Vorschiin; dr het sich an dr änglische Orthographii oriäntiärt. Dr schribt zwar zum Biispiil "house", mer het aber /hus/ gsait.

Änewäg isch aber dr schottisch Dialäkt guet durgschiine, dänn verschiidini Gritiker hän bedüürt, ass im Burns si Wärk unverständlig seig. So het dr William Copper anne 1787 gschriibe: „Poor Burns looses much of his deserved praise in this country [England] through our ignorance of his language. His candle is bright, but shut up in a dark lantern.“ Dr Burns diäg also z Ängland viil vu sinem verdiänte Lob iibiäße, well mer derte si Sproch nit verstoht. Si Kerz diäg wit schiine, si seig aber in ere dunkle Latärne iigsperrt. Schottischi Läser hän kenne (aber nit miäße) im Burns sini Text mit schottischen Glang vorläse. Anne 1873 het dr James A.H. Murray gschriibe: „… if a Scotchmen read Rurn’s poems to an English audience, not three [words] in a hundred would be "heard" as English.“ Zuedäm wird dr schottisch Charakter vum Burns sinere gschriibene Sproch in dr Morphologii, im Satzboi, im Stil un in dr Thematik dittlig.

Dr Burns het bi bstimmte Theme aü reins oder fascht reins Änglisch gschriibe. Dr Hans Jürg Kupper meint, ass aü si gschriibene Dialäkt nit rein gsii isch, dr het eimol necher un eimol wenniger noch am gschwätzte Dialäkt gschriibe – eso heb er in dr Dichtkunscht am meischte Megligkeite gha.

Dr Robert Burns het im ditsche Sprochrüüm zittewiis großi Beliäbtheit gha; bi sinem 100. Dotesdag 1896 isch er z Ditschland, z Eschtrich un in dr Schwiz ganz groß gfiirt wore. Siter em Änd vum 18. Johrhunderts hets unter anderem in dr Wuche- un Monetszittige, wu dertemol Modi gsii sin, Ibersetzige vum Burns in s Standardditsch gä. Däm entgegekumme isch, ass sällemols e bsunders Inträssi am Volksliäd gherrscht het, so aü bim Johann Gottfried Herder, Johann Wolfgang von Goethe, Johann Jakob Bodmer un andere. Zwar isch „Volksliäd“ un im Burns sini Liäder zweierlei, aber zwische „Volksliäd“ un „Dichtig im Volksliädstil“ isch nit groß unterschiide wore.Aü hets e bsunders Inträssi an Dialäkt gä - was wennig speter aü im Hebel zguet kumme isch.Dr Goethe het dr Burns aerkännt un bedüürt, ass sini eigene Liäder nit eso im Volk verbreitet sin wiä diä vu sällem. Dr Goethe het dr Burns „zu dr erschte Dichtergeischter, wus vorhärig Johrhundert viiri brocht het“, zellt.

Burns-Ibersetzige as Buechüsgabe hets im ditsche Sprochrüüm ab 1839 gä – diä erscht vum Philipp Kaufmann (102 Liäder un Gedichter), 1840 sin scho zwoo witteri mit no greßerem Umfang gfolgt – vum Wilhelm Gerhard un vum Heinrich Julius Heintze; diä vum Heintze seig besser wiä diä andere. Drnäbe hets aü Üsgabe in dr Oginalsproch gä. Dr Küpper wiist druf ani, ass d politisch Situation z Ditschland zwische 1830 un 1848 s Inträssi am Burns mit sinene „ufriährerische Unterkläng“ beginschtigt het, aber aü unpolitischi Läser hebe am Burns sinere Natür- un Liäbeslyrik e Freid gha. Dr hundertscht Geburtsdag vom Burns 1859 isch zum Alass fir witteri Burns-Ibersetzige gnumme wore. Ganz schlächti Notte bikunnt dr L. G. Silbergleit vum Küpper fir sini Ibersetzige, wu in dr briiswärte un viil verbreitete Reclam-Universalbibliotheks-Reihe erschiine isch un mehreri Uflage erläbt het.

Des Broblem ziägt sich durch, ass diä verschiidene Ibersetzige arg unterschiidligi Qualtiät hän; do derbii isch z bedänke, ass näben em Gschick vum Ibersetzer d poetisch Iberdragig vu einere Sproch in d ander e objektivi Schwiirigkeit darstellt. Dr Tycho Mommsen het scho anne 1858 in ere Abhandlig iber „Die Kunst des deutschen Übersetzers aus neueren Sprachen“ iber dr Burns gsait: „Grad diä bessere Liäder vum Burns (lang nit alli sin glunge) lege im Ibersetzer großi Hindernis in dr Wäg“, wel dr Ibersetzer dr Üsdruck arg zämmedränge mueß, wel er e Hüffe Reim beachte mueß, bsunders aü, wel „e naiv derbe Grundton“ nozmache isch, wu im Orginal viilmol scho z derb seig, un wägem natürlütartige Chrarakter vum Refräng, wu in ere andere Sproch schwär zum nomache isch..

Anne 1896, im 100. Dotesjohr vum Burns, sin e Hüffe Artikel zu dr Ehr vum Robert Burns erschiine. Dr Kupper gritisiärt dr Burns-Kult vu däre Zit, wu Lobrede gschriibe wore seige à la „Der größte Lyriker aller Zeiten, das eigentliche lyrische Urgenie …“. E großi Anthologii vu Burns-Ibersetzige (wu Biiträg vu 34 verschiidene Ibersetzer drin gsammlet gsii sin) isch im Jubiläumsjohr vu dr Wilhelmine Prinzhorn rüsgä wore – mit alles zämme 331 Burns-Stickli. Des isch diä letscht greßer Burns-Ibersetzig gsii – sogar diä grescht. Speter sin Burns-Ibersetzige meischtens numme no im Zämmehang mit Artikel vereffentligt wore, wu dr Burns drin gwirdigt oder wisseschaftlig bsproche wore isch.

Anne 1845 isch d erscht Ibersetzig vume Burns-Gedicht in e ditsche Dialäkt erschiine - diä vum Friedrich Wilhelm Lyra in s Plattditsch. Drno isch z Obereschtrich dr Franz Stelzhamer gfolgt, wu e baar Burns-Gedichter üs em Hochditsche in dr Dialäkt ibersetzt het (1846). Dr niiderditsch Dichter Klaus Groth het ab 1849 einzelni Gedichter un Liäder zum Deil arg frei ins Plattditsch ibersetzt. Ab 1864 het dr Ernst Lindner im eschterrich-ungarische Zips (hit: Kezmarok) fimpf Burns-Liäder in dr Dialäkt ibersetzt. Dr Eduard Hobein het 1866 segs witteri plattditschi Ibersetzige vereffentligt. 1869 isch e erschti plattditschi Buechüsgab erschiine: Im Karl Friedrich Kerkow si „Vieruntwintig Schöne Lere von Robert Burns’n, denn’n Schottläner“ – e Ibersetzig üs ere hochditsche Vorlag vum Karl Bartsch. Dr Küpper stellt im Karl Eggers sini drissig plattditsche Ibersetzige, wu 1872 erschiine sin, wit iber diä vum Kerkow.

Dr Gustav Legerlotz het bemerkt, ass im Burns si Dichtersproch viilmol ke reins Schottisch oder Änglisch isch; dr het drüs gfolgeret, ass aü e ditschi Ibersetzig nit rein mundartlig sii mueß; wäge däm het er „e Mischig vu schriftmäßigem Hochditsch mit Werter un Forme vu oberditsche Volksmundarte“ verwändert, wun er esälber dr Burns ibersetzt het (des isch ab 1882 gsii; d groß Lergerlotz-Burns-Üsgab isch 1889 kumme). Aber im Legerlotz si konschtruiärti Mischsproch diäg eweng kinschtlig wirke.

Anne 1870 sin diä erschte un einzige alemannische Ibersetzige vum Burns erschiine: im Winterthurer Dialäkt, üs dr Fädere vum August Corrodi.

In dr Tabälle findsch s bekannt Liäd "Sweet Tibbie Dunbar" un d Ibersetzig vum Klaus Groth in s Plattditsch un diä vum August Corrodi ins Alemannisch. Diä zwo Ibersetzige wäre vum Hermann Burte fir guet glunge ghalte; si sin bi ihm zitiärt:






</doc>
<doc id="19512" url="https://als.wikipedia.org/wiki?curid=19512" title="Moonlight">
Moonlight

Moonlight (engl. fier "Mooliecht") stoht fier



</doc>
<doc id="19515" url="https://als.wikipedia.org/wiki?curid=19515" title="Moonlight (Laufzeitumgebung)">
Moonlight (Laufzeitumgebung)

Moonlight (engl. fier "Mooliecht") isch e in Entwicklig befindlichi, freii un quelloffeni Implementierig vu dr Silverlight-Laufzitumgäbig (engl. fier "Silberliecht") vu Microsoft. Moonlight wird derzit vum Mono-Projekt entwicklet.
Silverlight 1.0 isch am 5. September 2007 ussiku.

Silverlight (un demit au Moonlight) isch e direkte Konkurrent zum Flash-Format vu Adobe. Es sind dorum Befürchtige do, dass Microsoft mit dr Durchsetzig vu Silverlight am Märkt wie scho bim erste Browser-Krieg gege Netscape s'Zil verfolgt, miidelfrischtig s'Internet wiider vu Windows abhängig z'mache.

Dr Javascript-Erfinder Brendan Eich vu dr Mozilla-Stiftig (un ehemols bi Netscape) het säll ime Interview mit eWeek am 09. Juni 2008 güsseret: 

"Well, do you really want to lock yourself into that and only target Microsoft and what Microsoft supports? Sure, Silverlight runs on the Mac. They've got Miguel [de Icaza of Novell] doing a Linux version. It's kind of like they took out the old "Kill Netscape" playbook and they're using it against Adobe Flash. The same thing happened with Netscape, and of course they dropped the Mac port. And the Unix port of Internet Explorer was contracted out and died a long time ago. So, I wouldn't be shocked if in the worst case that happens again with Silverlight."

sinngmäss ibersetzt:
"Wenn Si sich wirkli uf säll (Silverlight) ilo un numme uf Microsoft verlo un säll, wo Microsoft understützt? Sicher, Silverlight lauft au uffem Mac. Si hän dr Miguel de Icaza vu Novell, wo e Linux-Version macht. S'siiht fascht so us, als häbe si s'ald "Zerstört Netscape"-Drillbuech ussigholt un benutze es jetz gege Adobe Flash. S'gliich isch mit Netscape passiert, un natirlich hän si d'Mac-Portierig vum Internet Explorer falle glo. D'Unix-Version vum Internet Explorer isch scho vor langer Zit ufgä worre. So wär i nit schockiert, wenn so ebbis im schlimmschte Fall au mit Silverlight gschähe dät."

Ime Interview vu Afang Juni 2007 het dr Miguel de Icaza gsait, dass d'Mono-Entwicklergruppe erwartet, bis in dr Munätsmitti e bruchbari "Alpha"-Demo vorlege z'chänne, mit Understützig fier d'Linux-Version vum Firefox bis zum Johresend 2007

Nooch dreiwöchiger Programmierzit durch s'Mono-Team isch am 21. Juni 2007 e öffetlichi Vorfüehrig uf dr "Microsoft ReMIX Konferenz" z'Paris in Frankrich erfolgt

Trotzdem, im September 2007 hän d'Entwickler noch zimlig vil vu Mono- un Mono-Olive- (s'experimentell Mono-Underprojekt fier .NET 3.0-Understützig) Module fier s'Mono-SVN-Repositorium installiere un kompiliere müesse, um Moonlight teschte z'chänne.
E Moonlight-Entwickligs-Ungäbig, wo "Lunar Eclipse" (engl. fier "Moofinschternis") heisst, git's in dr SVN fier XAML-Designs. Mer goht devu us, dass es kümftig ins MonoDevelop as e Erwitterig entweder ibaut oder portiert wird:

S'Endziil isch, Moonlight as e Mozilla-Plugin abiite z'chänne, womit es die andere Linux-Browser-Engines wie Opera, WebKit oder KHTML nutze chännte..

D'Version 1.0 vum Plugin isch in Form vu ere xpi-Datei fier Firefox un Seamonkey am 20. Jänner 2009 freigä worre.

Moonlight benutzt wie Gecko 1.9 (und demnooch Firefox 3) d'Cairo-Bibliothek fier d'Inhaltsdarstellig

Moonlight isch au usserhalb vum Browser as e Gtk+-Widget nutzbar. E baar sognennti Desklets, wo die nej Technologi nutze, sin uf dr Novell Hack-Wuche gschribe worre

Churz nooch dr erschte öffetliche Vorfüehrig uf dr MIX 07 z'Paris, het Microsoft agfange, mit Novell zämmezschaffe, um Moonlight z'programmiere.
D'Understützig schliesst e exklusive Zuegang fier Novell i, fier Sache, wo bi Microsoft mit Silverlight z'due hän:

Anderi mögliche Decoder schliesse GStreamer un FFmpeg i, wo während dr Entwicklig benutzt worre sin, aber Novell wird keini mit sonige Programmbibliotheke ab Werch usgstatteti Versione vu Moonlight veröffetliche, wil es Lizenz- un Patentischränkige in dr USA sällewäg git.

Beobachter wie Groklaw hän z'erscht befürchtet, dass d'Lizenzechte numme Novell un sine Kunde gwährt werre däte. 
Sälli Vermuetig het sich bestätigt, wo Microsoftisch öffetlich dezue bechennt het, niemed wäge dr Nutzig vu Moonlight z'verchlage, säll aber an sehr engi Bedingige knüpft het. (Microsoft behaltet sich s'Rächt vor, sälli Zuesag zruckz'ziege, d'Zuesag beinhaltet numme s'Benutzig vu Moonlight as e Browser-Plugin un numme, wenn es iber bzw. dur Novell bezoge worre isch un nit iber e GPLv3-artigi Lizenz vertribe.).

Einigi Kommentatore hän gmeint, dass Moonlight e Versuech vu Microsoft sei, sowohl Understützig us dr Open-Source-Gmeinschaft z'chriege, wie au, OpenSource-Entwickler zuer Entwicklig mit proprietärer Microsoft-Technologi z'verfüehre. Anderi wiiderum hän degege ghalte, dass Microsoft bi z'restriktive Lizenze Gfahr laufe dät, wäge Monopol-Missbruch aklagt z'werre.

Trotz sällere Understützig durch Microsoft isch es nit möglich, mit em Moonlight-Plugin un Firefox 3 under Linux Microsoft-Werbesite fier Silverlight, wo Silverlight vorussetze, korrekt darstelle z'chänne.

Wemmer mit em Firefox uf www.carbongrove.com will, no muess mer ihn erscht emol as MSIE 7.0 tarne, un deno, will mer so e virtuelle Wald aluege, wird eim d'Installation vu Silverlight abverlangt. Moonlight 0,7 wird nit as kompatibel erchennt.
Die ander Werbe-Site isch www.irbi.de, wo sich d'Ludwigs-Maximilians-Universität z'Münche defir hergit, fier Silverlight d'Werbetrommel z'rüehre. Derte sin Moonlight-Awender ebefalls usgschlosse, aber wängistens werre au anderi Browser as numme dr Internet Explorer bi Betribssysteme wie Windows oder Mac vu dr Site akzeptiert.

Obwohl Moonlight Freii Software isch, wird d'Endversion numme binäri Audio- un Video-Codecs nutze, wo Microsoft zuer Verfüegig stellt un wo numme lizenziert sin fier d'Nutzig vu Mono as e Browser-Plugin (lueg witter obe dezue). Gegewärtigi Entwickler-Versione nutze aber d'FFmpeg-Bibliothek un s'wird diskutiert, au GStreamer-Understützig as e Alternative gegeniber dr Nutzig vu dr Microsoft-Binärcodecs fier sälli izbaue, wo lieber dr GStreamer nutze wenn Moonlight usserhalb vu eme Browser gnutzt wird.

Dr Mono-Architect Miguel de Icaza het in sinem Internet-Tagebuech bekannt gä, dass s'Mono-Team e Prototyp fier d'Moonlight-Multimedia-Understützig gschriibe het, wo die LGPL-lizenziert FFmpeg-Engine benutzt, aber Novell sälli nit as packti Versione verdeile dürft, wil es in dr USA Lizenzprobleme mit FFmpeg-Bibliothek gäb.



</doc>
<doc id="19520" url="https://als.wikipedia.org/wiki?curid=19520" title="Dareius">
Dareius

Dareius, au Dareios oder Darius (vom persische داريوش , "Dariush", [dɒrjuʃ]) isch ä hüfig bruuchte persische Mannename. Drei persischi König vo dr Achämenide Dynastii hai Dareius gheisse:

Au ä baar anderi König hai eso gheisse:

Es isch au dr Vorname vo:


</doc>
<doc id="19521" url="https://als.wikipedia.org/wiki?curid=19521" title="Artaxerxes">
Artaxerxes

Artaxerxes cha si:

Dr Dronname vo persische König us dr Achämenide Dynastii:

"(BCE bedüted „vor dr Ziitwändi“)"


Artaxerxes wird mänggisch au bruucht für ä baar persischi König us dr Sassanide Dynastii:

"(CE bedüted „noch dr Ziitwändi“)"

Artaxerxes cha au si:


</doc>
<doc id="19530" url="https://als.wikipedia.org/wiki?curid=19530" title="Ban Ki-moon">
Ban Ki-moon

Ban Ki-moon (koreanisch: 반기문; * 13. Juni 1944 ds Eumseong, Südkorea) isch a südkoreanische Diplomat und Politikr. Er isch vu 2004 bis 2006 Usseminister vu Südkorea gsi und sit am 1. Jänner 2007 bis 2016 dr achti Generalsekretär vu de Vereinti Natione gsi.

Wie dr Ban selber gseit hett, isch sini Entscheidig, en Diplomat werde z’welle, scho 1962 gfalle, won’er uf dr Chungju High School bi’nem Englisch Wettbewerb e Reis nach Washington D. C. und nem Treffe mit’m damalige Präsident vu de Vereinigte Staate John F. Kennedy gwunna hett. Studiert hett dr Ban a dr Soul National University und hett 1970 dr Bachelor-Grad in "International Relations" (internationali Zämmearbeit) übercho. Sini diplomatischi Karriera hett er während dr Militärdiktatur vu Park Chung-hee ahgfange, und hett si während’m Präsident vu Korea Chun Doo-hwan (1980 bis 1988) witergfüehrt, wo wie dr Park dur en Militärputsch a d’Macht choo isch.

Ab 1972 ah hett dr Ban im Uusland dienstet, zersch ds Neu-Delhi. Zersch isch er nacher bi de "United Nations Division" tätig gsi, drno hett er ds New York als erschti Sekretär bi de ständige Beobachtigsmission vu Südkorea bi de Vereinte Natione gschaffet. Im November 1980 het er dr Poschte vum Direktor vu de "United Nations Division" übercho. Sin Master-Degree hett er im Johr 1985 in "Public Administration" vu dr John F. Kennedy School of Government (Harvard University) übercho. 1987 und 1992 hett er dr Poschte in dr Botschaft in Washington D. C. übernoh; drzwüschet ischer Generaldirektor vu de südkoreanische Büros für Amerikaahglegeheite gsi.

1995 ischer zwei Mol als stellvertretendi Minischter für "Policy Planning and International Organizations" vorgschlage worda. 1996 ischer Sekretär vum südkoreanische Präsidenta für Üsseri- und Staatssicherheitsahglegeheite, 2000 drzue no Vizeusseminischter worda. Ab em Februar 2003 hett dr Ban als ussepolitischr Berater vum Präsidenta Roh Moo-hyun gschaffet und hett dr Yoon Young-kwan als Handels- und Usseminischter abglöst.

Ban isch dr südkoreanischen Nordpolitik beteiligt gsi, woner 1992 als Vizevorsitzendr vu de "South-North Joint Nuclear Control Commission" dienschtet hett. Won’er 1992 isch er Botschafter in Öschtriich gsi isch, hett me ihn zum Vorsitzendi vu de "Organisation vum Vertrag über ds Verbot vu Nuklearversüech" gwählt
Im Januar 2004 isch Ban Usseminischter vu Südkorea gsi. Im September 2005 hett er e wichtigi Roll bi de sogenannte Sechs-Parteie-Gspröch weg de Nuklearkriis in Nordkorea gspillt. Im Januar 2006 hett ihn sini Regierig als Kandidat für d Wahl zum neue Generalsekretär vu de Vereinti Natione nominiert; druff hi isch er am 13. Oktober 2006 vu de Vollversammlig vu de Vereinti Natione gwählt worda. Am 1. November 2006 ischer vum südkoreanische Minischteramt zruggtretta und hett mit dr Vereidig am 14. Dezember 2006 dr Kofi Annan als neue UN-Generalsekretär ersetzt.



</doc>
<doc id="19533" url="https://als.wikipedia.org/wiki?curid=19533" title="Theravada">
Theravada

Theravada (Pali: theravāda ”Lehr vo de Ältere”) isch e Uusrichtig vom Hinayana-Buddhismus, wo vor alem z Myanmar (Burma), z Thailand, z Kambodscha, in Laos und uf Sri Lanka verbraitet isch. Im Gegesatz zu anderne Uusrichtige vom Hinayana het sich de Theravada bis hüt chöne halte und braitet sich mittlerwiile au in Weste uus. Die Richtig ninnt för sich in Aaspruch, am nöchste vo de Lehr vom Buddha z stoo und hebt drum au fest ade Schrifte vom Tipitaka (Dreichorb), wo uf Pali gschribe worden isch und s zentrali Werch vo de Lehr vom Buddha darstellt. Zum Theravada bekennet sich guet 100 Millione Mensche weltwitt.

Nochem Tod vom Buddha hend sich sini Schüeler i de Stadt Rajagraha zum erste buddhistische Konzil troffe und d Rede und d Üssrige vom Buddha festghalte. Die sind denn mündlich tradiert worde. Well sich mit de Zitt d Regle vo de ainzelne Mönchsgmainschafte verschide veränderet hend, hend sich z Vesali guet 100 Joor spöter d Mönch zum zwaite Konzil troffe. Debi het mer sich aber nöd ainige chöne. Die ainte hend starch a de ursprüngliche Regle wöle festhebe, die andere sind de Mainig gsii, as d Regle de verändrete Umständ müend apasst werde. Underem Kaiser Ashoka het s dritt Konzil stattgfunde und me het de Tipitaka als gültige Kanon festglait. Dodemit isch aber d Trennig vom progressive för Noirige offni Mahayana und vom konservative Hinayana endgültig gsii. Die konservativste Vertreter hend sich uf die ”Ältere” (thera) biruefe und iri Richtig Theravada gnennt.

De Theravada isch scho im 3. Joorhundert Staatsreligio vo Sri Lanka wore. Vo dai uus sind Missionare uf Burma cho, wo de Theravada im 5. Joorhundert feste Fuess gfasst het. Vo Burma uus het sich de Theravada südwärts uf Thailand (6.Jh.), Laos (12.Jh.), Kambodscha (13.Jh.) und Vietnam verbraitet.

Hüt isch de Theravada immer no i dene Länder verbraitet, rund 80% vo de Singhalese, 90% vo de Burmese, 95% vo de Thai, 60% vo de Laote und 95% vo de Kambodschaner bekenet sich zum Theravada. Aahänger lebet au im südliche Vietnam und z Südchina und au z Indie.

Bis is spooti 19. Joorhunudert isch de Theravada usserhalb vo Südasie chuum bikannt gsii. Im 20. Joorhundert hend ersti Lüt usem Weste sich afange tüüfer för die Tradition interessiere und ainigi sind au zu Mönche worde. De Ajahn Sumedho (*1934), en Amerikaner, isch en Schüeler vom hochverehrte Thaimönch Ajahn Chah (1918-1992) wore, wo en wichtige Lehrer vo de Thailändische Waldtradition gsii isch. Wo denn noch 1970 di politischi Laag in Südasie uusicher woren isch, het er sich öberlait, öb er z Amerika söll e Chloster gründe, isch aber devo eweggchoo. Schliessli aber het em de Ajahn Chah de Uuftrag ggee z England e buddhistischs Chloster z gründe: Cittaviveka in Chithurst südlich vo London. Hüt gits im Weste öber e Dotzed Chlöster vo dere Traditio, ais, Dhammapala, lit im Berner Oberland. De Ajahn Sumedho isch de ainzig westlichi Abt vom Theravada, wo d Erlaubnis het, Mönch und Nonne z ordiniere. Er lebt z England im Chloster Amaravati.

De Theravada birüeft sich uf de “Draichorb” (Pali: Tipitaka), e Sammlig vo Schrifte, wo e paar Joorhundert nochem Tod vom Buddha ahand vo mündliche Traditione uufgschribe woren isch. De Chorb bistoot usem Vinaya Pitaka (Chorb vode Disziplin), wo d Mönchsregle festhaltet, em Sutta Pitaka (Chorb vo de Reede), wo d Üssrige vom Buddha widergitt und em Abhidhamma Pitaka (Chorb vo de höchere Lehr), e philosophischi Uuslegig vom Dhamma, em Buddha sinere Lehr. 

De Draichorb gelt nöd as e dogmatischi Schrift, wo streng bifolgt werde mue, villmee werd erwartet as de Mönch oder au en weltliche Mensch d Schrifte gnau studiert und dröber meditiert, biser zur Iisicht öber d Woret fom Dhamma, de Lehr vom Buddha, chunnt und schliessli dodur d Erlüchtig erlangt. D Iissicht chunnt aber nöd dur blinds globe sondern nume dur kritisches Aaluege und Sinniere.

S Chernstugg vo de buddhistische Lehr bildet die Vier Edle Worete, wo lehrt, as öberall Liiden isch, well ales vergänglich isch. Bim tägliche Träning werd drum uf d Vergänglichkait vom Lebe und vom Materielle wert glait. Usem Liide use füert denn schliessli de Edli Achtfachi Pfad, wo bischribt, wiemer diszipliniert d Aasicht vom Lebe änderet dur rechts Handle, rechts Denke, rechts Üebe und so witter. Wer die Dritti Edli Wooret voll realisiert het, chunnt uf de Weg vom Verwache und da bidütet s End vom Nödverstoo, Aahafte as Weltliche, Liide und Kamma. Er erlangt schliessli transzendenti Fraihait und Seeligkait und schliessli s Bedingigslosi, s Nibbana (Nirvana), en Zuestand, wo nöd bischribe werde cha.

Well de gwönlichi Mensch d Woret nöd erchennt bliibt er im Liide hange und erliidet Widergiburt und Tod. De Iistig i d Erchenntnis fangt aa mit em tägliche Üebe vo Fründlichkait, Liebi, Woolwöle und Mitalid (metta), Grosszügigkait (dana) und vo Achtsamkait. Dur regelmässigi Meditation werd de Gaist verfiineret, indem me uf s Schnuufe achtet und d Gedanke beruigt. Au die föf Tugende - nöd Töte, nöd Stele, kan unerlaubte Sex, nöd Lüge, kai Droge - müend täglich güebt und bifolgt werde. D Mönche hend degege 227 Regle.

Wer gnueg lang richtig güebt het und rain vo Illusione isch, tritt schliessli in Strom ii. De Stromiitritt (sotapatti) het zur Folg, as sich s herkömmlichi Lebe völlig änderet, de Stromiitreter het kan Zwiivel mee a de Richtigkait vom Dhamma und erchennt as ales ichlos (anatta) isch, zudem bigriift er au, as Ritual leeri Handlige sind. Er chunnt höchstens numeno sibemol uf d Welt, und immer under guete Bidingige, wo s Erlange vo de Erlüchtig förderet. De Aimolwidercherer (sakadagati) chunnt numeno aimol uf d Welt, er isch nu liecht bunde a d Fessle vo de Sinnesiidrück und de demit verbundene Wünsch und em Böswöle. De Nümmwidercherer (agati) werd au fo dem frai. Wen er sterbt werd er innere höchere Welt widergiboore um Nibbana z erraiche. De Ufgwachti (arahant) het de Endpunkt vo de Buddhalehr erraicht und erlebt d Seeligkait vom Nibbana. Er lebt no ase lang, bis au s letzit Spürli vo sim Kamma uufbrucht isch, woner i sinere lange Raije vo Widergiburte ufbaut het. Bi sim Tod erlangt er denn Parinibbana und isch erlöst. Ainzilni Mensche sind i de Laag dur richtigs Üebe innerhalb vo aim Lebe Nibbana z erraiche, anderi bruuchet meriri Lebe.

S Aastrebe vom Nibbana vom Ainzelne isch typisch för de Theravada, wääred i de Traditione vom Mahayana uf die endgültig Erlösig verzichtet werd. S Ideal vom Mahayana isch de Bodhisattva, wo statt as er nochem Tod im Parinibbana uufgoot, widercheert um anderne Wese ufem Weg zum Verwache z helfe.

Im Gegesatz zum tibetische Vajrayana verurtailt de Theravada s Aastrebe vo parapsychologische Aigeschafte oder magische Fähigkaite. De Theravada isch au weniger philosophisch uusgrichtet und lait mee wert uf s tägliche Üebe und Meditiere. Die Lehr isch drum au zuegänglicher för aifacheri Lütt.


</doc>
<doc id="19534" url="https://als.wikipedia.org/wiki?curid=19534" title="Amaravati Buddhist Monastery">
Amaravati Buddhist Monastery

Amaravati Buddhist Monastery (Pali: »Todfrais Riich«) isch e buddhistisches Chloster i de Chiltern Hills nördlich vo Berkhamsted im Hertfordshire z England. S ghört zu de Thailändische Waldtradition, enere Richtig vom Theravada.

S Chloster isch 1984 isch vom Thaimönch und Lehrer Ajahn Chah und sim Schüeler Ajahn Sumedho, emene Amerikaner, gründet wore, nochdem Citaviveka, s ersti westlich Chloster vo dere Tradition, erfolgriich is Lebe gruefe woren isch. Ufem Gländ vo Amaravati isch vom 12. bis zum 16. Joorhundert s Frauechloster St Margaret's de Bosco gsii. Noch de Reformation isches uufglöst wore und s Chloster isch i privati Hend cho. Wäred em Zweite Weltchrieg het s Gländ as e Schuel för Chinder dient, wo wege de Bombeaagriff vo de Nazi us London evakuiert wore sind. De English Sangha Trust het den da Gländ gchauft und s hütig Chloster iigrichtet.

S Chloster isch de Sitz vom Abt Ajahn Sumedho und s lebet öppe 15 Mönch (bhikku) und Novize (samanera) und öppe grad sovil Nonne (siladhara) do. Denebet hend no öppe föf Laie (lay residents) feste Woonsitz ufem Glend, wo för Uufgobe zueständig sind, wo Mönch nöd mache chönd.

S Chloster lebt vo Spende und au s Esse werd gspendet. Bsunders a de Wuchenend und a Festtääg chömet vill Thai und Singhalese, aber au anderi Buddhiste, zum Chloster und spendet Naarigsmittel und Spiise.

Do s Chloster uf fraiwilligi Arbetschräft agwisen isch, lebet ständig verschidnig Gäst im Chloster, de Uufethalt cha vo wenige Taag bis zu drai Mönet goo, selte au länger. D Gäst müend gwüssi Regle iihalte und em tägliche Tagesrhythmus tailnee und bi Arbete helfe. Em morge em föfi isch Morgemeditation, denn werdet verschidnigi Arbete döregfüert. Em halbizwölfi gits z Mittag, nochem zwölfi isches nüm erlobt näbis z esse. Mengisch gits aber em füfi zum z Five-o'clock tea echli Chääs oder schwarzi Schoggi. Em Oobe em halbiachti foot d Oobemeditation aa und abem zeni isch Nachtrue. De Nomitaag dient zum persönliche Üebe und Studiere vom Dhamma, de buddhistische Lehr.

Nebetem Chloster gits no e Retreat Centre ufem Gländ, wo drei- bis zeetägigi Schwiigeretreats abotte werdet.



</doc>
<doc id="19535" url="https://als.wikipedia.org/wiki?curid=19535" title="Kloster Dhammapala">
Kloster Dhammapala

Dhammapala (Pali: »Schützer vom Dhamma«, d.i d Lehr vom Buddha) isch e buddhistischs Chloster z Chanderstäg im Berner Oberland. Es ghört a de Thailändische Waldtradition aa, enere Richtig vom Theravada.

1979 het de Ajahn Sumedho im Uuftrag vom Ajahn Chah, emene wichtige Vertreter vo de Thailändische Waldtradition, de Uuftrag öberchoo z England e buddhistisches Chloster z gründe. Da Chloster, Cittaviveka, isch schnell aagwachse und e zwaits Chloster Amaravati isch gründet wore und zum Sitz vom Ajahn Sumedho wore. Ane 1988 sind zwee Aahänger uf d Idee choo, i de Schwiz e Chloster vo dere Tradition z gründe und hend zwee Mönch vo Amaravati iiglade imene Huus z Chonufinge bi Bern e Mönchsgmainschaft uufzbaue. Die isch guet z laufe cho und scho bald het s Huus nüme glenget und me het 1991 z Kandersteg e grössers Huus gchauft und e Chloster druus gmacht. De Abt vom Chloster isch de Ajahn Khemasiri. Im Chloster lebet e paar Mönch und Novize, mengisch au Nonne.

S isch mögli as e Gast för e gwüssi Zitt im Chloster z lebe. De Gast, Mane wie Frau sind willcho, mue debi bestimmti Regle bifolge und em tägliche Tagesrhythmus tailnee und bi Arbete helfe. Em morge em halbisechsi isch Morgemeditation, denn werdet verschidnigi Arbete döregfüert. Em elfi gits z Mittag, nochem zwölfi isches nüm erlobt näbis z esse. Mengisch gits aber em füfi zum z Vieri echli Chääs oder schwarzi Schoggi. Em Oobe em halbiachti foot d Oobemeditation aa und abem zeni isch Nachtrue. De Nomitaag dient zum persönliche Üebe und Studiere vom Dhamma, de buddhistische Lehr.

S Chloster büütet au Kürs zum Meditiere aa und em Samstig gits Dhammgsprööch, da sind Vorträäg öber d Lehr vom Buddha.



</doc>
<doc id="19539" url="https://als.wikipedia.org/wiki?curid=19539" title="Julirevolution">
Julirevolution

D Julirevolution, oder die französischi Revolution vo 1830 isch ä bürgerlichi Revolution gsi, wo as Ziil gha het, die reaktionäri Politik vom Bourbonekönig Charles X., wo vorgha het s Bürgertum z entmachte, mit erä liberale z ersetze. In ihrem Verlauf isch dr Charles X. abgsetzt und vo siim Cousin, em Louis-Philippe vo Orléans as König ersetzt worde. Frankriich isch ä konstitutionelli Monarchii bliibe, aber s Prinzip vo dr Souveränitet vom Volk, understützt vo de so-genannte Orleaniste, het über die erblige Rächt vo dr Monarchi, wo d Legitimiste uf ihri Fahne gschriibe hai, gsiigt.

D Revolution isch am 26. Juli 1830 usbroche, nochdäm die königlichi Regierig die so-genannte „Juliordonnanze“ veröffentligt het, wo s Parlamänt ufglöst und d Meinigsfreiheit iigschränggt hai. Am 27. Juli si z Paris Barrikade baut worde und drei Dag spöter het dr Charles X. abdanggt und isch ins Exil noch Ängland gange. Die Bürgerliche hai d Macht fest in d Hand gnoh, und Unruehe unter em Proletariat unterdruckt.


</doc>
<doc id="19540" url="https://als.wikipedia.org/wiki?curid=19540" title="Februarrevolution">
Februarrevolution

Mit Februarrevolution cha gmeint si



</doc>
<doc id="19544" url="https://als.wikipedia.org/wiki?curid=19544" title="Trollinger">
Trollinger

Dr Trollinger isch a rode Räbsorde, wo en Deutschland faschd ausschließlich im Woebaugebied Wirrdaberg ohbaud wird. Em Allgemoina geld der Woe onder Kenner edd als b'sonders hochwerrdich, er isch abr en wiachtigr Doel voh dr Schwäbischa Läbensard, ond wird auf Woifeschdle (wia zom Beischbiel in Schduergerd und en Bäsawirrdschafda (andserswo im Allemannischa Sprachraum sächd mr „Schdraußawirrdschafd“) virrdlidderswoes aus volle Gläser ohne Schdiel dronga, was mr em Schwäbischa als "an Virddele schlodza" bezoechna duad. Oft wird dr Trollinger mid em Lemberger vermischd. Viele Schwoba kibbad au no Sprudl nei (Schorle). Außerhalb vom Woebaugebied Wirrdaberg wird der Trollinger noch en Tirol (Vernatsch] kuldiviert, wo er voh de Rehmer schon zu denna ihrer Zeid wohl au in da Südweschddeutscha Raum herbrachd worra isch.
Dr Name "Trollinger" loeded sich au vo "Tirolinger" ab.

Älles en Ällem schdohd dr Trollinger auf um dia 2.500 Hegdar Fläche en Wirrdaberg (was ohgfär em Virrdl vom g'samda Gebied entsprecha duad). Mr fänd viele Wengerde vor Ällem am Neggar ond an dr Rems. Em Nadurell voh Wirddaberg endsprechend, gedeihd dr Trollinger auf Keuber ond Muschlkalk. An Nachdoel isch, dass die Räba em Vrgleich zu andre Woensorrda leicht vrfierad. dazua kommad noh G'fähdonga durch da Echde ond da Falsche Mähltau. Wachsa duad er zemmlich schnell, drom isch au dr Erdrag reachd hoch. Des isch allerdings au dr Grond, warom der Woe eher zu de Schechdere zähld (des isch abr au technisch zom Erklära, weil mr d' Maische erhitza duad). Voh dr Qualidäd her kriegd mr selda ebbes Besseres noh wia an Kabinedd-Woe noh, normal isch QbA. Greizd hodd mr Trollinger-Räba em ledschda Jahrhonderd middam Riesling, der au in Wirrtaberg gern ohbaud wird. S Ergebnis war dr Kerner.

Dr Woi, den mr aus de Trauba kellerd, hodd em Allgemoina zwischa 12 ond 13 Prozend Alkohol, ond mr sächd, dass er fruchtich ond frisch schmegga däd (er isch also koe schwärer Woe). Dr Woe bassd guad zom Roschbroda, Maudascha ond andres Essa mit Floesch. 



</doc>
<doc id="19549" url="https://als.wikipedia.org/wiki?curid=19549" title="Zweite Republik">
Zweite Republik

Als Zweiti Republik bezeichnet mä


</doc>
<doc id="19555" url="https://als.wikipedia.org/wiki?curid=19555" title="Tiger">
Tiger

Tiger ("Panthera tigris"; alemannischi Näme) si Großkatze, wo in Asie läbe. Ihr Fell het schwarzi Streife uf goldgelem bis rotbruunem Grund. Sälte chömme au Bengaltiger vor, wo blaui Auge und es wiisses Fäll mit schwarze Streife hai. Ganz wiissi Tiger si üsserst rar und mä sait enä Schneetiger. Me unterscheidet Tiger nach Rasse: dr Südchinesisch Tiger, dr Sibirisch Tiger, dr Javatiger, dr Balitiger, dr Kaspisch Tiger und dr Sumatratiger. Tiger sen vom Aussterbe bedroht, und der Kaspisch, der Java- und der Balitiger sind scho usgestorbe.

Vo alle Raubkatze isch dr Tiger die größt und vo de Landraubtier si nume Bäre grösser. Die chliinste Tiger läbe z Indonesie; si si zwei Meter lang, drvo 60 cm Schwanz. D Wiibli wäge 90 kg, d Männli 120. Dr größt Tiger isch dr Sibirisch Tiger mit fast drei Meter vor Nase bis zum Schwanzspitz, dr Schwanz het ä Lengi vo 90 cm. Die Sibirische Tigerwiibli si 150 Kilo schwer, d Männli 250. 

Tiger ernehre sich vom Fleisch vo andere Dier, im Allgemeine grösseri Süügedier wie Antilope, Hirsch, Schoof, Geisse und Wildsäu, aber au chliineri Süüger jage si. Au Reptilie wie Chrokodil, mengisch sogar jungi Elifante und Nashörner, wo sich vo ihrer Mueter entfärnt hai, riisst er mänggisch.



</doc>
<doc id="19556" url="https://als.wikipedia.org/wiki?curid=19556" title="Generalstände">
Generalstände

D Generalständ, franz. "États-généraux", si die ständischi Verdrätig vom französische Volk vor dr Revolution vo 1789 gsi. As Verdräter vom freie Volk hai si ihri Zuestimmig zu neue Stüüre, zue Chriegserklärige oder ussepolitische Verdräg müesse ge, hai aber kei gsetzgäbendi oder richterligi Rolle wie d "parlements" gha. 
D Generalständ sich us drei drennte Versammlige zsämmegsetzt, d Versammlig vo de Abgeordneti vom Klerus, die vom Adel und die vom Dritte Stand, em gwöhnlige Volk. Jede Stand het drei- bis sächshundert Abgeordneti gha und het für sich dagt und denn siis Votum as Stand abge. Wenn sich d Ständ nit hai chönne einige wie under em Louis XIII., wo si im Johr 1614 über d Chäuflichkeit vo de Ämter diskutiert hai, und wil die Adlige nit uf keini vo ihre Privilegie hai welle verzichte, het dr Dritt Stand dr Abschaffig vo dr Ämterchäuflichkeit nit zuegstimmt, isch alles bim alte bliibe.

D Generalständ gönge zrugg uf die ständische Verdrätige vom 13. Johrhundert. Die ersti nationali Versammlig isch im April 1302 vom Philip em Schöne iiberuefe worde, wil er Understützig in siiner Usenandersetzig mit em Papst Bonifaz VIII. bruucht het. Es het non e baar sonigi Versammlige ge in dr erste Helfti vom 14. Johrhundert, aber scho bald het mä gmerkt, ass si uf dr nationale Ebeni z kompliziert, und us dr Sicht vo dr Regierig au z widerspängstig, gsi si für zum ständigi Legislative z wärde. Drzue isch cho, ass dr bürgerlig Reformer Étienne Marcel ermordet worden isch, und d Provinze hüfig nit zfriide gsi si mit ihre Entscheid. Si si zwar nit ufghobe worde, aber es si regionali Versammlige gsi, wo ihri Rolle übernoh hai.

Nochdäm d Personestüür, d "taille", as ständigi diräkti Stüür iigfüehrt gsi isch, si d König noch 1500 in normale Ziite guet z rächt cho ohni d Generalständ. Dr François I. (1515 bis 1547) het se nit es einzigs Mol iiberuefe, und au spöter si si nume in Kriseziite brucht worde, wie währed de Religionschrieg im 16. Johrhundert. Die absolutistische König vom 17. und 18. Johrhundert hai uf d Iibereufig vo de Generalständ ganz verzichtet.

Zum letzte Mol si d Generalständ 1789 vom Louis XVI. iiberuefe worde, für zum über Massnahme entscheide wo dr Staatsbankrott chönnte abwehre. Dr Dritt Stand het sich, mit dr Unterstützig vom ä Deil vom Klerus, zur Nationalversammlig erklärt und so die Französisch Revolution iigleitet.



</doc>
<doc id="19561" url="https://als.wikipedia.org/wiki?curid=19561" title="Revolution">
Revolution

Allgemein isch ä Revolution (vom spotlatinische für Umwälzig) ä plötzligi grundlegendi Neugstaltig von erä bestehende Ornig, im Gegesatz zur Evolution, wo d Veränderige langsam und in chliine Schritt passiere.

In dr Technologii redet mä vo Revolutione, wenn neui Prozedure oder Material erfunde wärde, wo die alte ersetze. 


In erä geistige Revolution wird s Wältbild vom enä bedütende Deil von erä Bevölkerig vo Grund uf veränderet, aber nit immer wird für son ä Paradigmewächsel dr Begriff Revolution bruucht. Wo dr Newton in siiner "Principia Mathematica" ä Gravitationstheorii ufgstellt het, wo physikalischi Erschiinige besser und eifacher beschriibe het, als es vorhär möglig gsi isch, hai das die Glehrte und Intellektuelle vo siiner Ziit durchuus as Revolution gseh. Dr änglisch Dichter Alezander Pope het gschriibe: „Nature and nature's law lay hid in night. God spoke: 'Let Newton be!' and all was light.“ (D Natur und ihri Gsetz si im Dunkle gläge. Gott het gsait: 'Dr Newton söll wärde!', und alles isch erhellt worde.) Ähnlig revolutionär si im Einstein si Relativitetstheorii oder im Planck si Quantetheorii gsi, aber au dene Revolutione het mä kei bsundrige Name ge. 

Hüfig aber isch was as Revolution bezeichnet wird, nume ä Modewächsel.


In dr Politik isch ä Revolution än Umsturz, wo vo unde chunnt und hüfig gwalttätig isch, im Gegesatz zum Staatsstreich, wo vo Lüt usgfüehrt si, wo dr Macht scho immer noch gstande si und hüfig au Deil vo de staatlige Institutione bruuche, für zum dr Umsturz duurezfüehre. Revolutione chönne au vo de politisch Rächtsgrichtete as au vo dr Lingge gmacht wärde.



</doc>
<doc id="19562" url="https://als.wikipedia.org/wiki?curid=19562" title="Bürgerlich-Demokratische Partei">
Bürgerlich-Demokratische Partei

Di Bürgerlich-Demokratischi Partei (BDP) isch e Partei, wo am 1. November 2008 i de Schwiiz gründet worden isch. Si isch us de drei kantonale Parteie vo Graubünde, Bärn un us em Glarnerland entschtande, wo mim gliiche Näme scho im Lauf vom Johr 2008 gründt worde sin. 

Nach de Wahl vo de Eveline Widmer-Schlumpf i de Bundesrot am 12. Dezämber 2007 het ihri damaligi Partei, d SVP welle, dass sie usgschlosse wird. S Recht uf de Usschluss von erem Parteimitgliid hät aber nach de Parteistatute numme e kantonali Sektion. D SVP Graubünde het sich aber gweigeret, d Eveline Widmer-Schlumpf uszschliesse und so het d SVP Schwiiz am 1. Juni 2008 die ganz Bündner Kantonalpartei usgschlosse. D Bündner hei uf en Rekurs verzichtet un de Name vo de Kantonalpartei zunächscht in "Bürgerlichi Partei" gändret.
Obwohl de Entscheid, d Bündner us de SVP uszschliesse mit ere grosse Mehrheit gfallen isch, het de Usschluss in Bärn un Glarus zu Abspaltige vo de SVP gführt. Wil s aber scho e Partei mit em Name "Bürgerpartei" git, het me sich für de Name "Bürgerlich-Demokratische Partei" entschiide, wo denn au d'Bündner Partei aagnoh het.

De erscht Präsident vo de BDP isch de Martin Landolt. Vizepräsidentin isch de Lorenz Hess. Doderzu chömme d Bündner Regierigsrätin Barbara Janom Steiner, de Bärner Kantonalpräsident Heinz Siegenthaler, d Zürcher Nationalrätin Rosmarie Quadrantide und de Bärner Ständerat Werner Luginbühl

Obwohls d Partei bisher numme uf Kantonsebeni git, het sie scho vili Mandatsträger, au uf Bundesebeni. Als Byschpil e paar ehemolegi und amtierendi Mandatsträger:

Bundesrat:
Ständerat:
Nationalrat:
Regierigsrat Bärn:
Regierigsrat Glaris:
Regierigsrat Graubünde:

Grosser Rat



</doc>
<doc id="19565" url="https://als.wikipedia.org/wiki?curid=19565" title="Kradolf-Schönenberg">
Kradolf-Schönenberg

Chraaleff-Schöneberg isch e Gmeind im Bezirk Wyfälde im ostschwyzerische Kanton Thurgau.

Chraaleff-Schöneberg ligt etwa in de Mitti vom Thurgi. Mer underdeilt in Chraaleff und Schöneberg östlich bzw. westlich vo de Thur, dezüe kömme Buewil und Nüüchirch a de Thur. Im Durchschnitt ligt d Gmeind uff 455 Meter yber NN, allerdings git s z Schöneberg und z Nüüchirch Gebiet uff bis zu 480 Meter. Benochberti Gmeinde sin Sulge und Bischofszell.

Zu de Sehenswürdigkeite vo de Gmeind zälle under anderem d Ruine, wo in zwei vo de Dörfer erhalte blybe sin. Namentlich sin des d Ruine Last und Heuberg z Schöneberg und d Ruine Anwil z Buehwil. Vo gschichtlicher Bedytig sin au die diverse, restaurierte Wassermühlene, wo vor Afang vo de Industrialisierig (Sydeweaberei z Schöneberg ab 1863) de Schwerpunkt uff de Getreideabau gsetzt hän. Vo de Sydeweaberei isch hütt no d Kraftzentrale z besichtige, wo als Industrydenkmal gilt und glychzytig die bedytendsti und vollständigsti Alag vo derre Art in de Schwyz isch.

Z Chraaleff git s e Bahnhof, wo Aschluss in Richtig St. Galle und Wyfelde hät. Usserdem sin sowohl Kradolf als au Schöneberg vo Hauptstroße in Richtig Bischofszell und Sulge durchzoge. Zwar liige alli Ortschafte an de Thur, d Schifffahrt hät aber kei Bedytig für d Gmeinde, wyl d Thur an denne Stelle nit gnüeg Wasser hät.

Z Chraaleff-Schöneberg redt me de Thurgauer Dialekt, wo zum Ostschwyzerisch ghört.



</doc>
<doc id="19568" url="https://als.wikipedia.org/wiki?curid=19568" title="Werner Luginbühl">
Werner Luginbühl

De Werner Luginbühl (* 4. Januar 1958 z Krattige) isch en Schwiizer Politiker. Er isch vo 1998 Juschtiz-, Gmeinde und Chiledirektor vom Kanton Bärn gsi. Vo 1994 isch er Mitglied vo de SVP gsi. Im Juni 2008 het er mit andere zäme d Bürgerlich-Demokratische Partei gründet.

De Werner Luginbühl het d Schule z Krattige un z Aeschi bsuecht un dann er Lehr als Heizigszeichner abgschlosse. Nach em höhere Wirtschaftsdiplom un em Führigsnachdiplom a de Universität Friburg isch er vo 1983 bis 1988 Gschäftsführer un Mitinhaber vo enem Ingenieurbüro gsi. Vo 1989 bis 1993 het er als Gschäftsführer vo de Bergregion Thun-InnertPort un em Planigsverein Gürbetal gschaffet. Vom Jahr 1994 bis 1998 isch er Partei- un Fraktionssekretär vo de SVP im Kanton Bärn gsi. Am 19. April 1998 isch er in de Regierigsrat gwählt worde, wo er d Justiz-, Gmeinde- und Chiledirektion (JGK) übernoh het.
Am 21. Oktober 2007 hei en Stimmbürger vom Kanton Bärn i de Ständerat gwählt.



</doc>
<doc id="19585" url="https://als.wikipedia.org/wiki?curid=19585" title="Erklärung der Menschen- und Bürgerrechte">
Erklärung der Menschen- und Bürgerrechte

D Erklärig vo de Mensche- und Bürgerrächt ("Déclaration des Droits de l'Homme et du Citoyen") isch ein vo de Grundtext, mit welem am 26. August 1789 d Demokratii und d Freiheit z Frankriich begründet worde si. 1793 isch ä zweiti, längeri Fassig gschriibe worde.

D Verfasser vo dr Erklärig vo 1789, beiiflusst vo dr Ufklärig und vo dr Doktrine vo de natürlige Rächt, hai scho denn kei Rücksicht gnoh uf dr Stand, won ä Mensch drzue ghört, sondern hai Rächt definiert, wo universell und für alli gliich si. Vili vo dene Ideä hai sich über ganz Europa verbreitet.

Am 24. Mai 1773 isch z Frankriich d „Grande Loge Nationale“ vo de Freimuurer, hüte d „Grand Orient de France (GOdF)“ entstande und für die isch ä Verfassig gschriibe worde. Deren ihri Prinzip si vo der Französische Revolution übernoh worde, mänggisch sogar wort-wörtlig. So isch im enä Rundschriibe vo dr Groossloge 1775 d Wändig „S Gsetz isch der Usdruck vom Wille vo der Allgemeinheit“ "(La loi est l'expression de la volonté générale)" bruucht worde, wo sich au in der "Erklärig vo de Mensche- und Bürgerrächt" wiiderfindet.

Noch der Unabhängigkeitserklärig vo de britische Kolonie z Amerika, isch dr Marquis de Lafayette 1777 noch Amerika gange as Freiwillige im Amerikanische Unabhängikeitschrieg, dr Amerikanische Revolution, und het die ersti freiheitligi Verfassig z Amerika, d Bill of Rights vo Virginia, wo vor allem vom George Mason 1776 verfasst worde isch, glehrt kenne. Er het sich au für d Abschaffig vo der Sklaverei iigsetzt. Dr Lafayette isch in d Freimuurerloge vo Morristown ufgnoh worde und spöter isch er z Frankriich Mitgliid vo dr „Contrat Social“-Loge worde.

1789 isch dr Marquis de Lafayette Mitgliid vo de Generalständ worde und het dr Nationalversammlig ein vo de erste Entwürf für än Erklärig vo de Mensche- und Bürgerrächt noch em amerikanische Vorbild vorgleit. D Deklaration, wo sich denn d Nationalversammlig am 26. August 1789 druf geiniget het, isch aber s Resultat vo lange Debatte und unzählige Entwürf und Änderigsadräg gsi, und het nume no wenig mit siim Vorschlag z due gha.

D "Erklärig vo de Mensche- und Bürgerrächt" het ä Vorwort und 17 Artikel. Si enthaltet die grundlegendste Bestimmige über ä Mensch, siini Rächt und d Nation. Si erklärt, ass es "natürligi und unverüsserligi Rächt" wie Freiheit, Eigetum, Sicherheit und Widerstand gege Unterdrückig muess ge. Jede Mensch muess gliich si, bsundrigs vor em Gsetz. Au die demokratischi Gwaltedeilig, wo vom Freimuurer und Staatstheoretiker Montesquieu in siim Buech Vom Geist vo de Gsetz gforderet worden isch, isch ä demokratischi Grundforderig. Wie ähnligi Text in dene Ziite het d Erklärig vo de Mensche- und Bürgerrächt numme für Manne (frz. "hommes", wo aber au as „Mensche“ cha interpretiert wärde, denn aber nume d Manne gmeint het) gulte und d Fraue nit erwähnt. D Olympe de Gouges het dorum scho 1791 die volli rächtligi, politischi und soziali Gliichstellig für alli verlangt mit ihrer Erklärig vo de Rächt vo de Fraue und Bürgerinne.

D "Erklärig vo de Mensche- und Bürgerrächt" wird au im Vorwort vo dr Französische Verfassig vom 4. Oktober 1958 zitiert, was bewiist, ass si bis zur hütige Fümfte Republik ihri Bedütig nit verlore het. 


</doc>
<doc id="19586" url="https://als.wikipedia.org/wiki?curid=19586" title="Napoleon (Begriffsklärung)">
Napoleon (Begriffsklärung)

Napoleon bezeichnet die folgende Herrscher und Adlige:


Napoleon isch dr Familiename vo:

Napoleon isch der Vorname vo:

Napoleon bezeichnet au no:


</doc>
<doc id="19589" url="https://als.wikipedia.org/wiki?curid=19589" title="Ludwig XVI.">
Ludwig XVI.

Dr Ludwig XVI. ("Louis XVI Auguste") (* 23. August 1754 z Versailles; † 21. Januar 1793 z Paris) isch vo 1774 bis 1791 König vo Frankriich und Navarra gsi, vo 1791 bis 1792 "König vo de Franzose" in erä konstitutionelle Monarchii. Noch em Sturm uf d Tuilerie am 10. August 1792 isch er abgesetzt und vor der Nationalversammlig wäge Hochverrot ageklagt und schuldig gfunde worde. Am Morge vom 21. Januar 1793 isch er as Bürger Ludwig Capet vom Scharfrichter Charles-Henri Sanson mit dr Guillotine gchöpft worde.

Währed der Französische Revolution het män em dr Familiename "Capet" ge, noch em Hugo Capet, em Gründer vom französische Herrschergschlächt. Mit dr Bezeichnig "Bürger Ludwig Capet" isch si Status as König in Frog gstellt worde.
Dr Louis isch mit nünzähni noch em Dod vo siim Grossvater, em Louis XV, König worde und het ä Königriich gerbt, wo dief verschuldet gsi isch. 1774 het er dr Anne Robert Jacques Turgot as Finanzminister iigsetzt, aber däm siini Reforme si vo de Adlige und de "parlements" abglehnt worde, und dr Turgot het müesse go. Zu dere Ziit si no neui groossi Usgobe gmacht worde, wil Frankriich si Flotte vergrösseret het und denn im Amerikanische Unabhängikeitschrieg d Koloniste gege Grossbritannie understützt het, ä Schritt wo si neu Finanzminister, dr Jacques Necker befürwordet, wo aber s Land finanziell no ganz ruiniert het. 

Ass er aber im ä Chrieg gege d Ängländer gwunne het, het en für ä baar Johr populär gmacht. Gege s Budgetdefizit het er aber nüt chönne mache, wil d Massnahme so unpopulär und dr Adel so uniisichtig gsi si. Won er denn 1879 d Generalständ iiberuefe het, het dr Dritt Stand (d Bürger) rasch d Kontrolle über d Gschehnis a sich grisse und im Louis siini Entscheid si immer z spot cho und hüfig falsch gsi, was die Moderate under de Revolutionäre gschwecht het, wo nume die absoluti Macht, wo die französische König währed fast zwei Johrhundert gha und missbruucht hai, hai welle iischränke. So isch d Unterstützig für d Monarchii immer chliiner worde und das het schliesslig 1793 zum Louis siiner Hiirichtig gfüehrt. Churz noch ihm het mä au si Frau, d Marie Antoinette, gchöpft.

Er isch z erst uf em Friidhof de la Madeleine z Paris begrabe worde, wo mä alli Hiigrichtete vom Place de la Révolution begrabe het. Noch em Fall vom Napoleon Bonaparte isch si Liiche 1815 in d Basilika Saint-Denis überfüehrt worde.

Die Französischi Revolution



</doc>
<doc id="19590" url="https://als.wikipedia.org/wiki?curid=19590" title="Sondermülldeponie Kölliken">
Sondermülldeponie Kölliken

D Sondermülldeponii Chölike (SMDK) isch e Deponii für Sonderabfäll in de Schwiizer Gmeind Chölike, wo me vo 1978 bis 1985 betribe het. Ab em 2007 isch si wider zruggbaut worde. Sit Mitti 2015 sind Abfäll besitiget. D Arbeite gönt no öppe bis ins 2016.

Z Chölike het es scho zu de Zit vo de Römer e Ziigelei gä, wil de Ton derte von ere sehr guete Qualität isch gsi. Au für di Zit ums 15. Johrhundert sind Brennöfe z Chölike nochgwise. Im 1823i isch dann e Ziigelei gründt worde, wo us em Lehm vo de Chöliker Tongrueb Ziigel und Bachstei brönnt het. Im 1976i isch di Ziigelei zue gange und 1979 het me d Brennöfe abbroche. D Tongrueb, wo es Fassigsvermöge vo öppe 450'000 Kubikmeter het gha, isch übrig blibe und me het si so schnell wi möglich welle fülle. In dere Ziit sind vili Rückschtänd und Gift us de chemische Induschtrii, aber au us andere Betriib, dezentral glageret gsi, meischt bi de Firmene selber. Um di Gift unter Kontrolle z bringe, isch d Idee von dere Sondermülldeponii entschtande und de ABN (Bund für Naturschutz), wo e Deponii im Jura het welle verhindere, het aagregt, d Tongrueb z Chölike für d Deponiirig vom Sondermüll vorzbereite. 

S Baugsuech us em Februar 1976 het von ere «Kehrrichtdeponii» gredt und di füf Iischproche, wo s gäge d Deponii gä het, hei sich bsunders uf Ängscht vor Lärme und Gschtank bezoge. Ufgrund vo de Hartnäckigkeit vo eim vo de Iischprächer isch für d Deponii es Pflichteheft erlah worde, wo aber schints nie iighalte worde-n-isch. Da drin isch nämlich greglet gsi, dass Stoff, wo in ihrer Mengi oder vo de Art her toxisch wäre, nöd hette iiglageret werde dürfe.<br>
Um d Sondermülldeponie z betriibe chönne isch zunächscht es Konsortium gründet worde. Partner in dem Konsortium sin d Kantön Aargau un Züri gsi, usserdem d Stadt Züri un d Basler Chemiegruppe. D Tongrueb isch aber bis ins 1994i im Bsitz vo de Tonwerke Keller AG blibe und isch dann erscht vom Konsortium kauft worde.

Di Verantwortliche hei gmeint, dass d Tonschicht, wo am Bode vo de Gruebe noch vorhande isch gsi, s Wasser vo d Deponii dät fern halte und gliichzitig d Giftschtoff numme langsam de Untergrund infiltriire däte. Es Ingenieurbüro, wo mit eme Guetachte beuftrait isch gsi, isch zum Schluss cho, dass de Lehm ufgrund vo de «Sorption» und «Filtration» e gwüssi vorreinigendi Würkig hätti. Witeri geologische Faktore hei bi de Planig vo de Deponii kei Rolle gschpilt, obgliich me schpöteschtens sit em 1901 di unterirdische Wasserläuf im Aargau kennt het. So het me solle wüsse, dass s Gebiet vo de Tongruebe eine vo de oberschte Äscht vom wichtigschte Grundwasserschtrom vo de Schwiiz isch, wo vom Suhre- und Aaretal bis zum Rhii goht und e wichtigi Grundwasserquelle für s Mittelland isch.

D SMDK isch am 16. Mai 1978 fiirlich iigweiht worde. Wil mer mit Oberflächewasser grechnet het, wo sich in de Deponii aasammle und überlaufe chönnt, het me zur Entwässerig Leitige zu de Kläraalag vo de Gmeind bauet. D Iigangskontrolle isch e reini Sichtkontrolle gsi und de Arbeiter, wo dodefür verantwortlich gsi isch, het kei chemischi Kenntnis gha und au kei Möglichkeit di Schtoff, wo aagliferet worde sind, z analysiire.

In de Deponii sind alli mögliche giftige Chemikalie iiglageret worde, wobi de genau Inhalt vo de meischt in Fässer iiglagerte Abfäll, nöd het müesse deklariirt werde. Aagfange vo Deschtillationsrückschtänd us de domolige Schprengi z Dottike und einige Tonne Gasreinigermasse vo de Schtadt Züri, wo au toxischi Cyanid und Rhodanid enthalte hei, über d Abfäll us de Basler Chemie, bis zu Gift us Dütschland, isch alles in de Deponii glandet.<br>
D Bedingige für d Iilagerig sin für damaligi Verhältnis streng gsi, aber mer het net gmerkt, welli Problem nach längerer Lagerig vom Ghüdder chönnte entstah. Au sin Sache deponiert worde, wo mer us hütiger Sicht net dürfd iilagere, zum Bischpiel liicht lösligi Salz. Au di biologische Abbauprozess het mer unterschätzt. 
So hei sich mit de Ziit d Aawohner über de Gschmack beschwert un s het es Fischsterbe in de Umgebig gä.
Weil s Betribskonsortium nüt unternoh het, het de Gmeindrat vo Chölike im April 1985 d Schliisig vo de Deponii verfüegt.

Bald het mer feschtgstellt, dass ma d Deponii nöt cha la sii wie si isch. S Konsortium het deswäge zwische 1986 un 1990 zerscht emol de Isch-Zuestand eruiert vo 1991 bis 2001 Sicherigsmassnahme durregfüehrt und ab 2002 de Rückbau ve de Deponie vorgsäh. 

Im Januar 2005 het mer mit de Gsamtsanierig aagfange. Insgsamt müend 550 000 Tonne Material abgfüehrt werde. Um Lärm- un Gschmaksbeläschtigunge z vermiide, het me die gröschti Halle vo de Schwiiz über de ehemalige Deponii bauet.<br>
Wege em Brand im Juni 2008 sind Sanirigsarbeite bis zum Januar 2009 iigstellt gsi. I de Zwischeziit het me s Sicherheitskonzept überarbeitet. Tagesleischtig vo de Müllentsorgig het sither vo de geplante 500 Tonne am Tag uf 250 bis 450 Tonne abgnoh. Sit em Juni 2015 isch d Gruebe leer. Insgsamt sind 600'000 Tonne Material zruggbaut worde.
Sit Mitti April 2018 wird d Halle demontiird. Bis im 2023 sell d Gruebe mit Ärde ufgfüllt werde, so dass zum Schluss numme e Matte übrig blibd.

Serie über d Sondermülldeponii in de Aargauer Zitig vom 26. bis zum 30. November 2012:



</doc>
<doc id="19591" url="https://als.wikipedia.org/wiki?curid=19591" title="Necker (Begriffsklärung)">
Necker (Begriffsklärung)

Necker cha si:

Lueg au:


</doc>
<doc id="19595" url="https://als.wikipedia.org/wiki?curid=19595" title="Sarganserländer (Zeitung)">
Sarganserländer (Zeitung)

Dr Sarganserländer isch a Schwiizer Regionalzitig mit em Redaktionssitz ds Mels.

Dr Sarganserländer isch ds einzige regionale Nachrichteblatt vu dr Region Sargaserland und eine vu de eltischte Zitige vu dr Schwiiz. D Druggi findet me im Rhiintalische Haag. Dr Sarganserländer würd jede Tag druggt. Jede Dsiischtig würd er zue dem als Grossuuflag mit rund 19'000 Exemplar ad Bewohner vum Sarganserland zuegschiggt. Dr jetzig Chefredaktor isch dr Heinz Gmür, dr Verwaltigsratspräsident vum Unternehme isch dr Paul Frei.

In konservative Kreis vum damalige katholische Bezirk Sargans hett mes meh und meh als störend empfunda, dass es in dr Presselandschaft nebem liberal-orientierte "Oberländer Ahzeiger" uf konservativer Site kais Gegegwicht geh hett. Dr Oberländer Ahzeiger hett bis zum Erschine vum Sarganserländer fascht nüün Johr sis politisches Gedankeguet chönne drugge. De Gründig vom Sarganserländer isch im März 1873 e Versammlig vom katholische Männer- und Piusverein voruusgange. Am 30. Dezember 1874 isch de Sarganserländer vom katholische Männerverein als „siis“ Organ gründet und am 2. Januar 1875 isch schliesslich die ersti Uusgob veröffentlicht worde. De Sarganserländer isch jewils am Mittwoch und Samstig erschine.



</doc>
<doc id="19598" url="https://als.wikipedia.org/wiki?curid=19598" title="Beda Humbel">
Beda Humbel

De Beda Humbel (* 20. November 1933 z Birmischtorf) isch en Schwiizer Politiker und alt-Nationalrot vo de CVP.

Vo 1965 bis 1980 isch de Beda Humbel Grossrot im Kanton Aargau gsi, i de Amtsperiode 1977/78 als Präsident vom Grosse Rot. Im Johr 1997 isch er in de Nationalrat gwählt worde und isch derte bis 1990 blibe. Sini Schwerpünkt im Nationalrot sin d Energii- un Sicherheitspolitik gsi.
I de Johr vo 1986 bis 1990 isch de Beda Humbel Präsident vom Energiiforum Nordweschtschwiiz gsi.

De Beda Humbel isch z Birmischtorf gebore un ufgwachse. D Bezirksschuel het er z Bade bsuecht. Nach de obligatorische Schuelziit het er e Lehr als Verwaltigsagstellter absolviert uf em zwaite Bildigsweg studiert un 1961 s aargauische Awaltspatent erworbe. Vo 1960 bis 1961 isch de Beda Humbel Gmeindschriiber z Äike gsi, sit 1962 bis zu sinere Pensionirig het er als Notar gschaft, mit eigenem Bureau z Bade. 


</doc>
<doc id="19604" url="https://als.wikipedia.org/wiki?curid=19604" title="Frieden von Basel">
Frieden von Basel

In de letschte fümf Johrhundert si dreimol z Basel Friide abgschlosse worde.


</doc>
<doc id="19610" url="https://als.wikipedia.org/wiki?curid=19610" title="Alpenexpress Enzian">
Alpenexpress Enzian

Dr Alpenexpress Enzian isch e atriibeni Achterbahn im Europa-Park z Ruescht. Är stoht im Themeberych "Österreich" und isch 1984 eröffnet worde. 

D'Bahn het ein Zug, wo uss 10 Wage bstoht. Jede Wage het zwoo Reihe und in jedere Reihe hän zwoo Persone Platz, bis uf dr letschti Wage, wo nur zwoo Persone "insgesamt" Platz hän. Im ganze Zug hän 38 Persone Platz. Dr Zug isch nochere alte Dampflokomotive nochbildet worde. Är fahrt normalerwys zwoo Rundene, teilwys aber au drei; des chunnt uf Azahl vo de Lüt drufa. Dr "Alpenexpress Enzian" isch mit 45 km/h und G-Kraft knapp 2 die langsamschti Achterbahn vom Europa-Park. Pro Stund bsueche ihn ca. 1'100 Lüt. In jedem Wage befindet sich e elektrische Motor. D'Räder verlaufe nit auf dr Kontaktschiine, sondern befinde sich uf dr Laufschiine näbe dr Kontaktschiine. So wird dr Zug beschleunigt und abbrämst.

Nochem Start gits e chleini Helix und denn gohts in "Zauberwelt der Diamanten", wo au d'Wasserbahn Tiroler Wildwasserbahn inefahrt. Nocheme dunkle Tunnel und eme 1 Meter hoche Fürball gohts wieder use an d'Station.



</doc>
<doc id="19611" url="https://als.wikipedia.org/wiki?curid=19611" title="Dortmund">
Dortmund

Dortmund (Plattdytsch: Düörpm) isch e Stadt z Nordrhy-Westfale und mit yber 585'000 Ywohner die gröschti Stadt vom Ruhrgebiet und die sibtgröschti vo Dytschland.

Dortmund ghört zum Ruhrgebiet. D Ruhr fließt im Süde vo de Stadt dure, usserdem durchkryzt d Emscher d Stadt. De Kanal Dortmund-Ems verbindet d Stadt mit de Nordsee. De Dortmunder Hafe isch de gröschte a me Kanal gleagene Hafe. 

Dortmund isch au als die "grieni Metropole" vo Westfale bekannt; fast d Hälfti devo bstoht uss Wald, landwirtschaftliche Fläche und Grienfläche, usserdem hät s Parks wie de Westfalepark oder de Rombergpark. Sell Merkmol stoht im Kontrast zu de minimale Bewirtschaftig und de Ise- und Stahlindustry, wo in de Region yber hundert Johr betrybe worde isch.

Entfernig zu europäische Metropole:
Die ursprünglich vo me fränkische König gründeti Stadt isch 880 erschtmols in de Werdener Urbare erwähnt worde. Wyl d Stadt an de Kryzig vo de Handelsstroß Hellwäg und re Handelsstroß vo de Ruhr yber d Lippe in Richtig Norde ligt, hät sie sich schnell entwickelt. Wäge me Brand im Stadtarchiv im Johr 1232 hät mer keini friehnere Urkunde könne finde. Zu seller Zit isch Dortmund aber scho Rychsstadt und bis 1803 die einzigi solchi gsi. Im Mittelalter isch Dortmund e Uffenthaltsort vo de sächsische Kaiser gsi. s git wertvolli Reliquie vom heilige Reinoldus uss em Johr 1377.

Dortmund isch wäge de Mitglydschaft in de Hanse groß und bedytigsvoll gsi. S isch eins vo de wichtigste Mitglyder gsi.

Wyl Fürschte in de Umgebig vo de Stadt nydisch uff d Bedytig und de Rychtum vo Dortmund gsi sin, hät Dortmund Fehde wie z. B. die "Großi Dortmunder Fehde" mit em Erzbischof vo Köln gha. Selli Fehde hät d Stadt wirtschaftlig gschwächt. S glych isch au bi de Soester Fehde bassiert (1446–1449).

Im 14. Johrhundert hät s Gricht vo Dortmund Bedytig gha.

Spötestens noch me Edikt vom Stadtroot vo 1570 isch Dortmund im Gfolg vo de Reformation evangelisch worre. So hät z. B. s Archigymnasium sit 1543 evangelischi Geistlichi usbildet.

Im 30-jöhrige Krieg isch Dortmund vylmol bsetzt worde. S hät vor allem mit Preuße, Frankrych und Östrych ge.

1803 isch Dortmund zu Oranie-Nassau, 1808 aber zum Großherzogtum Berg ko. Noch em Wiener Kongress isch es an Preuße gfalle. Denoch hät s vyl vo siner Bedytig verlore; erscht in de Zit vo de Industrialisierig hät de Bergbau für e Uffschwung gsorgt. Im 20. Johrhundert sin Nochbergmeinde ygmeindet worre.

Mit sine rund 600'000 Ywohner isch Dortmund e wichtigi Metropole. D Technology hät näbe de Industry vyl Bedytig für d Dortmunder Wirtschaft. S entwickelt sich als „dynamischsti Stadt vo de neue Wirtschaft“ rasant und hät vyl Akzeptanz. So wird d Stadt zum „Vorzeigmodell“ vo Dytschland. Folgendi Branche sydle sich z Dortmund a:
Z Dortmund git s innerhalb vom mittelalterliche Stadtwall yber 600 Gschäft. Pro Dag bummle bis zu 100'000 Lyt durch d Füeßgängerzone.

Datsächlig isch aber Dortmund fast zur Hälfti mit Parks und andere Grienalage bedeckt. Des z erhalte, wird bsunders understützt.


De Ballspielverein Borussia Dortmund isch 1909 gründet wore.



</doc>
<doc id="19615" url="https://als.wikipedia.org/wiki?curid=19615" title="Tiroler Wildwasserbahn">
Tiroler Wildwasserbahn

D Tiroler Wildwasserbahn isch e Wildwasserbahn im Europa-Park z Ruescht. Au wenn si zwee steili Hügel het und e hochi Fahrgschwindigkeit erreiche cha, zellt si nit zu de Achterbahne vom Europa-Park. D Tiroler Wildwasserbahn ligt im Themeberych "Österreich". 

D'Bahn het keine Wage, wo uf Schiine fahre, sondern Boot, wo imene lange Becki schwümme. Die sin alli nocheme Baumstamm nochbildet worde. D'Bahn het insgesamt 20 Boot. In jedem Boot hän 6 Persone Platz. D'Bahn isch 800 Meter lang und Fahrzyt durt ca. 4-5 Minute. Pro Stund bsueche ca. 1'600 Persone d Tiroler Wildwasserbahn. 

D Tiroler Wildwasserbahn isch 1978 vo dr Firma Mack Rides und vo dr Firma Arrow baut worde. Si fahrt sit 1998 dur d "Zauberwelt der Diamanten", wo au dr Alpenexpress Enzian durefahrt. Vorhär isch si e Halle gsi. 2005 sin alli Boot repariert worde.

Noch dr Station drehe alli Boot no e Rundi und denn schwimme si uff me Förderband dr Hügel duruf und steil wider durab. Denn gits e paar Kurvene und nochher gots in d'Höhli ine, wo au z Fuess zuegänglich isch. Noch dr Höhli gots denn wider e 18 Meter hoche Hügel duruf und wider ganz abe. Noch e paar Kurvene kunnt mer denn wider bi de Station a.



</doc>
<doc id="19617" url="https://als.wikipedia.org/wiki?curid=19617" title="Niederdeutsche Sprache">
Niederdeutsche Sprache

Plattdütsch oder Niiderdütsch (uff Platt: "Plattdütsch, Plattdüütsch, Plattdütsk, Plattdüütsk, Plattduitsk, Plattduitsch, Plattdietsch, Neddersassisch") ghört zu de westgermanische Sproche. Sälli Sproch hät de zweit germanisch Lutwandel nit mitgmacht und isch dodemit e niiderdütschi Sproch.

De jüngst gmeinsam Vorläufer vo allne plattdütsche Dialäkt isch s Westgermanische. S jüngere Altsächsische, d Sproch vo de Sachse, isch nit dr direkt Vorläufer vo allene niiderdütsche Dialäkt, z. T. hän si sich parallel derzue entwicklet. S Plattdütsch isch mit em Niiderländische un em Änglische noch verwandt.

Die älteste Tekscht uff Altsächsisch, wo gfunde worre sin, stamme uss em 9. Johrhundert. Im 12. Johrhundert hät sich uss em Altsächsische s Mittelniiderdütsch usebildet. Sälli Sproch isch d Handelssproch vo de Hanse gsi. Mit de Hanse-Kauflüt hät sich s Mittelniiderdütsch im ganze Nord- und Ostseeruum usbreitet und isch dört die wichtigsti Sproch gsi. Vyli mittelniiderdütschi Wörter hän dodeby Ygang in di skandinavische Sproche gfunde. Am End vom 16. Johrhundert isch d Zit vo de Hanse aber vorby gsi und s Hochdütsch isch zumindest in Gschäftssache die gwohnti Sproch gsi, usserhalb dodevo isch s Plattdütsch aber immer no gängig gsi. Durch die mittelniiderdütschi Umgangssproch, wo sich usebildet hät, sin d Dialäkt verdrängt worre. Nur in e baar Egge isch s Plattdütsch no in de Schrift bstoh blybe. D Stadt Lübeck hät ihri Verfassig aber bis 1809 uff Plattdütsch gschribe.

Erscht am Änd vom 18. Johrhungert hän di erschte Schriftsteller widder agfange, Literatur in derre Sproch z schrybe, wo mittlerwyli de Name «Plattdütsch» agnoh hät. Glychzitig isch aber au s Hochdütsch in sällre Zit vo de obere Schicht nit numme als Schriftsproch gängig gsi, mer hät oft au als Umgangssproch Hochdütsch gschwätzt. D Meinig, dass Plattdütsch für di eifache Lyt sei, isch uffcho.

S Plattdütsch hät vom 16. bis ins 20. Johrhundert numme als Sproch vo de eifache Lüt dient. In de Schüel isch immer meh Hochdütsch und Holländisch gschwätzt worde. Vom 20. Johrhundert a hät sich Hochdütsch dänn au bi de eifache Lyt usbreitet; s hät meh Prestige gha. Des hät under anderem do dra gläge, dass sich de Verkehrsruum gändert hät. Vorher isch s Dorf de wichtigst Läbensmittelpunkt vo vyle Lyt gsi und d Lyt hän chum Kontakt über ihr Dorf use gha. Au mit em Uffcho vo moderner Mobilität, Audos, Industrialisierig und Massemedie isch d Standardsproch immer meh als einzigi brucht worde.

In de meiste Deil vom Sprochgebiet isch s Plattdütsch in de Gegewart numme no e Sproch vo de ältere Lüt. Als Umgangssproch wird s chum no brucht.

D Grenze zum Niiderländisch-Niiderfränkische und em Westfrysische ligt an de Nordsee bim Lauwerksmeer. Des ligt an de Grenze vo de holländische Provinze Grunneng und Friesland. D Sprochgränze folgt nur grob de Gränze zu de Provinz Friesland. S Gebiet reicht bis an d Gränze noch de Provinz Utrecht und lauft dänn durch d Provinz Gelderland uff di dütschi Grenze züe. Deno folgt si de Südgränze vo Westfale bis an d Grenze zum Bundesland Hesse. Dört lappt sie numme knapp über s hessische Gebiet, goht noch Nordoste, aschließend in de südligst Deil vom Bundesland Niidersachse und lauft dänn de Grenze zu Thüringe entlang, mit numme e baar Ortschafte vo Thüringe, wo zum Sprochgebiet ghöre. Die südlichi Sprochgrenze lauft durchs Bundesland Sachse-Ahalt an de Mündig vo de Saale in d Elv ins Bundesland Brandeburg yne. Deno macht d Sprochgränze e Boge um Berlin umme und goht e Stück nördlig vo Frankfurt an de Oder an die polnischi Grenze dra. I me Großdeil vo Brandeburg isch s Plattdütsch nur no schwach vertrette.

D Gränze zum Dänische isch kei klari. Friehner isch Schleswig dänisch und im Weste nordfriesisch gsi. Aber mit em Mittelniiderdütsche hät sich s Dütsch usbreitet. Hütt entspricht d Sprochgränze grob de Staatsgränze.

Zerscht cha mer Plattdütsch in zwo Gruppe ydeile, äntweder Wescht – Oscht oder aber Nord – Süd.




</doc>
<doc id="19623" url="https://als.wikipedia.org/wiki?curid=19623" title="Hausrind">
Hausrind

Als Huusrind odr eifach Rind, oder hüfig als Chueh bezoichnet ma Rinder, wo vom Urochs abstamme, wo weage ihrem Floisch, ihrere Millich, ihrere Zugleischtig und ihrem Leader domeschtiziert und züchtet worde si.

Rinder si grossi, schweri Paarhuefer, hai relativ churzi Bei, ä groosse Buuch und im allgemeine ä Hörnerpaar uf em Chopf, wo in dr Intensivhaltig hüfig entfärnt wird, für zum Verletzige z verhindere. D Hoor vo de meiste Rinderarte si churz, aber es git au Rasse wie d Yak oder die schottische Angus, wo langhöörig si. Farblich sin se imene Spektrum vo rötlig-bruun-schwarz-wiiss, öb eifarbig oder mehrfarbig, vorzfinde.

S Rind zellt zu de Däuer (hochdytsch „Wiederkäuer“) und het vier Mäge, wo s Fueter drin verdaut wird. Die mehrfachi mechanischi Verchliinerig vom Fueter im Muul zsämme mit dr chemische und biologische Zersetzig in de Mäge und em Darm holt au us schwerverdauligem Fueter ä groosse Deil vo dr Energii use, wo drin gspeicheret isch. Dank em Däue si Rinder bescheide in dr Qualitet vo dr Nahrig, bruuche aber groossi Mänge drvo. Wenn si gweidet wärde, frässe si meistens Greser und mänggisch au Laub. In dr intensive Rinderhaltig, wie mä si us vile Gegende in Europa und Nordamerika kennt, wärde si mit Grüenfueter wie Gras, Heu, Strau, Silofueter und Chraftfueter us Chörner mit Diermähl- und andere Zuesetz gfüeteret.

D Huusrinder ghöre zu de erste domestizierte Dierarte. Die europäische Huusrinder stamme ursprünglig us Anatolie und em Noche Oste und si vor öbbe 11.000 Johr domestiziert worde. Wie d Zebu stamme si vom Urochs ab. Vo dört hai si sech verbreitet, so het mä archeologischi Fünd gmacht z Zypere wo bewiise, ass sit 8.300 vor dr Ziitwändi Rinder uf dr Insle gläbt hai. In Zentralasie het mä noch witteri Rinderarte domestiziert, so Wildyak. Us em wilde Wasserbüffel het mä in Süd- und Ostasie dr Huusbüffel züchtet, uf Bali git s s Balirind, und in Südostasie isch us em grösste Wildrind wo s noh git, em Gaur, s Gayal züchtet worde. 

Rinder si hüt in de gmässigte und warme Klimazone vo der Welt verbreitet und gschetzt für d Produkt, wo si liifere und ihri Gnüegsamkeit. In Gebiet, wo nit gnueg Räge hai oder wo dr Topologii noch nit passend si für grossi und schwerfelligi Dier wie Rinder, si historisch ehnder Geisse und Schoof bevorzugt worde.

Es het Kulture ge, wie im alte Ägypte, wo Rindergottheite kennt und verehrt hai. Z Indie si d Chüe immer no heilig, u me lat se frei ufem Land u i de Stedt la umeloufe.

Erwachseni wybligi Rinder si Chüeh.

Muni isch es Wort für en junge "Zuchtschtier". Dä Usdruck wird under anderem i de Schwyz und im Markgräflerland und täilwys im Brysgau pruucht. I anderne Schwyzer Dialäkt und im Südbadische säit men em Zuchtstier Hage (Hagi, Hägi).

E kastrierte Muni bzw. Stier isch en Ox (Ochs). Die het me früecher vor Ochsecharre gspannt und zum Pflüege bruucht.

Am Junge sait me Chalb, wie s ufwachst, wird drus es Rind, e Färse oder en Galtlig (ostschwizerisch).

En Boirisch-Schwoba sät mr zua deane jonge Maschtschtier Homml. D gloine Kälbla hoißat Moggala odr Mongala.

D Chue ghöört zo de Süügetier. Das heisst, si gebärt ehri Jonge läbend ond süügt si nochhär. Vör das hend si es Üter zwösche de hintere Bei; i dem werd die Möuch produziert, wo d Buure entweder vo Hand, höt aber meischtens met de Mäuchmaschene mäuched. S'Mäuche vo Hand esch i de Schwiiz scho fascht usgschtorbe. E Chue get erscht Möuch, nochdem si eres erschte Jonge gebärt hed.



S git grundverschiidini Type vu Kuehaltig.

D Kuehhaltig am Kaiserstuehl het sich in dr letzschte Johrhunderte un Johrzehnte dramatisch veränderet. Am Afang isch Viih gmeinschaftlig uf d Almänd driibe wore - uf Matte oder in dr Wald. In dr mindschtens 10 letschte Generatione het in dr allermeischte Fäll ganzjährigi Stallhaltig gherrscht. Des Gebiät isch extrem dicht bsiidlet; alli zwe, drej Killemetter kunnt e Dorf. Diä landwirtschaftlige Flächene, wu im Verhältnis zu dr Bevelkerig arg glei gsii sin, hän fir Intensivkültüre miäße verwändet wäre - Härtepfel, Frucht, Gmias, Obst. S Griänfueter firs Viih isch alli Dag üs dr Rhiinebini gholt wore - oder üs Flächene in dr Nechi vum Dorf, wu fir nyt anders geignet gsii sin. Uf eme Deil vu dr Flächene an däne Ort isch aü dr Heiet un dr Ehmdet gmacht wore. Zuedäm sin Dirrlips (Ruebe) firs Viih aboije wore.

D Kueh isch e Grundelemänt vu jedem landwirtschaftlige Betriib gsii. Sie het miäße

Mit däm - also mit einere oder zwo Kiäh - het e gleine Büür kenne iberläbe. D Milchleischtig vu dr Kueh isch zimli iigschränkt gsii, wänn si het miäße ziäge. Wäge däm hän diä richere Büüre e Ross oder zwee gha fir ans Fuehrwärk un unter Umständ meh wiä zwo Kiäh. S Viih - un in dr meischte Fäll isch des e Kueh gsii - isch ei Standbei gsii, s ander d Landwirtschaft.

Wäge ihrere gleine Zahl un wel si so nooch am Hüüs gsii sin, hän d Kiäh un d Ross fascht "Familiäaschluss" gha, si sin mit mänschlige Vornämme gruefe wore un d Kinder hän ghiile, wänn e Kälbli gmetzget wore isch. Wäge dr Kuehhaltig im Stall het dr Arbetsdag vum Büür un/oder vu dr Büürsfraü 365 Dag im Johr mit mischte, streie un mälche agfange.

Noch em Zweite Wältgriäg isch d Viihaltig am Kaiserstuehl un in viil andere dicht bsiidlete Gegnige langsam üsgstorbe - jetz het mer sich mit Bulldegg un Maschine voll uf d Intensivkültüre konzentriärt un het d Milch drzue kaüft. Witteri Flächene hän vu Matte zu Äckere oder Räbsticker kenne umgwandlet wäre. E Kind im e ehmolige Büüredorf am Kaiserstuehl weißt hit viilmol nit besser wiä a großstedtischs, was e Kueh oder er Ross (nejalemannisch: Pferd) isch.




</doc>
<doc id="19630" url="https://als.wikipedia.org/wiki?curid=19630" title="Vindonissa">
Vindonissa

Vindonissa isch es ehemoligs römischs Legionslager i dr Schwiiz.

Dr archäologisch Platz ghöört zu de Kulturgüeter vo nazionaler Bedütig im Kanton Aargau.

D Milidärsidlig isch vermutlech im Joor 14 noch Chrischtus gründt worde. Si lit weschtlich vom Zämefluss vo de Rüüss u de Aare uf em hütige Gebiet vo de Gmeind Windisch im Kanton Aargau. Das isch a der römische Hauptstrooss vo Aventicum, em hütige Avenches, uf Turicum (hüt Züri) gsi.

D Laag vom Römerlager isch an ere strategisch günschtige Stell erfolgt, wo wichtigi Nord-Süd- und Wescht-Oscht-Wäg zämme chömed. Zwüschet 58 vor Chrischtus, wo d Helvetier mit de Röömer under em Caesar sin go kämpfe, und de römische Bsetzig isch a dem Ort e Oppidum vo de Helvetier gstande.

Ugfähr zum Regierigsaatritt vom Kaiser Tiberius im Johr 14 noch Chrischtus het en Abteilig vo de Drizääte Römische Legion aagfange es Lager z errichte, zerscht us Holz. S isch dann etappewiis usbaut worde, bis es ums Johr 40 sini ganzi Grössi het gha.

Wo im Johr 45 oder 46 die Äinezwänzigschti Legion die bishärig Bsatzig abglöst het, hei sie s Legionslager teilwiis umbout. D Holzbaute sin durch Fachwerkgebäud mit Steisockle u Ziegeldächr ersetzt worde. Wo im Johr 70 die Elfti römischi Legion ins Lager cho isch, het si d Gebäud wider umbauet un repariert, d Aalag isch aber erhalte blibe.

S Lager het e Flechi vo 21 Hektare gha. Vom Nord- bis zum Südtor isch d Lagerstrooss "via decumana", un vom Ost- zum Westtor d "via principalis" gange. A de Chrüzig vo de beide Stroosse isch s Hauptquartier gsi, südlich devo de Palast vom Legionskomandant. S het au e Badeaalag un es Militärspital im Lager gha. D Unterkünft vo de Mannschafte sin ugfähr 90 Meter lang gsi un hei jewiils Platz für 2 Centurie, als eis Manipel gha, was 200 Legionäre entspricht. Näbe de Kaserne hets im Lager au Ställ für d Rösser, Magazin u Wärkstätte gää.

Ums Lager umme het sich e Siedlig entwickelt. Bi Uusgrabige het mer en grosser Meert, es Amphitheater un mehreri Friedhöf gfunde. Au verschideni Tempel un Wasserleitige si uusgrabe worde.

Vom Legionlager un de vorglagerte Siidlig gits no viel Relikt. S Amfitheater, s Nord- un s Weschttor cha ma aaluege. S Südtor isch 2006 usgrabe un erforscht worde, denn aber – zums für künftige Generatione z erhalte – wider zugschüttet worde. Dodefür het mer e moderni Rekonschtruktion errichtet, wo zeigt, wie s Tor einisch gsi isch.

Im Gebiet vom Lager stoot d Chlooschtrchile vo Köönigsfälde.

Sit em Juni 2009 gits z Vindonissa de so gnennti "Legionärspfad". D Bsucher sollte sich derbi i d Ziit vo de Römer zruck versetze loo. De Legionärspfad het verschidnigi Statione und fangt bi de "Contubernia" a, de Unterkünft vo de römische Legionär. Di zweiti Schtation isch bim Weschttor un die dritti in de "Cloaca Maxima". Di Abwasserleitig isch parallel zu de weschtliche Lagermuur gloffe un het d Kloake zur Aare abgleitet. En Teil vo de Cloaca Maxima isch uf em Legionärspfad begehbar. Da Pfad goht dann witer zum Nordtor, wo nach de noischte Ergebnis vo de Archäologe vermuetlich numme bauet worde-n-isch, wil alli Römerlager es Nordtor gha hei. Wäge de Fund, wo s unterhalb vom Tor git, weiss me hüt, dass s Nordtor füre usgang zu dr Müllkippe, wo s dört gha hed, bruucht worde-n-isch. Me hed früener vermuetet, ass a de Aare an Hafe gsi isch..




</doc>
<doc id="19631" url="https://als.wikipedia.org/wiki?curid=19631" title="Lägern">
Lägern

D Lägere isch en schmale, langgstreckte Bergrugge im Nordweschte vo de Stadt Züri un im Oschte vo de Stadt Bade. Er isch de öschtlichschti Berg vom Kettejura.
De Hügelzug isch öppe zäänehalb Kilometer läng. Er verlauft vo Bade im Weschte, wo d Limet de Jura duet in ere Klus durschniide, bis uf Rägeschbärg un Tielschtoorf im Oschte. De weschtlichi Teil vom Berg ligt im Kanton Aargau, de öschtlichi im Kanton Züri. D Kantonsgränze goot übere höchschti Punkt vo dr Lägere, s "Burghorn". De Bergrugge het uf de Weschthälfti en steile Grat, wo nach Norde Richtig Äredinge rasch abfallt un au uf de Südsite noch Wettige seer stotzig isch. Wäge dr Wescht-Oscht-Usrichtig vom Höhezug isch s Klima a de Lägerenordsiite düütlich anderscht wi uf de Südsite. Im Früehlig cha me de Unterschiid bsunders guet gsee, aber au d Bsidlig am Lägerehang goot uf de Südsite düütlich wyter ue wi uf de Nordsite.

D Lägere isch in Schichte ufbauet, wo vo Norde nach Süde düent abfalle. Di oberi Schicht, wo teils us hertem, teils us weicherem Chalchstei bestoht un i d Wettiger-, d Badener- un d Wangenerschichte iiteilt wird, bildet de Grat vom Bergrugge. Drunter ligt di sognannti Effingerschicht us Chalchstei un Mergel un no düüfer Dogger un Malm.

Viir Zürcher un zwei Aargauer Gmeinde hei mitenand es Waldreservat realisiert. Uf ere Flächi vo 159 Hektare soll 50 Joor lang s Holz ned wirtschaftlich gnutzt werde. S Alt- u Totholz, wo uf die Art als wi mee entschtoot, bildet mit dr Zyt en Läbesruum für selteni Vögel, Insekte un Pilz. D Flora vom Bärg isch uf de Nord- un uf de Südsite unterschidlich. Obe-n-am Lägeresüdhang wachsed vili chliwüchsigi Eiche un Linde, wil d Humusschicht derte dünn isch un es wägem Chalchbode seer troche-n-isch. Uf de Nordsite si zum Bischpil d Bueche bis zu zää Meter höcher, wil d Böde tiifgründiger un füechter si.

Über d Lägere füert en Wanderwääg. Är isch au de öschtlichscht Deil vom länge Höewääg über e Jura, wo z Tielschtoorf afoot. Bi Rägeschbärg heds au en Blaneetewääg.

D Burgruine "Alt-Lägere" un der Platz "Hochwacht" sin i dr Gschicht wichtigi Stelle uf em Berg gsi. Dr Hügel, wo d Stadt Rägeschbärg druff stoot, isch dur en chline Saddel vom Hauptgrat vo de Lägere abtrennt.

Ufem Berg träffe sech d Gmeindbänn vo vier Aargauer un sibe Zürcher Gmeinde. Bi Bade, Otelfinge, Sünike un Tielschtoorf hed me in Steibrüch dr Chalch gunne. Zmitz uf em Grat stoot e Radarstazioon vo de Skyguide.



</doc>
<doc id="19633" url="https://als.wikipedia.org/wiki?curid=19633" title="Verb">
Verb

Hywys: Sälle Artikel behandelt vor allem d Verbe im Alemannische. Für d Verwendig etc. in andere Sproche lüeg bim entsprechende Artikel.
Als Verbe bezeichnet mer alli Wörter wo e Handlig beschrybe. Im Alemannische und vyle andere Sproche chönne d Verbe an Person und Zit abasst werde.

Die allermeiste Verbe ende uff -e. Mer basst an die erschti, zweiti und dritti Person Singular und Plural a.Konjugationsmuster vo alemannische Verbe im Präsens
I de erste Person Singular isch d Endig je noch Tielekt Null (i mach) oder er lutet uf Schwa (i mache). 

I de zwaite Singular hend östlichi Tielekt zum Tail no Forme uf -scht (du machscht). Bi Verbe wo de Stamm uf -s oder -sch endet, lutet d Endig <-isch>: du rissisch, du wäschisch. Da gelt au för schwirigi Konsonantegruppe wie bi lisme: du lismisch.

I de dritte Singular luutet d Endig <-et>, wenn schwirigi Konsonantegruppe entstönd: si lismet. Da gelt i tailne Tielekt au bi Verbe wo de Stamm uf -d oder -t endet: er redt/redet, riitet

In de 1. und 3. Person Plural underscheidet sich d Ändig je noch Dialäkt.
Wenn de Verbstamm uff <-d> oder <-t> ändet, füegt mer in vyle Dialäkt in de 3. Person Singular "e" y.
Sälli Konjugation funktioniert au für de Konjunktiv, wo er für s Verb brucht wird.

Im Gegesatz zum Hochdütsche git s d Zite Präteritum und Plusquamperfekt nit, allerdings kennt s Alemannische d Möglichkait vom Passé surcomposé (vom dopplete Perfekt also), um d Vorzittigkait vonere Handlig z bezeichne. S Futur wird numme in wenige Dialäkt verwändet.

E Abassig an de Konjunktiv git s nur bi wenige Verbe:
"sy (sein), mieße, dürfe, könne, wölle, solle, wüsse," z. T. au bi "ge, goh, finde, mache"
De Verbstamm leitet sich meischtens vom hochdütsche ab.
Im Oste vo de Alemannia isch de Konjunktiv gängiger wie im Weste.
Die meischte Verbe verwände aber e Umschrybig mit "wür(d)" oder "dät".

S Perfekt wird mit g + 3. Person Singular bildet. Wenn de Verbstamm mit me phonetische Plosiv (IPA: b, d, g, k, p, t), mit "ch" oder mit re Vorsilbe afangt, no hänkt mer s "g" nit a.

E Bsunderheit vo Verbe isch, dass si in Ussagesätz immer s zweite Satzglied sin (Konjunktione und Präpositione nit mitzällt). In Frogesätz sin si an erschter Stell, wenn als Antwort "ja" oder "nei" erwartet wird und, wenn e Interrogativpronome verwendet wird, an zweiter Stell. In Näbesätz stönn Verbe immer an letschter Stell.

Im Hochdütsche chönne Partizip-I- und Partizip-II-Forme zu Adjektive umgformt werde. Säll nennt mer Adjektivierig. Bispyl:

Im Alemannische git s Adjektivierig numme bi wenige Verbe. An ihrer Stell wird aber normalerwis umschrybe:

Churzverbe:

Modalverbe: 



</doc>
<doc id="19640" url="https://als.wikipedia.org/wiki?curid=19640" title="Sali">
Sali

Sally, Sali, Salle oder Soll' isch e Alemannischí Begrießig. Sie isch vor allem im westliche Deil vo de Alemannia verbreitet und wird meistens nur an Persone grichtet, wo mer duzt. Im Oste vo de Alemannia hät mer friehner "Salü" gsait, sell isch aber nümmí so wít verbreitet und mer seit hyfiger "hoi". "Sally" und die andere Versione vom Wort leite sich vom französische Wort "salut" ab, wo dört so vyl wie "hallo" bedytet und ähnlich brucht wird wie im Alemannische.


</doc>
<doc id="19643" url="https://als.wikipedia.org/wiki?curid=19643" title="Modalverb">
Modalverb

Modalverb sind Zitwörter wo de Modus vomene andere Verb veränderet, maist inere Bidütig vo Zwang, Erlaubnis, Wille oder Fähigkait. S Hoptverb stoot debi im Infinitiv oni as Präpsition "z" vorane stoot. Si chömet i allne Germanische Sprooche vor und wiiset Bsunderhaite i de Konjugation uuf. Well si im Präsenz wie Präterita konjugieret, nennt mer si au Präteritopräsentia. Zu dene ghört ono s Verb "wüsse", degege ghört s Modalverb "wöle" nöd dezue, es flektiert nämli as anzigs Verb im Präsenz wienen Konjunktiv.

Im Alemannische gitses sechs Modalverbe: "chöne", "möge", "wöle", "söle", "töre/dörfe", "müesse". Vo dene hend ainigi Churzforme, wo för Churzverbe typisch sind. S Partizip Präteritum luutet immer gliich wie de Infinitiv und di erst Person Singular und die dritt Singular sind identisch.

Di baide Verbe "töre" und "dörfe" hend früener zwoo verschidnig Bidütige gha, debii het "dörfe" d Erlaubnis uusdruckt und "töre" Widerstand gege Zwang:" ich tar singe" het öppe "i trau z singe (obwoll i nöd darf)" bidütet (vgl. Englisch: "I dare sing").



</doc>
<doc id="19654" url="https://als.wikipedia.org/wiki?curid=19654" title="Jules Mazarin">
Jules Mazarin

Dr Jules Mazarin (* 14. Juli 1602 z Pescina; † 9. März 1661 z Vincennes) isch ä Kardinal und Staatsma gsi, wo die französischi Regierig gleitet het, wo dr Louis XIV. no minderjehrig gsi isch. Er het im Kardinal Richelieu si Politik wiitergfüehrt und än entscheidendi Rolle gspiilt im Ufstiig vo Frankriich zur Hauptmacht im westlige Europa.

Dr Jules Mazarin, wo eigentlig Giulio Mazarini gheisse het, isch am 14. Juli 1602 z Pescina z Italie uf d Wält cho. Er isch vo de Jesuite erzoge worde und isch ä hervorstehende Diplomat vo der Römisch-katholische Chille gsi. 1634 isch er vom Papst noch Frankriich gschickt worde. Dört het er em Richelieu, wo im Louis XIII si Minister gsi isch, im Versteckte im Driissigjöhrige Chrieg gege d Habsburger ghulfe. 1639 isch er z Frankriich iibürgeret worde und dr Louis XIII het ihm as Belohnig für siini Dienst vom Papst d Kardinalswürde lo zuecho.

Dr Richelieu isch 1642 gstorbe, und wo au dr König im Johr druf gstorbe isch, het si Witwe, d Anna vo Östriich, dr Mazarin zum Erzieher vom Louis XIV, wo denn fümfi gsi isch, gmacht und ihm d Regierig aaverdraut. Dr Mazarin het die absolutistischi Monarchii z Frankriich verdeidigt und d Position vom Land in Europa gsterkt, won er d Habsburger im Driissigjöhrig Chrieg dra ghinderet het, ihri Macht im Dütsche Riich z vergrössere und im Weschtfälische Friide ä groosse Deil vom Elsass, wo vorhär Habsburg Untertan gsi isch, zuedeilt übercho het. 

In dr Innepolitik isch er aber nit sehr gschickt gsi. Dr Chrieg het d Priise vo de Nahrigsmittel ufedriibe und d Stüüre si hoch gsi. Das het ihn biim Volk verhasst gmacht. Un won er 1648 ä Richter het lo festneh, isch z Paris än Ufruehr usbroche. Die Adlige und s Volk hai sich zsämmedo für zum sich gege die absolutistischi Regierih z wehre, und ä Bürgerchrieg, d "fronde", isch usbroche. Die königlichi Familie het Paris verlo und dr Mazarin isch denn noch Dütschland gange und het d Unterdrückig vo dr Rebellion vo dört us gstüürt. Nochdäm er gwunne het, isch er 1653 noch Paris zrug gange, won er sich dr Erziehig vom Louis XIV gwidmet het und ihm biibrocht het wie mä söt regiere.

Si grösst ussepolitisch Erfolg isch dr Abschluss vom Pyreneäfriide 1659 gsi, w s Ändi vom spanisch-französische Chrieg bedütet het. Frankriich het s Artois und dr Roussillon übercho und dr französisch König, dr Louis XIV ä spanischi Frau, was es unter Umständ spöter emol möglig gmacht hätti, dr spanisch Dron z beaaspruche.

Dr Kardinal Jules Mazarin isch am 9. März 1661 z Vincennes z Frankriich gstorbe.

Dr Mazarin het es groosses Vermöge aaghüft. Er het Kunst gsammlet und die italiänischi Opere am Hof iigfüehrt. Er het testamentarisch s Gäld gstiftet für d Schuel vo de vier Natione, s "Collège des Quatre Nations" (hüte s "Institut de France"), wo jungi Adligi us de Gebiet, wo noch em Pyreneäfriide an Frankrich gfalle si—us em Artois, em Elsass, em Pignerol und em Roussillon—zu dreue Diener vo dr französische Chrone erzoge het. Im Mazarin si Bibliothek isch für s Publikum offe gsi.





</doc>
<doc id="19659" url="https://als.wikipedia.org/wiki?curid=19659" title="Präteritopräsens">
Präteritopräsens

Präteritopräsentia (Sg. Präteritopräsens) sind e Gruppe vo Verb, wo ursprünglich i de Konjugation kai Präsensforme uufwiiset, well s alti Präteritum (Vergangehait) gegewärtigi Bidütig agnoo het. Die Gruppe isch alt und goot i ainzene Fäll bis zum Indogermanische zrugg: Alemannisch: i waiss; Altindisch: vēda »i waiss«; baidi us Indogermanisch: *uoida »i ha gsee« (und drum waiss i). I de Germanische Sprooche het sich e Gruppe vo Präteritopräsentia uusbildet und e nois Präteritum/Imperfekt isch bildet wore, wie bide schwache Verb dur aanehenke vomene /t/. D Aazaal vode Präteritopräsentia i de ainzelne Sprooche schwankt, im Alemannische sinds sibe, im Gotische drizee. Die maiste Präteritopräsentia sind Modalverb und e paar wenigi werdet nu unpersönlich i de dritte Person bruucht (z. B. ahd. toug »es nützt, helf, taugt«).

Nöd zu de Präteritopräsentia ghört s Verb »wöle«, wo de alti Optativ d Bidütig vom Präsenz öberchoo het. Well da Phänomen änlich isch, werd s au i de Liste une uufgfüert.

Im Altnordische chömet no "mon" »werde« und "kná" »chöne« dezue, da sind aber noiji Sonderbildige, wäred die andere Verbe as alt bitrachtet weret.



</doc>
<doc id="19660" url="https://als.wikipedia.org/wiki?curid=19660" title="Königsfelden">
Königsfelden

Chönigsfälde isch es ehemaligs Chloschter i de Gmeind Windisch im Kanton Aargau.

S Chloschter isch im Middelalter uf em Platz vom ehemolige römische Legionslager Vindonissa entstande.

Die gotischi Chloschterchile ghöört zu de Kulturgüeter vo nazionaler Bedütig im Kanton Aargau.

S Chloschter Königsfälde isch nach em Mord am römisch-dütsche König Albrächt vo Habsburg gründt worde. De Albrächt isch am 1. Mai 1308, won-er vo Züri här über d Rüüss choo isch, vo sim Neffe Johann Parricida und drü Mitverschwörer, em Rudolf von Wart, em Rudolf vo Balm und em Walther vo Eschenbach, ermordet worde.

Zum für s Seeleheil vom Albrecht la z bäte, het sini Witwe, d Königin Elisabeth, noch bim Ort vo däm Ferbräche es Chloschter gründet. Scho im Herbscht 1310 het ma aagfange d Aalag z baue. Wil d Elisabeth den scho ane 1313 gschtorbe isch, het ihri Tochter, d Agnes vo Ungarn, de Bau vom Chloschter i d Händ gno. Wil ihre Maa scho gschtorben isch gsi, het si sälber au bim Chloschter gwoont. 1320 het me s Langhuus vo de Chile iigweiht. 

Chönigsfälde isch es Doppelchloschter gsi, mit Franziskaner, wo als Prieschter hei chöne d Mess läse, und mit Klarisse, wo im Gegesatz zu de Franziskaner hei dürfe Bsitz ha un so de Unterhalt vom Chloschter hei chöne garantiere.

Im Chloschter hend vil Habsburger ires Grab gfunde. Ane 1770 het me d Gebei inere fyrleche Fahrt und Prozässioon uf Chlingnau und derno is Chloschter Sankt Bläsi im Schwarzwald procht.
Wo d Bärner 1415 de habsburgisch Underaargau bsetzt hei, isch au s Chloschter Chönigsfälde in ihre Bsitz cho. Si hei als Verwalter für s Chloschter en Hofmeischter iigsetzt, s Chloschter isch aber no wyters erhalte blibe. Erscht mee weder es Joorhundert spööter isch s bi de Reformazioon vo de Bäärner im Johr 1528 uufghobe worde. Dr Hofmeischter het d Ländereie vom Chloschter als Gutshof verwaltet. D Gebäud het mer als Chranke- un Armeasyl bruucht, im Chor vo de Chile het’s wiiterhin Gottesdienscht ghä, aber de Rescht vo de Chile het ma als Lagerruum bruucht. Ehemoligi Rächt vom Chloschter, wie zum Bischpil d Patronatsrecht über verschidini Chile i de Umgebig, sin au nach der Ufhebig vom Chloschter erhalte blibe.

Sit 1804 het de nöi gründt Kanton Aargau d Gebäud z Chönigsfälde als Heil- un Pflägaastalt bruucht. vo 1868 bis 1872 het dr Kanton di grossi nöji Heil- und Pflägastalt bout; die stoot näbet em Areal vom ehemolige Chloschter. 1869 sin trotzdäm die meischte Chloschtergebäud abgrisse worde. D Chile het me zwische 1891 un 1893 renoviert.

I de Johr 1982 bis 1986 isch s Gländ deilwys archäologisch untersuecht worde.

Hüt ghört e Deil vom Chloschter zum Museum Aargau.

Im Schiff un im Chor vo de ehemalige Chloschterchile hets brühmti Farbfäischter, wo zwische 1320 un 1360 im gootische Styl gmacht worde sind. Si ghöred zu de bedütendschte Glasmoolereie vo Europa us de Zit vom Spootmittelalter.



</doc>
<doc id="19662" url="https://als.wikipedia.org/wiki?curid=19662" title="Passé surcomposé">
Passé surcomposé

S passé surcomposé (franz. »öberzämegsetzti Vergangehait«) oder uf Tütsch au Dopplets Perfekt isch e spezielle Form för d Bildig vom Plusquamperfekt, wo im Alemannische, Bairische und i den andere tütsche Tielekt, aber au i de französische Umgangssprooch vorchunt. D Bizaichnig chunt dodeher, well die Zitt miteme Hilfsverb und zwai Partizip Perfekt bildet werd. Im Tütsche isch die Zittform schriftlich sitem 13. Joorhundert bilait. 

Do s moderni Alemannisch kai aifachi Vergangehait (franz. passé simple; dt. Imperfekt) kennt, werd e Handlig wo witter zrugglit mitem Passé surcomposé bildet:

Markgräflerisch:

D Bildig goot ase, as me zum Hilfsverb (sii, haa) zwai Partizipie stellt: "er isch ggange gsii", "er het gesse gha". D Form werd allerdings eener selte bruucht, me chan statt em topplete Perfekt au s aifach Perfekt bruuche.

Die Form kennt nöd nu s Alemannische, sondern si werd au i den andere obertütsche, mitteltütsche und nidertütsche Tielekt bruucht, z. B. im Bairische "i hob gschribn ghod". Vom Tielekt isch d Form zum Tail au i di hochtütschi Umgangssprooch öbere: "ich habe geschrieben gehabt" und sogär au "ich hatte geschrieben gehabt".

Di gnormt Standardsproch vom Hochtütsche kennt allerdings s Passé surcomposé oder au s Doppleti Perfekt nöd und grammatikalisch korrekt mue denn s Plusquamperfekt bruucht werde. De Schriftsteller Bastian Stick het i sim Buech "Der Dativ ist dem Genitiv sein Tod" die Zittform as »Hausfrauenperfekt« bizaichnet, e Diskriminierig nöd nu vo Fraue, denn im Alemannische Sproochruum und au z Österrich werd die Form as völlig gang und gäb aglueget.

I de Französische Umgangssprooch werdet uf die Art meriri Zitforme bildet und werdet drum underem Bigriff "Temps surcomposé" zämegfasst. Si sind verbraitet im Welschland, z Savoie, um Lyon (lyonnais) und um Saint-Étienne (stéphanois) und ono i de kanadische Provinz Québec. Obwoll im standardisierte Französisch die Forme nöd gültig sind, so tüend doch moderni Grammatike uf d Möglichkait vo dene umgangsprochliche Forme hiiwiise.

Biispiil:



</doc>
<doc id="19666" url="https://als.wikipedia.org/wiki?curid=19666" title="Hilfsverb">
Hilfsverb

E Hilfsverb het d Funktion, anderi Verb i verschidnigi Zittforme und Aktionsarte z bringe. Si tienet o dezue, synthetischi Zitforme analytisch z umschriibe. I villne Sprooche werdet dodeför d Verbe för "sii" und "haa" bruucht, nebet villne andere Möglichkaite. Au Modalverbe chönet im witterem Sii as Hilfsverb aaglueget werde.

Die drai wichtigste Hilfsverb im Alemannische sind: "sii", "haa" und "tue". Si ghöret zu de Gruppe vo de Churzverbe, wo unregelmässig flektiered.

sii (sy) und haa werdet bruucht um e Handlig i d Vergangehait (Perfekt, Passé surcomposé) z setze. Debi werd di konjugierti Form vom Hilfsverb mitem Partizip Perfekt verbunde: "i bi ggange", "i ha gmacht".

sii tient au um d Aktualität vonere Handlig z betoone, indems mitem Verbsubstantiv verbunde werd: "i bin am Mache".

tue werd änlich wie im Englische recht vill bruucht um jedi Zittform umzschriibe. Satt "i mach" sait me au "i tue mache" oder statt "i machi" au "i teg mache". Bsundrigs de Konditional (Konjunktiv II) werd hüt maist mitem Hilfsverb umschribe: "i täät mache" astell vo seltnigerem "i miech".

Anderi Hilfsverbe im Alemannische sind:

werde cha brucht werde um e beabsichtigti zuekünfitgi Handlig z notiere: "i werd s mache", um Gegesatz zum Hochtütsche, wo da Verb regulär brucht werd, um z Zuekunft z umschriibe. Da Hilfsverb werd au för s Passiv bruucht, indems mitem Partizip Perfekt verbunde werd:" er werd verbunde". Da Verb cha wie "tue" au bruucht werde um de Konditional z umschriibe: "i wüür mache" statt "i miech".

choo werd selte bruucht, um e Handlig wo unmittelbar iitreffe werd z bischriibe (unmittelbari Zuekunft):" s chunnt cho regne".

D Hilsverb chönet aber au as Vollverb uuftrete. sii bischribt denn maist e Zuestand ("Wise sind grüe"), haa dütet Bsitz aa ("er het e Huus") und tue werd im Sii vo mache bruucht ("Wa tuesch?").



</doc>
<doc id="19673" url="https://als.wikipedia.org/wiki?curid=19673" title="Nitiobroger">
Nitiobroger

D Nitiobroger oder Nitiobriger (lat. Nitiobroges; ) sind en keltische Stamm im südwestliche Gallie gsii und hend am Fluss Garumna (hüt: Garonne) gsidlet. Ire Vorort isch Aginnum (hüt Agen) gsii.

Im Piet vo de Nitiobroger hend d Tiguriner, e Tailstamm vo de Helvetier, underem Divico s Römische Heer vernichtet und underjocht. D Nitiobroger selber sind nochem Julius Cäsar Fründ vo de Römer ("amici populi Romani ") gsii. Trotzdem hend si ane 53 v.Chr. underem König Teutomatus e Heer vo 6000 Maa zämegstellt um em Vercingetorix bim Gallieruufstand z helfe. De Chaiser Augustus het d Nitiobriger a de Provinz Aquitania zuegornnet.

S Land vo de Nitiobriger isch seer fruchtbar gsii und i isch de Römerzitt starch bewertschaftet wore, wie unzäligi Guetshöf zaiget. Zudem isch s Piet guet glege mit Stroosse zu wichtige gallische Städt, wa de Handel gförderet het.



</doc>
<doc id="19674" url="https://als.wikipedia.org/wiki?curid=19674" title="Toygener">
Toygener

D Toygener () sind nochem griechische Geograph Strabon aine vo de drai helvetische Tailstämm gsii. Si hend sich zäme mit de Tiguriner a de Kimbre und Teutone agschlosse. D Toygener sind denn zäme mit de Ambrone vom C. Marius bichämpft wore.

Nochem Plutarch het de römisch General und Staatsma Gaius Marius (156-86 v.Chr.) ane 102 v.Chr. bi Aquae Sextiae (hüt Aix-en-Provence) gege Kimbre, Teutone und Ambrone kämpft. Drum werd vermuetet, ass de Name Toygenoi verschribe för Teutone si chönnt. Andersiits chönnt en antike Historiker au di baide Völker mitem äänliche Name verwechslet ha. De Name chaa guet Gallisch sii und bidütet denn »Striitaxtlüt« (Altirisch: túag »Bieli«).




</doc>
<doc id="19676" url="https://als.wikipedia.org/wiki?curid=19676" title="René Schickele-Gesellschaft">
René Schickele-Gesellschaft

D René Schickele-Gesellschaft isch e Verein im Elsass un z Oschtlothringe, wu sich fir dr Erhalt vum Dialäkt un fir d Pfläg vum Standardditsche iisetzt. Dr vollständig Namme isch: Culture et Bilinguisme d'Alsace et de Moselle René Schickele-Gesellschaft. Benannt isch die Gsellschaft noch em elsässische Schriftsteller René Schickele.

E Gruppe vu Elsässer un Oschtlothringer hän sich in dr 60er Johr Sorge drum gmacht, wiä diä alemannische un fränkische Dialäkt un s Standardditsch in ihrere Heimet zruckgehn. Siter anne 66 hän sich e baar z Stroßburg an dr Uni un anderi im Kochersbärg im "Gartehiisel" droffe. Am 26. April 1968 hän 15 Persone dä Verein grindet, wu zerscht Cercle René Schickele Kreis gheiße het. Diä Grindung 1968 fallt in e Johr, wu aü suscht in dr Gsellschaft Revolt agsait gsii isch. S Motiv isch dr Wunsch gsii, dr Verfall vu dr Sproch ufzhalte. Mer het uf e neije Bluescht vu dr regionale Kültür ghofft. D Zittig "Les Dernières Nouvelles d'Alsace" kunnt in ere franzesische un in ere ditsche Üsgab (mit eme bstimmte franzesische Zwangsadeil) rüs - anne 1950 het d ditsch Üsgab noch e Märktadeil vu 88% gha, anne 1968 numme no 50%. Alliwiil meh Kinder hän s Elsässisch nimmi glehrt.

D René Schickele-Gsellschaft het welle erreiche, ass d Regionalsproch "in ihrene zwo Komponäte" (= Dialäkt un Standard) rehabilitiärt wird. In dr Grundschuel isch noch 1945 dr Ditschunterricht vollständig abgschafft wore; d Gsellschaft het welle, ass er wide iigfiährt wird. S Motto isch gsii: "Zweisprachig: Unsere Zukunft."

Im Jünni anne 1968 isch s Heft ""Notre Avenir est bilingue-Zweisprachig: unsere Zukunft"" rüskumme; s seig iigschlage wiä e Bumb. Si isch in 22.000 Exemplar verkaüft wore un het ganz verschiidini Reaktione rüsgforderet: Vu dr Angscht, ass bal e viärts Rich abricht bis zu Zuespruch un eme Zuestrom vu neije Mitgliider.

D Gsellschaft het "freiji" Ditschglasse grindet - si hän 1.500 Kinder erreicht un hän sich am Mittwuch un am Samschtig droffe - aü üsserhalb vum Schuelgländ, dänn d Unterpräfäkte un d Schuelbherde seige in Panik grote. Diä freie Glasse hän bewirkt, ass Ditschunterricht in dr offiziälle Grundschuele ganz langsam wider het kenne iigfiährt wäre. Do derbii isch dr Oberinspäkter Georges Holderith ganz langsam vorgange, eso seigs lichter gsii, d Wiiderständ vum e Deil vu d Lehrerschaft z iberwinde.

Zu dr Arbeit vum Verein het ghert

Sitter 1989 gits d Eltere-Vereinigung ABCM-Zweisprachigkeit - d Grindung un d Arbet vu däm Verein isch vu dr René-Schickele-Gsellschaft untersitzt wore un wird unterstitz. So sin anne 1993 diäerschte zweisprochige Ziig an effentlige Schuele erreicht wore; hit hän iber 15.000 Schiäler Unterricht in däne bilinguale Glasse, wu d Helfti Unterricht uf ditsch un d Helfti uf franzsesisch isch. Des sin aber alliwiil numme 6,5 bis 7 % vu allene Schiäler im Elsiss "D Verbreitung vu zweisprochige Glasse wird dur d Schelverwaltung vilmol brämst, wänn nit sogar verhineret, bsunders z Ditsch-Lothringe.

Zu dr wittere Brojäkt vum Verein ghere:

D Gsellschaft het sich fir d regional Sproch im Radio un Fernseh iigsetzt; zletscht het mer drum kämpft, ass im Elsiss un z Oschtlothringe d ditschsprochige Sänder im digitale Fernseh witter zum Empfange sin.

Vu dr Mitgliider vu dr Gsellschaft schaffe d meischte ehreamtlig. S git e glei Büro un e Sekretariat. Dr jetzig Vorsitzer isch dr François Schaffner, si Vorgänger isch dr Fred Urban gsii. 

Anderi alemannischi Sprochgsellschafte: Muettersproch-Gsellschaft, Heimetsproch un Tràdition




</doc>
<doc id="19686" url="https://als.wikipedia.org/wiki?curid=19686" title="Curt Goetz">
Curt Goetz

Dr Curt Goetz (1888-1960) isch ä Schwiizer Schauspiiler und Schriftsteller gsi, wo z Dütschland ufgwachse isch und au vor allem dört gschafft het. Siini Komödie ghöre zu de beste in dr dütsche Literatur.
Dr Curt Goetz isch as Kurt Walter Götz am 17. November 1888 z Mainz uf d Wält cho. Si Vater isch scho früeh gstorbe und si Mueter isch noch Halle an der Saale umzoge, won er ufgwachse und uf s Gymnasium gangen isch. Er het z Berlin bim Emanuel Reicher Schauspiilunterricht gnoh und isch 1907 am Rostocker Stadttheater engagiert worde. Vo 1909 bis 1911 het er z Nürnberg gschafft und denn isch er uf Berlin zoge. Dört het er gschauspiileret uf dr Bühni und im Film und het siini erste Komödie gschriibe.

Er isch zweimol verhürotet gsi, beidi Mol mit erä Schauspiilere: 1912 mit dr Erna Nitter, vo welere er sich 1917 het lo scheide, und 1923 mit dr Valérie von Martens, won en überläbt het. Er isch uf der Bühni ufdrätte under anderem mit em Hermann Vallentin und em Walter Steinbeck. 1925 het er «Hokuspokus» gschriibe, wo si grösst Erfolg worden isch. Au für e Film het er Dialog gschriibe, wo für ihre Witz ufgfalle si, so für «Glückskinder» (1936) und «Sieben Ohrfeigen» (1937). Er het aber au wiiterhi gschauspiileret. 1938 het er e Rolle in «Napoleon ist an allem schuld» gha, e Film, won er au dr Regisseur gsi isch drvo.

1939 isch er mit dr Martens noch Hollywood in Kalifornie zoge, won er währed em Zweite Wältchrieg gläbt het. Z erst het er Dreihbüecher für MGM gschriibe, het sich denn aber us em Filmgschäft zruggzoge und het z Beverly Hills Hüehner afo züchte. Dört het er au d Gschicht «Tatjana» und dr Roman «Die Tote von Beverly Hills» gschriibe und ä baar vo siine Theaterstück überarbeitet.

1946 si s Goetzes in d Schwiiz zoge und vom Ändi vo de 1950er Johr a hai si in Liechtestei gläbt, won er siini Autobiografii, «Die Memoiren des Peterhans von Binningen» und «Die Verwandlung des Peterhans von Binningen» gschriibe het, won er aber nit fertig gmacht het. 

Er isch am 12. September 1960 z Grabs gstorbe und denn z Berlin begrabe worde.




</doc>
<doc id="19689" url="https://als.wikipedia.org/wiki?curid=19689" title="Decumates agri">
Decumates agri

Decumates agri – so lutet di anzig historisch öberliferet Form – isch e Bizaichnig vom Land zwüschet em Rhii, de Donau und em Taunus. Debi handlets sich nöd umen geografische Name, sondern mee um en stüürtechnische Uusdruck. D Bidüttig isch öppe »Zehntland«.

De Uusdruck "decumates agri" chunnt nume i de Germania vom römische Historiker Tacitus vor. Zu sinere Zitt sind d Römer öber de Rhii gstoosse und hend s Land um de Negger underworfe. D Forschig ninnt aa, as da noieroberti Land bis zu sinere reguläre Iigliderig i d Provinz Germania superior en spezielle Status gnosse het, wo d Biwooner stüürbigünstigt gsii sind, demit da Land, wo fast menscheleer gsii isch, för Noisidler attraktiv werd. D Römer sind nämli uf e gnueg grossi Zivilbivölkerig agwise gsii, wo d Legionäre mit Lebesmittel und handwerchliche Sache versorgt hend.

Allerdings isch vill diskutiert und gstritte wore öber de Uusdrugg und wa dehinder stecke chönnt, zumene aihellig anerchannte Schluss isch mer bis hüt nöd cho. Interessanterwiis kursiert aber immer no d Form "Agri decumates", obwoll di anzig Stell bim Tacitus ebe umgikeert luutet.

D Bisidlig vo dem Land zwüschet em Rhii, em Main und em Iller, wo vom Negger und vo de obere Donau durflosse werd und wo grossi Wälder stönd, wie de Schwarzwald, de Odewald und di Schwööbisch Alb, cha för d Antiki i föf Periode tailt were.

Bis zum 2. Joorhundert vor Chrischtus hend noch Uuswiis vom Tacitus d Helvetier do gwonnt. Vermuetli dur Druck vo germanische Stämm, hend die sich uufgmacht und s Schwiizer Mittelland bisidlet. S Land isch i de Folg nume no ganz schwach bisidlet gsii und de Geograph und Astronom Ptolemäus het die Geget „Helvetierwüesti“ (agr. "’Ελουητίων ἔρημος, Elouētíōn érēmos") gnennt. Im Verlauf vo de Zitt hend sich chlinneri Volksgruppe niderloo, vor allem Gallier aber au Germane, wie d Suebi Nicretes am undere Negger, vermuetli au Markomanne. I de Wetterau nördlich vom Main hend sich di germanische Mattiaker niderloo.

De Chaiser Vespasian (69–79) het da Land underworfe und denn zude römische Provinz "Germania superior" gschlage. D Römer hend ab em Joor 85 afange en Grenzhag baue, de Limes, wo s Land gschützt het vor germanische Öberfäll. S sind denn meriri Kastell, Legionslager, Stedt, Dörfer und Guetshöf baut wore und e guets Strossenetz isch aglait wore, wo a de römische Legionäre erlaubt het, sich schnell a brenzligi Ort z bigee. D Bivölkerig isch heterogen gsii und s Land het nöd emene spezifische Stamm ghört.

I de Joor 259 und 260 hend denn d Alemane de Limes durbroche und sind wyt i die römische Provinze ggange. I de Zyt drufabe hend si nodisno s Land i Bsitz gnoo.




</doc>
<doc id="19690" url="https://als.wikipedia.org/wiki?curid=19690" title="Nantuaten">
Nantuaten

D Nantuate (lat. "Nantuatae"; ) sind en keltische Stamm im Wallis gsii. De Name isch Gallisch und bidütet »Tallüt« (gall. nanto »Tal«).

D Nantuate hend östlich vom Gemfersee (lacus Lemannus »Ulmesee«) im Tal vom Rotte (Rhodanus »Grossfluss«) glebt und ere Vorot isch Tarnaiae (hüt: Massongex) gsii. Anderi Ortschafte wo zu de Nantuate ghört hend, sind Viviscus (hüt: Vevey), Pennelocus (»Seechopf«; hüt: Villeneuve) und d Zollstation Agaunum (»Fels«; hüt: St-Maurice).

Si sind underem Chaiser Augustus im Alpefeldzug (25-15 v.Chr.) vom Drusus und Tiberius underworfe worde und is Römische Riich iiglideret wore. Zäme mit de Veragrer, de Seduner und de Uberer hend si denn en Bund bildet ("quattuor civitates vallis Poeninae"), wo zu de Verwaltigsainhait "Raeti Vindelici vallis Poeninae" ghört het. Underem Chaiser Claudius (41–54) sind die vier Stämm zu de "civitas Vallensis" zämegschlosse wore und zu de Provinz "Alpes Graiae et Poeninae" choo.

"Der Neue Pauly" Bd.8: »Nantuatae«


</doc>
<doc id="19693" url="https://als.wikipedia.org/wiki?curid=19693" title="Veragrer">
Veragrer

D Veragrer (lat. "Veragri, Varagri"; ) sind en keltische Stamm im Wallis gsii. De Name isch Gallisch und het die chriegerischi Bidütig »Oberschlächter«.

Si hend im undere Wallis gsidlet und de Passvercher öber de Gross Sankt Bernhard (lat. "Summus Poeninus") kontrolliert. Ire Vorort isch Octodurus (hüt Martigny) gsii, wa »Fichtestadt« oder »Stadt mit acht Tor« bidütet. Noch de Christianisierig isch Octodurus Bischofssitz wore. De erst bikannt Bischof isch de Theodorus (um 380) gsii, wo as Hailige Theodul im Wallis vereert werd.

De Julius Cäsar het ane 57 v. Chr. versuecht d Veragrer z underwerfe, um d Kontrole öber de Grossi Sankt Bernhard z gwüne, doch zäme mit de Seduner hend si d Römer bisigt. Si sind denn erst under em Chaiser Augustus im Alpefeldzug vom Drusus und Tiberius underworfe worde und is Römische Riich iiglideret wore. Zäme mit de Nantuate, de Seduner und de Uberer hend si denn en Bund bildet ("quattuor civitates vallis Poeninae"), wo zu de Verwaltigsainhait "Raeti Vindelici vallis Poeninae" ghört het. Under em Chaiser Claudius (41–54) sind die vier Stämm zu de "civitas Vallensis" zämegschlosse wore und zu de Provinz "Alpes Graiae et Poeninae" choo.



</doc>
<doc id="19694" url="https://als.wikipedia.org/wiki?curid=19694" title="Seduner">
Seduner

D Seduner (lat. Seduni) sind en keltische Stamm im Wallis gsii. De name isch Gallisch und bidütet "Sesshafti". 

D Seduner hend im mittlere Wallis gsidlet und ire Vorort isch Sedunum (hüt Sittu) gsii. Archäologisch chamer si för s 1.Jh.v.Chr. guet vo irne binochburte Stämm underschaide ahand vo Armring wo i Schlangechöpf uslaufet. Denoo hend si im Oste bis zum Pfynwald glebt und im Weste bis is Tal vom Flüssli La Morge.

Ane 57 v.Chr. hend si a de binochburte Veragrer gege d Römer ghulfe und die bisigt. Si sind denn underem Chaiser Augustus im Alpefeldzug vom Drusus und Tiberius underworfe worde und is Römische Riich iiglideret wore. Zäme mit de Nantuate, de Veragrer und de Uberer hend si denn en Bund bildet ("quattuor civitates vallis Poeninae"), wo zu de Verwaltigsainhait "Raeti Vindelici vallis Poeninae" ghört het. Underem Chaiser Claudius (41–54) sind die vier Stämm zu de "civitas Vallensis" zämegschlosse wore und zu de Provinz "Alpes Graiae et Poeninae" choo. Nochem Undergang vom Römische Riich isch s Wallis zum Burgunderriich cho und Sedunum isch Bischofssitz wore.



</doc>
<doc id="19695" url="https://als.wikipedia.org/wiki?curid=19695" title="Uberer">
Uberer

D Uberer (lat. Uberi) sind en keltische Stamm im Goms gsii. Im Gegesatz zu de andere Stämm im Wallis hend si zu de keltische Lepontier ghört, wa nöd nu die antike Historiker öberliferet hend, sondern au dur d Archäologii bistätigt werd. Ires Piet isch denno vom Goms bis öppe zum Pfynwald ggange, entsprecht aso fast em hütige Tütschwallis. De lepontischi Name bidütet die »Obere«

Bis zum 7. vorchristliche Joorhundert hend im Goms kani Mensch gwonet, abgsie vo Älpler oder Händler, wo mengisch is Taal cho sind. Spötestens im 6. Jh.v.Chr. hend denn Lepontier s Goms bisidlet und d "Golasecca-Kultur" mitbrocht. Ussert e paar vagi und falschi Aagoobe öber d Quele vom Rotte und enere Sunesüüle ("solis columna") wo dai stend, brichtet di früene antike Schriftsteller nünt öber da abglegni Tal. Öb bim Öbergang vo de "Golasecca-" zu de "Latène-Kultur" d Bevölkerig gwechslet het, isch nöd klar. De Rufus Avienus (4.Jh.v.Chr.) nennt am Fluss Rhodanus (Rotte) nämli Clahilci, Daliterni und Tylangi, aso anderi Näme as die wo im 1.Jh.v.Chr. gnennt werdet. 

D Uberer sind underem Chaiser Augustus im Alpefeldzug vom Drusus und Tiberius underworfe worde und is Römische Riich iiglideret wore. Zäme mit de Nantuate, de Veragrer und de Seduner hend si denn en Bund bildet ("quattuor civitates vallis Poeninae"), wo zu de Verwaltigsainhait "Raeti Vindelici vallis Poeninae" ghört het. Underem Chaiser Claudius (41–54) sind die vier Stämm zu de "civitas Vallensis" zämegschlosse wore und zu de Provinz "Alpes Graiae et Poeninae" choo.

Spötestens im 9. Joorhundert sind denn Alemane vom Haslital is Oberwallis cho und hend di keltischi Bivölkerig verdrängt oder öberlageret.



</doc>
<doc id="19696" url="https://als.wikipedia.org/wiki?curid=19696" title="Lepontier">
Lepontier

D Lepontier (lat. "Lepontii"; ) sind e keltischi Stammgruppe gsii, wo voralem i de Alpe um de Gotthard glebt het, im Quellgibiet vom Tessin, Rotte und Rhii. Im Süde hend si zwüschet em Langesee und em Comersee gsidlet. Au im Eschetal mitem Vorort "Oscella Lepontiorum" (hüt: Domodossola) hend Lepontier glebt und zäme mit de Uberer, en Tailstamm vo de Lepontier im Goms, de Simplonpass kontrolliert. De Volksname isch im Livinetal (Valle Leventina) im obere Tessin erhalte. Au Ortsnäme im westliche Bündnerland werdet uf da Volk zruggfüert. De keltisch Name bidütet »Uuswanderer«.

Im 12. vorchristliche Joorhundert het sich südlich vo de Alpe entlang vom Fluss Tessin d "Golaseccakultur" uusbildet, wo i drai Gruppe glideret werde cha. En östlichi um Como, e westlichi um Golasecca i de Lombardai, wo de Kultur de Name ggee het, und e nördlichi Gruppe um Bellinzona und Giubiasco im Kanton Tessin. Um 700 v.Chr. het di nördlichi Gruppe afange iri Tote bigrabe statt verbrene und sich demit stärcher vo de andere zwoo Gruppe underschide. Spötestens ab dem redt me vo de Lepontier, obwoll de Name erst för Zitt um 150 v.Chr. zerstmol gnennt woren isch.

Ab 700 v.Chr. isch nöd nu d Körperbistattig ufchoo, sondern au d Dreeschiibe för d Keramik und au d Bronzeverarbaitig het starch zuegnoo. Noch 530 hend d Etrusker d Poebini afange kolonisiere und hend en starche kulturelle Iifluss uf d Lepontier uusgüebt. Noiji Produkt wie Wii und Öl us Griecheland sind Mode wore und d Lepontier hend au afange noch etruskischem Vorbild Schnabelchane herstelle und au d Schrift hends vo de Etrusker cheneglernt. D Lepontier hend e wichtigi Role im Alpehandel öberchoo und abem 5. Jh.v.Chr. sind lepontischi Bronzechübel (situlae) a verschidnige Orte entlang em Rhii glandet und au uf Dänemark choo. Anderersits isch ab denn Bernstai vo de Ostsee zu de Lepontier choo und isch zäme mit de ebefalls noije Glasperle för Schmuck bruucht wore.

Um 390 sind Gallier i Norditalie iigfale und sind zu Nochbuure vo de Lepontier wore, wo schnell d Latène-Kultur öbernoo hend. Nochdem d Römer um 225 v.Chr. d Gallier i de Poebini underworfe hend, hend d Waffegräber zuegnoo, e Zaiche vonere stärchere Militarisierig vo de Lepontier. Im 1.Jh.v.Chr. sind denn au römischi Produkt hüüfiger importiert wore.

Underem Chaiser Augustus sind as Folg vo de Alpefeldzüüg (25-15 v.Chr.) au d Lepontier is Römische Riich iglideret wore. D Aigehaite vo de lepontische Kultur het sich a gwüssne Ort bis is 3.Jh.n.Chr. chöne hebe, bsundrigs d Frauetracht isch lang konservativ blibe.

S Lepontische isch keltischi Sprooch gsi. Me het me as hundert Inschrifte gfunde, merhaitlich zwüschet em Langesee und Comersee. Gschribe wore isch es im "Lugano-Alphabet", enere Variante vo de norditalische Schrifte. Di maiste Inschrifte sind uf Grabstai (lep. PALA) aabrocht wore, aber au anderi Objekt, vor alem Gfäss träget Inschrifte. E typischi Grabinschrift bistoot usem Name vom Tote im Dativ, gfolgt vom Word PALA »Grabstai«.



</doc>
<doc id="19698" url="https://als.wikipedia.org/wiki?curid=19698" title="Kappel">
Kappel

Kappel bzw. Chappel cha das alles bidüte:








"Lueg au:"


</doc>
<doc id="19701" url="https://als.wikipedia.org/wiki?curid=19701" title="Vallis Poenina">
Vallis Poenina

Vallis Poenina isch de latinisch Name vom obere Rhonetal gsi, also öppe die Landschaft, wo hüt de Kanton Wallis isch. Am Gämfersee unde isch die römischi Region aber wyter ggange als s Piet vom hütige Kanton. De Kantonsname chunt vo dem alte römische Landschaftsname.

Das Piet isch vo vier keltische Völker biwont wore, de Nantuate, de Veragrer, de Seduner und de Uberer. D Uberer sind en Tailstamm vo de Lepontier gsii, wo ire Hauptort änet em Simplonpass gsi isch: "Oscella", wo hüt Domodossola heisst. Vo de Seduner chunt de Name vo de Stadt Sitte.

De erst Versuech vo de Römer s Wallis z erobere, het de Julius Cäsar undernoo zum de wichtig Pass öber de Gross Sankt Bärnhard, wo bi de Römer "Summus Poeninus" gheisse het, kontroliere. S Land uf beide Siite vor em Bärg isch nämli scho römisch gsi. Er het im Herbst 57 vor Chrischtus sin Feldherr Servius Galba losgschickt. Im Afang het de Erfolg ghaa, isch aber denn doch vo de Veragrer und de Seduner vertribe wore.

S Tal isch denn im Joor 15 vor Chrischtus under em Chaiser Augustus i de Alpefeldzüg vom Drusus und Tiberius eroberet und is Römische Riich iglideret wore. D Näme vo de vier Walliser Völker sind uf em Siigesdänkmol Tropaeum Alpium ufgschribe. S obere Rhonetal het denn zerscht zu de römische Provinz "Raetia et Vindelicum" ghört. Die vier Völker hend sich zum ene Bund – "quattuor civitates vallis Poeninae" heiist s uf ere Inschrift vo 23 noch Chrischtus – zämetue, wo zu de Verwaltigsainhait "Raeti Vindelici vallis Poeninae" ghört het. De Bund het offesichtlich im Ort "Acaunum" (dasa isch hüt: St-Maurice) tagt, emene Grenzort vo de Nantuate zu de Veragrer.

De Chaiser Claudius (41–54) het im Joor 47 d Stroos öber de Gross Sankt Bernhard zur Riichsstroos uusbaue loo. Die vier Stämm het er zu ainere Gebietsgmäinschaft, de "civitas Vallensis", und dere het er s latinische Recht ("Ius Latii") vergee. As Vorort het er Octodurus (hüt: Martigny) bistimmt und em s Martrecht ggee, worum de Ort au "Forum Claudii Vallensium" gnennt woren isch. Zudem isch s Wallis zäme mit em Piet vo de Ceutrone, wo am Chliine Sankt Bernhard gwont hend, zu de noije Provinz "Alpes Graiae et Poeninae" zämegschlosse wore. Spöter hend d "Vallenses" gär s Römische Börgerrecht vo de "tribus Sergia" öberchoo, doch isch nöd öberliferet wenn.

D Vallenser sind früe romanisiert wore und ainigi hend s gär in Senat gschafft. Noch de Christianisierig isch Octodurus Bischofssitz wore. De erst bikannti Bischof isch de Theodorus (um 380) gsii, wo im Wallis as Hailige Theodul vereert werd. Nochem Undergang vom Römische Riich isch s Wallis zum Burgunderriich cho und de Bischofssitz isch vo Octodurus uf Sedunum (hüt: Sittu) verlait wore.

S Tal het vor alem vom Handel und Vercheer öber de Gross Sankt Bernhard und de Simplonpass glebt. E Zollstation isch bi Acaunum glege. Aigni hendwerchlichi Produkt sind worschins nöd bsunders hochwertig gsii und hend nu wenig Verbraitig gfunde. Offesichtlich sind de Ackerbau und d Veehaltig zimli wichtig gsii, wered d Jagd im Hindergrund gstanden isch.

De wichtigst Kult isch de vom Poeninus gsii, wo uf em Pass vom Grosse Sankt Bernhard vereert woren isch. Im Ortsname "Tarnaiae" (hüt: Massongex) chönnt möglicherwiis de Name vom keltische Donnergott Taranis enthalte sii. Witteri bizügti keltischi Gotthaite sind de Sucellus, d Cantismerta und de Sedatus, un denebet het me die römische Götter Jupiter, Mars und Merkur vereert. Us Acaunum stammt e Bronzechopf vom ene Stier mit drai Hörner und in ere Quellgrotte bi Acaunum sind d Nymphe vereert wore. Im Rottedelta bi "Pennelocus" (hüt: Villeneuve) isch en Aichestatue gfunde wore, wo us em 1. Joorhundert vor Chrischtus stammt. Spöter sind orientalischi Kult au is Wallis idrunge, so de vo de Magna Mater und em Mithras. Ab em 4. Joorhundert het s Christetum Fuess gfasst.



</doc>
<doc id="19704" url="https://als.wikipedia.org/wiki?curid=19704" title="Tiberius">
Tiberius

Dr Tiberius Cäsar Augustus (* 16. November 42 vor d Ziitwändi; † 16. März 37 noch dr Ziitwändi) (odr au Tiberius I.), isch as Tiberius Claudius Nero uf d Wält cho. Er isch dr zweit Kaiser vo Rom gsi, sit em Dod vom Augustus im Johr 14 noch dr Ziitwändi bis zu siim eigene Dod im Johr 37. 

Dr Tiberius isch as Claudier uf d Wält cho, dr Sohn vom Tiberius Claudius Nero und dr Livia Drusilla. Si Mueter het sich vo siim Vater gschiide und het sech mit em Octavian Augustus im Johr 39 vor dr Ziitwändi verhürotet. Dr Tiberius het spöter im Augustus si Dochder us erä früehnere Eh, d Julia ghürotet und isch au vom Augustus adoptiert worde, so dass er ä Julier worden isch mit em Name Tiberius Julius Cäsar. D Kaiser noch ihm hai währed vier Johrzähnt alli zu dene vereinte Familie ghört und mä redet vo dr julisch-claudische Dynastii.

Dr Tiberius isch ein vo de grösste Generäl im alte Rom gsi. Mit siine Fäldzüg z Pannonie, Illyricum, Raetia und Germania het er d Basis für die nördligi Gränze vom Römische Riich gleit. So isch er im Johr 19 vor dr Ziitwändi noch siiner Hochziit zur Vipsania Agrippina as Prätor in Norde gschickt worde, für zum d Gränzgebiet zu de Germane z sichere. Si Brueder Drusus het in Gallia Narbonensis und gege d Germane kämpft, währed dr Tiberius d Stämm im Alpegebiet, drunter d Helvetier und Rauriker befriidet het. Im Johr 16 het er d Quelle vo dr Donau entdeckt und isch im Fluss noch abwärts zoge. Drei Johr spöter isch er noch Rom zruggange und isch Konsul worde. Zu dere Ziit isch au si Bueb, dr Julius Cäsar Drusus, uf d Wält cho.

Wil em s dr Augustus befohle het, het dr Tiberius sech im Johr 12 vo dr Vipsania lo scheide und het widerwillig d Julia, im Kaiser si Dochter ghürotet; aber die beide si nie glücklig worde zsämme, und ihr einzigs Chind isch scho as Buschi gstorbe. Noch em Dod vo siine Adoptivsöhn Lucius und Gaius Caesar het dr Augustus en im Johr 4 noch dr Ziitwändi adoptiert und zu siim Erb gmacht. Er het im Tiberius immer me Befuegige ge und im Johr 13 isch er "co-princeps" gsi, so dass, wo dr Augustus im Johr druf gstorbe isch, es kei Interregnum ge het. Dr Tiberius het aber dr Boschde vom Kaiser gar nit welle und won en dr Senat formell zum "princeps" gwehlt, het er sech kuum um d Regierigsgschäft kümmeret.

Noch em Dod vo siim Sohn, em Julius Cäsar Drusus, im Johr 23 isch d Herrschaft z Rom meh und meh vo Willkür und Terror kennzeichnet gsi. Im Johr 26 het dr Tiberius Rom verlo und het d Regierig de skrupellose Pretorianer Prefekte Sejanus und Quintus Naevius Sutorius Macro überlo. Noch siim Dod isch si Adoptivsohn, dr Caligula, Kaiser worde.

Mä erinneret sich an dr Tiberius vor allem wäge siim Ruef as zruggzogene, düstere Herrscher, wo gar nit het welle Kaiser wärde; dr Plinius dr Elter het von em as "tristissimus hominum", dr druurigst vo de Mensche, gschriibe


</doc>
<doc id="19705" url="https://als.wikipedia.org/wiki?curid=19705" title="Ceutronen">
Ceutronen

D Ceutrone (lat. "Ceutrones"; ) sind e keltische Stamm i de Graische Alpe gsii, wo im Tal vo de Isara (hüt: Isère) gwont hend. 

D Ceutrone hend im Weste a d Allobroger grenzt, im Norde a d Nantuate und d Veragrer, im Oste a d Salasser, im Süüde a d Meduller. De Vorort isch Axima (hüt: Aime-en-Tarentaise) gsii, spöter denn Darantasia (hüt: Moutiers). Zäme mit de Vallenser, wo im Wallis gwont hend, hend si di römisch Provinz "Alpes Graiae et Poeninae" bildet. Baid Stämm hend vom Chaiser Claudius (41–54) s Latinische Recht ("ius Latii") öbercho. 

D Ceutrone hend vom Chääse und vom Chupferabbau glebt und de Pass öber de Chlii Sankt Bernhard (lat. Cremonis iugum) öberwacht. Ane 58 v.Chr. hend si zäme mit de Caturiger versuecht de Julius Cäsar z hindere, as er i Gallie imarschiert um gege d Helvetier z chämpfe, sind aber vonem bisigt wore.



</doc>
<doc id="19706" url="https://als.wikipedia.org/wiki?curid=19706" title="Caturiger">
Caturiger

D Caturiger (; ) sind e keltische Stamm i de Cottische Alpe gsii und hend im Tal vom Fluss Druentia (hüt: Durance) glebt und de wichtig Alpepass öber de Mont Genèvre kontrolliert, wo vom südliche Gallie i d Poebini goot. De Vorort Eburodunum (hüt: Embrun) isch e vorrömisches Oppidum ufeme höche Felsplato öber de Druentia gsii und denn i de Römerzitt zunere Stadt usbaut wore. En anderi wichtigi Stadt het Caturigomagos (hüt: Chorges) ghaisse. 

Im Joor 58 v.Chr. hend d Caturiger zäme mit de Ceutrone versuecht de Julius Cäsar z hindere, as er i Gallie imarschiert um gege d Helvetier z chämpfe, sind aber vonem bisigt wore. Si sind underem Chaiser Augustus i de Alpefeldzüg (25-15 v.Chr.) vom Drusus und Tiberius underworfe wore, und i d Provinz "Alpes Cottiae" iglideret wore. De Chaiser Diocletian (284–305) het si denn a de Provinz "Alpes Maritimae" zuetailt.

Öb en Zämehang mitem Caturix, em Chriegs- und Stammesgott vo de Helvetier bistande het, isch nöd gwüss. Uffällig isch, as zwoo Inschrifte an Mars Caturix z Yverdon gfunde woren sind, wo dozmol wie de Vorort vo de Caturiges Eburodunum ghaisse het. De Gallisch Name Caturiges bidütet »Champfkönig« und Eburodunum bidütet »Iibeburg«.



</doc>
<doc id="19709" url="https://als.wikipedia.org/wiki?curid=19709" title="Plinius">
Plinius

Plinius isch dr Name vo zwei römische Schriftsteller gsi:


Plinius stoht au für:



</doc>
<doc id="19711" url="https://als.wikipedia.org/wiki?curid=19711" title="Rauriker">
Rauriker

D Rauriker oder au Rauraker (lat. Raurici) si ä Stamm vo Kelte gsi, wo um 400 vor dr Zitewändi (d Latène-Zit) us em Obere Donaugebiet noch Süddütschland und in d Schwiz cho isch. Ihr Gebiet het sich vom Bodesee westwärts am Rhii noch bis in d Region vo Basel und em östlige Jura zoge. Im Norde hend si a d Triboker, im Südweste a d Sequaner und im Südoste a d Helvetier grenzt.

Z Basel het mä bi Bauarbeite bim Gaswwärk Überräst von erä hoch entwicklete und strukturierte Stadt us dr Zit vo öbbe 150 vor dr Zitewändi gfunde. Mä het Nochwiis gfunde für Werkstett und Import us römische Gebiet (näbe anderem Wiiamphore) und än eigentligs Töpferviertel mit Räste vo zäh keltische Töpferöfe, wo zum Deil sehr guet erhalte si. Mä het au ä Gräberfäld gfunde mit riichhaltige Fünd, drunder zahlriichi menschligi Skelettdeil. Die löön an rituelli Begrabige dänke. 

D Rauriker hai sich au uf em Münsterhügel vo Basel niiderglo, wos im Spoot-Latène D2 e Oppidum errichtet hend; d Römer hai däm Ort spöter „"Oppidum Rauricum"“, „Stadt vo de Rauriker“ gsait.
Im Johr 58 vor dr Zitewändi hai sich d Rauriker de Helvetier aagschlosse, hai ihri Hüüser verbrennt, für ass es kei Grund meh gäb zruggzgoh und si uff Gallie zoge. Dr Julius Caesar het aber die Völker nit welle uff Gallie cho lo, het sä verfolgt und in der Schlacht bi Bibracte gschlage. Noch dere Niiderlag si d Rauriker unter d Herrschaft vo de Römer cho und dr Cäsar het enä befohle, zrugg an Rhy z zieh. D Rauriker hai sölle die militärisch wichtigi Gegend am Rhiichneu gege Angriff vo de Germane schütze. 

Wo im Cäsar si Kampfkumpan, dr Lucius Munatius Plancus, ane 44 vor dr Zitewändi d Kolonii Augusta Raurica gründet het, hai sich d Rauriker gege d Römer ufglehnt. 1942 het mä z Basel ä Massegrab entdeckt und das het d Forscher überzüügt drvo, ass die keltischi Bevölkerig denn umbrocht worden isch.


</doc>
<doc id="19716" url="https://als.wikipedia.org/wiki?curid=19716" title="Mondlandung">
Mondlandung

Under Moolandig verstoht mer in dr Ruumfahrt allgmein e kontrollierti Landig vu eme vu Mensche hergstellte Ruumflugkörper uffem Erdmoo.

Speziell verstoht mer drunter die erscht bemannt Moolandig in dr Nacht vum 20. uf dr 21. Juli 1969 vu Apollo 11.

S'Wort Moolandig isch am End vum 20. Johrhundert in d'Ufstellig vu dr "100 Wörter vum 20. Johrhundert" in sällere spezielle Bedütig ufgnumme worre. Es isch demit e Synonym nit nu fier e bahnbrechendi Pionierleischtig vergliichbar mit dr Entdeckig vu Amerika in dr menschliche Gschichte, sundern d'Moolandig isch au in dr Gschicht vum irdische Läbe e sehr besundere Vorgang: Vermuetlich s'erscht Mol in dr Gschicht vum irdische Läbe hän Läbewese vu dr Erde aktiv e andere Himmelskörper beträtte, in sällere Hisicht isch d'Moolandig demit dr bedütsamscht Vorgang in dr Gschicht vum irdische Läbe sit dr Eroberig vum Land un au säll, wo d'Menschheit vu alle andere Lebewese underschidet.

Sit dr 1950er-Johre isch es zum Wettlauf ins All zwische dr USA un dr Sowjetunion kumme. Dr erscht Ruumflugkörper uf em Moo isch die sowjetisch Sonde "Lunik 2" gsi, wo am 13. September 1959 uf dr Moo gstürzt isch. Am 3. Februar 1966 isch Luna 9 als erschter Flugkörper weich uf em Moo glandet.

"Ranger 8" isch dr erscht amerikanisch Flugkörper gsi, wo uf em Moo ufgschlage isch (20. Februar 1965). "Surveyor 1" isch as erschti amerikanischi Sonde am 2. Juni 1966 uffem Moo glandet. Die erschte Mensche (d'Amerikaner Neil Armstrong un Edwin Aldrin) sin mit Apollo 11 am 20. Juli 1969 uffem Mo glandet. Am 21. Juli 1969, 2.56 Uhr UTC het no dr erschte Mensch si Fuess uf dr Moo un demit e anderi Welt gsetzt. Fimf witteri bemannti Moolandige vum Apollo-Programm sin bis Ende 1972 gfolgt. Sitterher sin keini Lit meh uffem Mo glandet.

Die erscht Landestell uffem Mo heisst mittlerwili offiziell Statio Tranquillitatis.

Noch vor Apollo 11 het d'Sowjetunion versuecht, ubemannt zum erschte Mol Moogstei uf d'Erde z'bringe. Säll isch allerdings erscht in dr am 20. September 1970 glandete "Luna 16"-Sonde glunge. Ihr bemannts Mooprogramm het d'Sowjetunion am End vu dr 196oer Johre nooch dr katastrophale Explosion vu ihrer Trägerrakete bi eme Startversuech igstellt.

Die ledscht ubemannt sowjetisch Moolandig isch anno 1976 erfolgt, sitterher isch es fier e guets Vierteljohrhundert rächt ruehig mit Moolandige worre.

Middlerwili nimmt s'Interessi an Moolandige wiider zue: Am 3. September 2006 isch die europäisch Sonde SMART-1 planmässig uffem "Lacus Excellentiae" (See vu dr Vortrefflichkeit) ufgschlage. Indie het sit Ende 2008 e eigene Moosatellit, d'NASA pünktlich zum Jubiläum vu Apollo 11 sit Juni 2009 e ubemannte Satellit.

Nooch eme halbe Johrhundert Abstinenz wenn d'Amerikaner um 2020 wiider bemannt uffem Moo lande, allerdings isch d'Finanzierig vu sällem Vorhabe nit gsicheret.


</doc>
<doc id="19718" url="https://als.wikipedia.org/wiki?curid=19718" title="Latène-Kultur">
Latène-Kultur

Latène-Kultur isch d Bizaichnig vonere archäologische Kulturgruppe vo de jüngere Isezitt, wo öber wiiti Tail vo Europa verbraitet gsii isch und mit de Galater au uf Anatolie cho isch. Binennt isch si noch "La Tène", emene wichtige Fundort vo dere Kultur bi Thielle am Noijeburgersee. D Latène-Kultur werd a de Kelte zuegschribe. Si het di elteri Hallstatt-Kultur abglöst und isch im End i de riichsrömische Kultur uufgange bzw. am nördliche Rand dör d Germane verdrängt wore.

Die wichtigste Merkmool sind Flachgreberfelder mit Graabbigoobe und Pflanzemuster uf de Keramik, im Früe-Latène riichi Förstegreber und im Spoot-Latène d Usbildig vo stadtäänliche Zentre, de Oppida.

D Latène-Kultur het sich im 5. vorchristliche Joorhundert i Randregione vo de Hallstatt-Kultur uusbildet, im Oste z Böhme und im Weste a de Marne und undere Mosel bis an Rhii. Under mediterranem Iifluss het sich e noiji Kultur entwicklet, d Keramik isch noi mit Drehschiibe hergstellt wore und mit Pflanze- und Wirbelmuster verziert wore, d Chriegergreber sind mit Waffe und zum Tail mit zwairedrige Striitwege usgstattet wore und s Flachgrab het de Grabhhügel abglöst. Abem 4. Jh. isch d Liicheverbrenig uufchoo un het sich bis zum End vom 3. Jh. völig döregsetzt.

Ab 400 sind Gallier us de Marne-Mosel-Region und us Böhme i d Poebni iigwanderet, d Insubrer hend sich um Mailand (gall. Mediolānum »Mittelebini«), d Cenomane am Comersee, und d Boier um Bologna (gall. Bōnonia »Woonsitz«) niderloo und zum Tail mit de Etrusker vermischt. Ane 387 hend die Gallier ger d Stadt Rom plünderet.

Im Weste het sich d Latène-Kultur bis zu de Pyrenäe, im Norde bis öber s dütsche Mittelgebirge uusbraitet und im Oste entlang de Donau, iischliessli de Nebeflüss Theiss und Drau. Ane 279 hend Kelte underem Brennus de ganz Balkan öberrent und s Orakel vo Delphi plünderet. D Galater sind 278 öber de Hellespont uf Chliiasie öbere und hend in Zentralanatolie festi Wonsitz ignoo.

Im uusgende 3. Joorhundert het sich nördlich vo de Alpe vom Atlantik bis zu de Theiss e Netz vo befestigte Sidlige uusbildet, sognennte Oppida. De Handel isch en wichtige Wertschaftsfaktor wore und vom Mittelmeerruum isch d Bnutzig vo Geld und vo de Schrift öbernoo wore. D Gsellschaft isch vomene Chriegeradel trait wore, wo au de König ("rīx") gstellt het und i Chriegszitte isch e Heefüerer ("vergobretos") bisitmmt wore. Zum Gfolg vom König hend au Sänger ("bardos") ghört. D Priester ("druid-") hend en aigne Stand bildet, denebet het s no Seher ("vātis") ggee. Di frai Landbivölkerig het schliessli i Sippeverbend glebt.

D Latène-Kultur het en starche Iifluss uf anderi Kulture ghaa, so isch die lepontischi Golasecca-Kultur im 4. Jh. vo de Latène-Kultur öberlageret wore, oni, ass d Bivölkerig gwechslet het. Da gelt au för England wo im 4. Joorhundert Element vo de Latène-Kultur öbernoo wore sind und zum Tail au im südwestliche Irland. I dere Zit hend sich typischi Eliment vo de Latène-Kultur au uf de Iberische Halbinsle uusbraitet und die Keltiberischi Kultur bildet.



</doc>
<doc id="19719" url="https://als.wikipedia.org/wiki?curid=19719" title="Verucloetius">
Verucloetius

De Verucloetius isch en adlige Helvetier gsii. De gallisch Name bidütet »de Wiitumebirüemti».

De Verucloetius het im April 58 v.Chr. zäme mitem Nammeius a de Rhone mitem Julius Cäsar verhandlet, demit de a de Helvetier d Erlaubnis gebi, dör di römisch Provinz Narbonensis z züche, allerding zimli erfolglos, so as d Helvetier zwunge gsii sind, en andere Weg dör Gallie z finde.


"Der Neue Pauly", Bd.12/: »Verucloetius«


</doc>
<doc id="19720" url="https://als.wikipedia.org/wiki?curid=19720" title="Nammeius">
Nammeius

De Nammeius isch en adlige Helvetier gsii.

De Nammeius het im April 58 v.Chr. zäme mitem Verucloetius a de Rhone mitem Julius Cäsar verhandlet, demit er a de Helvetier d Erlaubnis gebi, dör di römisch Provinz Narbonensis z züche, allerding zimli erfolglos, so as d Helvetier zwunge gsii sind, en andere Weg dör Gallie z finde.


"Der Neue Pauly", Bd.8: »Nammeius«


</doc>
<doc id="19721" url="https://als.wikipedia.org/wiki?curid=19721" title="Verbigener">
Verbigener

D Verbigener (lat. Verbigeni) sind en Tailstamm vo de Helvetier gsii.

Gnennt werded d Verbigener nume bim Cäsar as "Verbigenus pagus" (»Verbigenergau«) und er schribt, as 6000 Verbigener sich hebet wöle devomache, nochdem d Helvetier d Schlacht bi Bibracte verlore gha hend. 

Wo d Verbigener gsidlet hend, cha weder usem Name noch us de Agoobe bim Cäsar erschlosse werde. Die früenrig Mainig, as di helvetisch Stadt "Urba" (hüt: Orbe VD) sproochlich mit de "Verbi"-geni zämehangt, werd vo de moderne Forschig abgleent.




</doc>
<doc id="19724" url="https://als.wikipedia.org/wiki?curid=19724" title="Obersorbische Sprache">
Obersorbische Sprache

Obersorbisch ("hornjoserbšćina") isch e Sproch, wo in de dütsche Provinz Lausitz, hütt z Sachse, gschwätzt wird. S isch e westslawischi Sproch und mit em Tschechisch verwandt.

D Gschicht vom Obersorbisch z Dytschland hät mit de Ywanderig vo de Slawe im 6. Johrhundert agfange. Sit em 12. Johrhundert hät s e massivi Flüet vo germanische Koloniste vo Flandre, Sachse, Thüringe und Franke ge. D Verwüestig vom Land durch Krieg devor hät de Afang vom Verschwinde vom Obersorbisch bedütet. Usserdem isch d Sproch z Sachse em Dütsch undergordnet gsi. Spöter, 1293, isch s Sorbisch im Berner Schloss verbotte worre, 1327 au z Zwickau und z Leipzig und 1424 z Meiße. In vyle Gilde vo de Städt hät mer numme Dütschsprochigi akzeptiert. Lausitz isch relativ wenig vo de dütsche Sproch und vo de Verbott affektiert worde. Drum hät sich s Obersorbisch dört chönne entwickle. Bis ins ins 17. Johrhundert isch d Zahl vo Müetersprochler vom Obersorbisch bis uf 300'000 gstyge. De ältst Beleg für s Obersorbisch isch s Monument "Burger Eydt Wendisch", wo z Bautze entdeckt worre isch.

Mer schätzt, dass dodal 40'000 Lyt z Sachse Obersorbisch könne. In sälle beide Länder isch Obersorbisch e offiziälli Regionalsproch. Drum isch es noch Dänisch, Friesisch und Romanes die vierti Minderheitssproch z Dütschland. Säll sin numme Schätzige; d Zahl vo de aktive Sprächer cha gringer sy. Bstimmti Spezialiste behaupte, dass es in 20 bis 30 Johr numme no 13'000 Sprecher ge wird. Im Moment cha mer allerdings kei genaui Vorussag mache.

Mer schribt s Obersorbisch mit em latynische Alphabet, woby e baar Diakritika dezüegfüegt sin. S git im Ganze 34 Büechstabe, wyl Q, V und X normalerwis nit brucht werre.

Im Obersorbische git s Deklinatione. S git im Ganze sybe Fäll:


</doc>
<doc id="19728" url="https://als.wikipedia.org/wiki?curid=19728" title="Xena: Warrior Princess">
Xena: Warrior Princess

Xena: Warrior Princess isch a amerikanischi Serii, wo z Neuseeland dreiht worden isch. D Serii ghört zum Fantasy Genre. Si isch vom 1995 bis zum 2001, ufm Sender USA Network gsändet worde und isch bim Publikum zimli populär gsi. Si isch as Ableger vo dr Serii Herkules entstande, wo wiibligi Näbefigure drvo in der neue Serii Hauptfigure worde si. Wie d Herkules Serie bewegt si sich in erä Atmosphäre, wo vo dr griechische Mythologii aghuucht isch, aber rächt wenig mit de Umständ in dr Antike z due het.

Stumpe


</doc>
<doc id="19731" url="https://als.wikipedia.org/wiki?curid=19731" title="Poebene">
Poebene

D Poebeni (it. Pianura Padana; Val Padana) isch e groossi Ebeni im Norde vo Italie, wo vom Hoptfluss Po sin Name het.

D Poebini isch en Bistandtail vo de italienische Regioone Piemont, Lombardei, Emilia-Romagna und Veneto und o vom Schwizer Kantoo Tessin. De Hoptfluss, de Po, entspringt im Weste i de Alpe und flüsst im Oste i d Adria, wobi er fill Flüss vom Norde und Süde uufninnt. Im Weste und Norde werd d Poebini vo de Alpe öberragt, wo am Rand vo merere See gsüümt sind, di grösste sind de Langesee, de Comersee und de Gardasee. Im Süüde erhebt sich de Appennin öber d Ebni. Im Oste schiebt sich s Podelta i d Adria use. D Flächi vo de Ebini bitrait 45 Tuusig Quadrootkilometer, d Längi 400 Kilometer und d Braiti zwüschet 70 und 200 Kilometer.

D Poebini isch seer fruchtbar und di wichtigste landwertschaftliche Produkt sind Wii, Waisse, Mais, Zuckerrebe und Riis.

S Wetter i de Ebini isch mild, d Sümmer sind eener haiss und schwüül, d Winter chüel und neblig, Schnee nöd so hüüfig. Im Summer wie au im Winter chönet i de sus windstile Ebini heftigi Stürm uufchoo.
D Poebini isch im Verlauf vo de Gschicht vo villne Völker biwont wore, as ersti bekannt sind d Ligurer im Weste, di keltische Lepontier im Norde und d Veneter im Oste. Um 530 v.Chr. hend d Etrusker d Ebini kolonisiert und um 390 sind Gallier i d Ebini iigfalle. 225 v.Chr. hend Römer d Gallier underworfe. Noch de Tailig vom Römische Riich isch Mailand d Hoptstadt vom Weströmische Riich wore, und denn ab 403 Ravenna am südliche Rand vo de Poebini. Ravenna isch au d Residenz vom Odoaker gsii, wo nochem Zämebruch vom Weströmische Riich ane 476 König vo Italie ("rex Italiae") woren isch. Im Joor 488 sind d Gote underem Theoderich em Gross i d Poebini iigfalle und hend 493 de Odoaker tötet. Ravenna isch witter d Hoptstadt blibe und isch zäme mit Verona am Nordrand vo de Ebini as "Raben" und "Bern" i d Heldesaag iiggange. Im Joor 568 sind d Langobarde i d Poebini iigfalle und hend so a de Lombardei (Langobardia) de Name gee. 774 hend d Franke d Langobarde underworfe und s nördliche Italie mit de Poebini isch Tail vom Fränkische Riich wore und spöter denn Tail vom Hailige Römische Riich.


</doc>
<doc id="19732" url="https://als.wikipedia.org/wiki?curid=19732" title="Bibracte">
Bibracte

Bibracte (hüt: Mont Beuvray) isch e Oppidum vom Spoot-Latène und de Vorort vo de Häduer, emene keltische Stamm z Gallie gsii. Bi dem Oppidum het de Julius Cäsar ane 58 v.Chr. d Helvetier bisigt und wider haigschickt. De Name isch Gallisch und isch e Kollektivform zum Wort »Biber«.

De Mont Beuvray isch en 822 Meter höche isolierte Berg vom Morvan-Massiv i de Dèpartement Saône-et-Loire und Nièvre öppe 20 Kilometer westlich vo Autun, em antike Augustodunum. S Oppidum het e Flächi vo rund 135 Hektare und umfasst drai Erhebige. De Ort isch hüt en archäologische Park.

S Oppidum isch sit 1865 vo Archäologe undersuecht wore und ser guet erforscht. Nebet de Befestigunge het mer au Wonhüser und Werchstett usgrabe und uf em höchste Gipfel "Le Porrey" en Kultplatz. Nördlich vom Oppidum het mer ono en Fridhof mit Brandgreber gfunde.

De Chaiser Augustus het agornnet, as s Oppidum Bibracte verloo mues werde und het d Biwoner i de noije Stadt Augustodunum (hüt: Autun) agsidlet. I dere Stadt het mer drai Inschrifte gfunde, wo d Göttin Bibractis nenet.

D Schlacht zwüschet em Julius Cäsar und de Helvetier isch nöd bi Bibracte uustrait wore, sondern öppe 25 Kilometer südlich devo bi "Montmort" (Dép. Saône-et-Loire). Nochdem d Helvetier im April 58 v.Chr. vom Cäsar ghinderet wore sind, d Rhone bi Gempf z öberquere, hend die sich e Weg dör s Piet vo de Sequaner gsuecht und sind denn zu de Häduer cho. Scho afangs Juni het de T. Attius Labienus a de Saône d Tiguriner abegmacht. Am 20. Juni hend denn d Helvetier s Römische Heer aggriffe, wo underwegs uf Bibracte gsii isch, um dai Lebesmittel abzhole, wo ine d Häduer, as Römischi Fründ, versproche hend. D Schlacht het em spoote Vormittag agfange und isch bis i d Nacht ine gange. D Römer hend nöd nu s Heer vo de Helvetier vernichtet, sondern hend au d Wageburge gstürmt und gege Fraue und Chind chämpfe müese. Wemer a de Zaale vom Cäsar globe tar, sind debi mindestens dopplet sovil Ziviliste umchoo. De Cäsar het den de Helvetier bifole, wider i iri Haimat zuruggcheere und d Sidlige wider uufzbaue.

Hoptquelle: C. Julius Cäsar: "De bello Gallico" 1,21–26




</doc>
<doc id="19734" url="https://als.wikipedia.org/wiki?curid=19734" title="Barbarossa">
Barbarossa

Barbarossa (italiänisch für "ä rote Bart") isch der Biiname vo:

Anderi Bedütige:


</doc>
<doc id="19739" url="https://als.wikipedia.org/wiki?curid=19739" title="Oppidum">
Oppidum

Mit oppidum (pl. "oppida") hai d Römer ä militärischi Schanze oder Befestigung gmeint. Si hai dr Begriff au für Stedt usserhalb und innerhalb vom Römische Riich, im allgemeine ländligi Chliistedt bruucht, sältener für grösseri Stedt. Rom isch nume einisch so gnennt worde und zwar vom Livius.

S Wort isch bis ins Hochmittelalter für grösseri befestigti Siidlige mit Märträcht bruucht worde.
Dr Cäsar het in siim Bricht über dr gallisch Chrieg, "De bello Gallico", keltischi Befestigungsalage beschriibe und enä "oppida" gsait. Si

D "oppida" si die erste Örter nördlig vo de Alpe gsi, wo Mensche permanänt in grösserer Zahl nooch zuenander gläbt hai und ä klari Abgränzig vo dr Landschaft drumumme gha hai. D Römer hai ihri Verwaltig in de "oppida" aagsiidlet. Hüfig het das drzue gfüehrt, ass Stedtli, wo vorhär uf emä Hügel baut gsi si wie s keltische "oppidum" uf em Bois de Châtel bim spötere römische Aventicum, in dr Ebeni noch römische Stadtmuster wider neu ufbaut worde si. Mä chönnt nä dorum durchuus „Stedt“ säge, aber dr Begriff "oppidum" het sich bi de Archeologe für befestigti keltischi Siidlige us dr spötere Latène-Ziit iibürgeret.

En Uuswaal vo de grösste (öber 100 ha) und wichtigste Oppida:<br>
Frankriich

Belgie & Luxeburg

Dütschland


Schwiiz

Böhme & Slowakei


</doc>
<doc id="19748" url="https://als.wikipedia.org/wiki?curid=19748" title="Bern-Engehalbinsel">
Bern-Engehalbinsel

D Engihalbinsle isch e Halbinsle wo vo de Aare i merere Schlaufe umflosse werd und ghört zu de Stadt Bern, wo öppe 4 Kilometer witter südlich lit. D Halbinsle isch wege de Aareschlaufe, wo öppe 50 Meter wiiter une sind, vo Natuur us guet gschützt, nume im Süüde isch e 200 Meter braiti Stell, wo nöd vom Fluss umflosse werd. Di östlich Schlaufe bildet de Thormebodewald und die nördlich de Rychebachwald. Zwüschet de zwee Wälder lit s Engimeisterguet und d Tiefenou, südlich devo s Rossfeld und d Felsenou. De Ort isch en wichtige archäologische Fundplatz us de Latène- und Römerzitt.

D Engi isch i de mittlere Latène-Zitt bisidlet wore, öppe im uusgende 3. vorchristliche Joorhundert. Die Sidlig i de Tiefenou isch mit 5 Hektaare scho ordeli grooss gsii und d Deponierig vo öber 1000 Iseobjekt dütet zudem uf e Kultplatz hii, woll vo Schmide: Werchzüüg, Waffe, Wagetail und Isebarre sind muetwillig unbruuchbar gmacht und gopferet wore.

Im 2.Jh.v.Chr. isch d Engi mit Wäll verstärcht wore und isch mitere Flächi vo 140 Hektaare noch Alteburg-Rhiinau s zwaitgrööst keltische Oppidum im Piet vo de Helvetier gsii. D Sidlig isch denn bim Engimeisterguet glege und het fast 15 ha umfasst. D Helvetier hend de Ort ane 58 v.Chr. abebrennt und s Land verloo, aber nochdem si vom Cäsar bi Bibracte gschlage wore sind, hend si s Oppidum wider bibaut, e nu halb so grosses Dorf isch denn im Rychebachwald noi gründet wore. Aber au im Thormebodewald sind Baute ufgstellt wore. 

Noch de Iigliderig vo de Helvetier is Römische Riich isch de Ort uusbaut wore. Im Rychebodewald isch entlang vo de Strooss e 750 Meter langs Dorf ("vicus") gsii. Nebet Woonhüser het mer au e römisch Bad, e Tempeli und Werchstett uusgrabe. Südlich bim Engimeisterguet isch en Kultbezerk gsii, mit drai galloromanische Viereggtemple, und enere chliine Arena. Im Thormebodewald sind Schmittene gsii, und ahand vom Berner Zinktefeli, wo do gfunde woren isch, het de Ort "Brenodor" ghaisse.

Meriri Fridhöf sind im Süüde bi de Wallalaage gsii. E Stroos het d Sidlig mit Aventicum verbunde. D Sidlig schiint ane 259 vo de Alemane abebrennt wore z sii, isch aber bis is iigende 4. Joorhundert biwont gsii. Nochene isches e Wüestig gsii, nume im 14 Jh. isch e Chappeli för de St. Ägidius baut wore. Im Mittelalter het mer d Engi as Staibruch för d Stadt Bern gnutzt.

Im römisches Vicus hets Töpferaie ghaa, wo i de Römerzitt ires Gschier witume verchaufe hend chöne. I de Werchstett im Vicus isch zudem mit Glas und Metall gschafft wore, und de Ti.Cl. Peregrinus het Sälbeli verchauft: Zimtsalbi, Myrresalbi, Chrätzesalbi sind under anderem i sim Sortiment gsii. Usserhalb vo de Sidlig, wo nu en Tail vo de Halbinsle bideckt het, isch e Bronzgüsserai und e Schmitti gsii. Keltischi und spööter römischi Münze bizüüget e regi Handelstätigkait vo de Biwoner. Natürli sind au Importstugg usem Mittelmeerruum gfunde wore.

D Engi isch mit sinene Temple offesichtlich au de Kultplatz vo de "regio O..." gsii. Inschrifte bizüüget d Verehrig vo de Sulevie und em Schmiidgott Gobanos, dem sind woll au die vile Iseobjekt gopferet wore, wen au e Chriegsgott i Froog chunnt. E Darstelig vonere Frau mit blutte Brüst und Chorngarbe i de Arm zügt vomene haimische Fruchtbarkaitskult. Imene Grab sind schliessli no Figürli vo Rössli und vonere Göttin gfunde wore, wo en typische keltische Halsring, en "torques", aahett. Im Mittelalter isch as anzige Bau s Ägidius-Chappeli gstande, gnau öberem gröschte galloromanische Tempel.



</doc>
<doc id="19751" url="https://als.wikipedia.org/wiki?curid=19751" title="Galater">
Galater

D Galater () sind e keltischi Volksgruppe gsii, wo us de drai Stämm de "Tolistoboger" (lat. "Tolistobogii"; agr. "Τολιστοβόγιοι," Tolistobógioi), de "Tektosager" (lat. "Tectosages"; agr. "Τεκτόσαγες, Tektósages") und de "Trokmer" (lat. "Trocmi"; agr. "Τρόκμοι," Trókmoi) bistande het. Si hend in Anatolie i de hütige Türkai glebt. I de Bible isch de "Brief a d Galater" vom Paulus a da Volch grichtet.

D Galater sind i drai Stemm glideret gsii: Tolistobogier, Tektosage und Trokmer. Jede Stamm isch i vier Gruppe glideret gsii, wo vomene Tetrarch regiert woren isch. Jedem vo dene zwölf Tetrarche isch en Priester und en Feldheer understande und underem Feldheer sind nomol zwee Bifelshaber gsii. De Gsamtroot vo de Galater het us 300 Mane bistande, wo im gmainsame Versammligsplatz Drynemeton ("Δρυνέμετον") taget hend. De Name bidütetet »Hailige Aichehain«. Spöter sinds numeno drai Tetrarche gsii, för jede Stamm ann, und im End hets numeno ann Herrscher gge, wo sich witter Tetrarch gennt het, aber au König.

Im Joor 279 v.Chr. sind Kelte in Balkan iigfalle und hend under anderem Delphi plünderet. Ane 278 he de Nikomedes I., König vo Bithynie (280–255/3 v. Chr.), si as Söldner iiglade. Drufabe sind Tolistobogier underem Leonnorius (Λεωννώριος, Lonorius) und Trokmer underem Lutarius (lat. "Lutarius"; agr. "Λουτούριος, Loutoúrios") öber de Hellespont (Marmaramaeer) und i Chliiasie iigfalle, im ganze 20 Tuusig Lüt, d Hälfti devoo Chrieger. Si hend em Nikomedes gholfe, sich gege sin Brüeder z bhopte. Nochdem de Nikomedes si usem Dienst entloo het, hend si afange umplündere: d Trokmer hend am Hellespont wüest tue, und d Tolistobogier in Äolie und Ionie, wobi si ane 277 de Tempel vom Apollon z Didyma (bi Milet) plünderet hend. En dritte Stamm, d Tektosage hend im Piet vo de Phryger umegheert.

De Seleukidekönig Antiochos I. (281-261) isch aber geg si aatrete und het si im Joor 275 i de »Elifanteschlacht« bisigt und ene festi Wonsitz zuetailt. D Tolistoboger sind im Chern vom alte phrygische Riich agsidlet wore, mit de alte Stedt Pessinus und Gordion, d Tektosage um Ankyra (hüt: Ankara) und Trokmer westlich devo um Tavium, i de Schlaufe vom Fluss Halys (hüt: Kızılırmak). Da Land isch sit denn Galatia ("Γαλατία") gnennt wore. Demit d Galater nüme umechrieget, het de Antiochos II. (261-246) e »Keltestüür« ("Γαλατικά, Galatiká") erloo, wo a de Galater uszallt woren isch. Doch de Attalos I. vo Pergamon (241–197 v. Chr.) het die Zalige verwaigeret und d Galater militärisch bedrängt, bis si ufghört hend, s Riich vo Pergamon z öberfale.

Denn isch langi Zitt Rue gsii, doch ane 196 v.Chr. het d Stadt Lampsakos d Römer um Hilf bette gege d Tolistoboger. 5500 Galater hend sich denn mitem Seleukid Antiochos III. (223-187) zämetue und d Römer bichämpft. Die hend e grosses Heer mobilisiert und sind ane 189 gege d Galater zoge und hend die i d Flucht gschlage. D Tolistoboger hend sich ufem Berg Olympos bi Pessinus verschanzt, d Tektosage und d Trokmer aber ufem Berg Magaba bi Ankyra. D Römer sind aber siigriich blibe und hend 40 Tuusig Gfangni gmacht und die i ali Welt verchauft. D Chiomara ("Χιομάρα"), d Frau vom Tetrarch Ortiago, het sich debi heldehaft selber bifrait. Die verblibene Galater sind ines Bündnis mit Rom trete. Drai Joor spööter het de Ortiago (lat. "Ortiago"; agr. "᾿Ορτιάγων, Ortiágōn") versuecht allainige Herrscher öber d Galater z werde, isch aber vom Eumenes II. vo Pergamon (197–159 v. Chr.) bisigt wore. Doch d Römer hend de Eumenes nöd möge und d Galater, as Fründ vo de Römer, hend die Glegehait gnutzt und sind underem Solovettius is Riich vo Pergamon iigfale. Ane 166 hend den d Römer d Galater as autonom erchlärt, under de Bedingig, si bliibet im aigne Land.

Nochdem d Römer ane 129 s Riich vo Pergamon zu de römische Provinz Asia gmacht hend, het de Mithridates VI. vo Pontos (132-63 v. Chr.) d Galater underworfe. Well die aber Schwirigkaite gmacht hend, het de Mithridates im Joor 86 ali galatischi Adlige ermorde loo, ussert drai Tetrarche und en hübsche Jüngling, aber scho e Joor spöter het er uf Galatie verzichtet. Ab jetz hend wider d Römer i di galatischi Politik afange driirede.

Ann vo de drai Tetrarche wo öberlebt gha hend, isch de Deiotaros (86-40 v.Chr.; lat. "Deiotarus"; agr. "Δηιοτάρος, Dēiotáros") gsii, Tetrarch vo de Tolistoboger. Er het versuecht allainige galatische Herrscher z werde und het drum sini zwoo Töchtere a de andere beede Tetrarche verhürootet, em Brogitaros (lat. "Brogitarus"; agr. "Βρογιτάρος, Brogitáros"), Tetrarch vo de Trokmer und em Kastor Tarkondarios (agr. "Κάστωρ Ταρκονδάριος"), Tetrarch vo de Tektosage. Da het nünt broocht, und so het er ane 52 v.Chr. sin Schwigersoo Brogitaros verschwinde loo und het so au d Herrschaft öber d Trokmer öbercho. Doch de Julius Cäsar het en nöd möge, und im d Trokmer weggnoo und em Mithridates (agr. "Μιθριδάτης ο Περγαμήνος, Mithridátēs hó Pergamēnos"), en Neff vom Brogitaros, ggee. Nochdem de Cäsar ermordet woren isch, het de Deiotaros sich as Werch gmacht und sin ander Schwigersoo, de Kastor Tarkondarios umbrocht, und mit im grad ono sini Tochter, wo jo mit dem verhürootet gsii isch. De Mithridates isch scho ane 46 umcho und so isch de Deiotaros ane 44 v.Chr. allainige Herrscher vo de Galater wore, aber scho vier Joor drufabe gstorbe. Do sin Soo, de Deiotaros Philopator, scho sit ane 43 tod gsii isch, het sin Enkel Kastor II. (40-36 v.Chr.) d Herrschaft öbernoo. Noch em isch de Amyntas (36-25 v.Chr.) galatische König wore. Nochem Tod vom Amyntas im Joor 25 v.Chr. hend den d Römer s Land is Riich iigornnet. De Umfang vo de römisch Provinz Galatia isch immer wider gänderet wore; d Hoptstadt isch Ancyra (hüt: Ankara) gsi. D Galater hend no lang Aigehaite vo irer Kultur bibhalte, natüürli miteme starche hellenistische Iischlag.

Galatie het e ugünstigs Klima, mit haisse trochne Sümmer und lange chalte und schneeriiche Winter. Die fruchtbare Flussnidrige und wiite Steppe mit de würzige Chrütter sind gaginet för Biinezucht und vor alem au för Schoofherde, wo Flaisch, Milch und fiini Wule gee hend, wäred de Mist as Haizmaterial dient het. Ölbömm hend Olive und Öl gliferet, wäred d Lüüs vo de Kermesaiche (galatisch: "ὕς, hys") zu rotem Farbstoff verarbaitet wore sind. A Edelstai het s Land Opal und Rauchtopas gliferet. En üsserst wichtige Erwerb isch aber immer de Chriegsdienst gsii, und i jedem Chrieg i de Geged hend Galater as Söldner mitgmacht. Hets kan Chrieg gee, hends plünderet oder da adroot und denn Tribut iigforderet. Zudem hend d Galater Macht öber di üsserst wichtigi Kultstadt Pessinus ghaa.

D Galater hend offesichtlich schnell die fremde chliiasiatische Kult öbernoo, allne voraa de pessinuntischi Kult vo de Kybele und em Attis und de Tetrarch Brogitaros het sich d Priesterschaft vo Pessinus för tüürs Geld erchauft. Di galatischi Königi Kamma ("Κάμμα") isch e Priesteri vo de Artemis gsii, wo vo de Galater vor allne Gotthaite am maiste verert wore sai. In Tavium, em Hoptort vo de Trokmer isch e grossi Statue vom Zeus vereert wore. Er werd i zwoo Inschrifte us de nöchi vo Ankara mit em keltische Name Zeus Bussurigios ("Βουσσουριγίος") gnennt. Antiki Schriftsteller brichtet, as d Galater Gfangni gopfert hend, wa vo de Archäologii bistätigt werd, mit Mensche zäme sind au Ross, Rinder und Hünd gopferet wore. Au as ane 189 v.Chr. Galater ganz blutt i d Schlacht zoge sind, isch en alt bizügte gallische Bruuch gsii. Wa d Grabbrüüch aagoot, so hend s scho früe die anatolische Sitte öbernoo.

S Galatische isch e Keltischi Sprooch gsii, doch sind kai galatischi Text öberliferet, nume e paar Glosse und Näme vo Persone, Stämm und Ortschafte zaiget, ass s Galatische en Gallische Tielekt gsii isch. Da sait au de Hieronymos (347-419): "»D Galater hend nebetem Griechische, wo alli im Oste rede tüend, iri aigni Sprooch, recht äänli a dere vo de Treverer.«". Da Zitat zaigt, ass s Gallische im 5. Jh.n.Chr. nöd nu z Gallie sondern ono bi de Galater gredt woren isch.

Bidütig vo e paar Näme: Deiotaros »Göttliche Stier«; Brogitaros »Landesstier«; Sinorix »Alte König«; Eporedorix »Rosswagekönig«; Eposognatos »Rossvertraute«: Artiknos »Bärling«. Under de Ortsnäme sind typisch keltisch: Ecobriga, den Drynemeton »Hailige Aichehain« und Vindia (Οὐινδία) »Wiissi«.



</doc>
<doc id="19759" url="https://als.wikipedia.org/wiki?curid=19759" title="Alesia">
Alesia

Alesia isch ä keltischs "oppidum" und d Hauptstadt vo de Mandubier, emenä gallische Volksstamm, wo mit de mächtige Häduer in Verbindig gstanden isch, gsi. Noch der Eroberig vom Julius Caesar isch s ä römischi Stadt z Gallie gsi.

Archäologische Usgrabige sit der Ziit vom Napoléon III. in Alise Sainte-Reine an der Côte-d’Or bi Dijon löön dr Schluss zue, ass s historische Alesia dört gsi isch. D Erforschi vo dere galloromanische Siedlig uf der Hochebeni vom Mont-Auxois isch no lang nonig abgschlosse. Es Fundstück mit der Inschrift "IN ALISIIA" isch bi de jüngste Uusgrabige gmacht worde, wo jetzt erlaubt, d Zwiifel von ä baar Archäologe an der Identität vom Ort ändgültig z behebe. Früehner het es no anderi, wüsseschaftlig weniger abgsichereti Theorie ge, wo Alesia im Franche-Comté, wie zum Bispil z Salins-les-Bains lokalisiert hai. 

Um 52 vor dr Ziitwändi isch Alesia der Schauplatz vo der Entscheidungsschlacht zwüsche de Römer unter em Julius Caesar und de Gallier unter em Vercingetorix gsi. D Eroberig vo dr Stadt het s Schicksal vom ganze Land bestimmt. In der Schlacht um Alesia hai d Römer im Gallische Chrieg d Oberherrschaft über Gallie gwunne. D Schlacht wird detailliert vom Caesar in sim "De bello Gallico" (7. Buch, 68–89) beschriibe. Dr Caesar brichtet au unverblüemt vo siiner Entscheidung, die gallische Ziviliste (Fraue, Alte und Chinder), wo wägem Nahrigsmangel noch der lange Belagerig vor d Festig gfüehrt worde si, nit dur siini Linie lo abzieh, so dass si vor den Auge vo allne langsam und qualvoll gstorbe si. Neusti Untersuchige bi Alise Sainte-Reine hai d Beschriibig vo dr Belagerig bis in Details chönne bestätige. D Usmass si gwaltig. In nume sächs Wuche hai d Römer ä 15 km lange Belagerigsring rund um Alesia baut und zuesätzlig än 21 km lange Verteidigungsring gege die vereinigte Armeä vo de Gallier, wo mit öbbe 70.000 Ma agruckt si. Das het dur d Luftbildarcheologii wüsseschaftlig chönne bewiise werde.

D Lage vom historische Alesia, wo langi Ziit unklar gsi isch, und d Niiderlag an däm Ort, wo vo de Gallier as Schand empfunde worden isch, wird im Band "Asterix und der Arvernerschild" dräffend parodiert, wenn de Gallier entsprechendi Dialog in s Muul gleit wärde (""Alesia? Mir wüsse nit, wo säll Alesia lit! Niemer weiss, wo Alesia lit!"").


</doc>
<doc id="19760" url="https://als.wikipedia.org/wiki?curid=19760" title="Uetliberg (Oppidum)">
Uetliberg (Oppidum)

S Oppidum uf em Üetlibärg bi Züri isch ä bedütendi keltischi Befestigungsaalag, ä sogenannts "oppidum", gsi.

Öbbe 60'000 Fundstück us archäologische Grabige bewiise, ass s Gipfelplateau vom Üetlibärg scho sit der Jungsteiziit überregionali Bedütig gha het. Die elteste bekannte Einzelfund stamme us der Ziit vo öbbe 3000 bis 1800 vor dr Ziitwändi. Die erste Besiidligsspure wärde in die spoti Bronzeziit (öbbe 1. Johrduusig vor dr Ziitwändi) datiert.

Zu de Spure us em 5. Johrhundert vor dr Ziitwändi, wo hüt no dütlig sichtbar si, ghöre der Fürstegrabhügel Sunnebüel, wo in der früehe Latèneziit agleit worden isch, und die imposante Räst vom enä wiite Wallsystem us der Ältere Iise- oder Hallstattziit. Vo dene cham mä nschliesse, ass d Kelte die ersti Befestigung vom Gipfelplateau ("Uto Kulm") und vom Vorgländ (SZU-Bergstation und "Aegerte") im 5. Johrhundert vor dr Ziitwändi baut hai. Wiiteri archäologischi Spure vo dere Siidligsepoche si ä Hänkelfragment vom enä Wiimischgfäss us em griechische Ruum stammet (Uto Kulm) und Greber us em 5. Johrhundert vor dr Ziitwändi, wo 1874 bim Bau vo der SZU-Bergstation zerstört worde si.

Die ursprünglige Uusmäss vo däm keltische Wallsystem und d Überräst si beiidruckend: Vo der hütige SZU-Bahnstation Ringlikon (684 m) aa si dr Hang uf drei Befestigungswäll baut worde. Überräst von dene, wo 14 Meter hoch und 35 Meter dief si, cha mä em Bahntrassee und Wanderwäg noo gseh. S Wallsystem het die ganzi Breiti vom Üetlibärg, wo im Weste relativ flach astigt, ignoh, d. h. es isch fast 2000 Meter breit gsi. Der zweiti Wall het s Plateau "Aegerte", wo em Gipfelberiich vorglageret isch, befestigt. Do stoht hüte der Sendeturm vo der Swisscom. Unterhalb vom Hotel Uto Kulm, uf em Gipfelplateau vom Üetlibärg, wo die mittelalterligi Üetliburg gstanden isch, si Räst vom innere Wallsystem z erkenne. Wo s Hotel baut worden isch, si die letzte Räst vo der Burg zerstört worde.

Vermuetlig het das imposante, dief gstafflete Wallsystem ä keltischs "Oppidum" im obere Beriich vom Üetlibärg bis zum erste vorchristliche Johrhundert gschützt. Anstatt vom Begriff "Oppidum" wird in der allgemeine Literatur mänggisch d Umschriibig "ä keltische Fürstesitz mit erä dorfartiger Siidlig und Befestigungsalag" bruucht.

Noch der Eroberig um 15 v. Chr. vom Gebiet, wo vo de keltische Helvetier besiidelet gsi isch, isch, so wird vermuetet, ä römische Wachdurm mit Refugium am höchste Punkt vom Üetlibärg baut worde, zur Sicherig vom Zollpunkt und em Kastell, wo spöter uf em Lindehof bim vicus turicum, us welem sich d Stadt Züri entwicklet het, errichtet worden isch. Dä het wohrschiinlig für d Römer strategischi Bedütig vor allem zur Ziit vom Alpefäldzug im Johr 15 vor dr Ziitwändi vom Drusus und Tiberius, de Stiefsöhn vom Kaiser Augustus und zur Ziit vom Vordringe vo de Alemanne in d Provinz Gallia Belgica respektiv Germania superior im 3. Johrhundert, gha. 


</doc>
<doc id="19761" url="https://als.wikipedia.org/wiki?curid=19761" title="Pierres du Niton">
Pierres du Niton

D Pierres du Niton (»Neptunstai«) sind zwee Felsblöck im Gemfersee am Iigang vom Hafe vo Gemf. Di baide erratische Blöck us Granit sind i de letzte Iiszitt vom Rhônegletscher anetrait wore.

De Name vo de baide Stai isch nöd aihaitlich und si werdet entweder "Pierres-à-Niton", "Pierres à Niton", hüüfiger aber "Pierre du Niton" gnennt. De Name bidütet »Neptunstai«, e Hiiwiis druf, as de Stai i de Antiki möglicherwiis em Wassergott Neptun gwait gsii isch. D Vereerig vo dem am Genfersee isch för d Römerzitt guet bilait, wie Inschrifte us Gempf und Losann zaiget. Z Vevey isch zudem no e Statue vom Neptun gfunde wore. Bis i d Noizitt ine isch au d Saag vomene Wassergaist mitem Name "Nuiton" oder "Neton" am Gemfersee umegange.

Die Stai sind aber scho i de Bronzezitt Objekt vo de Vereerig gsii und s sind zwai chliini Bronzebieli und e Chupfermesser us dere Zitt gfunde wore. Au e künstlichs viereggigs Loch ufem grössere Stai, isch för kultischi Zweck abrocht wore.

De Guillaume-Henri Dufour het de grösseri Fels as Uusgangspunkt för sini Landcharte bruucht um d Höchi z bistimme. Er het e Bronzetafle mit de Zaiche —R.P.N.— ( "Repère Pierre du Niton" ) aabroocht und d Lini exakt mit 376,86 m definiert, wamer hüt »Alte Horizoont« nennt. D Düfourcharte und au d Siegfriedcharte basieret ufem Alte Horizont, wo de mittler Pegel vom Mittelmeer z Marseille as Uusgangspunkt gha hät.

Ane 1902 isch ahand vo noije Messige d Lini mit 373,60 Meter öber Meer bisitimmt wore, wamer »Noije Horizonnt« nennt. Die Definition, wo de mittler Pegel vo vier Meer-Aachlüss (Rhy, Inn/Donau, Tessin/Po, Rotte/Rhone) as Uusgangspunkt hät, isch no hüt gültig.



</doc>
<doc id="19762" url="https://als.wikipedia.org/wiki?curid=19762" title="Schloss Lenzburg">
Schloss Lenzburg

S Schloss Länzbrg isch e grossi Burg oberhalb vo de Stadt Länzbrg im Schwiizer Kanton Aargau. Es isch eini vo de eltischte und bedütendschte Höheburge vo dr Schwiiz.

Es isch uff dr Lischte vo de Kulturgüetert, wo nazionali Bedüütig händ.

S erscht mol erwähnt wird d Burg im Johr 1077. Si isch de Sitz vo de Grafe vo Länzbrg gsi und het us zwei Türm un em Palas bschtande. Wo de letscht Graf vo Länzbrg, de Ulrich IV. 1173 gschtorbe isch, hei zerscht d Staufer un schpöter d Kyburger de Bsitz übernoh.

Wo de Kyburger Graf Hartmann im Johr 1263/64 gschtorbe isch, het de Rudolf vo Habsbrg, wo schpöter König vom Römische Riich isch worde, nach de Erbin Anna vo Kyburg glueget. Durch iri Hüürat mit em Eberhard I. vo Habsbrg-Laufeburg isch d Burg 1273 i de Bsitz vo de Habsbrger cho.

Wo d Bärner im Johr 1415 de Aargau eroberet hei, isch au s Schloss Länzbrg in ire Bsitz übergange. Ab 1444 isch d Burg Sitz vom Landvogt gsi. Me het 1460 "Landvogtei" bauet, um 1600 s "Bärnerhuus" (hüt: "Stapferhuus") un ab 1625 hei d Bärner s Schloss in e Feschtig umbauet. So isch di unter und mittleri Toraalag, d Oscht- un d Südbaschtion derzu cho un 1630 de Träppe- un 1659 de Uhreturm.

Im Johr 1803 isch de Kanton Aargau gründt und dodermit s Schloss zu sim Bsitz worde. Me het d Aalage vo 1823 bis 1853 als Erzihigsinschtitut bruucht. Dann isch si 1860 in Privatbsitz übergange. Det gläbt händ under anderem d Familie Wedekind (di spöter Sängeri Erika Wedekind und di spötere Schriftsteller Frank und Donald Wedekind händ im Schloss iri Jugedziit verbrocht), und au de Polarforscher Lincoln Ellsworth hed det gwont (und mit em Roald Amundsen Polarreise planet).

Im Johr 1956 het de Kanton Aargau s Schloss zruggkauft. Hüt ghört s zum Museum Aargau.




</doc>
<doc id="19768" url="https://als.wikipedia.org/wiki?curid=19768" title="Basel-Am Ring">
Basel-Am Ring

S Ring-Quartier, offiziell "Am Ring", isch ä Stadtteil vo der Schwiizer Stadt Basel. Es lit westlig vom Grossbasler Stadtzentrum.

S Ring-Quartier isch in de 1860er-Johr baut worde. D Hauptstrosse vom Stadtteil, dr Steinering, Spalering, Santihans-Ring, bilde ä ringförmigi Umrahmig vom zentralere, historische Deil vo der Stadt, dr Altstadt und de Vorstedt, und so het s Quartier si Name übercho. D Hüüser si für ä bürgerlig Mittelstand baut worde und sind meistens zwei- bis dreistöckigi Reihehüüser mit Herrschaftsfassade für mehreri Familie.

Zsämme mit em Bachlätte-Quartier wird s zum Spass as "Bläächdalbe" oder "Alumyyniumdalbe"—Dalbe isch dr baseldütsch Name vom St. Alban Quartier—bezeichnet.
Fast d Helfti vo de Iiwohner si konfessionslos, dr Räst si vor allem reformiert oder katholisch. Öbbe nüün vo zäh Erwärbsdätige schaffe im Dienstleistigsberiich as Lehrer, im Gsundheitswäse, in dr Verwaltig usw.; vor zwanzig Johr (1985) siis no ä chli weniger as drei Viertel gsi.

56 Prozänt vo de Hüüser si vor 1919 baut worde, dr Aadeil vo chliine Wohnige mit eim oder zwei Zimmer isch mit fast 40% ä chli höcher as dr Durchschnitt (fast 35%) im Kanton Baselstadt.




</doc>
<doc id="19770" url="https://als.wikipedia.org/wiki?curid=19770" title="Altenburg-Rheinau">
Altenburg-Rheinau

Alteburg-Rhiinau isch de Name vomene Oppidum, wo uf baidne Siite vom Rhii glegen isch. Hüt ghört de archäologischi Ort zu de bade-wirttäbergischä Gmaind Jestette im Chleggi und zu Rhiinau im Zürcher Wyyland.

Fööf Kilometer underhalb vom Rhiifall macht de Rhii e Doppelschlaufe und bildet ase zwoo Halbinsle, wo inenand verhoogget sind. Zwüschet de baide Halbinsle lit e chliini Flussinsle, wo ane 778 s "Chloster Rhiinau" gründet woren isch. Die östlichi Halbinsle isch de "Schwoobe" und ghört zu Jestette, die westlichi Halbinsle isch d "Rhiinau". 

Die ältiste Spuure vo Mensche us de nöchere Umgebig stammet us de Staizitt. Bim Schnellgalge bi Jestette sind Füürstai us de Mittelstaizitt gfunde wore und us de Jungstaizitt stammt Bandkeramik, wo bi Alteburg gfunde wore isch. I de spoote Bronzezitt isch d Rhiinau zerschtmol miteme Wall abgriglet wore und öppe gliichzittig isch im Sinkelosebuck bi Alteburg e Dörfli vo de Urnefelderkultur gstande, wo bis i di mittleri Latènezitt biwont gsii isch. Ebefalls i d Urnefelderzitt werdet die erste Fund vom Schwoobe datiert.
Im End vom 2. vorchristliche Joorhundert isch östlich vom hütige Dorf Alteburg e Wall, d "»Schanz«", miteme Grabe baut wore, so ass 233 Hektare Land uf em Schwoobe gschützt gsii sind. D Sidlig isch unmittelbar südlich vom 800 Meter lange Wall gstande, miteme Abstand vo 60 Meeter. De grösser Tail vom Schwooobe isch nöd verbaut gsii. Ganz im Süüde sind am Rhii no Spuure vomene zwaite Wall. Fundstugg zaiget e regi Handelstätigkait aa und offesichtlich sind im Oppidum nöd nu Münze gschlage wore, sondern Schlacke und Halbfabrikat düütet druf hii, as Bronze verarbaitet woren isch.

I de Mitti vom 1. Jh.v.Chr. isch öberem bronzezittliche Wall bi Rhiinau en noije Wall baut wore, wo e Flächi vo 82 Hektare abgsicheret het. Di nördlich Helfti vo de Rhiinau isch dicht bisidlet gsii, wo nebet Keramik, Schmuck oder Tierchnöche au Wiiamphore vom Mittelmeer gfunde wore sind. De Ort het mereri Schmittene ghaa, wie Fund vo Bronze, Ise und Silber zaiget und ales düütet druf hii, as do au Münze prägt wore sind.

S bifestigte Doppeloppidum usem spoote Latène het vermuetli zum Stamm vo de Helvetier ghört und isch mit 316 Hektaare aini vo de grösste spootkeltische Oppida gsii. Archäologischi Fund zaiget, ases e wichtige Handelsplatz gsii isch, wo de Öbergang öber de Rhii kontrolliert het. Öb de Vercheer öber e Brugg gangen sich oder mit Böötli stattgfunde het, cha nöd nogwise werde; bis hüt sind ka Spuure vonere Brugg entdeckt wore. Gfundni Handelswaare stamet us Italie und em südliche Gallie und anderersits vo de Germane und au zu de Oppida a de Donau. As i baidne Oppida Münze prägt wore sind, understriicht nöd nu di wertschaftlich sondern au politisch Bidüttig vom Doppeloppidum.

De Grund wege wa de grossi und wichtigi Ort verloo woren isch, bliibt uugwüss. En Zämehang mitem Alpefeldzug ane 15 v.Chr. mue bistoo. Doozmol isch de Tiberius miteme Heer em Rhii noo an Bodesee zoge und as Folg sind d Helvetier endgültig is Römische Riich iiglideret wore. Bi Dangstette isch doozmol e römisches Truppelager errichtet wore, doch da het nu wenigi Joor bistande. I de Römerzitt isch d Umgebig vo de zwoo Halbinsle nu schwach bisidlet gsii und au d Alemane hend sich offesichtlich erst relativ spoot bi Jestette und Alteburg niderloo. E öberregionali Bidüttig het de Ort erst wider mit de Gründig vom Chloster Rhiinau uf de Rhiiinsle im 8. Joorhundert öbercho.



</doc>
<doc id="19777" url="https://als.wikipedia.org/wiki?curid=19777" title="Santonen">
Santonen

D Santone (lat. Santones, Santoni) sind en keltische Stamm i de Saintonge a de Garonne gsii, mitem Vorort "Mediolanum Santonum" (hüt: Saintes). Si hend zu de römische Provinz Aquitania ghört. 

D Santone hend am Meer glebt, ire Hafe het Portus Santonum ghaisse, und Austere und Schiff exportiert. En anders Produkt isch de santonischi Chaputzemantel gsii. D Römer hai scho im vierte Johrzähnt vor dr Ziitwändi Stroosse baut, wo au für ä Handel guet gsi si: d "via Agrippa" het Limoges (denn Augustoritum) mit Saintes verbunde und isch von erä groosse nord-südlige Strooss biim römische Theater vo Bouchauds krüzt worde. Dr Fluss isch au ä wichdigi Handelsadere gsi und isch vom Meer bis noch Angoulême schiffbar gsi. Z Condate (mögligerwiis s modärne Cognac) und z Agernacus (oder Agernacum, hüt Jarnac) het s grossi Häfe gha und Merpins, Crouin und Chatenet si wichdigi regionali Verdeiligszentre gsi.
D Helvetier hend wöle 58 v.Chr. i ires Land uuswandere. D Santone hai vorgha, ass si sech an dr Mündig vo dr Gironde, wo denn no zu ihrem Gebiet ghört het, wurde niiderloo. Dr Cäsar het das as Bedrohig gseh und isch in s Gebiet vo de Santone iigfalle und het s annektiert, ohni ass es zum enä Chrieg cho wär. Ussert as si sich im Joor 52 v.Chr. am Ufstand vom Vercingetorix tailgnoo hend, sind kai chriegerischi Handlige bikannt. Aber au denn hai si nit vil gleistet. 30.000 Chrieger hai si gschickt, die si aber z spot noch Alesia cho. Mä nimmt aa, ass d Römer ihr Gebiet zur Strof verchliineret und an dr Girondemündig Biturige us Mittelgallie aagsiidlet hai.

Vo denn aa si d Santone schnäll romanisiert worde und hai vili Ville im römische Stil baut. Au früehneri römischi Legionäre hai sich in grosser Zahl in ihrem Gebiet niidergloo. D Stadt Mediolanum Santonum het under em Augustus ä wichdigi Rolle gspiilt und isch d Hauptstadt vo dr "civitas santonum" und dr römische Provinz Aquitanie worde. Vili Monumänt und Bauwärk si errichtet worde: es Amphitheater, dr Booge vom Germanicus, ä Triumphbooge, won emol uf dr Brugg über d Charente gstanden isch, d Thermalbeder vo Saint-Saloine und än Aquädukt. An dr Mündig vo dr Gironde isch Barzan ä wichdigi gallo-römischi Hafestadt worde, mit vile öffentlige Gebäud, Tämpel, Thermalbeder und Hafealage.


</doc>
<doc id="19778" url="https://als.wikipedia.org/wiki?curid=19778" title="Latobriger">
Latobriger

D Latobriger (lat. Latobrigi, Latobici) sind en keltische Stamm gsii. Si sind Nochbuure vo de Helvetier gsii und hend am Uuszuug vom Joor 58 v.Chr. tailgnoo mit 14 Tuusig Mensche. Noch de Niderlaag bi Bibracte hend au si wider müese umchere und iri Sidlige noi uufbaue. Si werdet nume vom Julius Cäsar gnennt. De Name stoot zum Altirische Wort "laith" »Held, Chrieger«.

E moderni Hypothese möcht d Latobriger im Chleggi lokalisiere. Öb si verwandt sind mit de Latobiker, wo i de östliche Alpe i de römische Provinz Pannonia glebt hend, isch nöd klar.



</doc>
<doc id="19779" url="https://als.wikipedia.org/wiki?curid=19779" title="Tulinger">
Tulinger

D Tulinger sind en Stamm gsii, wo zäme mit de Helvetier im Joor 58 v.Chr. iri Sitz verloo hend und noch Südgallie is Piet vo de Santone hend wöle uuswandere. Am Uuszug hend 36 Tuusig Tulinger tailgnoo und si hend sich dur iri Chriegstüchtigkait uuszaichnet. 

D Woonsitz vo de Tulinger sind nöd bikannt, früener het mer si wöle im Wallis lokalisiere, well de Dichter Avienus "Tylangier" a de Rhone erwähnt het. Wege de Endig uf "-ing" werd au dröber diskutiert, öb si eventuell nöd Kelte sondern Germane gsii sind, wo i de Alpe gwont hend. Doch werd hüt vo de Forschig d Existenz vo Alpegermane nöme anerchennt.


</doc>
<doc id="19784" url="https://als.wikipedia.org/wiki?curid=19784" title="Münsterhügel (Basel)">
Münsterhügel (Basel)

Dr Münsterhügel isch s historische Zentrum vo dr Schwizer Stadt Basel. Er isch wohrschiinlig dr Ort im Gebiet vo dr Stadt, wo am lengste besiidlet isch. Mä weiss aber nume wenig drüber, wil er überbaut isch und mä nume an wenige Stelle archeologischi Usgrabige het chönne mache.

Us dr spote Bronzezit het mä Spure vo Besiidlig gfunde und au us dr eltere Iisezit (8. bis 5. Johrhundert), aber vo denn aa git s für Hallstattzit keini Indizie, ass Mensche uf em Hügel gwohnt hai, aber nit wiit ewäg het mä uf em Dinggelbärg und in der Muttezer Hard Grabhügel us dere Periode gfunde.

Im Gegesatz zur Siidlig Basel-Gasfabrik, wo offe bliibe isch, isch uf em Münsterhügel in dr Mitti vom 1. Johrhundert vor dr Zitwändi ä befestigti Siidlig baut worde, wo ä baar Generatione lang vo de Rauriker bewohnt gsi isch. Uf drei Siite isch si vom Rhii und em Birsig umgä gsi, uf dr vierte im Südoste si ä Grabe und än Ärdwall, wo mit Holzbalke versterkt gsi isch — däm hai d Römer "murus gallicus" gsait, agleit worde. Dr Grabe isch breit gsi und isch bis zur Bäumligass cho, und mä gseht immer no Spure drvo. In dr Nöchi vom Rhii isch ä Door gsi.

Wie s Gebiet vom "oppidum" bebaut gsi isch, vo däm weiss me nume wenig. Under em hütige Münster het mä Überräst von erä Strooss gfunde, wo vo Nordweste noch Südoste (vor hütige Augustiner- zur Rittergass) gloffen isch. Näbe dr Strooss het s Pfostelöcher und Gruebe, wo vo Hüüser stamme, aber s meiste us dr keltische Zit isch zerstört worde. In dr Nöchi vom "murus gallicus" het mä aber vili chliineri Fünd gmacht: Gschirr, Münze, Schmuck und au Äss- und Schlachtabfäll.

Nochdäm dr Cäsar d Helvetier, wo us em Gebiet vo dr Schwiz westwärts noch Gallie zoge si, noch dr Schlacht bi Bibracte wider zrugggschickt het, isch noh di noh s ganze Teritorium südlig vom Rhii unter römischi Kontrolle cho. No zum Cäsar sine Läbzite hai im "oppidum" uf em Münsterhügel keltischi Ziviliste und Riter aber au römischi Soldate gläbt, und es isch azneh, ass die iiheimische Adlige d Kontrolle über d Gränze im Name vom Römische Riich übernoh hai. Dr Kaiser Augustus het vom Johr 25 vor dr Zitewändi aa meh römischi Soldate in d Alperegion gschickt und im Johr 15, währed dr Tiberius und dr Drusus in dr Region Chrieg gfüehrt hai, au es chliis Kastell uf em Münsterhügel baut und d Garnison versterkt. Das Kastell isch denn wider zwüschem Johr 17 und 50 mit römische Soldate bemannt worde. Aber d Siidlig sälber isch offener worde, dr Ärdwall het si Wichdikeit verlore und d Lüt hai sich ehnder südöstlig vom Hügelspitz undenoch an dr Strooss vo Argentorate (hüt: Stroosburg) uf d Colonia Augusta Raurica zue niidergloo. Nordwestlig vom Hügel het sich dr "vicus" uf beide Ufer vom Birsig usbreitet und dört isch au ä Brugg über ä Bach gsi. An dr Schiffländi, wo dr Birsig in Rhii mündet, het s ä chliine Hafe gha und mögligerwiis sogar ä Brugg über ä Rhii.

D Siidlig uf em Hüügel, aber au unde am Rhii und am Birsig het sich im früeje Middelalter langsam witer entwigglet. Im sibte Johrhundert isch Baasel ä Bischofssitz worde und 1010 het mä uf em Münsterhüügel e nöis Münster afo baue. Es het sich denn e Drennig vo de Bevölkerigsgrubbe ergee, uf em Hüügel häi eender d Elite gwoont und d Handwärker eender unde em Birsig nooch, wo si däm si Wasser häi chönne usnütze. 
Die erschti Schdadtmuure, wo um 1100 baut worde isch, het nid nume dr Münsterhüügel umfasst, sondern au d Hüüser uf bäide Site vom Birsig.

S Münster und si Umgääbig isch no lang s politische Zentrum vo dr Stadt gsi. Ums ume häi dr Bischof und s Domkapitel iiri Sitz ghaa, und e Hufe Aadligi häi in Hööf in de Gasse gwoont, wo zum Münsterblatz uufegfüert häi, wie d Riddergass oder d Augustinergass. Uf em Münsterblatz si Versammlige und gsellschaftligi Aaläss abghalte worde. So isch viermol im Joor d Handfesti, wo mit ere dr Bischof Johann vo Vennige 1458 dr Stadt iiri ersti Verfassig gee het, bim Bischofshoof vor de Bürger vorglääse worde.

Je mee dr Bischof im spöötere Middelalter an Macht verloore het, het sich die unde am Birsig afo konzentriere. S erste Roothuus isch am Fischmäärt gstande, die nöijere sit em 14. Joorhundert am Määrtblatz.

E Woonadrässe oobe uf em Münsterhüügel isch immer no aagsäit gsi. Zwar si die aadlige Familie nodinoo usgstorbe oder verarmt, und mit dr Reformazioon häi die katholische kiirchlige Würdedrääger d Stadt verloo, aber vermöögendi Bürgerligi häi denn iiri Aawääse kauft, oder si si vo Instituzioone vo dr Stadt verwändet worde. So isch dr Hüügel e Hort für d Gleersamkäit worde. Mit dr Schuel uf Burg isch 1589 äins vo de erste Gümnasium in dr Äidgenosseschaft gründet worde. Wemm mä mit em Gümnasium fertig worde isch, het mä an d Uniwersidäät chönne go studiere, wo uf meereri Geböid verdäilt gsi isch: die Alti Uniwersidäät am Rhiisprung und s obere Kollegium im ehemoolige Augustinerkloster an dr Augustinergass. Au Druckhere, wo e wichdigi Rolle in dr Verbräitig vom Humanismus und dr Übermiddlig vo Wüsse gspiilt häi, häi mänggisch wie dr Hieronymus Frobenius im Huus zum Luft in dr Nööchi vom Münsterblatz gwoont und gschafft. Im Huus zur Mugge, won emol e Drinkstuube für Aadligi gsi isch, also en Art middelalterligs Bardeizentrum, isch denn im 17. Joorhundert s erste staatlige Museum in dr Stadt ufdoo worde.



</doc>
<doc id="19787" url="https://als.wikipedia.org/wiki?curid=19787" title="Kloster Wettingen">
Kloster Wettingen

S Chloschter Wettige isch es ehemaligs Zischterzienser-Chloschter i de Gmeind Wettige im Schwiizer Kanton Aargau. S isch im Johr 1227 gründt worde. Im 1841i isch s Chloschter durch en Bschluss vom Grosse Rot ufghobe worde. De Konvent, wo us em Abt Leopold Höchli und sibe Konventual bschtande het, het im 1854 z Mehrerau in de Nöchi vo Breagaz es ehemoligs Benediktinerchloschter chönne übernäh, wo bis hüt exischtiirt und de Name vom Chloschter Wettige immer noch im Name het: D Territorialabtei Wettige-Mehrerau.

Dr Oort ghöört zu de Kulturgüeter vo nazionaler Bedütig im Kanton Aargau.

Im Johr 1220 het de Heinrich vo Rapperswil z Wettige Güeter un s Patronatsrächt vo de Dorfchile kauft. Wil de Heinrich – so jedefalls d Lengende – bi ere Rettig us Seenot verschproche het, es Chloschter z gründe, het er sini Wettiger Bsitztümer em Chloschter Salem gschenkt. Vo derte sind zwölf Mönch uf Wettige cho, unter ihne de Konrad, wo de erscht Abt worde-n-isch, und hei s Chloschter gründt. Es het de Name Maris Stella übercho, "Maria Meerstern", wo sit em 1244 in Urkunde bruucht wird. Di noi Chile isch im März 1256 gweiht worde und het acht Altär gha. Schnell isch s Chloschter zu Grundbsitz cho, bsunders im Limmattal, aber au usserhalb vom Aargau. So isch es bis im 16. Johrhundert glunge, es zämehängeds Herrschaftsgebiet um s Chloschter umme z schaffe, wo näbem Grundbsitz, wo em Chloschter ghört het, de Abt au di nideri Grichtsbarkeit usgüebt het. So hei ab em 1541i di Dörfer Noiehof, Killwange, Schpreitebach, Dietike (mit de Berghöf, also em hütige Bärgdietike), Schliire, Würelos und Wettige im Limmattal und Fislisbach und Staretschwil ennet em Heitersbärg zum Herrschaftsbriich vom Chloschter ghört. Au d Patronatsrächt in de Pfarreie Wettige, Bade, Würelos, Dietike, Höngg, Chlote und Thalwil het s Chloschter gha, so dass de Abt bstimmt het, wer in dene Pfarreie Prieschter wird. Z Höngg, z Thalwil und z Chlote het de Abt di Rächt au nach de Reformation bhalte, so dass er die reformiirte Pfarrer het dürfe bschtimme.<br> 
Nach de Gründig het s Chloschter versuecht, nöd unter d Landesherrschaft vo eim vo de Adelsgschlächter in de Umgebig z cho, wa am Aafang au klappet het. Mit re Urkunde vom König Heinrich VII., wo im 1227 isch usgschtellt worde, und ere Protektionsbulle vom Papscht Gregor IX. us em Johr 1231 het s Chloschter Wettige zunächscht wichtigi geischtlichi und wältlichi Freiheite bestätigt übercho. Wo aber de Rudolf vo Habsburg im 1273 zum König gwählt worde-n-isch, isch es nüm lang gange und s Chloschter het d Landesherrschaft vo de Habsburger müesse akzeptiire, dadefür hei d Habsburger s Chloschter Wettige als Territorialherr aaerkennt. Mit de Eroberig vo de Grafschaft Bade durch d Eidgenosse 1415 isch s Chloschter mit de ganzi Gägend zum Untertanegebiet vo de Eidgnosseschaft worde un die acht alti Ort hei d Schirmherrschaft übernoh.<br> D Chlosterschuel isch vermuetlich unter em Abt Ulrich I. Wolleb (1304-1308) iigrichtet worde. Er het au dafür gsorgt, dass de König Albrecht nach sinere Ermordig im Mai 1308 z Königsfelde zunächscht in de Chloschterchile isch biigsetzt worde.
Am 11. April 1507 het en Brand grossi Teil vom Chloschter verwüeschtet, d Chloschterchile bis zum Chor, beidi Sitekappele und au en grosse Teil vo de andre Gebäud. Erscht im 1517 het me d Chile und de Friedhof wider chönne weihe.

D Reformation het dann für kurzi Ziit zu heftige Usenandersetzige gführt. Am 17. Auguscht 1529 sind de Abt Georg Müller und di meischte Mönch reformiirt worde. Au s Dorf Wettige het de noii Glaube aagnoh. Nach de Niderlag vo de Reformiirte bi de Schlacht vo Kappel im 1531i hei die katholische Ort d Rekatholisierig düregsetzt. 

D Blüeteziit vom Chloschter het zu de Wendi vom 16. zum 17. Johrhundert ihre Aafang gnoh. De Abt Peter Schmid (1594-1633) isch für di positiv Entwicklig massgeblich gsi. Ab em 1595i hets verschidnigi grösseri Umbaute gä, teilwiis sin Gebäude vo Grund uf noi errichtet worde und zwüsche 1601 und 1604 het d Chloschterchile es nois Chorgschtühl übercho. Vom Wirke vom Abt Peter züged au die viele Wappe vo ihm, wo bis hüt an verschidnige Stelle im Chloschter z gseh sind. Au e philosophischi und e theologischi Schuel isch en dere Ziit iigrichtet worde. Im Johr 1652 sind Reliquie vom Marianus und em Getulius vo Rom uf Wettige überfüürt worde. Iischnidend für s Chloschter isch de Zwöit Villmerger-Chrieg gsi. De Konvent het müesse flüchte und d Zürcher Truppe hei's Chloschter besetzt. Nach de Kapitualtion vo de Stadt Bade und em Siig vo de Reformiirte Ständ isch d Grafschaft Bade und dodermit au s Chloschter unter de Schirmherrschaft vo Züri, Bärn und Glaris gschtande. Unterm Abt Peter Kälin (1745-1762) isch d Chloschterchile noi usgschtattet worde. Au de Iigang vo de Chile, so wi er hüt gschtaltet isch, chunnt us dere Ziit.

Mit de Helvetische Republik isch s End vo de alte Verhältnis cho un s Chloschter het unter anderm sini Recht im Nidergricht verlore. Aber au in andre Beriich het d Mönch gmerkt, dass anderi Ziite aabroche sind. Zunächscht hei sich französischi Truppe im Chloschter iiquartiirt und em Chloschter isch es verbote worde, Novize ufznäh. Au d Säkularisiirig vom Muetterchloschter Salem im 1803 isch iischnidend gsi und im Johr 1835 het de 1803 noi gründt Kanton Aargau s Chloschter sinere Verwaltig unterstellt. Numme sächs Johr spöter het d Säkularisiirig au s Chloschter Wettige erreicht: S Chloschter isch im 1841i uf Bschluss vom Grosse Rat ufghobe worde, was zum Aargauer Chloschterstrit gfüürt het. D Mönch hei s Chloschter müesse verlah un hei z Breagaz e noii Heimat gfunde. D Gebäud vom Chloschter Wettige het me ab 1846 für s Kantonale Lehrerseminar bruucht, ab 1976 für d Kantonsschuel Wettige. D Wappeschiibe im Chrüzgang sind zwüsche 1873 und 1881 reschtauriirt worde. Zwüsche 1972 un 1996 het me alli Chloschtergebäud systematisch reschtauriert.

An de Gebäud vom Chloschter isch sit de Gründig immer wider öppis veränderet oder ernoieret worde und de Brand vo 1507 het natürlich au Folge für d Bausubschtanz vom Chloschter gha. Aber trotz allne Veränderige, wo d Gebäud vom Chloschter über di Johrhundert erläbt hei, gilt d Chile zämme mit de Konventsgebäud als di am beschte erhalteni mittelalterlichi Chloschteraalag vo de Schwiiz.

De Grundstei für d Chile isch im 1227 glägt worde und bis öppe ins Johr 1270 isch s Chloschter mit de Ringmuur und em Torhuus fertig gsi. D Chile isch bauet worde, wie s für Zischterzienserchlöschter isch üblich gsi. S Langhus het drü Schiff, s git eis Querhuus, wo jewils an de End e Kapelle hei und es git am Langhuus e Vorhalle, wo über di ganzi Breite vom Chileschiff goht. Nach de Zerstörige während em Toggeburger Erschaftschrieg im 1440 und em Chloschterbrand vo 1507 isch d Chile jewils wider ufbauet worde. Über d Usstattig vo de Chile vor em Brand weiss me hüt nüd Nöchers. Gsicheret isch aber, dass di alti Chile scho in e Mönchschile und e Laiechile unterteilt isch gsi. In de Johr 1596 und 1597 het me über Flügel vom Querhuus zwei Holztürm errichtet, wo mit Zwiibelhuube krönt si gsi. Zwüsche de Mönchschile und em vordere Teil für d Laie isch e Chorschranke iibaut gsi, wo im 1605/06 durch en Lettner ersetzt worde-n-isch. Zwüsche 1751 und 1757 isch d Chile dann noi gschtaltet worde. De Hochaltar isch ersetzt worde und au in de Kapelle vom Querhuus het me noii Altär iibaut, ebeso im Langhuus und in de Vorhalle. Im 1773 het me de Dachreiter noi gmacht, wil de alt vom ene Blitzschlag zerstört worde isch gsi. Im 1821 isch im Mittelschiff es nois Gwölb iibaut worde, wo me im 1833 mit Freske usgschmückt het.

Im Chrüzgang findt sich e Sammlig vo 137 Wappeschiibe. De Brand vo 1507 het di meischte alte Schiibe zerstört. Numme im Masswerk vom Nordarm het s no zwei Darstellige vo Chöpf und zwei vo ganze Figure öppe us de Johr 1280/1290, wo erhalte blibe sind. Si ghöret zu de älteschte Glasmalereie vo de Schwiiz. Hüt findet sich im Nordarm vom Chrüzgang vor allem Schiibe, wo vo Private gschtiftet worde sind. D Schiibe im Weschtarm schtammed vo befründete Chlöschter, im Südarm isch hüt en iiheitliche Mariezyklus z finde und im Oschtarm sind vor allem di eidgnössische Ständ Schtifter gsi. Im Johr 2006 sind die Schiibe für 1'900'000 Franken reschtauriirt worde.

Lischte vo de Äbt vom Chloschter Wettige




</doc>
<doc id="19788" url="https://als.wikipedia.org/wiki?curid=19788" title="Muri AG">
Muri AG

S Chloschterdoorf Muri im Freiamt esch Hauptort fom aargauische Bezerk Muri ond met knap achttuusig Iiwoner di zwoitgrööscht Gmeind im Freiamt. D Gmäind gids erscht sid 1816, wo sich d Döörfer Wey, Doorfmuuri, Egg ond Hasli zon äinere Gmäind zämeto hend. Wey, Dorfmuuri ond Egg sind hüt oms Chlooschter on ome Baanhoof zämeggwachse.

S Doorf Muri liid am oberen Änd fom Bönztaal. Im Weschte goods gääch de Lindebärg duruf, im Oschte isch de Wagerain d Gränze zom Rüsstool. D Hauptsidlig isch öppe 460 Meeter hööcher ass s Meer, de Wiiler Langematt im Weschte isch de aber scho 570 Meeter dröber. Langematt isch aber nid öppe der einzig Murianer Wiiler: wenn fom Noorde de Bönz noche uf Muuri gohscht, ggsesch zersch emol s Hasli ond Wili. Im Oschte isch Türmele mid Egg zämeggwachse. Nächer gids natörli na mängs Äinzelhof of em ganze Gmäindbann.

De gants Gmäindbann isch 1234 Hektaare gross, 264 derfoo isch Holz ond uf 221 Hektaare isch d Sidlig.

Di eerschte Lüt sind scho in der Jungstaiziit id Gäged fo Muri cho. Muri sälber isch de öppen im achte-n-oder nüünte Jorhundert fo de n Alemanne ggröndet wore ond hed i säber Ziit "Murahe" gghäisse. Da Woort heigids vo de Römer: of latinisch gheisst "murus" "Muur". 

Wa ass de witers mid em Doorf bbassiert ischt, da hed fill mid em Chlooschter z tue:

Anno Domini 1027 heigid nämli de Radbot von Habsburg ond s Ita von Lothringen z Muuri es Benediktinerchlooschter ggröndet; schints seig s Doorf forhär dor Ggwalt i Bsits for Familie choo. So we d Hapsborger mid de Joore wichtiger woorde sind, so isch au s Chlooschter riicher ond mächtiger wore.

S Doorf sälber isch au ggwachse ond mid de Ziit heds seperati Döörfer ggee: di höttige Doorftail ond Wiiler. Im Johr 1415 hend d Äidgenosse der Aargau eroberet. Muuri isch i de Gmäine Herrschaft fo de Freie-n-Ämbtere zueggschlage wore. 

Hundert Joor spööter isch denn d Froog ggsi, öb mer zor noie Religion fom Zwingli setti wächsle, ond mängs äine het da denn au ggmacht. Aber wo dr Ueli Zwingli denn z Chappel ään im Chrieg ggschtoorben ischt, isch d Sach klaar ggsi ond mer isch wider katolisch worde. S Chlooschter isch sid dete richer ond riicher wore, sid 1701 isch es sogaar en Föörschtabtei ond s riichscht Chlooschter fo de Schwiits ggsi. 1798 sind denn aber d Franzose choo, und ab deet ischs Bachab ggange mid em Chloschter. Di frönde Herre hend s zwaar na nid chönne uufhebe, da hed denn aber di radikal Aargauer Regierig 1841 geern taa. D Chlooschterkasse isch mängs grösser ggsii, ass di järliche Schtüriiname fom ganze Kanton. 

Fo det aa hed d Gmäind müesse da mache, wa s Chlooschter iez nömme chan: zom Biischpiil för d Bildig luege. I dere Ziit hed sich s Doorf aber au schtarch entwikklet: D Fusion fo de Wiiler 1816, denn hed d Woler Schtrauinduschtrii en chline-n-Uufschwung gee, ond änds 19. Jorhundert heds denn au d Isebaan gge. De Baanhof, wo mer sinertsiit äifach is Nüüt ggschtellt hed, ischt hüt, mid em Chlooschter zäme, s Zäntrom fom Doorf.

S Wappe het en silbrigi zwoiräi-igi Muur mid schwaarze Fuege ond drüü Zinne. Äigentlich isch da s Wappe fom Chlooschter. Früecher hed mer na s Wappe fo de Freie-n-Ämbter (di goldig Martersüüle fom Häiland) för s Doorf ggna.

Am 31. Dezember 2007 hend 6670 Lüt z Muri ggwont, 20,7 Prozänt derfoo sind ke Schwiizer ggsii. Wo mer im Joor 2000 Volchszälig ggmacht hed, hend 63,7 Prozänt ggsäid si seigid römisch katolisch, 16,6 Prozänt reformiert, 2,5 Prozänt christlich-orthodox und 6,9 Prozänt muslimisch; 1,0 Proz$nt hend süsch en Religion ggha.

86,4 Prozänt hend ggsäit si heigid Tütsch als Hauptschbbrooch, 4,2 Prozänt Albanisch, 2,7 Prozänt Italienisch, 2,2 Prozänt Serbokroatisch, 1,1 Prozänt Portugiisisch.

Z Muuri gids guet 3800 Aarbetsbbläts, 5 Prozänt ir Landwerschaft, 40 Prozänt ir Induschtrii ond 55 Prozänt be de Dienschtläischtige.





</doc>
<doc id="19789" url="https://als.wikipedia.org/wiki?curid=19789" title="Burgunder">
Burgunder

D Burgunder oder Burgunde (lat. "Burgundi, Burgundiones;" ahd. "Burguntare") sind en germanische Stamm gsii, wo ursprüngli a de Oder glebt het und denn öber s Maintal uf Worms und denn uf Savoye choo sind. Si hend em hüttige Burgund (frz. "Bourgogne") de Name ggee und sind vor alem dur di germanische Heldesaag vo de Nibelunge bikannt. Ire Name bidütet »die Höche«.

D Burgunder hend noch Uusaag vo früemittelalterliche Schrifte ursprüngli z Skandinavie glebt. Well di dänischi Insle Bornholm uf altnord. "Borgundarhólmr" (»Burgunderinsle«) ghaisse het, werd agnoo ass si d Haimet vo de Burgunder gsii sai. De Geograph Ptolemäus (2. Jh.) sait, ass d Burgunder (Βουργούντες) westlich vo de Semnone vo de Oder bis zu de Weichsel dihai saiet.

I de früene Iisezitt sind uf Bornholm die Tote verbrennt und i typische Brandgruebe bistattet wore. De Bruuch het sich im 2. vorchristliche Joorhundert uf Hinterpommern uusbraitet. Im 2. nochchristliche Joorhundert hend sich d Träger vo dere "Luboszyce-Kultur" i de Mark und Niderlausitz, zwüschet de Elbe und Neiße niderloo. Abem 3. Jh. isch d Sitte uufchoo, i d Brandgruebe au en Isesax (en Art Schwert) z lege, wo maist absichtlich kaputt gmacht woren isch. Im 4. Jh. het d Bivölkerig i de Niderlausitz abgnoo und gege s Ändi vom Jahrhundert sind die Brandgruebe mit Schwertbigoobe im undere Maintal uuftaucht, zwüschet em Odewald und em Taunus. Dozmol hend si vo de Hunne d Sitte vo de Turmschädel öberno. Si hend a noigiborne Maitli de Chopf zwüschet zwai Bretter bunde, as de Schädel nöd i d Braiti sondern i d Höchi gwachsen isch. Asigi verformti Schedel sind im gliiche Piet wie d Schwertgreber am undere Main gfunde wore und spöter au am westliche Gemfersee. Au anderi Völker hend de Bruuch öbernoo, nöd aber d Alemanne, d Franke und onnöd d Romane.

Im Joor 279 sind Burgunder zäme mit Wandale öber d Donau is Römische Riich gfale aber vom Chaiser Probus (276–282) am Lech bisigt wore. Si schiinet nochene im Rugge vo de Alemane gwont z haa – wa aber archäologisch nöd fassbar isch – und s isch zu Striiteraie um Salzquelle cho. Wo de Kaiser Julian im Joor 359 öber de Rhii isch und mit de Alemane gchempft het, het er bi Capellatii/Palas a de Grenze zu de Burgunder, e Lager ufgstellt. Zee Joor spöter, ane 369, het de Chaiser Valentinian I. (364–375) e Bündnis mit de Burgunder abgschlosse, um de Alemanekönig Macrian z vernichte. Die sind miteme Heer bis an Rhii zoge, doch de Valentinian het si sitze loo und si sind verärgeret zrugg zoge. Drüü Joor spöter, wo de Valentinian denn öber de Rhii isch, hend en denn Burgunder sitze loo, trotzdem het er de Macrian chöne vertriibe.

I de Silvesternacht 406 sind d Burgunder zäme mit de Wandale, Alane und Suebe bi Mainz öber de Rhii und hend sich im Piet vo de Vangione um Worms niderloo, em Platz vom Hoptgschee i de Nibelungesaag mitem König Gunther.

Im Joor 411 hend de Burgunderkönig Gundicharius und de Alanekönig Goar z Mainz de Jovinus (411–413) zum Gegechaiser uusgruefe. Noch dem sin Tood het de Gundicharius denn mitem Chaiser Honorius (395–423) en Bund "(foedus)" gschlosse, de aber im Joor 435 broche. Er isch miteme Heer i d Belgica zoge und het umegheert, doch de römisch Heermaister Aëtius het en bisigt. E Joor spöter, ane 436, hend d Hune en groose Tail vo de Burgunder inere Schlacht abegmacht. De Gundicharius und mit im 20 Tuusig Burgunder sind gfale.

En Tail vo de Burgunder wo östlich vom Rhii blibe isch, het scho im Joor 429 Striit mit de Hunne ghaa, si hend sich drum lo taufe loo und druf abe isch de Hunekönig Uptaros a Völlerai gstorbe und d Burgunder hend d Hune vertribe chöne.

Im Joor 443 sind d Reste vo de Burgunder den vom Aëtius i de Sapaudia as Föderate agsidlet wore.

I de Sapaudia (»Tannewald«; hüt: Savoye) hend si sich müese s Land mit de Gallier taile und Genava (hüt: Gemf) isch Sitz vom burgundische König wore. De römisch Aristokrat und Dichter Sidonius Apollinaris het s Miisvergnüege ghaa, am burgundische Hof z verwiile und kai guets Bild vonene gee. Er bischribt si i kunstvolle Vers as sibe Fuess höch "(Burgundio septipes)," wo iri lange Hoor mit ranzigem Butter iischmierit, und au wie die gfrässige Burgunder – de Gruch vo Böle und Chnobli hangi scho im früene Morge i de Hale – zum Klimper vo de Luute singid und er as hochbildete Römer mües denn no mit suurer Miine iri germanischi Gseng loobe.

De König Gundioc het vo 455 bis 457 a de Westgote im Chrieg gege die gallizische Suebe gholfe. Ab 457 het er versuecht d Stadt Lugudunum (hüt: Lyon) iznee, isch aber vom Chaiser Maiorian (457–461) bisigt wore. Noch dem sin Tood, het er aber Lyon chöne iinee und zum sim noije Königssitz gmacht, wäred sin Brüeder Chilperic I. z Gemf as König residiert het. Im Joor 463 het er au d Stadt Vienna (hüt: Vienne) ignoo. Sin Schwooger Ricimer het en im gliiche Joor zum gallische Heermaister "(magister militum Galliarum)" gmacht. Noch sim Tod um 472 het de Chilperic da höchi Amt öbercho und gege d Westgote gchempft. Doch denn het er s Bündnis mitem Römische Riich broche und het afange d Westgote understütze.

Em Gundobad si Soo, de Gundobad (um 475 – 516), het au höchi römischi militärischi Ämter bsetzt und isch nochem Tod vom Ricimer und em Chilperic I. dene sin Noofolger wore. Er het Vienna zu sim Königssitz gmacht und d Burgundergsetz "(Lex Gundobada Burgundionum)" ufschriibe loo. Er het sich ane 472 am Mord vom Anthemius bitailigt, het denn sini bede Brüedere Godomar und Chilperic II. usgschaltet, und schliessli de dritt Brüeder Godigisl (um 475 – 501), wo z Gemf residiert het, bisigt und töte lo. Allerdings het de seb sich mit de Franke verbündet gha. De Gundioc het erfolgrich gege d Alemane gchämpft und versuecht s Burgunderriich uf Italie uuszwiite, het aber im Champf gege d Ostgote und au gege d Westgote im End vill Land verlore.

Nochem Gundobad isch si Soo de Sigismund (516–523) König wore. Er het ane 496 d Areagni, e Tochter vom Theoderich em Grosse ghüroote. Scho ane 515 het er d Abtei Saint-Maurice im Wallis gründet. Im Joor 523 het er sin Soo, de Sigerich töte loo, de Enkel vom Theoderich em Grosse, und s isch drum zu Chritz mit de Ostgote choo. D Franke hend da usgnutzt und en Chrieg gege d Burgunder agfange und de Sigismund isch ane 523 gfange gnoo wore und im Joor druf abe ermordet wore.

Sin Brüeder Godomar (524–534) het aber no im gliiche Joor i de Schlacht vo Vézeronce d Franke bisigt. Wo die aber im Joor 532 wider is Burgunderriich igfale sind, isch er i de Schlacht vo Autun bisigt wore. D Burgunder sind no zwai Joor lang mit de Franke im Chrieg glege, bis si endgültig underworfe gsii sind. De König vom noije fränkische Tailriich Burgund isch den de Merowinger Gundobad wore.

Im 4. Joorhundert hend d Burgunder under emene König "(hendinos)" glebt, wo bi Missernti oder Chriegspech het müese abtrete. Degege het de obersti Priester "(sinistus)" sis Amt lebeslang uusgfüert. Im 5. Jh. sind si vomene König regiert wore, wo bis zu sim Tood regiert het. Er isch vo Bidienstete umgee gsii. Die fraie Burgunder hend sich in Adel, em Mittelstand und die nidere Fraie "(leudes)" glideret. Zunderst sind unfraiji Diener und Sklave gstande.

Obwoll fast kai burgundischi Sprochzügnis vorhande sind, chamer s Burgundische zum Ostgermanische rechne. Zu de Zügnis ghöret nebet Personenäme, au d Runefible von Charnay und e paar Wörtli im Burgundergsetz "(lex Burgundionum Gundobada)," wo de König Gundobad het lo ufschriibe loo: so u. a. "leudis" »Volch, Gmainfraije« (vgl. Lüüt); "morgingeba" »Morgegoob noch em Hoochzig«; "trigildus" »draifachs Wergeld«; "novigildus" »nüüfachs Wergeld«; "witiscalcus" »Stroofchnecht«.

Noch de Heldesaag het z Worms de Burgunderkönig Gibeche gherrscht und denn dem sini Söö Gunther, Gêrnôt und Gîselher. D Lex Gundobada nennt interessanterwiis im Paragraph 3 vier König mit änlichem Name: "Gibica, Gundomaris, Gislaharius, Gundoharius". Di schiinet aso historisch z sii. Nu de letzt werd aber au vo zitgnössische antike Autore gnennt. Vo de andere drai kennt mer kai historischi Taate.



</doc>
<doc id="19791" url="https://als.wikipedia.org/wiki?curid=19791" title="Muri">
Muri

Muri ggheissid ferschidnigi Oort:


</doc>
<doc id="19792" url="https://als.wikipedia.org/wiki?curid=19792" title="Alemannische Grammatiken">
Alemannische Grammatiken

Alemannischi Grammatike sin Wärk, wu d Regle vu dr alemannische Sproch oder vu regionale oder ertlige Variante vum Alemannische bschriibe.

Im 18. Johrhundert hets e wit verbreiteti Uffassig gää, ass es ke Grammatik vum Dialäkt gäbt. Viil hän Dialäkt wiä s Alemannisch fir verdorbes Hochditsch ghalte. So isch anne 1763 Baselditsch as „grausame Mishandlung unserer deutschen Sprache“ bezeichnet wore.

Aü dr Johann Peter Hebel het anne 1803 im Vorwort vu sinene Alemannische Gedichter no feschtgstellt, ass es Iiheimischi git, wu in dr Sproch vu ihrene Landslit „nur eine Entstellung des gutdeutschen Ausdrucks finden“ Zum sich gege des Vorurteil stibbere un zum in Främde s Verstoh lichter mache het dr Hebel im däre Vorred e ganz kurzi grammatischi Bschriibig vum Alemannische gä.

D schärfschte Gegner vum Dialäkt sin dr Johann Christoph Gottsched (1700–1766) gsii un Sprochgsellschafte, wu e eiheitligs Ditsch hän welle schaffe. Gege diä „Sprochpurischte“, diä „Gottschedianer“ hets aber Wiiderstand gä – noch em Ulrich Knoop isch dr Schwizer Philolog Johann Jakob Bodmer (1698–1783) do z verderscht gsii. Dä het feschtgstellt, ass dr Dialäkt, bsunders dr schwizerisch, gar nit verdorbe kennt sii, wel er in viilem mit dr eltere Sproch diäg iberiistimme, un zwar meh wiä s Sägsisch.(S „Sägsisch“ [Meißnisch] isch dr Dialäkt, wu dertemol am meischte Iifluss uf d Konstitution vu dr Schriftsproch gha het.)

Zu däne, wu sich friäh un wirksam gege d Ringschetzig vum Dialäkt gwändet hän, ghere noch im 18. Johrhundert dr Gottfried Wilhelm Leibniz, dr Johann Gottfried Herder un anderi, im 18. Johrhundert dr Friedrich Gottlieb Klopstock, dr Gotthold Ephraim Lessing un anderi, dr Goethe, dr Wilhelm von Humboldt un anderi aü im 19. Johrhundert. E ganzi literarischi Richtig („Sturm und Drang“) het dr Dialäkt positiv gsähne, so aü d „Romantik“, wu dr Hebel un anderi iizordne sin.

Gege d Behaüptig, ass numme d meißnisch Sproch (s „Sägsisch“) e Grammatik heb, het dr Bodmer gsait, mer kennt fir jede ander ditsch Dialäkt in 14 Dag e Grammatik schriibe. Aber do drzue ischs nonit kumme, d Bschäftigig mit dr Dialäkt het numme zu Idiotika (Singular: Idiotikon) gfiährt, also zu Dialäktwerterbiächer. Zu däne ghert s Werterbüech vum Franz Joseph Stalder (rüskumme anne 1806).

Dr Jakob Grimm, dr Begrinder vu dr wisseschaftlige Germanischtik, het 1818 e „Deutsche Grammatik“ rüsbrocht – bi däm isch Ditsch aber nit ellei d Schriftsproch gsii, nai, dr het alli sprochlige Ebene un alli Regione gachtet. In Wikligkeit seig si „Grammatik“ aber e „germanischi Sprochgschicht“, wiä dr Walter Henzen schribt. Anne 1821 unter em Iifluss vum Grimm het dr Johann Andreas Schmeller e Dialäktgrammatik rüsbrocht, eini vum Bairische, un het do nogwiise, as d Dialäkt „e eigeständigs Ergäbnis vu sprochgschichtlige Entwicklige“ sin. Das isch fryli scho voranen em Luzèèrner Franz Joseph Stalder klaar gsy, wo 1806 sym "Schwyzerischen Idiotikon" der Undertitel «mit etymologischen Bemerkungen untermischt» ggèè hät – die händ sele biwyse, dass ein «schweizerische[r] Provinzialism […] ehemals die Sanktion des Schriftstellers» gha hät. Und au em Julius Maximilian Schottky syni Publikazioon über "Oesterreichs deutsche Mundarten" vo 1818 hät dezue byträit, das me d Tialäkt as äigeständigi Warietèèten erchänt hät, wo i sich sälber wurzled.

Anne 1863 isch d „Alemannische Grammatik“ vum Karl Weinhold erschiine – aber des isch, wiä im Grimm un im Schmeller siini, wider e hischtorischi Grammatik gsii, wu dr Schwärpunkt uf dr Lütentwicklig gha het. Dr Weinhold het gschriibe: „Von den ältesten Zeiten an suche ich aus den mir zugänglichen Quellen die Laute, die Wortbildung und die Wortbiegung (…) zu entwickeln.“ Sich ufs hittig Alemannisch z konzenriäre, isch im Weinhold nit gä gsii, wel ers nit bherrscht het; des het wer welle „kundigen eingeborenen“ iberlo.

Di mäischte klassische Mundaartgramatike sind sträng hischtoorisch uufpoue, und zwaar nach de Schuel vo de sog. Junggrammatiker. Us de Zyt "vor" dère Faase stamed die Publikazioone, wo äitwäders ganz oder täilwys de Gramatik vumene Tialäkt gwidmet sind:


Siter em spoote 19. bis in di eerschte Johrzähnt vum Johrhundert sin denn bsunders aü im alemannische Rüüm e Hüffe sognännti Ortsgrammatike entstande – des sin grammatischi Abhandlige mit Schwärpunkt Phonetik. Lueg im äxtra Artikel, aber aü unde under de "Täilgrammatike".

Diä Grammatike, wo obe bschriibe sin, hän alli zämme d Eigeschaft gha, ass Laiä – do ghere diä meischte Alemannisch-Sprächer drzue – nyt kenne afange drmit. Si hän dr Dialäkt welle bschriibe, aber nit normiäre un ferdere. Mit dr Züriditsche Grammatik 1948 isch e ganz neije Typ vu Dialäktgrammatik vorglegt wore. Diä Grammatike wänn allgmeinverständlig sii un sin ufboije wiä e moderni Schuelgrammatik fir Främdsproche. Si bschriibe d Sproch in allene Aspäkt: Phonetik (Lütlehr), Flexion (Deklination, Konjugation), Syntax (Satzboi, Wortstellig), Semantik (Bedittig), Stil un so witter. Si sin, wus notwändig isch, kontraschtiv, des heißt, si gränze s Alemannisch vum Hochditsche ab.

Im Johr 1948 isch vum Bund Schwyzertütsch d erscht modern alemannisch Grammatik rüsgä wore, un zwar im Uftrag vu dr Arbetsgmeinschaft Pro Helvetia un mit Unterstitzig vu dr Erziähigsdirektion vum Kanton Züri un vu dr Zürcherische Vereinigig fir Heimetschutz. S Ziil vu däre Sprochlehr wird im Untertitel dittlig. Sie heißt nämlig: „Zürichdeutsche Grammatik und Wegweiser zur guten Mundart“. Im Vorwort zu däre Grammatik schribt dr Eugen Dieth:
In des Chaos soll diä Grammatik Ornig niibringe. Wer e verderbts, verkimmerets Bild vum Dialäkt verwartet, bikämt dur diä Grammatik ebis bessers zeigt. Un:
Noch em Muschter vu dr Zürichditsche Grammatik isch anne 1960 d Luzernditsch Grammatik rüskumme un 1962 s Zuger Mundartbuch – alli drei hän d grammatische Begriff uf Ditsch. S Zuger Mundartbuech het e Grammatik un e Werterbuech in einem Band. D Baselditsch Grammatik (1976) verwändet latiinischi Begriff, folgt aber im Ufboi in dr Zürcher, in dr Luzärner un in dr Zuger Grammatik.

Dr Rudolf Suter, wu d Baselditsch Grammatik gschriibe het, stellt im Vorwort fescht, ass s Baselditsch ke Umland wiä zu Biispiil s Bärnditsch het, sich aber änewäg einigermaße het kenne halte.
D Baselditsch Grammatik soll „das Baseldeutsche beschreiben, andererseits zum korrekten Gebrauch der Mundart anleiten; sie ist zugleich deskriptiv und normativ“. Mit däre Normig soll un ka e Witerentwicklig vu dr Sproch nit verhinderet wäre, schribt dr Suter.
Me cha die Grammatike aber nöd nu under eme spraachpflägerische Gsichtspunkt aaluege, näi, au under eme modèrn-wüsseschaftliche. Me mues nämli gsee, das all die vile Tüütschschwyzer Tialäktgramatike, wo under em Profässer Albert Baachme (Uni Zürich) gschribe woorde sind, zum Eerschte spraachgschichtlich uufpoue gsy sind, aso d Fraag gstellt händ: Was passiert us welem althochtüütsche Luut? Vo woo chunt weli Ändig?, und zum Zwäite nu de Luut und hüüffig au de Forme, aber nie de Sintax gwidmet gsy sind. Das isch bim Albert Wäber synere Gramatik und de drei andere, wo i syne Fuessstapfe gwandlet sind, ganz andersch: Die sind sinchroonisch uufpoue, zäiged aso s Sischteem vo de Spraach, wie si zur doozmaalige Gägewart (oder besser gsäit: i de Chindhäit vo den Autoore) gredt woorden isch, und si händ zmäischt au e groosses Kapitel über d Sintax. Grad d Gramatike vom Wäber, em Fischer und em Suter sind aso nöd nu Noschtalgy püür, wie me chönt mäine, wäme dènen iri Voorwort list. Näi, si sind drum ganz groossi spraachwüsseschaftlichi Läischtige. De Walter Haas hät in ere Bisprächig vo de Biografy vom Jakob Joseph Matthys, wo 1864 e räin sinchroonischi Gramatik gschribe gha hät, daadruf hiigwise:
Alli viär Grammatike im Iberblick:

Die Grammatike sind all mee oder weniger glych uufpoue (d Zuger isch allerdings di chürzischt) und sind i de Räie «Grammatiken und Wörterbücher des Schweizerdeutschen in allgemeinverständlicher Darstellung» usechoo.

Anne 1984 han dr Alphonse Jenny un d Doris Richert ihre „Précis Pratique de Grammaire Alsacienne“ rüs brocht. Des praktisch Kompendium vu dr elsässische Grammatik beruehjt haüptsächlig uf em Dialäkt vu Stroßburg („en référence principalement au parler de Strasbourg“). D Erklärige sin uf Franzesisch, d Ibersetzige vu dr elsääsische Sprochbiispiil aü; in Fueßnotte sin d Biispiil in d ditsch Standardsproch ibersetzt. D Verfasser wänn, wiä si im Vorwort schriibe, drei Ziilgruppe erreiche: Franzose; sonigi, wu Ditsch gstüdiärt hän un wu wänn „faire le passage de cette langue vers le dialecte“, wu also vum Hochditsche üs wänn zum Dialäkt ibergoh, un Dialäktsprächer, wu scho e unsicheri Grundlag stabilisiäre wänn oder wu sich eifach fir „le fontionnement interne de leur dialecte“ intressiäre, wu also wänn wisse, wiä ihre Dialäkt innerlig funktioniärt. Ihre Schriibig isch noch an dr Grundsätz vu dr standardditsche Orthographii.

Anne 1989 hat dr Henri Rünneburger e Grammatik fer s Elsàssische vu Benfeld rüsbrocht.

Anne 1985 isch d Bärnditsch-Grammatik vum Werner Marti erschiine – vollständige Titel: „Berndeutsch-Grammatik für die heutige Mundart zwischen Thun und Jura“. Dr Marti het d Züriditsch Grammatik un ihrini Nochfolger zwar as Quälle gschetzt un gnutzt, het sich aber in dr Gliiderig dr ditsche Duden-Grammatik un andere oriäntiärt. In dr Schriibig goht dr Marti noch sinere Aleitig „Bärndütschi Schrybwys“, wu 1984 z Bärn erschiine isch. Diä isch necher an dr standardditsche Schriibgrundsätz wiä d Dieth-Schriibig. Diä Grammatik richtet sich meh an e sprochwisseschaftlig intressiärts Publikum. S git Agabe zu dr hischtorische Entwicklig vu bstimmte Lüt, d Terminonlogii isch Latiinisch, friili sin diä latiinische Begriff am Afang vu dr Kapitel zum Deil erklärt. In Tabälle oder im Fliäßtext wird mänkmol zwische dr verschiidene Variante, wus zwische Thun un Jura git, differenziärt.

E alemannischi Grammatik vu Ditschland vum Typ Schuelgrammtik isch d „Kaiserstühler Alemannische Sprachlehre“, wu 1993 im Band „Alemannisches Dialekthandbuch vum Kaiserstuhl und seiner Umgebung“ enthalte gsii isch. Dr Rudolf Suter schribt iber diä Grammatik:
Noch em Harald Noth, em Verfasser, isch diä Schriibig e Abwandlig vu dr Dieth-Schriibig, wu aü Elemänt vu dr standardditsche Schriibig enthaltet. Diä Grammatik fueßt uf em Dialäkt vu Rothwiil, im e Ahang un in dialäktgeografische Karte sin wichtigi Unterschiid, wus innerhalb vum Kaiserstiähler Dialäkt git, ufzeichnet.

Dr Roland Groner het in sim Buech "Gschriebå wiå gschwätzt" näb ere Wortsammlung im zweete Deil aü e üüsfierligi Grammatik vum schwebische Dialäkt im Balenger Rüüm zämegstellt. Är brüücht e eigeni, zimlig konsequenti Schribwis un geht aü uf Unterschid zue andere schwebische Dialäkt ii.


Vil mee alemanischi Gramatike widmed sich nu eme Täil vom ganze gramatische Sischtem.

Wä me über d Gramatik vomene Tialäkt öppis schrybt, dänn gaats hüüffig um d Woortbüügig (Flexioon).


Vil hüüffiger wird d Morfology aber nu i Form vomene knappen Abriss i Büecher praacht, wo en andere Hauptzwäck händ:


Au i nöieren Aarbete gits morfoloogischi Abriss:

Di groosse Gramatike, wo wyter obe gnänt wèèrded, händ au en Täil über d Satzleer dine. Es git aber au Äinzelaarbete:

Diä moderne alemannische Grammatike, wu obe ufgfiährt sin, gehn alli noch eme bstimmte Schema, wu dur d grammatische Kategoriä (Verb, Substantiv, Satzbildig usw.) vorgää isch. D Biächer, wu jetz folge, sin in Lektione iideilt un bringe d grammatische Erklärige in dr Reihefolg, wiä dr Autor meint, ass es fir d Läser un Schiäler am gschicktschte isch zum Nochvollziäge. 

Die Lehrbiecher sin änder für Lüt denkt, wo s Alemannisch nit als Muettersprooch hen. Am meischte devo git es uss de Schwyz, wo es zum eine zwar viil Yywandrig vo Främdsproochige git, zum andre aber s Schwyzerdütsch als Ùmgangssprooch wyter klar dominiert. Dur des git es in de Dütschschwyz e groosses Bedürfniss, s Schwyzerdütsch als Främdsprooch z lehre. Dernäbe git es au ussem Elsass sonigi Lehrbiecher, für Elsässer, so mit Französisch ùffgwaggse sin, aber Elsässisch lehre wenn. Uss Dütschland dergäge sin sonigi Grammatike keini bekannt. Wänn dörte s Alemannisch für Främdsproochigi glehrt wird, no goot es meischt änder ùm e dialäktologischi Übersicht was s Alemannisch überhaupt isch oder gli nùmme ùm einzelni Wörter oder Ussdrügg, wo als bsùnders lùschtig aagluegt werde.

Im Baur si praktischi Schprochlehr „Schwyzertüütsch“

Im Arthur Baur si „Schwyzertüütsch – Praktische Sprachlehre des Schweizerdeutschen“ isch scho vor em Zweite Wältgriäg in zwei Uflage erschiine. S Buech isch in Lektione ufboije, wu dr Läser alliwiil Dialäkttext, wu zämme hänke, grammatischi Erklärige un Iäbige findet. Siter dr dritte Uflag ischs in Dieth-Schrift umgschriibe un het e zuesätzlige Iäbigsdeil un e Schlissel zu dr Ibersetzigsiäbige.

Zu dr achte Uflag 1985 het dr Baur gschriibe, ass „das Zürichdeutsche hier als pars pro toto das gesamte in der Schweiz gesprochene Alemanisch vertritt“ S Züritüütsch isch also d Grundlag vu däm Lehrbuech (215 Sitte), im Ahang hets e Abschnitt vu sibe Sitte mit em Titel „Die wesentlichsten Merkmale des Berndeutschen“. 

Zum Broblem vu dr sprochlige Norm schribt dr Baur:
Die Sproochlehr isch über d Joor meereri Mool neu ùffglait worde, z letscht im Joor 2008 in de 13. Ùfflag.

Bärndütsch – Ein Lehr- und Lernbuch

Anne 1992 isch zum erschte Mol „Bärndütsch – Ein Lehr- und Lernbuch“ vu dr Ursula Pinheiro-Weber rüskumme. Anne 2002 hets e erwittereti zweiti Uflag gä; bi däre Uflag sin d Iäbige in e separats Heft üsglageret wore. 2010 hets no e witteri Uflag gä un 2012 e Uflag fir änglischsprochigi Lit. D Schriibig richtet sich noch „Bärndütschi Schrybwys“ vum Werner Marti. D grammatische Grundregle sin am Änd vu jedem Kapitel (= vu jedere Lektion) zämmegfasst, si seige aber nit notwändig, zum diä Method verfolge. Am Schluss vum Buech isch nommol e gnappi Kurzgrammatik un e Glossar mit 3000 Werter. S Buech het e Hüffe Zeichnige un Bilder, wiä mers üs eme moderne Schuelbuech kännt. Zum Buech drzue ghert e CD, wu dr Fliäßtext, wu an jedem Kapitelafang isch, gsproche isch.

Wyteri Lehrmittel

D Lehrmittel vùm Baur ùn de Pinheiro-Weber sin langi Zyt di einzige Schwyzerdütsch-Lehrmittel gsi. Ab em Joor 2000 chömme allerdings immer wiider neui Biecher dezue, wo für främdsproochigi Lüt denkt sin, wo Schwyzerdütsch lehre wenn. En Groossdeil devo basiert ùffem Züritütsche. Dezue ghöre:

Für anderi Schwyzer Mùndarte git es zum Byspil au no Lehrbuech für s Baseldütsch „Baseldütsch – Das Lehr- und Lernbuch“, wo 2015 erschiene isch oder eis für de Oschtschwyzer Dialäkt „Schwiizertüütsch für Fremdspròòchigi, Oschtschwiizerdialekt“ vo 2002.

„Los emol“ ùn „Chunsch druus?“

Näbe Lehrmittel, wo s aktivi Schwätze vùm Schwyzerdütsch wenn lehre, git es au de Aasatz, sich ùff s Verstoo vùm Dialäkt z konzentriere. De Aasatz wird zum Byspil vùm Martin Müller ùn em Lukas Wertenschlag im Lehrbuech „Los emol. Schweizerdeutsch verstehen“ ùmgsetzt. Des Buech isch für Jugendlichi ùn Erwaggseni denkt, wo scho Dütschkentniss hen, ùn de Dialäkt besser wenn verstoo. Die Methode isch speziell au für Lüt in de Romandie ùn im Tessin denkt gsi. Näbe passive Kompetenze im Schwyzerdütsche isch s Zyyl au, über di sproochlichi Situation in de Dütschschwyz ùffzkläre ùn Landeskùnd z vermittle.

De glyche Aasatz verfolgt au e Mittel vo 2009 „Chunsch druus? Schweizerdeutsch verstehen – die Deutschschweiz verstehen.“, wo vùm 
Raphael Berthele, em Martin Müller ùn em Lukas Wertenschlag konzepiert ùn vo meerere Autore vo de Schwyzer Universität Frybùrg gmacht worde isch. Des Buech isch für Lüt denkt, wo scho Hochdütsch chönne ùn Schwyzerdütsch wenn verstoo. In däm Buech chùnt weenig gschriibeni Mùndart vor, mer het sich bwùsst defür entschiide, vorallem mündlichi Ùffnaame ùff CD ùn DVD z bruuche. Die Ùffnaame stamme uss verschiidne Schwyzer Dialäkt. „Chunsch druus?“ isch nooch Theme wie „En Guete Mitenand! Essen und Trinken“ oder „Wo schaffed Si? Arbeit und Beruf“ gliidret. Vorallem mit eme Fokus ùff di luutliche Regelmässigkeite zwüschem Alemannisch ùn em Hochdütsch werde Wortschatz ùn Grammatik trainiert.

Anne 1985 isch dr „Cours d’Alsacien“ vu dr Elsa Laugel-Erny rüskumme. D Schriibig isch draditionäll (noch am hochditsche Schriftbild). Welli Dialäktspiilart ass do glehrt wird, isch nit agää, s mueß aber e unterelsässischi Variante sii, wohl Stroßburgerisch. In däm gleine Lehrbuech hets Lektione, wu eifachi Dialäktsätz oder Dialog uf dr linke Sitte stehn, d franzesisch Ibersetzig uf dr rächte. D grammatische Erklärige drzue sin ganz gnapp; in viile Lektione gits gar keini. Am Schluss vum Buech hets e Kurzgrammatik. Zum Cours d’Alsacien ghere zwoo Kasette drzue (eini uf unterelsässisch un eini uf oberelsässisch).

Andre Autore han aui verschìdene Lehrbiecher veräffentligt:

Dr bekannte ASSIMIL Verlag hat die Lehrbiecher fer s Elsàssische üsaggaa:



Alemannischi Grammatike un Deilgrammatike im Internet:

D "Byträäg zur Schwyzertüütsche Grammatik" (BSG) und d "Byträäg zur schwyzertüütsche Mundartforschig" (BSM) sind all vo de Schwyzerische Nationalbibliothek digitalisiert woorde, und me cha si daa abelade:


</doc>
<doc id="19793" url="https://als.wikipedia.org/wiki?curid=19793" title="Lörrach-Stetten">
Lörrach-Stetten

Stette () isch de südligst Stadtdeil vo de Stadt Lörrach und bis 1806 vorderöstrychischi Exklave und dodemit vor allem katholisch prägt gsi. Am 1. April 1908 isch Stette als erschte Stadtdeil in Lörrach ygmeindet worde. De Stadtdeil hät e Gemarkigsflächi vo 461 Hektar und rund 3000 Ywohner.

Die erschti urkundlichi Erwähnig hät s Dorf im Johr 763 in re Urkunde vom Kloster St. Galle als "Stetiheim" gha. Di datsächligi Gründig vom Dorf wird etwa 100 Johr friehner agsetzt.

Die katholischi St.-Fridolins-Kirch isch 1822 volländet worre und enthaltet als sognännti Biedermeierkirch barocki und klassizistischi Elemänt. De Architekt isch de Christoph Arnold gsi, e talentierte Wybrenner-Schieler, wo z Südbade zahlrychi Chirche baut hät. Interessanterwis hät sini Rippoldsauer Pfarr- und Wallfahrtkirch e usgsproche ähnligi Vordersite. Näbe säller Rippoldsauer Usfiehrig stellt d Stettener die einzigi reini Doppelturm-Kirch vom badische Wybrenner-Stil dar.<br>S spotgotische Stettemer Schlössle uss em Johr 1666 hät mol als Verwaldigssitz em Säckinger Daméstift dient. S ehemolige Herrehus mit me Treppeturm, wo usse dra litt, isch z Stette de einzig größer Profabau uss em 17. Johrhundert.

Im Süde vo Stette isch mit 14 Stockwerch s vierthöchschte Gebäude vom Landchreis Lörrach. S helle Hochhus isch friehner numme e Hotel gsi. Inzwüsche dient s hauptsächlig als Mietshus. Die undere Stockwerch werre aber noch wie vor als Hotel gnutzt. Usserdem hät s im Gebäude e Bar und e Restaurant.

S Wappe vo Stette isch e Mischig uss em alte Rychswappe (schwarz, rot, gold) und em Wappe vo de Herre vo Schönau. De schwarz Balke hät zwei goldeni Ring, de goldig Balke ei schwarze. De rot Querbalke könnt au e Erinnerig ans östrychische Wappe sy.

Z Stette isch de Sportverein TuS Lörrach-Stette beheimatet.




</doc>
<doc id="19794" url="https://als.wikipedia.org/wiki?curid=19794" title="Lörrach-Haagen">
Lörrach-Haagen

Haage (; amtlich "Haagen") isch e Ortsdeil vo de Kreisstadt Lörrach im Südweste vo Bade-Württeberg. Z Haage isch uff me Berg s Wohrzeiche vo de Stadt, s Röttler Schloss.

De Name "Haage" isch 1344 zum erschte Mol erwähnt worre. E Steiplattegrab uss em 7. Johrhundert belegt, dass de Ort sogar no wesentlig älter isch.

1974 isch Haage uff Lörrach ygmeindet worre und hät sither e eigeni Ortsverwaltig mit Ortschaftsroot. D Ywohnerzahl vom Ortsdeil isch bi knapp 3500.

Ab em 19. Johrhundert isch Haage durch de Yzug vo de Tekschtilindustry stark prägt worde. Im 20. Johrhundert hät s Versandhus Schöpflin, 1930 gründet, de Ortsdeil dytschlandwit mit em Werbeslogan "Schöpflin Haage - witersage" (uff Hochdütsch) bekannt gmacht. S Versandhus isch anno 1964 vum Quelle-Konzern ybernummme worde. 1999 het Quelle im Zug vu dr Fusion mit Karstadt zue KarstadtQuelle (wo sich sit 2007 "Arcandor" nennt) de Schöpflin-Standort Lörrach ufglöst un e baar Johr später au de Katalog un d'Marke Schöpflin igstellt.

S Wappe vo Haage isch zweideilt. Links isch s Wappe vo de Edle vo Röttle z erkenne, im obere Deil e halbe rote Löw uff goldigem Grund und im undere Berych blau-wißi Wellereihe. Uff de rächte Site wird e goldige Fisch, wo am Springe isch, uff rotem Grund dargstellt. Säller soll s herrschaftliche Privileg an d Hoffischer z Haage erinnere. S Wappe git s sit 1964.


</doc>
<doc id="19797" url="https://als.wikipedia.org/wiki?curid=19797" title="Kloster Muri">
Kloster Muri

S Chloschter Muri isch e Benediktinerchloschter im Freiamt gsi. Es ligt im Kanton Aargau.

Das grosse alte Chlooschter ghöört zu de Kulturgüeter vo nazionaler Bedütig im Kanton Aargau.

S Chloschter isch im Jahr 1027 vom Radbot vo Habsbrg un siner Frau, de Ita vo Lothringe, gründt worde. Di erschte Mönch sin vom Chloschter Eisidle uf Muri cho un hei ab 1032 z Muri gläbt. Wo me 1065 de erscht Abt gwählt het, isch Muri vo Eisidle unabhängig worde.

Scho im Johr 1120 isch Muri sälber z erem Muetterchloschter worde, Mönch vo Muri sin uf Ängelbärg zum der Konvänt vom neu gründete Chloschter Ängelbärg ufzboue.

Am Afang het zum Chloschter Muri au e Frauekonvänt ghört. Dä isch im spoote 12. Joorhundert ad Rüüss abe is neue Chloschter Hermetschwiil ggange.

Em Chloschter het vil Land im Aargau, z Unterwalde, z Gersau, am Zugersee und im Elsass ghöört. Äsn isch ime Teil vom Freiamt fürs Nidergricht zuständig gsi. Au s Patronatsrecht het s Chloschter über vili Chile usgüebt.

Mit de Eroberig vom Freiamt dur d Eidgenosse 1415 isch s Chloschter mit de ganze Gägend zum Untertanegebiet worde, un die acht alten Ort hei d Schirmherrschaft a Stell vo de Habsburger übernoh. Mit de Helvetische Republik isch s End vo de alti Verhältnis cho un s Chloschter het unter anderm sini Recht im Nidergricht verlore. Im Johr 1798 isch es sogar uufghobe, 1803 aber wider hergschtellt worde.

Im Aargauer Chloschterstrit isch s Chloschter 1841 dur de Gross Rat wieder ufghob worde, und das isch etz für immer gsii. D Mänch sind vertribe worde. Ä Teil voiine hed z Sarnä im Kanton Obwaldä d Latiinschuel ubernu und druis ds Kollegi Sarnä gmacht, diä hitig Kantonsschuel. Ds Chloschter sälber hed z Gries bi Boze im Siidtirol ä niiwi Heimet ubercho und wird drum oi als "Chloschter Muri-Gries" bezeichned.

Nach ere alti Tradition isch 1971 s Herz vom letschte Habsburger-Kaiser Karl im Chrüzgang vom Chloschter biigsetzt worde, so wie 1989 des vo sineri Frau, de Zita i dr Habsburger Familiegruft.





</doc>
<doc id="19800" url="https://als.wikipedia.org/wiki?curid=19800" title="Ortsgrammatik">
Ortsgrammatik

E wit verbreitete Typ vu Abhandlige iber d Dialäkt im ditsche Sprochrüüm isch d Ortsgrammatik. Mer heißt si viilmol aü Ortsmonographiä oder Lautlehre (Lütlehr). Des sin grammatschi Abhandlige mit Schwärpunkt Phonetik. Si beziäge sich normalerwiis uf e bstimmti Ortschaft. Si sin im letschte Viärtel vum 19. Johrhundert vu dr «Junggrammatiker» gferderet wore un siter dert gängig. Dr Ingo Reiffenstein nännt zwei Publikatione vu 1876, wu däne Ortsgrammatike Biispiil un Fundiärig gä hän: "Die Kerenzer Mundart im Kanton Glarus" vum Jost Winteler un «Grundzüge der Lautphysiologie» (Speter: «Grundzüge der Phonetik») vum Eduard Sievers.
Diä Ortsgrammatike bschränke sich uf ei Ort un enthalte in dr Regel

Anderi wichtigi Bereich vu dr Grammatik wiä Syntax (Satzboi, Wortstellig) un Stil fähle fascht immer. Im Alemannische Raüm diäg iber dr Durchschnitt rüsrage «Der alemannische Consonantismus in der Mundart von Baselstadt», vereffentligt 1888 vum Andreas Heusler. In dr Schwiz hets ab 1910 e ganzi Reihe vu «Beiträge zur Schweizerdeutschen Grammatik» gä - ebefalls Lütlehre, Ortsmonographiä. Diä sin vum Albert Bachmann grindet un betrejt wore un hän bis 1941 20 Bänd erreicht. Mit däne Schwizer Monographiä het mer welle e Gsamtbild vum Alemannische in dr Schwiz erreiche, was drno aber mit em Sprochatlas vu dr ditsche Schwiz besser glunge isch. 

Ortsmonographiä mit Schwärpunkt Phonetik wäre aü hit no verfasst. S git aber hit aü Darstellige, wu ähnlig ufboije sin, wu sich aber uf mehreri Ort beziäge, wiä «Die Breisgauer Mundarten» vum Hubert Klausmann (1985).

Sitter 1948 gits moderni alemannischi Grammatike, wu d Phonetik numme eins unter viile Kapitel isch un wu wiä e moderni Främdsprochegrammatik s Alemannisch megligscht vollständig darstelle.

Ingo Reiffenstein: "Das Phonetische Beschreibungsprinzip als Ergebnis junggrammatischer und dialektologischer Forschungsarbeiten." In: "Dialektologie. Ein Handbuch zur deutschen und allgemeinen Dialektforschung." Herausgegeben vun Werner Besch u. a. Erster Halbband, Berlin 1982


</doc>
<doc id="19801" url="https://als.wikipedia.org/wiki?curid=19801" title="Lahr">
Lahr

Lahr isch de Name vo folgende Ort:
Lahr isch de Familiename vo folgende Persone:
Lahr stoot au no für:


</doc>
<doc id="19807" url="https://als.wikipedia.org/wiki?curid=19807" title="Kloster Gnadenthal (Aargau)">
Kloster Gnadenthal (Aargau)

S Chloschter Gnadethal isch es ehemaligs Zischterzienserinnechloschter i de Nöchi vo Niderwil im Kanton Aargau. Es ligt diräkt a de Rüüs.

Ab de Ziit ums Johr 1250 hei Fraue z Gnadethal in ere religiöse Gmeinschaft gläbt. Mit em Bau vo ere eigene Chile hei sie sich 1282 vo de Pfarrei Niderwil trennt. Am 17. Septämber 1394 het s Generalkapitel bschlosse, d Gmeischaft im Zischerzienserorde ufznää. So hei d Fraue vo Gnadethal ab em 2. Februar 1396 d Tracht u d Regle vo de Zischterzienser aagnoo. Als erschte Äbtissin hei si d Hedwig Maschwanden gwählt.
Im Johr 1432 het s en grosse Chloschterbrand gää. Näbe de Chile sin au vili anderi Gebäud aabebrennt und händ müesse wider ufbauet werde.
Im Johr 1608 het en zwaite grosse Brand vil Schade aagricht. Nebe de Chile isch au s Chloschter mitsamt em Archiv zerstört worde.

S Chloschter het bis 1841 bschtande und isch, wie alli Aargauer Chlöschter, i dem Johr ufghobe worde, was zum Aargauer Chloschterstriit gfüert het. Als eis vo vier Frauechlöschter het es 1843 wider dürfe eröffnet werde un het denn bis 1876 Bstand gha.

Den isch im Chloschter zerscht e Fabrigg ygrichtet worde, und sid 1894 isch drin es Pflägheim.




</doc>
<doc id="19808" url="https://als.wikipedia.org/wiki?curid=19808" title="Münster (Begriffsklärung)">
Münster (Begriffsklärung)

Münster (vo lat. "monasterium", Chloster), mängmol au "Minschter" oder "Munster," cha si:











</doc>
<doc id="19809" url="https://als.wikipedia.org/wiki?curid=19809" title="Lörrach-Hauingen">
Lörrach-Hauingen

Hauge (; au "Hauinge" un "Hauige", amtlich "Hauingen") isch de nördlichst Stadtdeil vo de Stadt Lörrach und hät fast 3000 Ywohner.

Mitti vom 19. Johrhundert hät die dörtmols selbständigi Gmeind e Wappe ygfiehrt mit de Beschrybig "in gspaltenem Schild vorne in Gold e rote Schrägbalke, hinde in Blau e silberni Haue (=Hacke)." D Hacke hät "Bewegig" ins Wappe bringe solle, de badisch Schrägbalke erinnert dra, dass Hauinge mol zu de Markgrafschaft Bade-Durlach ghört hät. D Wappéfarbe sin uff Vorschlag vom Generallandesarchiv 1905 festglegt worde.

Ihre 63 gfallene und 9 vermisste Soldate vom erschte Weltkrieg hän d Hauinger 1921 e würdigs Denkmol uss rotem Sandstei gwidmet mit de Wort "zum ehrenden Gedenken unserer im Kriege Gefallenen". Noch de Nyderlag im zweite Weltkrieg hät mer 1952 zwei neui Sandstei dezüe do und hät d Nämme vo de Vermisste und Dote anégschrybe, dryber stoht "Lasst euch das Schweigen gefallen. Lasst euch gefallen den wortlosen Dank der Lebenden".

Sell Gebiet mit Klei- und Mittelbetrieb lígt südöstlich vo Hauinge, deilwís au uff Brombacher Bode. S ganzé Gebiet isch 11,65 ha groß. 27 Firme mit 483 Beschäftigte bruche dodemit fast s ganzé Gebiet. 1983 hät mer mit de Planig agfange, s erschté Richtfest vo me Betrieb isch 1986 gsi.



</doc>
<doc id="19810" url="https://als.wikipedia.org/wiki?curid=19810" title="Lörrach-Tüllingen">
Lörrach-Tüllingen

Düllige (; offiziell "Tüllingen") isch e Stadtdeil vo Lörrach uff em glychnamige Berg. Di beide Dorfdeil Ober- und Underdüllige sin 1935 zu einem Stadtdeil zämmegfasst worre. Di alti St.-Ottilie-Kirch z Oberdüllige wird z Obe agstrahlt und isch withy sichtbar.

Di erschti urkundlichi Nennig vo Düllige goht uff s Johr 1113 zruck. Dört wird de Walcho vo Waldeck usdrücklig gnännt, wo sy Bsitz em Kloster St. Blasie schenkt. Witerhy wird de Ort 1173 i me Schutzbrief für St. Blasie vom dörtmolige Bapst Kalixt III. gnännt, wo d Dülliger Kirch und anderi Bsitzige dinne erwähnt werde.

Z Oberdüllige isch s Chinderheim Dülligerhöchi. Träger vo sällem Heim isch di evangelischi Chirch. Zum Heim ghöre d Gebäude vo Verwaltig, Großkuchi und Schüel für Erziehigshilf, wo sich uss Grund-, Haupt-, Förderschüel und me Realschüelzwyg bis zu de sibte Klass zämmesetzt. Usserdem sin acht Wohngruppe, therapeutischi Agebot, e Sporthalle und e Sportplatz Deil vo de Yrichtig. Zwei vo de Wohngruppe, wo zum Chinderheim ghöre, sin z Underdüllige.

S Wappe vo Düllige zeigt zwei krüzti, goldeni Schwerter uff blauem Grund. S isch 1902 ygfiehrt worre und erinnert an d Schlacht im Käferhölzli am 14. Oktober 1702.

De geologisch interessante Dülliger Berg (kurz "Dülliger" gnännt) erhebt sich bis züe-n-re maximale Höchi vo 460 Meter über NN (uff em Lindeplatz) und bietet e güete Usblick uff s Dreiländereck, s Rhyknie und d Städt Lörrach, Wyl am Rhy und Basel. Uff em Dülliger hät 1702 d Schlacht am Käferhölzli stattgfunde. Hützdag sin witi Deil vom Dülliger Berg zum Landschaftsschutzgebiet erklärt worde. Durch s milde Klima gediht am Südwesthang vom Berg de Markgräfler Wy. Usserdem lyfert durch di exponierti Stell vom Berg de Dülliger vyle Wetterstatione wichtigi Messwert zur Wettervorhersag. E chleine Deil vom Dülliger, oberhalb vom Riechener Schwimmbad, ghört zu de Schwiz, wo mer de Berg als "Dülliger Hügel" bezeichnet. 

Die beide Chreisstädt Lörrach und Wyl am Rhy werde durch de Dülliger trennt, sodass näbe re steile, serpentineryche Audostroß e 864 Meter lange Ysebahntunnel, wo zwüsche 1888 und 1890 baut worde isch, di beide Städt mitenand verbindet. Sit Johrzähnte git s Bestrebige, di beide Städt durch e zollfreii Stroß (zum Deil uff Schwizer Gebiet plant) z verbinde, zum de Wäg durch bzw. über de Dülliger umgoh.


</doc>
<doc id="19817" url="https://als.wikipedia.org/wiki?curid=19817" title="Klettgau">
Klettgau

Chläggi oder jung Chleggau isch de Name vom Piet zwüschet em Rande und de Wuetach und umfasst de westlich Tail vom Kantoo Schaffuuse i de Schwiiz und de südöstlich Tail vom Landchrais Waldshuet im Badische. Brägt wörd d Landschaft durch de 900 Meter höchi Rande, im Süde lyt de Chlyne Rande, im Norde de Beringer Rande, de Siblinger Schlossrande un de Lange Rande. Komplettyrt wörd d Gränz vom Chläggi durch d Högerchetti, wo vo de Siblingerhöchi übber de Hallauer Bärg witer gòt bis zum südliche Ènd bim Klingegrabbe öschtlich vo Obberlauchringe. Selli Höger drennet s Wuetedal vom Chläggi ab. Vo Obberlauchringe bis zum weschtliche Ortsrand vo Düenge bim Kaitle laufts Chläggi denn uus.

I de spoote Latène-Zitt isch underhalb vom Rhiifall s Doppeloppidum vo Alteburg-Rhiinau glege, e recht wichtigs Handelszentrum im 1. vorchristliche Joorhundert, wo zu de Helvetier ghört het. Im Chleggi selber hend möglicherwiis d Latobriger gwont, doch isch da nöd gwüss. I de Römerzitt isch s Chleggi dicht bisidlet gsii, s Zentrum isch bi "Iuliomagus" (hüt: Schlaate) gsii, wo a de Römerstroos vo "Tenedo" (hüt: Zoorzi) a d Toene gfüert het. Anderi römischi Sidlige sind bi Süblinge, Osterfinge, Beringe und Gaisslinge glege. D Römer sind au die gsii, wo de de Wiibau iigfüert hend. 

D Alemanne hend sich offesichtlich erscht im iigende 5. Joorhundert im Chläggi niderloo und z Schlaate e grösseri Sidlig gründet. Im früene Mittelalter isch d Groofschft Chlettgau (806: "Chletgowe;" 844: "Chleggowe") errichtete wore.

De Sitz vo de hochmittelalterliche Landgroofschaft Chläggi isch Düenge gsii. Im Joor 1288 het de König Rudolf vo Habsburg sin Enkel Rudolf III. vo Habsburg-Laufeburg as Landgroof öber s Chläggi iigsetzt. Dur Hüüroot im Joor 1408 mit de Erbtochter Ursula vo Habsburg-Laufeburg het de Groof Rudolf III. vo Sulz s Chleggi öberchoo. D Sulzer hend sich drufabe mitem Chloster Rhiinau aaglait, wo vill Bsitz im Chleggi ghaa het. De Groof Johann Ludwig II. vo Sulz het wel sini Famili hochverschuldet gsii isch, im Joor 1651 a de Stadt Züri s Rafzerfeld und s Dorf Nohl verchauft und sechs Joor spööter sind meriri Dörfer a de Stadt Schaffuse verchauft wore. Wel er nu zwo Töchtere ghaa het, isch de verblibnig Rest vo de Landgroofschaft ane 1687 dur Hüroot a d Schwarzeberger cho. Die hän zum Schluss au no s Schloss Willmendinge bsässe. 1812 isch den d Landgroofschaft Chläggi zum Grossherzogtum Bade cho.

De Dialäkt vom Chläggi ghört zum Hochalemannische, wie au de Name "Chläggi" zaigt, mit de Uusprooch vo /k-/ as /ch-/: "Chind, Chue". Wie ime grosse Tail vo dr Nordoschtschwiz isch au doo d Uusprooch vo altem /ei/ as »braats aa« wie i: "Aache, Gmaand, Staa;" lueg im Artikel Oschtschwizerisch. Hüt ghört mer da na öppe z Schlaate un z Halau. S alti langi /â/ isch deför zumene lange, offene /o/ worre: "Gmaandroot, Sprooch". Das "o" isch e weng offener un tüfer, wie s im schwöbische Dialäkt bruucht wörd. De Schriftschteller Albert Bächtold (1891–1981) us Wilchinge het im Chläggemer-Dialäkt gschribbe.

Schaffuusischi Gmaande wo zum Chläggi ghööret: Beringe, Gäächlinge, Gudmedinge, Halau, Lööninge, Nüüchilch, Oberhalau, Rüedlinge, Süblinge, Traadinge und Wilchinge. Au d Zürcher Gmaind Eglisau het ursprüngli zum Chläggi ghört.

Badischi Gmaande im Chläggi: Chläggi, Dettighofe, Hooedänge, Jeeschtätte, Lottschtätte, Küssabärg, Lauchringe un Düenge.

S Chleggi isch fruchtbar und drum vo de Landwertschaft prägt, die wichtigste Produkt sind Chorn und i de Dörfer Èrzinge, Rechbärg, Halau, Traadinge un Oschterfinge wörd Wii gmacht. Au Frücht wachsed huufig im Chläggi, z. B. Griesi. Z Beringe gits no e chliines Induschtriiareal. Witerhy hets z Èrzinge un Griesse e bitzeli un Lauchringe/Düenge übber e weng mee Induschtrii.



</doc>
<doc id="19822" url="https://als.wikipedia.org/wiki?curid=19822" title="Reformierte Kirche Aargau">
Reformierte Kirche Aargau

D Reformierti Chile Aargau (d offizielle Name isch „Evangelisch-reformierte Landeskirche des Kantons Aargau“, der wird aber wenig bruuchd) isch d reformiert Landeschile im Schwiizer Kanton Aargau. Sie isch Mitglied i der Evangelisch-reformierte Chile Schwiiz.

De Ursprung vo de Landeschile ligt im Johr 1803, wo de Bärner Unteraargau, d Freie Ämter, d Grafschaft Bade un s Fricktal zum Kanton Aargau sin vereinigt worde. De neui Kanton het uugfähr 130'000 Iiwohner gha, dadevo uugfähr 70'000 Reformierti. 
Durch di eng Beziig zwüsche Chile u Schtaat het sich di reformiert Chile de Vefassig vom Staat unterstellt un sini Oberufsicht aaerkannt. Dodefür het de Schtaat d Chile gschützt un für de Unterhalt un d Wohnig vo de Pfärrer glueget. So si d Pfärrer Schtaatsbeamte gsi, d Chilegmeinde hei no kei Pfarrwahlrecht gha. Gleitet worde isch d Chile durch en elfköpfige Chilerot, wo d Uufsicht un d Kontroll gführt het. Userdem het er Aaträg a de chli Rat (d Regierig) dürfe stelle.
Am Aafang het de Schtaat Aargau versuecht, beidi Konfessione gliichberechtigt z behandle un sich nöd uf d Siite vo de Reformierte oder de Katholike laa z ziehe. So het d Regierig zum Bischpiel en Iiladig vo der Zürcher zum Reformationsjubiläum 1819 zrückgwise.

Scho i de Bärner Ziit hets im Aargau zwei Pfarrkapitel ghä. Eis für d Region Aarau-Zofige, s ander für d Region Brugg-Länzbrg. D Aargauer Regirig het 1821 bschlosse die beide Kapitel zämmezläge. So het sich s nöi entstandeni Generalkapitel im Juni vo dwem Johr s erscht mol z Aarau troffe. Mitglider sin alli Gesichtliche gsi, wo zum aargauische Minischterium ghört hei, doderzu drü Regirigsröt. Ab 1824 het s immer me Lüüt ghä, wo au Laie hei welle im Generalkapitel ha un die e stärkeri Selbständigkeit gegäüber em Schtaat gforderet hei. Mit de Ziit hei di Forderige Erfolg gha: 1852 hei d Chilegmeinde bi de Pfarrwahl us em Drüervorschlag en Pfarrer dürfe uuswähle, 1858 hei d Gmeinde Laie zum Genrealkapitel dürfe schicke un 1864 hei d Chilegmeinde s Recht uf d Pfarrwahl übercho.
Am 2. März 1866 het de Gross Rot es Gestz bschlosse, wo e Wahl in e Synode greglet het. Nach ere Wahl im Oktober 1866 het sich die Synode am 18. Däzembr s erscht mol troffe. 87 Laie un 51 Pfärrer hei derzu ghört.
Bi de Verfassigsrefom vo 1885 het me de Gedanke vo ere freie Chile in erem freie Schtaat ufgno. Me het versuecht d Chile u de Schtaat immer me ztränne, bsunders au in finazielle Aaglegeheite. S Pfrund- un s Chileguet isch us em Schtaatsbsitz uusgschide un ab 1893 het de Schtaat d Chilegmeinde als öffentlich-rechtlichi Inschtitutione anerkannt. De Synodlaausschuss isch im gliiche Johr zum refomierte Chilerot worde. 
S Stüürrächt un vili anderi Rächt het de Schtaat bewusst nöd de Landeschile ghä, sondern de Chilegmeinde, damit es kei z schtarki Zentralverwaltig git. So hei d aargauische reformierti Chilegmeinde bis hüt e grossi Autonomii.

Obwohl s di stark Gmeindautonomie git, sin di bschtehende gmeinsame Gremie vo de Landeschile wichtig.

So wie uf Chilegmeindebeni d Chilegmeindversammlig s oberschte Organ isch, so isch es uf de landeskirchlich Ebeni d Synode. Sie wird vo allne Stimmberechtigte all 4 Johr gwählt. Je nach de Aazahl Mitglider vo ere Gmeind, het si zwei bis siebe Synodali. Sie trifft sich i de Regel zweimal im Johr un isch für s Budget un d Rechnig zuständig. Au d Wahl vom Chilerot isch ihri Sach. De Präsident vo de Amtsperiode 2015-2018 isch de Roland Frauchiger.

De Chilerot führt d Gschäft vo de Landeschile. D Mehrheit vo de Mitglider derf nöd ordiniert sii. Er het en vollamtliche Präsident bzw. e Präsidentin un sechs eheramtlichi Mitglieder. De Chilerat für d Legislaturperiode 2019–2022 bschtoht us folgende Mitglider: Christoph Weber-Berg (Präsident), Regula Wegmann (Vizepräsidenti), Beat Maurer, Martin Keller, Catherine Berger-Meier, Rolf Fäs und Gerhard Bütschi.

E historischi Besonderheit isch d Wahl vo de Sylvia Michel im 1980 gsi. Sie isch Chilerötspräsidentin worde un dodermit die erschti Frau, wo z Europa a de Spitz vo ere Chile gstande isch.


D Landeschile isch in 6 Dekanat iiteilt. Des sind:

Trotz de Umwandlig vom Generalkapitel in d Synode, läbt s Generalkapitel – als inschtitutionalisierts Treffe vo allne Pfärrer im Kanton – im Pfarrkapitel witer. Alli Pfärrer, wo ins aargauische Minischterium uufgnoh sin, ghöred zum Kapitel. S wird vom Präsident, em Matthijs van Zwieten de Blom, gleitet.

D Ufgabe vom Kapitel sin:
Sit 2004 het de Vorstand und s Präsidium vom Pfarrkapitel au es "Öffentlichkeitsmandat" un isch dodermit berechtiget sich zu aktuelle Aalige öffentlich z üsere.

I de Aargauer Landeschile het me i de 1990er Johr d Diakon de Pfärrer gliichgstellt. Sie hei i de Gmeindleitig di gliich Stellig und werde vom Chilevolk gwählt. Wege dem gits hütztag au es Diskoniekapitel. Es wird vo de Maria Trost-Hansemann präsidiert.




</doc>
<doc id="19825" url="https://als.wikipedia.org/wiki?curid=19825" title="Baar (Landschaft)">
Baar (Landschaft)

D Boor isch e Hochebini a de Grenz vom früherne Bade und Württeberg. Si grenzt im Weste an Schwarzwald und im Nordoste a d Schweebisch Alb. Im Süüde chunnt si as Chleggi und an Heegi ane. I de Baar verainiget sich d Brig und d Breg bey Eschinge zu dä Toene, wo au d'Eschinger Quell vom Donnäbach leyt. Dä Ursprung vo dä Brig und dä Breg isch im Schwarzwald weschtlich vo dä Boor (manchmal seyt mr zo dem Dail vom Schwarzwald au Boorschwarzwald). Dä zwait groß Fluss, wo in dä Boor sen Ursprung hät, isch dä Negger. Demm see Quell isch im Schwenninger Moos.

Gresere Städt i de Boor sen Eschinge, Villinge-Schwenninge, Leffinge, Bad Dürrheim, Drossinga und Blumberg.

D Hochebini vo dä Boor, wo zwüschet 600 und 900 Meter höch litt isch zringsletum vo Bergzüg umgee und bildet bei Eschinge e Becki, wo sich chalti Luft asammlet und ghört wege dem zu eim vo de chälteste Flecke vo Dütschland. Dä höchschte Berg vo dä Baar isch mit 977 Hechämeter dä Lupfä am Iibergang zo dä Baaralb.

D Dialektgrenz zwischem Nideralemanisch (Huus, Muus) und Schwäbisch (Hous, Mous) goht durch Boor durre.



</doc>
<doc id="19826" url="https://als.wikipedia.org/wiki?curid=19826" title="Lörrach-Tumringen">
Lörrach-Tumringen

Dumringe (; älter "Duemerge" ()), isch sit 1935 e Stadtdeil vo Lörrach, wo westlich vo de Wyse litt.

767 isch Dumringe als "Tohtarinchova" zum erschte Mol erwähnt worre, d Gemarkig isch aber wohl scho länger besydelt gsi. E witeri Erwähnig erfolgt 890 in re Urkunde vom Kaiser Arnulf, wo Dumringe als Bsitz vom Kloster St. Galle beschribt. Spöter isch Dumringe Deil vo de Herrschaft Röttle gsi. Sit em 16. Johrhundert isch in de Dumringer Chirch lutherisch predigt worre. 1591 isch e Bruck über d Wyse baut worre. Im Drißigjöhrige Chrieg und de Chrieg vom Ludwig XIV. isch de Ort, wo in de Nöchi zum strategisch wichtige Rhyübergang z Basel gsi isch, zu me große Deil zerstört worre. D Bewohner vo Dumringe sin schints traditionell bsunders wehrhaft gsi, drum hän si hütt de Spitzname "Güggel".<br>1731 sin d Gränze zu de Nochbergmeinde festglegt worre. 1742 isch e Bruck uss Stei über d Wyse baut worre. Im 19. Johrhundert isch s Wysedal industrialisiert worre und vor allem Tekschtilbetrieb hän sich agsydelt. Noch em Erschte Wältchrieg hät Dumringe zerscht e wirtschaftligi Krise gha, wäge dem hät de Bau vo me Chriegerdenkmol mieße uffge werre. Ab 1925 hät mer d Mögligkeite von re Ygmeindig uff Lörrach diskutiert. Säll isch am 1. Oktober 1935 vollzoge worre.

Hütt wird d Bebauig vo Lörrach und Dumringe numme no durch d Wyse trännt. Dumringe hät lang e starks Verkehrsuffkomme gha, wo durch de Bau vo de Audobahn A98 zumindest deilwis dra vorbygfiehrt wird.

S zweideilte Wappe vo Dumringe zeigt links di badische Farbe, e rote Schrägbalke uff goldigem Grund. Uff de rächte Site isch e schwarze Bär im Stoh uff goldigem Grund z seh. S Wappe dütet uff d Züeghörigkeit vo de Herrschaft vo Röttle (links), Bsitz vom Chloster St. Galle (rächts). Es isch 1905 ygfiehrt worre.

An größere Undernehme z Dumringe sin z nenne:

Denäbe git s e Reihe vo mittelständische Betrieb sowie eini vo de wenige Lörracher Betriebs-Chindergärte.



</doc>
<doc id="19828" url="https://als.wikipedia.org/wiki?curid=19828" title="Hegau">
Hegau

De Hegau oder Heegi liit westlich vom Bodesee und östlich vom Rande, won er as Chleggi grenzt. Im Norde goot er bis zu de Donau und im Süüde werd er vom Rhii begrenzt. Die grööschte Ort sind Singe und am Bodesee Radolfzell. Früener het de Hegau mit Usnahm vo de würrtebergische Exklave ufm Hohentwiel zu Bade khert.

De Heegi isch e vulkanisches Piet mit villne markante Vulkanchegel, wo verlöscht sind. Di vulkanischi Aktivität het i de Mitti vom Miozän agfange, da isch vor 14 Millione Joor und het im End vom Miozän vor 6 Millione Joor uufghört. I dere Zitt sind e Dotzet Vulkän entstande. I de Rissiisziit (vor 230-130 Tuusig Joor) hend d Gletscher d Berge abgschliffe und ene s hüttige Uussie ggee. Die höchste Vulkanchegel sind: Hohehöwe (848 m), Hohestoffel (844 m), Hohetwiel (686 m) und Hohekraye (644 m). Uf all dene Höger hät men im Mittelalter Burge paue; hüt sinds zum Tail grandioosi Ruine.



</doc>
<doc id="19833" url="https://als.wikipedia.org/wiki?curid=19833" title="Uetliberg">
Uetliberg

De Üetlibërg (/'ʏətlib̥ɛːrg̥/) – ofiziell Uetliberg gschribe – isch de Huusberg vo de Stadt Züri. Mit sine 873 Meter Hööchi büütet er a de Uusflügler e wiiti Uussicht über d Stadt und de Zürisee und au wiit i d Alpe ine. Im Herbst isch er hüüfig näbelfrei. Echli underhalb vo de Zuugstation Üetliberg träffed sich d Piet vo de Stadt Züri und de Gmäinde Stalike und Üüdike.

"För die vorhistorischi Höhesidlig uf em Üetliberg obe lueg: Oppidum Üetliberg."

De Üetliberg isch scho i de Stäiziit bisidlet gsii und i de Hallstattziit und i de Latèneziit isch e bifestigti Hööchesidlig uf em Üetliberg gstande, wo, wie de Grabhügel bim Sunebüel zäigt, au Fürste residiert händ. Wo ane 15 v. Chr. d Römer d Helvetier i s Römisch Riich iglideret händ, isch d Sidlig verlaa worde. D Römer händ aber e Wachposte uf em Üetliberg ghaa.

Im früene Mittelalter isch uf em Berg e Burg gsi, wo villicht nach em bayrische Herzog Uatilo de Name "Uotelenburch" (ane 1218) träit hät, wo denn au em Berg sin Name gää hät (1315: "Uotilinberg"). De Herzog Ernst vo Schwaabe hät die Burg ane 1025 bifestigt. D Burg isch dänn zu de Fräiherre vo Sälebüüre cho und spääter zu däne vo Rägischberg. Im Herbscht 1267 händ d Zürcher d Burg abegmacht. Später isch nume e Hochwacht uf em Üetliberg gsii.

De Üetliberg isch guet erschlosse und e wichtigs Naaerholigsgebiet vo de Stadt Züri. Zwar gits käi öffetlichi Straass ufe, aber d Üetlibärgbahn faart im Halbstundetakt vom Zürcher Hauptbahnhof uf de Berg, und es git vill Wanderwääg. En Panoramawääg, wo au en Planetewääg isch, füert vo de Bergstation zu de Felsenegg. S hät es paar Restaurant ufem Graat obe und au es Hotel. Debii isch en Uussichtsturm. De 132 Meter hööch Fernseeturm cha aber nöd bistige werde.

Im Jaar 1840 isch s Gast- und Kurhuus Üetliberg eröffnet worde. D Üetlibergbahn-Gsellschaft isch ane 1872 is Läbe grüefft worde, und scho drüü Jaar spöter isch de erst Zug uf de Üetliberg gratteret. 1894 isch den de erst Uussichtsturm ufgstelt worde. Im Jaar 1953 isch de 53 Meter hööch Fernseeturm boue worde. Dä isch dänn 1968 dur de 132 Meter hööch Maschte ersetzt worde, und der alt Uussichtsturm isch 1990 dur en nöie ersetzt worde.

Die hüttige Boute sind eerst i de letschte Jaare zum Täil illegal poue worde, seer zum Läid vo vile Stadtzürcher, wo nöd wänd, dass ires Naaerholigsgebiet ase verkomerzialisiert wird. Wil d Boute aber uf em Bode vo de Gmäind Stalike ligged, cha d Stadt Züri nöd vill dergäge undernää.





</doc>
<doc id="19835" url="https://als.wikipedia.org/wiki?curid=19835" title="Lörrach-Salzert">
Lörrach-Salzert

De Ortsdeil Salzert (Satellitestadt Salzert) isch e Satellitestadt z Lörrach und litt östlig vom Stadtdeil Stette und uff dem siner ehemolige Allmändwyse. De Berg Salzert erreicht e maximali Höchi vo 440 Meter über em Meer.

Änd vo de 1950er-Johr isch sell Wohnbauprojekt vom dörtmolige Bürgermeister, em Karl Arzet betrybe worre, wyl s Wohngebiet z chlei gsi isch. S Projäkt, wo in de Bevölkerig am Afang umstritte gsi isch, hät de Stadtroot im Februar 1960 bschlosse. De Spatestich isch am 16. April 1963 gsi. D Satellitestadt Salzert litt uff em glychnamige Berg, wo zum Dinkelberg ghört, und isch vom Stettemer Wald umge. Mer cha numme vo zwei Audostroße ane: vo Weste her über de Steinewäg uss Richtig Stette, vo Norde über d Salzertstroß. De Salzert isch ins öffentlige Nochverchehrssystem vom Regio-Verchehrsverbund Lörrach über zwei Buslinie ybunde. Näbe me Chindergarte git s uff em Salzert e Grundschüel.



</doc>
<doc id="19845" url="https://als.wikipedia.org/wiki?curid=19845" title="Poeninus">
Poeninus

De Poeninus () isch e keltische Gott gsii, wo i de Antiki ufem Groosse Sankt Bernhard vereert woren isch. Er isch mit em römische Gott Iuppiter glichgsetzt wore.

De römisch Schriftsteller Livius (59 v.-17 n.Chr.) schribt, as d Veragrer und d Seduner de Gott "Poeninus" ufem höchste Punkt bim Pass "Poeninum iugum" (Gross St. Bernhard) vereert hebet.

Archäologe hend denn au wenig südlich vo de Passhöchi e römische Tempel (7,4 x 11,3 Meter) und Rest vomene Rasthuus ("mansio") gfunde und erforscht. Debi sind öppe 50 Bronzetäfeli gfunde wore, wo d Lüt em "Poeninus" oder au "Iuppiter Optimus Maximus Poeninus" gwidmet hend. Au e chliini Bronzestatue vom Gott isch gfunde wore. D Gliichsetzig vo Berggötter mit em Jupiter isch i de Antiki üblich gsii. Meriri Fundstuck, wie Schmuck und keltische Münze, zaiget, ass scho vor de Römer ufem Pass obe e Hailigtum gsii isch. D Fund sind im Hospizmuseum vom Grosse Sankt Bernhard ufem Biet vo dr Gmeind Sankt Petersburg uusgstellt.

De Tempel isch ane 394 zerstört wore und de christlich Chaiser Theodosius (379–395) het d Plünderer riich biloont. Druf abe het de Kult uufghört. Trotzdem het de Gross Sankt Bernhard im Mittelalter no "Mons Iovis" (»Jupiterberg«; frz. "Mont-Joux") ghaisse.

Noch de Saag het de Hailig Bernhard († 1081) e Hospiz ufem Pass iirichte loo und im Mittelalter isch er statt em Poeninus bim Pass vereert wore. Abem 13. Joorhundert taucht denn de Name "Mont-Saint-Bernard" uuf. Hüt stoot a de Stell vom römische Hailigtum e Statue vom Hailige Bernhard.

De Name isch nöd würkli düütet, s werd aagnoo as de Name Poeninus, wie au Apennin, »Berg, Bergzug« bidütet. D Walliser Alpe (lat. "Alpes Poeninae" ) und s Wallis (lat. "Vallis Poeninae" ) hend i de Antiki de gliich Name trait. Er isch hüt no erhalte im Name vom Valpelline südöstlich vom Pass und nördlich vo Aosta.



</doc>
<doc id="19846" url="https://als.wikipedia.org/wiki?curid=19846" title="Bernhardiner">
Bernhardiner

De Bernhardiner isch e Schwizer Hunderasse, wo zu de turistische Woorzaiche vo de Schwiiz ghört. Si sind binennt noch em Hailige Bernhard wo uf em Groos St. Bernhard e Hospiz igrichtet het.

D Bernhardiner sind langhoorigi rootbruu-wiiss gfleckti Hünd. D Männdli chönd 90 Santimeter gross werde und fast 100 Kilo schweer, d Wiibli sind 10 Santimeter chlinner. D Bernhardiner wachset recht schnell und werdet chumm elter as achti. Si sind üsserst fridlich und zoom und trotz irer Grössi au för Chinder kai Problem. Au zu Fremde sind si recht zuetraulich. Wege de Öberzüchtig sind di hütige Bernhardiner afälig uf meriri Chranggete.

De Bernhardiner isch i de Schwizer Alpe züchtet wore und zerstmol för s 17. Joorhundert bizügt, as Helfer vo de Mönch vom Hospiz ufem Grosse St. Bernhard. Si werdet iigsetzt um Lüüt us Lauine z rette. De bikanntischt Bernhardiner isch de Barry, wo ageblich öber 100 Mensche grettet ha söll, aber vellicht sinds au nu 40 gsii. Er isch hüt im Naturhistorische Museum z Bern z biwundere. Die hütige Bernhardiner sind allerdings öberzüchtet und vill z schweer und nüm nützli för Lüüt z finde, wo vo Lauine verschüttet wore sind.




</doc>
<doc id="19847" url="https://als.wikipedia.org/wiki?curid=19847" title="Bernhard von Aosta">
Bernhard von Aosta

De Bernhard vo Aosta, au Bernhard vom Mont-Joux oder Bernhard vo Menthon († 15. Juni 1081 z Novara) isch de Archidiakon vo Aosta gsii und het Hospiz uf de baide noch em binente Päss Grooss St. Bernhard und Chlii St. Bernhard iigrichtet. Er isch de Schuzpatron vo de Älpler und Bergstiiger. Noch em sind d Bernhardiner Hünd binennt.

De Bernhard isch entweder 923 oder 938 uf d Welt choo und het em Hochadel aghört und isch verwandt mit de Königin Ermengard vo Burgund gsii. Wonen sin Vatter het wöle verlobe, isch er uf Aosta gfloche und isch vom Archidiakon Peter zum Priester gmacht wore. Noch em Tood vom Peter ane 955 isch de Bernhard Archidiakon wore. I de Mitti vom 11. Joorhundert het er uf em Grosse St. Bernhard und uf em Chliine St. Bernhard Hospiz iigrichtet, zwee Päss wo för Pilger, wo uf Rom hend wöle, wichtig gsii sind. Im April 1081 het er z Pavia versuecht de Chaiser Heinrich IV. devo abzhalte, gege de Poobst Gregor VIII. z chämpfe. Uf sinere Hairais isch er den z Novara gstorbe.

De Hailig Bernhard isch scho im 12. Joorhundert im ganze Piemont vereert wore und de Bischof Richard vo Novara het en im Joor 1123 hailig gsproche. Ane 1681 isch er vom Poobst Innozenz XI. offiziell as Hailige is römische Martyrologium ufgnoo wore. Zum Schutzpatron vo de Bergstiiger und Älper isch er ane 1923 vom Poobst Pius XI. erchlärt wore.



</doc>
<doc id="19848" url="https://als.wikipedia.org/wiki?curid=19848" title="Kloster Hermetschwil">
Kloster Hermetschwil

S Chloschter Hermetschwiil isch es Chloschter vo Benediktinerinne z Hermetschwiil im Kanton Aargau. S Chloschter isch uf eme chline Hoger am Weschtufer vo de Rüüss.

S Chloschter Muri het im Johr 1083 nebem Mannechloschter au no en Frauekonvent übercho. Am End vom 12. Johrhundert sin d Nonne vo Muri denn uf Hermetschwiil züglet. S Chloschter het vo Muri Grundbsitz übercho un derzu verschidini Herrschftsrächt im Rüüsstal. Ab de Ziit um 1300 hei d Nonne sich sälber verwaltet, de Abt vo Muri het aber immer no d Leitig vom Chloschter gha. 

Am Aafang het s Chloschter numme adligi Fraue als Nonne ufgno. So isch de Bsitz vom Chloschter schnell aagwachse. I de Ziit vo de Reformation het s Chloschter Problem gha, zumal s Freiamt i de Ziit vo 1529 bis 1531 reformiert worde isch. 

Mit de Helvetische Republik isch s End vo de alte Verhältnis cho, un s Chloschter het unter anderm sini Herrschaftsrächt verlore. Wie alli Aargauer Chlöschter isch au s Chloschter Hermetschwiil 1841 durch de Gross Rat ufghobe worde, was zum Aargauer Chloschterstrit gführt het. Ab 1843 hei d Nonne wiider dörfe z Hermetschwiil si. I de Zit vom Kulturkampf het me s Chloschter 1876 es zwaits Mal ufghobe un de Bsitz vom Chloschter vergantet. D Nonne hei dann im Johr 1878 en Teil vo de Aalage zruckkauft. Wil s Chloschter aber kei Novizinne het dörfe ufnäh, het me de Sitz vom Chloschter uf Habsthal im Schwäbische verlegt. Hermetschwil isch ab do numme no es Priorat gsi.

Sit em Johr 1985 het s Chloschter wider en Äbtissin und sit 1986 sin di beide Abteie Hermetschwil un Habsthal rechtlich nüm zämme.



</doc>
<doc id="19849" url="https://als.wikipedia.org/wiki?curid=19849" title="Deutsche Mark">
Deutsche Mark

Die Dütschi Mark (umgangssprochlich D-Mark, Mark) isch e ehemoligi dütschi Währig.

Noch em Änd vom Zweite Wältchrieg hät mer z. D. Zigarette, Schoggi und Kaffi als Ersatzwährig gnoh. Mit de Währigsreform isch di dytschi Mark als eiheitligi Währig für Westdütschland entstande. Am 8.9.1950 sin die erschte D-Mark-Münze zu 1, 2, 5, 10, 50 Pfennig und 1 DM prägt worde, wo ihr Usseh bis zu de Yfiehrig vom Euro nümmi verändert hän. 1951 isch s erschte 2-Mark-Stück prägt worde, wo dörtmols no de 1-Mark-Münze ähnlig gsi, 1957 aber durch e anderi Version ersetzt worre isch. 1969 hät mer no mol e neus ygfiehrt. Uff de Rucksite sin je noch Prägigsort anderi Persone abbildet gsi:
Die erschti Münze zu 5 Mark isch 1951, sällemols uss Silber, usege worde. 1975 hät mer si durch e anderi Münze ersetzt, wyl s Silber z dür worre isch.

Uff de Münze isch je noch Prägeort e andere Büechstabe z seh:

A = Berlin

D = Münche

F = Stuttgart

G = Karlsrüeh

J = Hamburg

1961 sin neui Schyn, wo meh "dütsch" usgseh hän, ygfiehrt worre. Zwüsche 1989 und 1992 hät mer no mol neui Schyn druckt, wyl sälli fälschigssicherer gsi sin.

Mit de dütsche Währigsunion isch d D-Mark au in de DDR gültig worre. Die friehneri Währig, d DDR-Mark, wird abgschafft.

1999 ersetzt de Euro d D-Mark als Büechgeld, ab 2002 wird er d Währig vo de EU. D Banke dusche bis Änd Februar zum Wechselkurs 1 Euro = 1,95583 DM um, spöter sin sie nümmi dezüe verpflichtet. D Landeszentralbank duscht noch wie vor D-Mark gebührefrei um, datsächlig sin aber am 30.11.2005 immer no 15,05 Milliarde DM im Umlauf gsi; e kleine Deil devo wahrschínts z Osteuropa. Au im Einzelhandel isch d D-Mark immer no präsänt. So ka mer z. B. bi C&A sit Änd Novämber 2005 widder demit zahle.

Sicherheitsmerkmol sin gsi:

D Hoheit über d Banknote und d Festlegig vo de Umlaufmengi isch bi de Dytsche Bundesbank (Frankfurt am Main) gläge. D Münze werre aber vom Bundesfinanzministerium usege und d Ynahme falle sällem züe.



</doc>
<doc id="19860" url="https://als.wikipedia.org/wiki?curid=19860" title="Schweizer Bobbahn">
Schweizer Bobbahn

D Schwyzer Bobbahn isch e Achterbahn im Europa-Park z Ruescht. Si isch 1985 eröffnet worde und isch damals e richtigi Wältneuheit gsi. D'Wage vo dr Bahn fahre nit uf Schiine, sondern uf eme us Stahlrohr härgstellte künstliche Iiskanal. 
D "'Schwyzer Bobbahn" bsitzt fünf Züg. Jede Zug bsitzt sechs Wage und in jedem Wage hän zwo Persone Platz. Total hän in jedem Zug zwölf Persone Platz. Pro Stund bsueche ca. 1'220 Persone die Bahn. Si isch 487 Meter lang und erreicht e maximali Gschwindigkeit vo 50 km/h. D'Bahn isch am höchste Punkt öppe 19 Meter hoch und d Fahrzit duurt öppe 1 Minute und 45 Sekunde. Es git vier Brämse. Somit könne alli Züg glychzitig uf dr Strecki fahre. 

D'Bahn isch 1985 eröffnet worde und isch zu dere Zyt e absoluti Wältneuheit gsi: Die erschti Achterbahn, wo nit uf Schine fahrt. Somit isch dr Härsteller Mack Rides berühmt worde. 

D'Stationsplattform vo dr Bahn bestoht useme originale Burehuus us Adelbode. S'Dach dervo isch mit ere 300 Tonne schwere Granitplatte überdeckt. Nochem Start zieht dr Kettelift dr Zug diräkt noch obe. Denn beschleunigt dr Zug uf ca. 50 km/h und fahrt dur e originals Schwyzerdorf us Holzhüser, wo aber erscht spöter errichtet worde isch.



</doc>
<doc id="19869" url="https://als.wikipedia.org/wiki?curid=19869" title="Atlantica SuperSplash">
Atlantica SuperSplash

D'Atlantica SuperSplash isch e Wasserachterbahn im Europa-Park z Ruescht. Mit 30 Meter Höchi, isch si die vierthöchschti Achterbahn im Park. 

D'Bahn het sechs Wäge. Jede Wage het vier Reihe und in jedere Reihe, hän vier Persone Platz. Das sin pro Boot 16 Persone. 
D"'Atlantica SuperSplash" isch mit 30 Meter Höchi, die dritthöchschti Achterbahn im Europa-Park. Si bsitzt 2 Hügel (Drops) und cha e Gschwindigkeit vo 80 km/h erreiche. D'Schiine sin insgesamt 390 Meter lang und 4 Meter breit. Pro Stund bsueche ca. 1'400 Persone d Attraktion. 

D"'Atlantica SuperSplash" isch am 19. März 2005 zum 30. Jubiläum vom Europa-Park eröffnet worde und mit ire dr neui Themeberych "Portugal". 

Als erschtes zieht dr Kettelift s Boot noch ufe. Denn fahrt das uf e Drehschybe, wo s Boot um 90 Grad dreht. Noch däm Vorgang, fahrt dr Wage hinderschi 10 Meter derab und wider duruf. Denn fahrt dr Wage nomol in e Drehschybe, vo sich s Boot wider um die eigeni Achse dreht. Denn stürtzt dr Wage 30 Meter abe und wird vom Wasser vom künstliche See, wo sich unde befindet, abbrämst. Nochhär fahrt's denn wider in d'Station.



</doc>
<doc id="19872" url="https://als.wikipedia.org/wiki?curid=19872" title="Kloster Rheinau">
Kloster Rheinau

S Chloster Rhiinau isch e früenrigs Chloster gsii, wo uf ere chliine Insle im Rhii underhalb vom Rhiifall lit. D Insle ghört zu de Gmaind Rhiinau im Kantoo Züri und werd vo de baide Halbinsle Rhiinau und Schwoobe umgee. De maist Bsitz het s Chloster im Chleggi und im Wyland ghaa.

S Chloster Rhinau isch vermuetli im Joor 778 gründet wore, doch isch s gnau Datum nöd bikannt. Ane 852 het de Apt Wolvene († 23.Dezember 877/8) s Chloster em Chaiser Ludwig em Dütsch vermacht. De het denn em Chloster d Immunität verlie und fraiji Aptwaal versproche und im au 14 Dörfer im Chleggi gschenkt und dezue d Fischrecht im Rhii vom Rhiifall abwerts bis zu de Mündig vo de Tuur. Noch sim Tood hend au vil anderi dütschi Chaiser s Chlooster bigünstigt. Wo ane 926 d Ungare in Thurgau igfale sind, hend die au s Chloster Rhiinau verwüestet und d Mönch hend nu grad sich und e paar wenigi Sache chöne rette. S Chloster het aber öberlebt und ane 995 en Rechtsstriit geg de Bischof vo Chostetz gwune. 

Us em Hochmittelalter isch nöd vill bikannt. So isch ane 1114 di romanischi Basilika iigwiicht wore und s het immer wider Riiberaie mit binochbuurte weltliche Herre gee.

Nöd guet uuschoo sind d Äpt au mit de Groofe vo Sulz, wo im 15. Joorhundert d Landgroofschaft Chleggi öberchoo hend. Die sind nöd zimperlich gsi, hend mengisch s Chloster bsetzt oder de Apt gfangegnoo. S Chloster het i sinere Not sich a verschidnigi mächtigi Herre gwendet, doch die hend die aggressivi Politik vo de Sulzer nöd chöne abwende. Da hend Aiggnosse gschickt uusgnutzt und s Chloster abem Joor 1455 under ire militärisch Schutz gstellt. Im Chloster hend aber dozmol numeno e handvoll Gaistlichi glebt. 

Wäred de Reformatio isch s Chloster gfördet gsii, well die reformierte Buure iri Abgoobe nüme zallt hend und denn sind s ane 1529 ono mitem Bildersturm handgriiflich wore. De Apt und d Mönch hend nume miteme Tail vo Wertsache und Urchunde chöne uf Schaffuuse flüchte. Doch nochem Chappeler Chrieg ane 1531 hend de Apt und d Mönch wider is Chloster zrugg chöne. S Chloster isch denn tüchtig gwachse und het de Landbsitz chöne uuswiite. Zur Tuusigjoorfiir ane 1778 hend guet 40 Mönch im Chloster glebt.

De Afang vom Undergang het mit de Helvetik aagfange. D Franzose hend e Lazarett iigrichtet und nöd grad Soorg trait und und Politiker vom Tuurgi, vo Schaffuuse und Zöri hend sich um s Chloster gstritte. Am 24. März 1803 isch s Chloster definitiv zum Kantoo Zöri cho. Die reformierte Zörcher hend aber nöd d Mönch sondern d Schätz vom Chloster wöle und au e starchs Intressi am Wii zaigt und schlauerwiis em Apt verbotte, Novize uufznee. E Verlümdigskampanie vo Politiker und de Boulevardpress het em Ruef vom Chloster starch gschadt und im 3. März 1862 het de Zörcher Groossi Root mit 157 geg 22 Stime s Chloster uufghobe und e Psychiatrischi Klinik iigrichtet.

D Klinik isch ufgrund vo Spaarmaasnaame vom Kantoo Zöri endi 2000 gschlosse wore. Well sich bis hüt kan Interessent gfunde het, stoot s Chloster leer. Sit 2003 lebet d Schwöstere vo Chersiite im Chloster.

Im Juli 2009 het sich de Altbundesraat Christoph Blocher dezue paraatgschällt, 24 Millionä Schwiizer Franke as Chloschter z'spände für e Musigschuel. S Gmeindsamt Rhiinau het bschlosse, ihm uf de Chlooschterinsle es Denkmal z baue.

De Fintan isch de Schutzhailig vom Chloster Rhiinau. De irisch Mönch isch um 851 uf de Hairais vo sinere Pilgerrais uf Rom bim Chloster Rhiinau verbi cho und het sich entschlosse z bliibe. Er het denn ab 859 bis zu sim Tod um 880 as Inklus glebt und isch denn auf de Rhiinau bistattet wore. Sini Chnöche sind ane 1446 entdeckt wore und no hüt uf de Rhiinau. D Statue uf sim Graab zaigt en miteme Buech und eme Pilgerstab und uf de Schultere isch e Tuube. Er werd as Hailige vo de Rhiinau vereert und sin Todestag isch de 15. November. Sis Lebe isch i de "Vita Findani" festghalte.

Noch de Saag het en riiche Maa bi Schaffuuse gfischet, isch aber debi iigschlooffe. S Schiffli isch de Rhii abetribe und öber de Rhiifall abegschosse. De Maa isch natürli verwachet aber vor Schreck i Oomacht ghait. Woner wider z Sine cho isch, het er festgstellt, as sis Schiffli uf de Rhinau glandet isch. Us Dankbarkait het er denn do s Chloster Rhiinau gründet.




</doc>
<doc id="19873" url="https://als.wikipedia.org/wiki?curid=19873" title="Mundingen (Emmendingen)">
Mundingen (Emmendingen)

Mundingä (amtlich "Mundingen") isch ä Stadtdeil mit Ortschaftsverwaltung vun dä Stadt Ämmädingä im glichnamige Landkreis im ditsche Bundesland Bade-Wirtteberg.

Mundingä ligt nordweschdlich vun Ämmädingä. Mit knapp 2000 Iwohner isch Mundingä dä greschd igmeindet Stadtdeil vun Ämmädingä üsserhalb vun dä Kernstadt mit em greschde Bann. Im Nordoschde vun dä Mundinger Gmarkung het dä Bann üsserdämm e kleini Exklave im Wald, im Nordweschde ghere einigi Hiser vun Landeck zu Mundingä.

Im Weschde vum Bann fliesst d'Elz und verlaufe d'Rhidalbahn un d'B 3.

Mit Dänige zämme het Mundingä ä Bahnhof an dr Rhidalbahn. Uff dä Hechi vum Bahnhof direkt bi dä Imindung vun dä Mundinger Hauptschdross in d'B 3 isch sit ca. 2006 e neii Fuässgängerbrugg iber d'Elz uff Dänige errichtet worrä.

Mundingä isch als markgräflich-badische Ort in dä Reformationszit evangelisch worre.

Mundinge isch's erschde Mol 1139 urkundlich erwähnt worrä, dä Wiiabau dann 1207, also isch in Mundingä dä Wiibau schu ibber 800 Johr Tradizion.

Erschdi Fundä vun menschliche Siedlungä sinn allerdings schu viil älder: 1979 het ma Tonschärbä un ä Pfeilschpitze gfundä wo ca. 4000 Johr ald gsi sin. Bi Schdrossäarbeidä isch ä Fridhof gfundä worre, wu ca. 1300 Johr ald isch (150 Gräber). 


D' Mundinger Vereinä hän alli zämmä sid 2010 ä Solaranlag mit 23 kWp uff äm aldä Dreschischopf am laufä.


</doc>
<doc id="19876" url="https://als.wikipedia.org/wiki?curid=19876" title="Mundingen">
Mundingen

S'git in dr Alemannia mehreri Ortschaft, wo Mundinge (amtlich "Mundingen") heisse:



</doc>
<doc id="19877" url="https://als.wikipedia.org/wiki?curid=19877" title="Jakob Stutz">
Jakob Stutz

De Jakob Stutz (* 27. November 1801 z Isike; † 14. Mai 1877 z Bettschwiil) isch en Schriftsteller, Mundart- und Volksdichter usem Zürcher Oberland gsii. Siis Vorbild isch de Johann Peter Hebel gsii.

De Jakob Stutz isch am 27. November 1801 z Isike bi Hittnau im Zürcher Oberland uf d Welt cho. Mit elfi het er sini Eltere verloore und isch denn vo sinere Gotte uufzoge wore, het aber as Hirtebueb müese för de Lebesunderhalt sorge. Mit achtzeni isch er zu sinere Schwöster Barbara zoge und het as Weber und Sticker gschafft. Debi het er sini "»Lieder gedichtet am Webstuhl«" verfasst. Denebet het er sich no zum Leerer uusbilde loo.

Ane 1827 isch er a de Blindeschuel z Züri as Leerer agstellt wore und ane 1830 Ziitzüüg vo de politische Uurue wore, wan er i sim Theaterstugg " »Der Brand von Uster«" gschilderet het. Doch ane 1837 het er wege homosexuelle Naigige d Stell müese verloo. Er het drufabe denn z Schwöllbronn im Appizellische underrichtet, isch aber weg sinere Vorliebi för Jüngling för drai Mönet is Gfängnis cho und usem Kantoo Appizell verwise wore. 

De Jakob Stutz het sich drufabe i d »Jakobszele« bi Sterneberg im Zörcher Oberland zruggzoge und dai as Aisidler ghuuset. I dere Zitt het er vil gschribe und s allteglich Lebe vo de Mensche im Zörcher Oberland gnau beschribe. Vo 1850 bis 1852 het er au en aigni Ziitschrift usegee mitem Titel "»Ernste und heitere Bilder aus dem Leben unseres Volkes«". Au sini Autobiographii "»Sieben mal sieben Jahre aus meinem Leben«" het er i dere Zitt gschribe.

Ane 1856 isch de Jakob Stutz wider wege sinere sexuelle Naigig verurtailt wore und för drai Joor usem Kantoo Zöri gwise wore. Er isch drufabe uf e zeejöörigi Wanderschaft ggange und het sich as Taglööner, Hilfsleerer und Dichter döregschlage. Ane 1867 het sini Nichte en bi sich z Bäretswil uufgnoo und er het bi ere bis zu sim Tod am 14. Mai 1877 glebt.

Em Dichter isch en Wanderweg, wo vo Pfäffike uf Sterneberg füert, gwidmet. Er zaigt verschideni Statione us sim Lebe aa.

Dr Nachlass vom Jakob Stutz mit Materialie zum Wärch, Läbeserinnerige, Vorträge und Tagebüecher befindet sich in dr Handschriftenabteilig vo dr Zentralbibliothek Züri.





</doc>
<doc id="19878" url="https://als.wikipedia.org/wiki?curid=19878" title="Hittnau">
Hittnau

Hittnau oder Hittni isch e Gmäind im Züri-Oberland, vom Pfäffikersee uus wiiter im Oschte. Zu Hittnau ghööred no d Wiiler Oberhittnau, Isike, Hasel, Tüürschtele, Schöönau und Hofhalde. Us Isike bi Hittnau chunnt de Mundartdichter Jakob Stutz.

Hittnau liit oberhalb vom Pfäffikersee a de Verbindigsstrass zwüschet em Glatttaal und em Töösstaal. De hööchscht Punkt vo de Gmeind isch de Stoffel mit 928 m ü. M., de tüffscht Punkt hät d Gmäind bim Tobelweier uf 604 m ü. M. Vo de Gmäindsflächi tiened 50,3 % de Landwirtschaft, uf 37,2 % wachst Wald, 4,2 % sind Vercheersflächi und 7,6 % Siedligspiet, 0,4% sind Gwässer.
Der Ussländeraatäil liit bi 7,7 % (Stand 2011).

52,5 % vo den Iiwoner sind evangeelisch-refermiert, 19,7 % sind röömisch-katolisch (Stand 2011).

De züritüütsch Tieläkt vo Hittnau ghöört zur Zürioberländer Mundaart.

Blasonierig

S Piet vo Hittnau isch vo den Alemane bisidlet woorde. Ane 905 wèèrded s eerscht Mool e Räie vo Wiiler uufzelt: "Hittenouva, Isencrimenswilare, Skonunouvo". Im Mittelalter hät s zu de Herrschaft Chibuurg ghört. D Burg Werdegg bi Tüürschtele isch im 12. Joorhundert poue woorde. Die isch aber im Alte Zürichrieg ane 1444 gschlisse woorde und tienet sit doo as Stäibruch. Ane 1707 isch Hittnau en äigni Gmäind woorde und hät agfangen e Chile boue, wo scho s Joor drufabe fèrtig gsii isch. Im 18. Joorhundert hät sich e Bauelen<nowiki>induschtrii</nowiki> entwicklet.

Gmäindspresidänt isch de Christoph Hitz (Stand 2019).

D Aarbetsloosigkäit isch im Joor 2010 bi 1,7 % gläge.





</doc>
<doc id="19881" url="https://als.wikipedia.org/wiki?curid=19881" title="Maleck">
Maleck

Maleck isch e Ortsdeil vu dr Stadt Emmedinge im glichnammige Landkreis vum ditsche Bundesland Bade-Württeberg. Die früeher selbständig Gmei isch am 01. August 1971 uf Emmedinge igmeindet worre.

S'Dorf lit in dr Vorbergzone vum middlere Schwarzwald guet 3 km Luftlinie öschtlich vu dr Emmedinger Innestadt un 15 km nördlich vum Friburger Stadtzentrum in ca. 280 m Höchi.

Mit ere Flächi vu 2,35 km² isch dr Ort relativ klei. Zue Maleck ghöre au die hauptsächlich us Asammlunge vu Burehöfe bestehende Ortsdeile "Am Laberberg, Uffem Buck, Brandel, Hinderi Zeismatte" un "Vorderi Zeismatte". 

Im Süde vu dr Gmarkung lit am "Malecker Buck" dr "Malecker Vulkanschlot". Er isch dr Iberrescht vu eme vor ca. 50 Millione Johr aktive Vulkan.

Mit 435 Iwohner isch Maleck dr kleinscht früeher selbständig Stadtteil vu Emmedinge.

S'Dorf isch wohl im 10. bis 12. Johrhundert as e Rodungssidlung entstande. Um 1330 wird „Malnegge“ im "Tennenbacher Güeterbuch" vum umiddelbar nördlich glägene Kloschter Tennenbach erschtmols erwähnt. D'Zeismatte isch scho um 1094 s'erschtmol schriftlich bekundet.
Dr Ort het scho früeh zum badische Herrschaftsgebiet ghert un isch in dr Reformation evangelisch worre.



</doc>
<doc id="19885" url="https://als.wikipedia.org/wiki?curid=19885" title="Zürcher Weinland">
Zürcher Weinland

S Zürcher Wyland isch de nördlich Tail vom Kantoo Züri i de Schwiiz. So binennt isch es, well bis hüt no de Wii e wichtigs Erzügnis i däre Regioo isch.

S Wyland litt zwüschet em Rhii und de Tuur und werd im Oste vom Tuurgi bigrenzt. Im Südweste goots öber d Tuur uus bis an Iirchel ane. Die wichtigste Wiidörfer sind Staame, Benke, Tachse und Uewise. De Wiibau werd dur s mildi und sunige Klima bigünstigt. Im Wyland liget au historischi Baute, wie s Schloss Laufe am Rhiifall und s Chloster Rhiinau. De Tielekt vom Wyland ghört zu de Ostschwiizertielekt und underschaidet sich dütli vom Züritütsche.



</doc>
<doc id="19886" url="https://als.wikipedia.org/wiki?curid=19886" title="Albert Bächtold">
Albert Bächtold

De Albert Bächtold (* 3. Jenner 1891 z Wilchinge; † 27. Oktoober 1981 z Grüenige) isch en Mundartschriftsteller usem Chläggi gsii, wo e groosses autobiographisches Werch im Wilchingerdialekt gschribe het. I sinene Werch nennt er sich »Peter Räbme«.

De Albert Bächtold isch im 3. Jenner 1891 z Wilchinge uf d Welt choo. Si Vatter isch früe gstorbe und sini Muetter het sich müese mit füf Chind elai döreschloo. Er het e Uusbildig as Leerer gmacht und het ane 1911 z Merishuuse underrichtet. Wel er e Agibott öberchoo het, imene Adelsguet z Kiew z underrichte, isch uf Russland züglet. Allerdings het s em bi de Adlige nöd guet gfale und er isch uf Moskau zoge, won er e Chaufmännischi Lehr gmacht het. Wege de Russische Revoluzion 1918 het er i d Schwiiz zrugg müese, woner e Studium as Jurist agfange het. Doch er hets nöd lang uusghalte und isch uf Amerika öbere, um Geld för verarmti Russlandschwizer z samle. Bald isch er aber as Vertretter vonere amerikanische Firma i d Schwiiz zrugg und het mit Filmprojektore vill Geld gmacht und er het afange e verschwenderisches Lebe füere. Doch nochem Börsechrach vom Oktober 1929 het er sin ganz Bsitz verloore und isch arbetslos woore. I dere Zitt isch er Schriftsteller wore. 

Sis erst Buech isch "»Das Gasthaus zum Engel«" gsii, woner uf Hochtütsch gschribe het. Woner us dem Buech andere Schriftsteller vorglese het, hend die d Nase grümpft, sind deför umso mee bigaisteret gsii, woner drufabe d Erzälig "»D Wiibepmaand«" vorglese het. Er het wenig Froid ghaa und het sich zumene Mundartdichter degradiert gfüelt. Er het sich denn zrugg zoge und e eener ainsams Lebe gfüert und afange us sinene Lebeserfaarige e ganzes Werch im Chläggemer Dialäkt z schriibe. Dezue het er i sim Tagibuech gschribe: "»Wän da Uugfell im Gschäft und di schlächte Ziite nid cho wäärid, wäär de Peter Räbme en Gältverdiener plibe und sii Läbe wäär kan Rape wäärt gsii«."

De Albert Bächtold isch scho zu Lebzitte geert wore: 1964 mitem Hebelpriis, 1966 mitem em Bodesee-Literaturpriis und 1971 de Gsamtwerchpriis vo de Schwiizerische Schillerstiftig. Au isch er Eerebörger vo Wilchinge wore. Gstorbe isch er am 27. Oktoober 1981 z Grüenige.






</doc>
<doc id="19908" url="https://als.wikipedia.org/wiki?curid=19908" title="Bickensohl">
Bickensohl

Bickisohl (amtlich "Bickensohl") isch e im Kaiserstüehl in Südweschtditschland gläges, zue dr Stadt Vogtsburg ghörigs glei Winzerdorf mit ca. 400 Seele.

Dr Ort het sich mit dr andere sechs Gmeine vum zentrale Kaiserstüehl am 1. Jänner 1975 zue dr Stadt Vogtsburg zämmegschlosse. 

Dr Ort lit am Eschbach im Süde vu dr Gsamtgmei Vogtsburg im e Sidedal, wo zum guet 1,5 km nördlich glägene Oberberge goht. Dr Ort isch vu Räbberge umgäbe un het aber au Wald, in dr Hauptsach zum Hauptgipfel vum Kaiserstüehl, em 557 m hoche Dotekopf, hi.

Im Ort hets emol d Burg Bickesohl gee.


</doc>
<doc id="19914" url="https://als.wikipedia.org/wiki?curid=19914" title="Grabhügelnekropole Illnau">
Grabhügelnekropole Illnau

D Grabhügelnekropole Chripflibuck isch e Gruppe vo sibe früemittelalterliche Grabhügel. Si lit i de Gmaind Illau-Efreetike im Kantoo Züri.

Die sibe Graabhügel ufem Chripflibuck liget im Studebruneholz öber em Flüssli Chänt zwüschet de Dörfer Graafschtel und Ottike i de Gmaind Ilau-Efreetike im Zörcher Oberland. D Nekropole lit erhööt öber de alte Römerstrooss vo Wintertuur uf Chämpraate am Zörisee. A dere Strooss lit au s Römerkastell Irgehuuse.

I de 2. Hälfti vom 7. Joorhundert het sich do e richi alemanischi Famili bigrabe loo. Die ältere Greber hend Bigoobe, wie Waffe und Schmuck. Well de Bruuch im uusgende 7. Jh. ufghört het, sind die jüngste drai Greber bigoobeloos. Öber jedem Graab isch en anderthalb Meter höche Hügel uufgschüttet wore. Di uuffälig Grabform zaigt, as die Mane und Fraue, wo sich do bigrabe loo hend, zum lokale alemanische Adel grechnet were chönt. Ahand vo de Datierige hend die sibe Tote zu drai Generatione im uusgende 7. Joorhundert ghöört.

I de Joore vo 741 bis 747 het e riichi Famili vom Zürcher Oberland vill Landbsitz em Chlooster Sanggale vermacht, d Schenker sind d Beata und ere Maa, de Landold und spöter de Soo vo ene, de Landbert, wo nochem Tod vo sinene Eltere Mönch woren isch. Die Uurchunde sind zum Tail z Illau und zum Tail z Graafschtel underzaichnet wore. De letzt Ort isch au Grichtsort gsii. Us dem Grund werd vermuetet, as d Beata-Landold-Sippe zu de Nochkome vo de riiche Famili ghört, wo ai bis zwoo Generatione früener i de Grabhügelnekropole bigrabe woren isch.




</doc>
<doc id="19915" url="https://als.wikipedia.org/wiki?curid=19915" title="Kastell Irgenhausen">
Kastell Irgenhausen

S Kastell Iirgehuuse isch e römisches Kastell bi Iirgehuuse i de Gmaind Pfäffike im Kantoo Zöri.

S Kastell lit uf eme chliine Hügel grad öber em Pfäffikersee südlich vo Iirgehuuse a de alte Römerstroos vo Wintertuur uf Chämpraate am Zürisee. S Kastell isch dör de Chaiser Valentinian (364–375) baut wore, wo d Grenze am Rhii verstärche loo het. Früener isch am gliiche Platz e Guetshof gstande.

S Kastell isch recht guet erhalte und messt öppe 60 uf 60 Meter. Es het i jedem Egge e Turm und ussert bi de Ostmuur, wo de Iigang gsii isch, je en Mittelturm.

De antik Name vom Kastell isch nöd öberliferet, doch werd de Ort Iirgehuuse inere Uurchund usem Joor 811 "Camputuna sive Irincheshusa" gnennt. Drum werd vermuetet, ass s Kastell *Cambodunum ghaisse het. Hüt haisst e Dorf drai Kilometer südlich vom Kastell no Chämte.



</doc>
<doc id="19926" url="https://als.wikipedia.org/wiki?curid=19926" title="Oberrheinkonferenz">
Oberrheinkonferenz

D' Oberrhykonferenz (preziser: Dütsch-französisch-schwizerischi Oberrhykonferenz) bildet dr inschtitutionelli Rahme vo dr gränzüberschritende Zämmearbet im Oberrhygebiet uf regionaler und regionalstaatlicher Ebeni. Es goht dorum, gränzüberschritendi Frogestellige ufzugriffe, z'bearbeite und ere Lösig zuezfüehre zum Wohl vo de Bevölkerig uf beidne Site vom Rhy.

Dr Wirkigsperimeter vo dr Oberrhykonferenz isch naturrümlich begränzt durch d Vogese, dr Schwarzwald und dr Schwizer Jura und umfasst folgendi Teilrüüm: Bade und d Südpfalz in Dütschland, s Elsass uf französischer Site sowie d Nordweschtschwiz.

Die gränzüberschritendi Zämmearbet im Rahme vo dr Oberryhkonferenz isch pyramideförmig ufbaut und kennt folgendi Gremie:






D'Aafäng vo dr gränzüberschritende Zämmearbet am Oberrhy gön zrugg uf d'Zyt nach em 2. Wältchrieg. Näbe de informelle Kontäkt sind als erschti Etappe dr Bau vom binationale Flughafe Basel-Mülhuse und d'Iisetzig vonere gmeinsame Verwaltig vom Kehler Hafe vo Bedütig. Als Ergäbnis vo dr intensivere Beziehig zwüsche de Gebietskörperschafte sind die 1963 bzw. 1965 gründete Verein Regio Basiliensis und Regio du Haut-Rhin z'gseh. 
Die Zämmearbet bechunt bi dr Unterzeichnig vonere Regierigsveriibarig 1975 (Bonner Abkomme) zwüsche Dütschland, Frankriich und dr Schwiz ä inschtitutionelle Rahme, wo mr d'Iisetzig vonere Dütsch-französisch-schwizerische Regierigskommission bschliesst. Die vo dr Kommission drby iigsetzte zwei Regionalusschüss im Norde und Süde wärde 1991 zur Oberrhykonferenz zämmegleit. Als witeri Etappe gälte d'Schaffig vom Gmeinsame Sekretariat in Kehl 1996, d'Unterzeichnig vonere 2. Regierigsveriibarig 2000 (Basler Veriibarig) als staatsvertraglichi Bestätigung vom iigschlagene Wäg und Gründig vo dr Trinationale Metropolregion Oberrhy (TMO) am 9. Dezember 2010 uf Initiative vo dr Oberrhykonferenz. Durchs Konzäpt von dr TMO wärde d'Verträter us Politik, Verwaltig, Wirtschaft und d'Bürger zämmebrocht, um gmeinsam und uf Augehöchi dr Oberrhy zumä dynamische Wirtschafts-, Wüsseschafts- und Lebensruum in Europa z'entwickle.

Dä rund 50 Arbetsgremie vo dr Oberrhykonferenz sind zahlriichi Projäkt entsprunge. Sie hälfe mit, dass Gränze abbaut und dr Oberrhy als gmeinsame Läbensruum wohrgnoh wird. Bischpiel sind dr Oberrhynischi Museumspass, s'Forum Junior, dr Oberrhynischi Lehrertag, s'Euregio-Zertifikat, d'Internetplattform Luftqualität am Oberrhy, d'Statistikbroschüre Oberrhy... Als Impulsgäber für Projäkt am Oberrhy chönne zuedem die ungfähr alli zwei Johr duregführte Dreiländerkongräss aagluet wärde. Dr letschti Dreiländerkongräss het am 27. Juni 2012 unter em Motto "Rendez-vous régional - Zivilgesellschaft im Dialog mit..." z'Landau in dr Pfalz stattgfunde. Vieli Projäkt sind schliesslich nur dank dr Kofinanzierig us dr Schwiz und em INTERREG-Programm vo dr Europäische Union z'Stand cho.

Ùnderm Dach vù dr Oberryykonferränz hän 1995 d Verain "Regio Basiliensis", "Regio du Haut-Rhin" ùn d "RegioGesellschaft Schwarzwald-Oberrhein" dr "RegioTriRhena-Rat" grinded. D RegioTriRhena isch e Europaregion, wù iber d Ländergränze wäg d Zämeaarbed in dr Wirdschafd, in dr Kultur ùn in dr Gselschafd sol verbesere.



</doc>
<doc id="19929" url="https://als.wikipedia.org/wiki?curid=19929" title="Bischoffingen">
Bischoffingen

Bischeffinge (amtlich "Bischoffingen") isch e im nordweschtliche, zentrale Kaiserstüehl in Südweschtditschland gläges, zue dr Stadt Vogtsburg ghörigs Winzerdorf mit 670 Seele.

Dr Ort het sich mit dr andere sechs Gmeine vum zentrale Kaiserstüehl am 1. Jänner 1975 zue dr Stadt Vogtsburg zämmegschlosse. 

Dr Ort lit 1,7 km nördlich vo Oberrothwil un het zämme mit Burge e Haldepunkt an dr weschtliche Kaiserstuehlbahn.

Mit ca. 234 Hektar macht d Räbflächi uffem Bischeffinger Bann guet e Sechstel vu dr Räbe vu dr Gsamtgmei us.

Bischeffinge isch erschtmols anno 1010 as e Gschenk an dr Bischof z Basel schriftlich erwähnt. Doher leitet sich au dr Ortsnamme ab. 

In dr Nechi vum Ort stoht d Burg Bischeffinge.


</doc>
<doc id="19930" url="https://als.wikipedia.org/wiki?curid=19930" title="Rührberg">
Rührberg

Rührberg isch de Name vo däne geografische Objekt z Bade-Würtebärg:


</doc>
<doc id="19933" url="https://als.wikipedia.org/wiki?curid=19933" title="Burkheim">
Burkheim

Burge (amtlich "Burkheim") isch e im weschtlich vum zentrale Kaiserstüehl in Südweschtditschland gläges, zue dr Stadt Vogtsburg ghörigs klei Städtli mit guet 1000 Iwohner.

Dr Ort het sich mit dr andere sechs Gmeine vum zentrale Kaiserstüehl am 01. Jänner 1975 zue dr Stadt Vogtsburg zämmegschlosse un in sälle Zämmeschluss s'Stadträcht ibrocht. 

Dr Ort lit 2,5 km nordweschtlich vo Oberrothwil un 1,4 km öschtlich vum Rhi. Burge het zämme mit Bischeffige e Haldepunkt an dr weschtliche Kaiserstuehlbahn.

Mit ca. 137 Hektar macht d'Räbflächi uffem Burgemer Bann guet 10% vu dr Räbe vu dr Gsamtgmei us.

Burge isch erschtmols anno 762 erwähnt un um 1330 zuer Stadt erhobe worre. Dr Ort het sich aber, wohl wil er an keinem Verkehrsknote lit, nie zue ere grosse Asidlig entwicklet. S'Ortsbild wir beherrschtr vu dr Burgruine vum Neje Schloss (menkmol au Schwendi-Schloss gnennt).

Burge isch bekannt fier sin am Rhi glägene Baggersee mit schönem Sandstrand. 


</doc>
<doc id="19936" url="https://als.wikipedia.org/wiki?curid=19936" title="Oberbergen">
Oberbergen

Oberbärge (amtlich "Oberbergen") isch e Winzerdorf im Kaiserstüehl in Südweschtditschland, wo zue dr Stadt Vogtsburg ghört un ca. 1000 Iwohner het.

Zue Oberbärge ghört au dr Wiler (Alt-)Vogtsburg.

Dr Ort het sich mit dr andere sechs Gmeine vum zentrale Kaiserstüehl am 01. Jänner 1975 zue dr Stadt Vogtsburg zämmegschlosse. 

S Dorf lit im Zentrum vum Kaiserstüehl im Dal vum Krottebach un isch e bekannte Wibauort mit 233 ha Räbflächi mit dr Lag "Bassg(e)ige".

Numme ei Kilometer weschtlich vu Oberbärge lit Oberrothwil, 1,2 km öschtlich Schälinge un 2 km südöschtlich. Uf Norde goht d Stross iber dr Nordkamm vum Kaiserstüehl uf Kiechlinsbärge ab. Im Süde lit dr Hauptgipfel vum Kaiserstüehl, dr 557 m hoch Dotekopf.

Alt-Vogtsburg lit südöschtlich vu Oberbärge an dr Passstross (L115) uf Betzige. Dr klei Wiler het dr 1975 zämmegschlossene Gsamtgmei Vogtsburg dr Namme gä.

S Dörfli lit uf in guet 320 m Höchi.


</doc>
<doc id="19938" url="https://als.wikipedia.org/wiki?curid=19938" title="Schelingen">
Schelingen

Schälinge (amtlich "Schelingen") isch e glei Winzerdorf im Kaiserstüehl in Südweschtditschland, wo zue dr Stadt Vogtsburg ghört un ca. 330 Iwohner het.

Dr Ort het sich mit dr andere sechs Gmeine vum zentrale Kaiserstüehl am 01. Jänner 1975 zue dr Stadt Vogtsburg zämmegschlosse. 

Dr Ort lit am End vum Krottebachdal im Oschte vum zentrale Kaiserstüehl, guet 1,2 km vum weschtlich glägene Oberbärge äwägg. Iber dr Hauptkamm vum Kaiserstüehl verlauft e Kreisstross ins öschtlich im Landkreis Emmedinge gläge, 5 km entfernt Bahlinge.

D Räbflächi vu Schälinge betrait numme 61 ha. Uffem 435 m hoche, südlich glägene Badberg isch e 42 ha grosses Naturschutzgebiet.


</doc>
<doc id="19944" url="https://als.wikipedia.org/wiki?curid=19944" title="Vangionen">
Vangionen

D Vangione (lat. "Vangiones"; [) sind e germanische Stamm im hüttige Rhiihesse i de Rhiiebini gsii. Si hend im Rhiichnüü gegenöber vo Mogontiacum (hüt: Mainz) glebt und eri Noochbuure sind d Treverer, d Mediomatriker und im Süüde d Nemeter gsii. De Name isch Germanisch und bidütet »Feldlüt« (got. waggs; an. vangr »Wise, Feld, Flur«).

D Vangione sind im Joor 71 v.Chr. zäme mit de Nemeter und de Triboker und andere Stämm mit em Ariovist öber de Rhii choo und i Gallie iigfale. Ahand vo de Archäologii hend si aber erst i de erst Hälfti vom 1. Jh.n.Chr. Land vo de Mediomatriker westlich vom Rhii iignoo. Ere Vorot isch Borbetomagus (hüt: Worms) gsii. 

Si hend im Joor 50 n.Chr. a de Römer im Chrieg gege d Chatte ghulfe. Ane 70 n.Chr. hend sich am Uufstand vo de Treverer bitailiget, sind aber glii zu de Römer öbertrete.

Nochdem i de Silvesternacht vom Joor 406 Germane bi Mainz öber de zuegfrorni Rhii i Gallie igfale sind, hend sich d Burgunder im Piet vo de Vangione niderloo und Worms isch - wenigstens noch de Heldesaag - d Königsstadt wore. Noch de Umsidlig vo de Burgunder ane 443 hend Rhiifranke s Wormserfeld iignoo.

D Vangione hend früe di gallorömischi Kultur aagnoo. Wie d Treverer hend si de "Mars Loucetius" (gall. »Lüüchter«) und d "Victoria Nemetona" (gall. »die vom Hailige Hain«) vereert und för da Götterpaar e Tempel z Chlii-Winternheim ghaa. Zwoo Inschrifte sind em "Mercurius Toutenus" gwidmet.




</doc>
<doc id="19946" url="https://als.wikipedia.org/wiki?curid=19946" title="Triboker">
Triboker

D Triboker (lat. "Triboci"; ) sind e germanische Stamm im Elsiss gsii. Im Süüde hend si a d Rauraker, im Weste a Mediomatriker und im Norde a Nemeter grenzt. Di östlich Grenze het de Rhii bildet.

D Triboker sind im Joor 71 v.Chr. zäme mit de Nemeter und de Vangione und andere Stämm mit em Ariovist öber de Rhii choo und i Gallie iigfale. Ahand vo de Archäologii hend si aber erst i de erst Hälfti vom 1. Jh.n.Chr. Land vo de Mediomatriker westlich vom Rhii iignoo. Eri wichtigste Stedt sind Brocomagus (hüt: Brumath) und Argentorate (hüt: Stroosburi) gsii. 

Ane 70 n.Chr. hend si sich am Uufstand vo de Treverer bitailiget. Nochdem d Alemane de Limes broche hend und d Decumates agri bsetzt hend, sind die immer wider is Piet vo de Triboker iigfale. Abem 5. Joorhundert hend den d Alemane feste Woonsitz im Piet vo de Triboker gnoo.

Im Gegesatz zu de Nemeter und de Vangione hend si sich nöd so starch a di gallorömischi Kultur aapasst und hend sich drum no lang vo de andere Stemm um si ume underschide. Bsundrigs Biwaffnig isch lang typisch germanisch blibe. Au i de Religion hend si sich underschide. Si sind Veezüchter und Ackerbuure gsii und i de Vogese hend si Staibrüch ghaa und Ise abbaut.




</doc>
<doc id="19948" url="https://als.wikipedia.org/wiki?curid=19948" title="Nemeter">
Nemeter

D Nemeter (lat. "Nemetes"; ) sind e germanische Stamm i de Pfalz i de Rhiiebini gsii. Si hend südlich vo de Vangione, östlich vo de Mediomatriker und nördlich vo de Triboker gwont. Im Oste het de Rhii d Grenze bildet.

De Name vom Volch isch Gallisch und bidütet »die vom Hailige Hain« (gall. "nemeton"; altsächs.: "nimidas"; lat. "nemus" »hailige Hain«).

D Nemeter sind im Joor 71 v.Chr. zäme mit de Triboker und de Vangione und andere Stämm mit em Ariovist öber de Rhii choo und i Gallie iigfale. Ahand vo de Archäologii hend si aber erst i de erst Hälfti vom 1. Jh.n.Chr. Land vo de Mediomatriker westlich vom Rhii iignoo. Ere Vorot isch Noviomagus Nemetum (hüt: Speyer) gsii. 

Si hend im Joor 50 n.Chr. a de Römer im Chrieg gege d Chatte ghulfe und nöd am Uufstand vo de Treverer vom Joor 70 tailgnoo. Nochdem d Alemane de Limes broche hend und d Decumates agri bsetzt hend, sind die immer wider is Piet vo de Nemeter iigfale.

Uursprüngli e germanisches Volch, hend si früe di galloromanischi Kultur agnoo und hend sich nöme gross vo de binochbuurte gallische Stemm underschide. Nebet de Veezucht und em Ackerbau hend si au vom Töpfere glebt.




</doc>
<doc id="19954" url="https://als.wikipedia.org/wiki?curid=19954" title="Danuvius">
Danuvius

Danuvius isch de latinisch Name vom Fluss Donau, wo under dem Name meermols i römerzitlichi Inschrifte as Gott agruefe werd.

Entlang vo de Donau sind meriri römerzittlichi Inschrifte gfunde wore, wo de "Danuvius" as Gott arüefet. Vo de obere Donau sind zwee Staialtöör gfunde wore, i aim werd de Flussgott zäme mitem römische Göttervater Jupiter aagruefe. Zwoo Inschrifte stamet us Budapest und e Inschrift vo Osijek a de Drau rüeft de Danuvius zäme mitem Flussgott Dravus aa.

D Donau, wo im Underlauf Hister oder Istros ghaisse het, isch a de alte Grieche scho früe bikannt gsii und i de Theogonii vom Hesiod isch de "Istros" de Soo vom Okeanos und de Tethys. D Daker, wo im hütige Rumänie a de Donau gwont hend, hend bim "Hister" gschwore. S gliiche gelt för d Gote, wo de "Danuvius" (got. Δούναβις = *Donaws) au as Rächer aagruefe hend und de gotischi Feldherr Gaina het sogär Römer em Fluss gopferet.




</doc>
<doc id="19955" url="https://als.wikipedia.org/wiki?curid=19955" title="Bad Sulzbach">
Bad Sulzbach

(Bàd) Solzbàch oder Solzbe (IPA: /; frz. "Soultzbach-les-bains", dt. Bad Sulzbach) esch e frànzeesche Gmein em Arrondissement () em Owerelsàss (Haut-Rhin). Soltzbach esch a Metgled fom Kommunalverband .

Solzbach esch e gleins Dorf an d'r Elssasisch Wistràss, 6 km eschtlich fò Menschd'r òn 14 km weschtlich fò Kolm'r.

Dorìch d'r Ort fliassd d'r Krabsbàch òn d'r Rùnsbàch.

Nochb'rortschàfda sen Wàsserburig, Grischbàch un Wihr.

Di erschd Erwahnung vo Soltzbàch esch fo anno 1211 as "Sulcebach". Dr Nammensbestanddaïl Sultz- esch fod'r Salzgwinnong uffem Soltzbàcher Bann ab.

D'Herra fo Hattstatt han um 1275 s'Dorf befeschdigt un Solzbàch esch a Stad wora. Nochem Üstarwa von da Hattstätt'r um 1585 han die Erwa, die Schauenburger, d Borig in a "Bad Hotel" umgwandeld. D Solzbàcher Bäder sin 1615 ereffnet wore un sen em 17. un 18. Johrhondert fon ganz Europa bereisd wora, als Kür- un Freizitort. Bi der Dorfgränza zwescha Solzbàch un Gawerschwir findener d'r Schrankenfels, a Burg, wo am Afang vom 13. Johrhundert fon der Herra fo Gawerschwir gaboïa wora esch. Em 14. Johrhondert het d'r Schrankenfels de Herra fo Hattstatt ghert un esch em 15. Johrhundert zersdert wora.



Die Derfer mit weniger als 2000 Inwohner wärda vom Maire un zwei àdjüa rejirt, medem a Gemeindrod fo 10 gewäldi Inwohner. Bi d'r Verabschidung vom Hüshalt koma oï die 10 wechdigsta Stirzahler dazu, um's Budget zo wähla.

D'r Maire un a Gemeidarot word fom "Bezirksleiter" ernant, dar "Bezirksleiter" esch a "sous-préfet" fer a Dür fo 6 Johr.

Üsnahmswis ka a Maire oi net usem Gemeiderat seh. Die Gemeidarotssetznga sen net äffentlich, üser wann's d'r Gmeindarot anderscht entscheida düat.

Hetzodaïs esch es anderst arum.


Em Dorf word nor Elsässisch gred. Med fila Ferien un Fast hät sich dia Sproch am Lawa erhàlda. Dank em Teader ùf Elsassisch koma oï Lid von da Nawaderfer fo Sùlzbàch.








</doc>
<doc id="19959" url="https://als.wikipedia.org/wiki?curid=19959" title="Schlacht bei Kappel">
Schlacht bei Kappel

D Schlacht bi Chappel isch d Entscheidigsschlacht im Zweite Chappelerchrieg gsi und isch am 11. Oktober 1531 i de Nöchi vo Chappel am Albis gschlage worde. Dert het Züri gege d füf katholische Ort verlore. Mit dere Niderlaag isch d Vorherrschaft vo de katholische Ort besiglet gsi un het bis zum zweite Villmergerchrieg 1712 ghebt.

I dr Schwiiz het d Reformation am 15. März 1522 ihre Aafang gno. Nachdem de Zwingli sit em 1519, wo er Lüütprieschter vo Züri worde-n-isch, nüm nach de Läseordnig prediget het, het an Invocavit 1522 s berüemti Wurschtässe bim Christoph Froschauer z Züri stattgfunde. Des isch de "Schtartschuss" für d Schwiizer Reformation gsi, wo vom Zürcher Schtatrot ab em 1523 nadisna in de Schtadt u de Landschaft Züri iigfüürt worde-n-isch. D Reformation het sich dann i de Schwiiz witer verbreitet un au Bärn, Basel u Sanggalle si reformiirt worde. Vor allem di Innerschwiizer Ört, aber au Soledurn u Friburg, sin im alte Glaube treu blibe. Des het zu grosse Spannige i de Eidgnossegschaft gfüürt un im 1529 het Züri de erscht Chappelerchrieg gäge di füf innerschwiizer Ört aagfange. De Chrieg isch ohni Kampfhandlige z Änd gange u me het sich geiniget, dass jedi Gmeind sälber cha entscheide, ob si zum noie Glaube wot wächsle oder bim alte Glaube wot bliibe.
D Friide het aber net lang ghäbt. Bsunders d Entwicklig in Dütschland mit de Bschlüss vom Riichstag z Augschburg hei s Misstraue zwüsche de Konfessione gschteigeret. Me het enand au vorgworfe sich immer wider in kanfessionelli Aaglägeheite vo andre Gebiet iizmischle.
Wo d Innerschwiizer Ört sich dann gweigeret hei, d Drü Bünd im zwaite Müsserchrieg z unterstütze, het de Huldrych Zwingli uf en neue Chrieg gäge d katholisch Innerschwiiz drängt. Uf Aatrag vo Bärn, wo kei nöie Chrieg het welle, hei di reformierti Ort im Mai 1531 e Läbensmittelschperri über d Innerschweiz verhängt. Weil sich au d gemeine Herrschafte a dem Embargo beteiliget hei un 1531 es schlechts Wirtschaftsjohr gsi isch, si d Folge für d betroffene Kantön schwerwiegend gsi. Uf katholischer Siite het des widerum d Aversione gäge Züri verschtärkt. 
Weils so usgsäh het, als chönnt me en Chrieg nöd vermiide, hei sich die füf Ort druf vorbereitet. Zwüschem 8. un em 10. Oktober 1531 hei si ihri Truppe z Zug zämezoge. So het sich d Bedrohig vor allem gäge Züri grichtet, aber au e Besetzig vo de Übergäng über d Rüüs z Brämgarte un z Mellige wär möglich gsi. Dodermit hätte d Innerschiizer en Zämeschluss vo de Bärner un de Zürcher Truppe chönne verhindere.

D Niederlage vo Züri bi de Schlacht vo Chappel het au Ursache, wo scho im Vorfeld passiert sin. Mit de Chriegsordnig von 1529 isch de frühri Chriegsrat durch es 23köpfigs Gremium ersetzt worde. Des Gremium isch viel z gross un schwerfällig gsi un het d Autorität vo de Truppekommandante iigschränkt. Au het me d Kompetänze vo de Offizier iigschränkt, de Sold vo de Mannschafte reduziert un de Jörg Berger, de Befehlshaber vo Züri bim erschte Chapplerchrieg, wo au scho bi de Schlacht bi Marignano zeigt het, was er cha, het dismol keis Kommando übercho.
Z Züri het me d Bedrohig durch die füf Ort nöd wirklich ernst gno. Erscht wo e Lozärner Iiheit am 9. Oktober 1531 z Hitzkirch iimarschiert isch, het de Rot vo Züri sich versammlet. Me het zwai Rotsmitglieder uf Chappel gschickt, um usezfinde, ob sich d Innerschwiizer wirklech z Zug versammlet hei, wie es vorher Bote berichtet hei gha. Di Lüt im Rot, wo de meischt Iifluss hei ka, hei geng no nöd glaubt, dass d Katholike chönntet aagriife. Si hei gmeint, es gängdi numme um e Tüüschigsmanöver, damit d Lebensmittelsperri uufghobe würd.
I de Nacht zum 10. Oktober sie wider Bote uf Züri cho un hei gmeldt, d Fiinde däte z Zug numme no uf d Urner warte (Uri het us Angscht vor enem Aagriff durch die protestantische Bündner mit de Entsendig vo Truppe gwartet). De Zürcher „Stabschef“ Hans Schwyzer het nach dere Meldig verlangt, dass me sofort d Vorhuet unterem Kommando vom Jörg Göldi sot uf Chappel schicke, weil si uf Pikett gsi isch. Au d Hauptmacht het me nach sinere Meinig sofort müesse alarmiere un, sobald wie möglech, auch uf Chappel verläge. Us Angscht so en Chrieg uszlöse, het de Rot vo Züri dem nöd zugschtimmt. Am 10. Oktober isch um 7 Uhr de Pfarrer vo Rifferswil uf Züri cho un het gmeldet, dass die katholische Truppe do siget. Di gliich Nachricht hei di i de Nacht uusgsandte Rotsherre uf Züri laa bringe. De Rot het deshalb bschlosse, d Städt, wo Züri im Burgrecht mit verbunde gsi isch, z alarmiere un de Jörg Göldi mit de Vorhuet vo ugfähr 1200 Mann uf Chappel z schicke.
Weil d Zuschtändigkeite schwirig si gsi, het Züri s zu dem Ziitpunkt verpasst, s Hauptbanner z alarmiere. De Beschluss doderzu isch erscht am Namittag gäge 16 Uhr gfasst worde, d Alarmierig isch soger erscht um 19 Uhr gsi un het s bis am Morge vom 11. Oktober um 6 Uhr bruucht, bis s Hauptbanner us Züri abgrückt isch.

D Vorhuet unterem Kommando vom Jörg Göldi – mit Usnahm vo de Artillerie, wo noch schpöter oder gar nöd aacho isch – isch im Lauf vom 10. Oktober z Chappel aacho. De Jörg Göldi het d Stellung uf de Scheure usgwählt. Vo derte het me en guete Blick uf de Baarerbode, von wo us de Ufmarsch vom Fiind z erwarte isch gsi. Au für d Artillerie, wo erscht am 11. Oktober zwüsche 2 un 3 Uhr am Morge uf Chappel cho isch, isch d Stellig, wegem guete Schussfeld, günschtig gsi.
Goldi het die Ziit, wonner am 10. Oktober hätti gha, nöd gnutzt, um die Stellig uszbaue. Us Angscht vor erem Überfall am frühe Morge het er scho um 4 Uhr laa Tagwacht blase. Gege 11 Uhr isch dann d Meldig cho, d Innerschwiizer siget uf em Wäg uf Chappel.
Um 9 Uhr am Morge sin die füf Ort mit 7000–8000 Mann Richtig Chappel losmarschiert gsi.

Am 11. Oktober 1531 gege Mittag si d Truppe vo de füf Ort südweschtlich vo Chappel em Waldrand noche über Goldisbrunne un Islisberg gege d Zürcher Linie vorgruckt. D füförtig Vorhuet het versuecht am Sennhof vorbi zu de Haggeweid zucho. Vo dert us hei sie di rächti Flanke vo de Zürcher welle erreiche. D Zürcher Artillerie het den Aagriff chönne zrückschla. D Vorhuet vo de Innerschwiizer hei sich deshalb wider zrückzoge un sich unterhalb vom Chloschter im Bidenloss mit de Hauptmacht vereinigt. Vo dert us sin di katholische Truppe zwüschem Kalchofewald un em Buechwäldli gäge di linki Flanke vo de Zürcher vorgrückt. Daderbi sin sie nöd emal vom Göldi sinere Artillerie gstört worde. De Göldi het numme sini Artilleriegeschütz ufs Buechwäldli la richte un er het Bote uf de Albis gschickt, damit s Hauptbanner so schnell wie möglich chämti. D Hauptstritmacht vo de Zürcher, wo normalerwiis ugfähr 4000 Ma stark gsi isch, isch numme mit 700 Ma uf em Wäg uf Chappel gsi. Mit derbi isch de Kommandant Lavater, de Bannerherr Schwyzer un de Ulrich Zwingli gsi. Wäge logischtische Probläm hets Hauptbanner au numme sächs vo nün Gschütz über de Albis brocht. Weil si scho de Kanonedonner ghört hei un im Göldi sini Bote si zum juffele ufgforderet hei, sin si ohni Rascht uf Chappel ue. 
Gegen drü Uhr am Namittag si die erschte Soldate mit em Hauptbanner zu de Zürcher Vorhuet uf de Scheurehöh gschtosse un d Kommandante hei derte Kriegsrot ghalte. Weil s Buechwäldli, wo net vo Zürcher Truppe isch gsicheret gsi, z nöch a de Zürcher Linie gsi isch un weil me wege de scho rächt spöte Tageszit nüm mit eme Aagriff vo de Finde grechnet het, hei d Kommandante bschlosse, d Stellig vo de Scheure uf de Mönchbühl z verläge. 
D katholisch Site het die Truppebewegige beobachtet un sich – nach längere Diskussione – noch für en Aagriff entschide. S erschte Ziil isch die rechti Flanke vo de Zürcher gsi. Di hei s zerscht gschafft de Aagriff abzwehre, aber wo der Gwalthufe vo de Füfortige aagriffe het un es gschaft het, in d Zürcher Linie iizdringe, hei di erschte Zürcher aagfange z fliehe. Zu dem Ziitpunkt sin erscht ungefähr 40 Reformierti gfalle gsi. Aber nach em letschte Widerstand hei sich di reformierte Linie ufglöst un d Flucht i dem sumpfige Geländ zwüsche de Scheure un em Mönchbühl hei grossi Verlüscht nach sich zoge. Sogar s Banner vo de Zürcher isch fascht i d Händ vo de Innerschwiizer cho. De Bannerträger Kambli isch im Bruggemoos schwer bedrängt worde un erscht de Iisatz vom Adam Näf het de endgültig Verluscht vom Banner chönne verhindere. 
In kürzeschte Ziit isch de Zwingli, 26 Mitglider vom chline un grosse Rot, 25 Geischtlichi un ugefähr 400 Zürcher verwundet oder gefalle gsi. Bis uf Huuse un de Albis hei d Katholike d Zürcher verfolgt. Erscht wo d Nacht cho isch, sin si zrugg uf s Schlachtfäld. Derte soll de Ulrich Zwingli «von der Hand des Gegners bei Fackelschein den letzten Streich» übercho ha.

De Plan vom Zwingli, di ganz Eidgenossenschaft z reformiere isch mit de Niderlag vo Chappel endgültig geschitert gsi. Di Eidgenossenschaft isch durch d Glaubensspaltig na usse un na innen gschwächt gsi.
Im Zwaite Chappeler Landfride vom 20. November 1531 hei di katholische Ort d Glaubensspaltig vo de Alte Eidgenossenschaft akzeptiert, aber de Reformierte i de gmeine Herrschafte isch es erlaubt worde, zum alte Glaube zrück z gha. Rapperschwil, Gaster, Weese, Mellige, Brämgarte, s Freiamt, s St. Gallische Fürsteland, s Rhytal un Teil vom Thurgau un s Toggenburg isch zwangswiis wider katholisch worde. 
Di Vorherrschaft vo de katholische Siite i de Eidgenossenschaft isch am 17. Dezämber 1533 gfeschtigt worde, wo di Füförtige es urgrecht mit Solothurn un Friburg gschlosse hei.



</doc>
<doc id="19968" url="https://als.wikipedia.org/wiki?curid=19968" title="Neuenburg am Rhein (Kernstadt)">
Neuenburg am Rhein (Kernstadt)

D Kernstadt vu dr Stadt Neiburg am Rhi (amtlich "Neuenburg am Rhein") bildet e Underzentrum im Landchreis Brisgau-Hochschwarzwald, in dr Hauptsach fier die igmeindete Stadtdeile Grisse, Steinestadt un Zienke.

D Kernstadt vu Neiburg isch dr südlichscht Ort im Brisgau, wo historisch zum Nideralemannische zellt (Isoglosse Kind/Chind: z Neiburg sait mer wie im Elsiss "Kind", in dr Ortsdeile "Chind", sofern säll dert nit scho vum hochditsche Ifluss verdrängt worre isch).

Mit guet 8000 Lit wohne iber zwei Drittel vu dr Bevölkerig vu dr Gsamtgmei in dr Kernstadt.

Neiburg am Rhi lit im südwestliche Dreiländereck vu Dytschland mit dr Noochbere Frankriich un Schwyz. D Stadt lit am rächte Ufer vum Aldrhi, uf halbem Wäg zwische Friburg im Brisgau un Basel. 

S Stadtgebit verlauft entlang vum Aldrhi un umfasst iberwigend d Rhinebeni mit em Rhiwald sowie dr Niderterrasse.
Dr Bann macht guet 37 % vu dr Flächi vu dr Gsamtstadt us. 

Dr Bann grenzt vu Norde im Uhrzeigersinn an Grisse, Zienke, Mülle (Bade), Augge un Steinestadt uf dr badische Site. Westlich vum Rhi lit direkt gegenyber die elsässisch Gmei Schalampi (Chalampé) sowie die Gmeinde Homburg, Ottmersche un Oberrumersheim.

Zu dr Kernstadt Neiburg ghört au südlich die in dr 1950er Johre gründet Sidlig "Im Stei(n)"
D Stadt isch um 1175 vum Herzog Berthold IV. von Zähringe gründet worre. Als freii Riichsstadt het Neiburg am Rhi im Middelalder e grossi Blüeti erläbt un het ufgrund vu sinere Lag am Rhi e grossi politischi Bedütig gha. Dr Priis sin mehfachi chriegerischi Zerstörige gsi, dezue sin verheerendi Hochwasserschäde chumme.

In dr 1970er Johre sin deno d Igmeindige vu Steinstadt, Grisse un Zienke erfolgt.

D Bevölcherig vu dr Stadt Neiburg am Rhi isch früeher als Deil vu Vorderöstriich yberwigend katholisch gsi, middlerwili het sich s Verhältnis vu dr beide Konfessione usgliche. In dr Stadt git's die evangelisch Chilchegmei Neiburg am Rhi un die römisch-katholische Chilche Neiburg am Rhi.

Dr gegewärtig Burgemeischter vu Neiburg isch dr Joachim Schuster (CDU). D Kernstadt het kei eigene Ortschaftsrot.

D Kernstadt vu Neiburg lit an ere eingleisige Bahnstrecki zwische Mülle (Bade) und Milhuse. Dr Personeverchehr isch in dr Middi vu dr 1970er-Johre igstellt worre. Mit Usnahm vu Pilgerzüge nooch Lourdes verchehre uf dr Strecki numme no Güeterzüg. Sit em Summer 2006 findet e sporadische Sundigsverkehr iber dr Summer un Herbscht un d Adventszit statt. E reguläre Fahrplan isch ab am End vu 2009 plant.

D Stadt wird dur einigi Buslinie erschlosse un ghört im Regioverchehrsverbund Friburg a.

Im alde Rothus am Franziskanerplatz befindet sich s Museum fier Stadtgschicht mit sinere stadtgschichtliche Sammlig. S Museum versuecht d Früehgschicht im Rüm Neiburg darzstelle. Zuegliich dokumentiert es d Gschicht vu dr Stadt vu dr früehschte urkundliche Erwähnig bis zum Ibergang an s Grossherzogtum Bade anno 1806. Dribernus zeigt d Sammlig d Beditig vum Rhi fier d Stadt, inclusive vu dr Rhibegradigung bzw. Rhiregulierig un dere ihri Folge. Witterer Schwerpunkt isch d Dokumentation vu dr Stadt vor dr Zerstörig im Zweite Weltkrieg sowie vu dr Kriegszerstörig.

Us Neiburg stammt dr letzt gross Riichschronist Matthias vu Neiburg. 



</doc>
<doc id="19980" url="https://als.wikipedia.org/wiki?curid=19980" title="Grissheim">
Grissheim

Grisse (amtlich "Grißheim") isch es Dorf, wo sit em 1. Jänner 1974 politisch zue dr Stadt Neiburg am Rhi ghört. Es het knapp 1400 Iwohner und ligt im bade-württebergische Landchreis Brisgau-Hochschwarzwald.

Grisse ghört ursprünglich zum hochalemannische Dialektgebiet.

Grisse het e eigene Ortschaftsrot mit eme Ortsvorsteher.



</doc>
<doc id="19991" url="https://als.wikipedia.org/wiki?curid=19991" title="Turmschädel">
Turmschädel

De Turmschädel isch e beabsichtigti Deformation vom Schädel us Prestige und Schööhaitsideal. De Bruuch isch vo germanische Stämm im 4. Joorhundert vo de Hunne öbernoo wore und isch au in Mittel- und Südamerika usgüebt worde.

D Sitte vo de Turmschädel werd zerstmol vom griechische Arzt Hippokrates (um 400 v.Chr.) gnau bischribe. I sim Buech »Öber d Umwelt« ("De aere, aquis, locis") stoot, as gwüssi Völker am Schwarze Meer, langi Chöpf för vorneemer haltet. Drum tüend si a de Chindli, solang dene sin Schädel no formbar isch, de Chopf mit Händ, Bandage und andere Hilfsmittel zwinge, aser i d Länig wachsi.

Die Sitte isch denn offesichtlich mit de Hunne, wo ane 375 i Europa igfale sind, zu de Germane choo, und isch vo Stämm, wo a de Donau gwont hend öbernoo wore. D Verbraitig goot entlang a de Donau, wo under anderm Gepide und Langobarde gsidlet hend, bis uf d Höchi vo Ingolstadt und Münche, wo Bajuware ghuuset hend. Bsunders vill stammet us Mähre. Nordwestlich devo isch d Sitte z Böhme und bi de Thüringer verbraitet gsii und bi de Burgunder zwüschet em undere Main und em Odewald. Die hend denn de Bruuch an Gemfersee broocht, wo recht vill Fridhöf mit Trumschädel entdeckt wore sind. D Franke und d Alemane, wo sich erfolgriich gege d Hune hend chöne were, hend de Bruuch nöd agnoo, abgsie vo verainzelte Fäll (Wãẽgaade, Hoidna, Kirche, Heidelberg). Spötistens im früene 6. Joorhundert isch die Sitte wider verschwunde. Die maiste Turmschädel ghöret zu Fraue, Mane mit Turmschädel sind eener selte gsii.


</doc>
<doc id="20017" url="https://als.wikipedia.org/wiki?curid=20017" title="Corpus Inscriptionum Latinarum">
Corpus Inscriptionum Latinarum

S Corpus Inscriptionum Latinarum, churz: CIL, isch e Sammlig vo antike Inschrifte wo uf Latiinisch gschribe wore sind.

S Ziil vom CIL isch alli latinische Inschrifte, wo im Römische Riich gmacht wore sind, z erfasse. Es isch ane 1847 aagfange wore und werd ständig ernoieret. Bis jetzt sind s 17 Bänd. De Band erfasst all Inschrifte us de Republikanische Zitt, d Bänd bis sind die chaiserzittlichi Inschrifte, gornnet noch Provinze (z. B. Band för Gallie, Germania inferior und Germania superior). D Bänd - enthaltet spezielli Inschrifte, wie Mailestai oder Militärdiplom.





</doc>
<doc id="20019" url="https://als.wikipedia.org/wiki?curid=20019" title="Esus">
Esus

De Esus (au Hesus, Aesus) isch e Gott vo de Kelte gsii, wo mitem römische Gott Mercurius oder seltniger au mitem Mars glichgsetzt woren isch.

De römischi Dichter M. Annaeus Lucanus (39-65) het gschribe, as di gallische Götter Teutates, Taranis und Esus mit grässliche Bluetopfer vereert werded. Antiki Kommentatore hend da erörteret: "»De Hesus Mars werd ase besänftigt: E Mensch werd anen Bomm ghänckt, bis ... sich sini Glider uflööset. ... Si globet de Esus isch de Mercurius, well de vo de Händler vereert werd.«".

De Gott werd ufem Nautepfiiler vo Paris as e bärtige Maa dargstellt, wo e Bomm umhaut. Öberem Relief stoot ESVS. S nöchst Relief zaigt en Stier mit drai Vögel voreme Bomm, dröber stoot TARVOS TRIGARANVS, wa Gallisch isch und »Stier drai Chranich« heisst.

Ufere Stele us Trier im Piet vo de Treverer isch de Esus nomol abbildet, wien er e Bomm umhackt. I de Äst hocket drai Chranich und en Stier. Die ander Site vo de Stele zaigt de römisch Mercurius, wo nume en Torques - de typisch gallischi Halsring - ahett und i de Händ de Caduceus und en Geldbüttel hebt. Nebet em isch d Göttin Rosmerta abbildet. Do zaigt sich dütli, de scho starch romanisierti Gott, wo aber dur de Torques as gallisch usgwise werd, nebetem rain gallische Mythos vom Bommfäller und em Stier und de drai Chranich. De Inhalt und d Bidütig vo dem Mythos sind aber nöd bikannt. De Religionsgschichtler Jan de Vries vermuetet en Zämehang mit de Hängiopfer, wo jo anen Bomm ghänckt wore sind.

Anderi epigraphischi Zügnis vom Esus sind all umstritte. Doch sind meriri Manenäme bikannt, wo de Name enthaltet: Esugenus und Esumopas, baid »Soo vom Esus« oder Esunertus »Esus-Chraft«.

De Name isch nöd klärt. Er bidütet velicht »Guete« (), aso äänlich wie de irisch Göttername Dagda »Guete Gott«. Anderi Düütige sind entweder »Herr« (vgl. lat. erus »Herr« < *esos) oder »Göttliche« (vgl. venet. aisu »Gott«).



</doc>
<doc id="20020" url="https://als.wikipedia.org/wiki?curid=20020" title="Rosmerta">
Rosmerta

D Rosmerta isch e Göttin vo de Kelte, wo im östliche Gallie vorchunnt, bsundrigs bi de Lingone und Treverer.

D Rosmerta werd zäme mitem gallische »Merkur« verert. Dargstellt werd si mitere Opferschale und emene Füllhorn, mengisch trait si au d Zaiche vom Merkur, de Caduceus oder de Geldbüütel. D Ikonographi zaigt dütli, as d Rosmerta d Göttin vom Riichtum isch.

E gallischi Inschrift ufere Schüssle luutet: E... IEVRI RIGANI ROSMERTIAC "»E... het gstiftet a de Rigana und Rosmerta«".

De Name Rosmerta isch Gallisch und bidütet »Grossi Schützeri«. En Inschrift us Le Corgebin nennt d Göttin "Atesmerta" »Starchi Schützeri« und en Inschrif us Meaux chennt de Gott Atesmerius. Well en Inschrift us Poitiers em MECVRIO ADSMERIO gwidmet isch, cha agnoo werde, as d Atesmerta und d Rosmerta identisch sind.

En Inschrift us Lens im Wallis isch a de CANTISMERTA gwidmet, doch cha nünt öber die Göttin gsait werde.

Bim Harry Potter chunnt e "Madame Rosmerta" vor.

 E Bild mit Inschrift vom Mercurius und de Rosmerta.



</doc>
<doc id="20021" url="https://als.wikipedia.org/wiki?curid=20021" title="Taranis">
Taranis

De Taranis isch de Donnergott vo de Kelte gsii. Anderi Näme vonem sind "Tanarus", "Taranucus" und "Taranucnus". Er isch mitem römische Gott Iuppiter gliichgsetzt wore.

De römischi Dichter M. Annaeus Lucanus (39-65) het gschribe, as di gallische Götter Teutates, Esus und Taranis mit grässliche Bluetopfer vereert werded. Antiki Kommentatore hend da erörteret: "»De Taranis Dis Pater werd vonene ase besänftigt: Imene hölzige Trog werdet Mensche verbrennt. Anderi aber seget da ... De Füerer vo de Chrieger und vo de himmlische Götter isch de Taranis Iuppiter, wo früener mit Menscheschädel besänftigt worden isch, hüt aber au am Vee Froid het.«".

I Inschrifte isch de Taranis nu wenig bizügt. Us Britannie stammt en Inschrift an IOM TANARO. E gallischi Inschrift mit griechische Buechstabe us Südfrankriich nenet de TAPANOOY. Degege het de Donnergott i de Provinze Germania superior und Pannonia de Name Taranucnus oder Taranucus.

Dargstellt werd de Taranis as e bärtige Maa miteme Rad, so au ufem Chessel von Gundestrup.

De Name Taranis bidütet »Donner« (air.: torann, kymr. taran) und werd as Umstellig vo älterem Tanarus aglueget, zu , wa zu , an. Þórr und ahd. Donar woren isch. Im Keltische cha de Name Taranus oder Taranis luute und chunnt au as Manename vor. Taranuc(n)us isch en Erwiiterig vom Name.



</doc>
<doc id="20023" url="https://als.wikipedia.org/wiki?curid=20023" title="Schönbächler">
Schönbächler

Schönbächler isch de Name vo de folgende Persone:



</doc>
<doc id="20024" url="https://als.wikipedia.org/wiki?curid=20024" title="Marco Schönbächler">
Marco Schönbächler

De Marco Schönbächler (* 11. Januar 1990 isch en Schwiizer Fuessballschpiiler.

De Stürmer chunnt uus de Nachwuchsabteilig vom FCZ.
Syt em Rückrundestart vo de Saison 2006/07, hät er duurend Churziisätz i de Super League. Er hät au a Spiil für d' U17-Nationalmannschaft teilgnah. Im März 2007 hät er sin Vertrag bim FC Züri bis zum 30. Juni 2010 verlängert. 

Am 9. Mai 2007 hät de talentierti Urdorfer sis erschte Superleague-Goal für de FC Züri im Meischterschaftsspiil gäge de FC Aarau gschosse.

Am 24. Mai 2007 hät de erscht 17-jährigi Stürmer sin erschte Meischtertitel mit em FC Züri gfiiret. Nachme 2:0 Sieg gäge em Stadtrivale Grasshopper Züri händ sie de 11. Meischtertitel chönne gwünne. 




</doc>
<doc id="20025" url="https://als.wikipedia.org/wiki?curid=20025" title="Communauté de communes de la Vallée de Munster">
Communauté de communes de la Vallée de Munster

D'r Kommünalferband vom Menschderdal (frz. "Communauté de communes de la Vallée de Munster") esch a interkommünali Interessengmeinschaft nooch d'r Art vo d'r Communauté de communes (wörtl. "Gmeinschaft vo Gmeinde") im Mínschterdal in dr elsässische Vogese 15 km weschtlich vo Colmer. Sie hat ehra Höiptsitz im Kantonshöiptort Menschder und besteht sider am Mai 1996.

S'Territorium un d'Metgledsgemeinde sen identisch mit am Kanton Menschder.

Uff are Fläche vo 195 km² läbe im Verband guet 16.000 Lit.

Dr Verband besteht us 16 Gmeinde mit em Höiptort Mínschter mit anno 1999 knapp 4900 Inwohner.




</doc>
<doc id="20028" url="https://als.wikipedia.org/wiki?curid=20028" title="Vassocaletis">
Vassocaletis

De Vassocaletis isch en Gott vo de Kelte gsii. Er isch mitem römische Mercurius glichgsetzt wore. De Gallisch Name bidütet: »Vasalleschützer«.

De Göttername isch nöd guet bilait. Grad ai Inschrift usem Piet vo de Treverer us Bitburg bi Trier isch em MERCVR VASSOCALETI gwidmet. De alemannisch König Chrocus het um 260 ume de Tempel vom "Vasso Galate" im Land vo de Arverner zerstört.



</doc>
<doc id="20029" url="https://als.wikipedia.org/wiki?curid=20029" title="Teutates">
Teutates

De Teutates isch en Gott vo de Kelte gsii. Er werd i de Regle mitem römische Mars gliichgsetzt.

De römischi Dichter M. Annaeus Lucanus (39-65) het gschribe, as di gallische Götter Teutates, Taranis und Esus mit grässliche Bluetopfer vereert werded. Antiki Kommentatore hend da erörteret: "»De Teutates Mercurius werd vo de Gallier ase besänftigt: Inen vole Chessel werd e Mensch chopffora gsteckt, bis er verstickt. ... Anderi aber seget da: De Teutates Mars werd mit schrecklichem Bluet besänftigt, well d Chämpf uf Iigebig vo dem Gott gfüert werdet, oder well d Gallier halt scho vo früener her gwonet gsii sind, Mensche z opfere.«".

Ufem Chessel vo Gundestrup werd en Gott, wol de Teutates, abbildet, wo en Mensch chopfforaa ine Chübel steckt.

I Inschrifte werd de Teutates meermools gnennt, wobi verschidnigi Namesforme und Gliichsetzige mit römische Götter vorchömet. Trotz de äänliche Näme, sind die vier Götter nöd mitenand identisch.

Zwo Inschrifte vo Britannie nenet de Mars Toutates. En Inschrift us Seckau i de Steiermark nennt grad e ganzi Raije vo Binäme: MARTI LATOBIO MARMOGIO TOVTATI SINATI MOGENIO und en Inschrift us Rom nennt en TOVTATI MEDVRINI. En Inschrift us de Provinz Dacia nennt schliessli no de Mars Toutaticus. De Name werd as »Volkvater« düütet (< *Touto-tatis; zu air. túath; kymr. tud »Volk«). De Name Medurinus »Richter« werd mitem irische Gott Midir gliichgsetzt.

De Iuppiter Teutanus isch de Stammgott vo de keltische Eravisker gsii, wo i de Umgebig vo Budapest glebt hend. Si hend em und a de Iuno Regina (»Königin Juno«) jedes Joor am 11. Juni en Inschrift gwidmet.. De Name bidütet »König«, wie au im Germanische: got. þiudans, an. þjóðann »König, Herrscher«.

D Vangione hend de Mercurius Toutenus vereert, wie zwoo Inschrifte zaiget.

En Inschrift us Wiisbade, emene Römische Hailbad und Kurort, isch em Apollo Toutiorix gwidmet. De Name cha as »Volkskönig« dütet werde. Do de gallischi Apollo aber de Gott vo de Hailbäder isch, passt d Öbersetzig as »Hailerkönig« besser (air. túaithe »Zauberer«). Dezue passt au d Widmig an Apollo Virotutis »Manehailer« us Savoye.



</doc>
<doc id="20030" url="https://als.wikipedia.org/wiki?curid=20030" title="Aventia">
Aventia

D Aventia isch d Quellgöttin vo de helvetische Stadt Aventicum gsii. S werd vermuetet, as d Quele Buydère/Buderou bim Dörfli Donatyre östlich vo Avenches, wo früener as hailchreftig ggulte het, a de Aventia hailig gsii isch. De Name cha uf (lettisch "avuots") zruggfüert were.


Felix Stähelin: "Die Schweiz in Römischer Zeit." Basel 1932.


</doc>
<doc id="20032" url="https://als.wikipedia.org/wiki?curid=20032" title="Sirona">
Sirona

D Sirona oder Đirona isch e Göttin vo de Kelte gsii, wo zäme mitem Apollo Grannus vereert woren isch.

De Name isch us älterem *Stirona entstande, wo im Gallische zu Sirona / Đirona / ĐĐirona / Thirona (wa öppe wie /tsiironaa/ usgsproche werd, mit Betoonig uf de erst Silbe) woren isch. I de Regle werd de Name mit »Grosse Stern« öbersetzt, zu , wa guet dezue passt, well de Apollo Grannus as Sunegott aaglueget werd, wa aber nöd völlig sicher isch. Well aber d Partneri vom Apollo Borvo de Name Damona »Chue« trait, isches guet mögli as Sirona »jungi Chue« bidütet. Dere Düütig wör o nöd widerspreche, as d Sirona ainisch mitere Moosichle uf de Stirn dargstellt werd, do die au stilisierti Chuehörner sii chönt.

D Sirona werd recht hüüfig gnennt, i öppe 15 Inschrifte zäme mitem Apollo Grannus. Wie de werd si vor alem i de Nöchi vo Hailquele vereert. Dargstellt werd si mit Frücht, Chornääre oder mit ere Schlange, e Zaiche as si hailkundig isch. Die maiste Inschrifte stamet usem Piet vo de Treverer, d Vereerig goot aber vo de Bretagne bis uf Wien. Ai Inschrift stammt us Rom und aini us Chaiseraugst. 




</doc>
<doc id="20033" url="https://als.wikipedia.org/wiki?curid=20033" title="Grannus">
Grannus

De Grannus isch de Hailgott vo de Kelte, wo mitem römische Apollo gliichgsetzt woren isch. Sini Partneri isch d Göttin Sirona. Anderi Näme vom gallische Hailgott sind Belenus, Bormo und Toutiorix.

De Grannus isch woll de keltischi Gott, wo die grööscht Verbraitig gfunde het. S Zentrum isch i de Provinze Germania inferior, Germania superior und Raetia gsii, bsunders z Faiminge a de Donau (Bayrisch Schwoobe) sind vill Inschrifte gfunde wore. Doch Widmige findet sich vo Schottland und Spanie bis uf Ephesos am Ägäische Meer. E Bronzechübel mitere Inschrift an Apollo Grannus stammt sogär useme schwedische Grabhügel. Inere Inschrift us Horburg het er de Biiname Mogounus »Jüngling«: APOLLINI GRANNO MOGOVNO und en Inschrift us Branges (Dép. Saône-et-Loire) isch em APOLLINI GRANNO AMARCOLITANO »Wiitsichtige« gwidmet.

De Grannus isch nöd nu vo Gallier vereert wore. Nochdem e paar Alemane mit gwüssne Zaubermitteli und Zaubersprüch de Chaiser Caracalla (211-217) chrank gmacht hend, het er vergebis de Apollon Grannus (Γράννος), de Asklepios und de Sarapis um Hailig bette.

De Gott werd vor alem a Hailbäder vereert und de Oort Aachen, wo haissi Quele us de Erde chömet, het früene "Aquae Granni" »Wasser vom Grannus« ghaisse. Nochem Gott haisst au de Ort Grand i de Vogese, wo drai Inschrifte an Grannus herchömet.

De gallischi Name Grannus werd maist as »Sune« (altir. grían »Sune«) dütet und de vo sinere Partneri Sirona as »Grosse Stern«. Doch isch en Ablaitig us (kelt. *Grasnos) woorschiinlicher, do Hailbäder vo natürliche warme Quele gspise werdet. Im Altirische het sich den d Bidütig vo »warm« zu »Sune« verschobe.



</doc>
<doc id="20041" url="https://als.wikipedia.org/wiki?curid=20041" title="Damona">
Damona

D Damona isch e Göttin vo de Kelte gsii. Si isch Partneri vom Hailgott Borvo. De Gallisch Name bidütet »Groossi Chue« (zu air. dam »Ochs«).

D Damona isch i de Orte Aquae Bormonis (hüt: Bourbon-Lancy; Dép. Saône-et-Loire) im Piet vo de Häduer und Bourbonne-les-Bains (Dép. Haute-Marne) im Piet vo de Lingone zäme mitem Apollo Bormo / Borvo vereert wore. Baid Ort sind nochem Gott Bormo binennt und hend haissi Quelle. Us Alesia stammt e Statue vo de Damona, wo si mitem Apollo Moritasgus zäme erschiint, emene Gott wo nume z Alesia gnennt werd.

D Damona und de Apollo Borvo sind nume ufeme chliine Piet verbraitet und si sind sicher e lokali Form vo de Sirona und em Apollo Grannus. Au s Götterpaar Bormanus und Bormana sind sicher e lokali Variante vo dem Paar.



</doc>
<doc id="20042" url="https://als.wikipedia.org/wiki?curid=20042" title="Bormo">
Bormo

De Bormo oder Borvo isch en Hailgott vo de Kelte gsii, bsundrigs vo de Lingone isch er vereert wore. Er werd mitem römische Apollo gliichgsetzt. De Name isch Gallisch und bedütet »Haisse« (ir. berbaim »choche«), wel er bsundrigs a haisse Thermalquele verert woren isch.

Er isch zäme mit de Göttin Damona a de Orte Aquae Bormonis (hüt: Bourbon-Lancy; Dép. Saône-et-Loire), Bourbonne-les-Bains (Dép. Haute-Marne) und Entrains-sur-Nohain (Bourgogne) verert wore. Im Kurort Aix-les-Bains werd er oni d Damona gnennt. E Nebeform vom Paar bildet de Bormanus und d Bormana. Well all die Erwäänige imene enge Piet verbraitet sind, isch es sicher, as de Apollo Bormo/Borvo und d Damona, wie au de Bormanus und d Bormana nu lokali Variante vom Apollo Grannus und de Sirona sind. 



</doc>
<doc id="20044" url="https://als.wikipedia.org/wiki?curid=20044" title="Belenus">
Belenus

De Belenus isch en Gott bi de Kelte gsii. Er isch mitem römische Apollo gliichgsetzt wore. Noch de Epona isch er die am maiste vo antike Autore gnennti keltischi Gotthait.

De früechristlichi Schriftsteller Tertullian (um 200) schribt, as jedi Provinz iri aigni Gotthait hebi, z Noricum sais de Belenus. Us dere Provinz sind denn au e paar Inschrifte an Belenus gfunde wore. Er isch au i de norditalienische Provinz Venetia vereert wore, bsundrigs i de Umgebig vo de Stadt Aquileia, wie meriri Inschrifte bizüget. Ai Inschrift devo hend d Chaiser Diocletianus (284–305) und Maximianus (286–305) em BELENO gwidmet. Wo de Chaiser Maximinus (235–238) ane 238 d Stadt Aquileia bilageret het, hend sini Soldate gsie, wie de Belenus (Βέλεν) i de Loft ghulfe het d Stadt z vertaidige. 

De Belenus isch aber au im südliche Gallie vereert wore, wie e handvoll Inschrifte zaigt. De Dichter Ausonius (4.Jh.) verzellt zudem no vomene Tempel z Burdigala (hüt: Bordeaux). Allerdings ninnt d Forschig aa, as er de Name nume us poetische Gründ gweelt heb.

Öb de Belenus wie de Apollo Grannus und Bormo en Hailgott gsii isch, isch nöd gwüss. Deför sprecht aber di moderni Etymologie as »Quellgott« (< kelt. *Guelenos zu ; nhd. quellen). Usem gliiche Stamm isch au s gallischi Wort för d Brunechressi bildet: gall. belenion < kelt. *guelenion »da vo de Quelle«. Di älteri Forschig laitet de Name vonere Wurzle *bhel- »hell, lüüchte« ab. De Belenus het vermuetli a merere Ortschafte sin Name ggee, so a Beligna, wo grad bi Aquileia lit und möglicherwiis au a Biel/Bienne (a.1142: Belna < *Belena).

Zämehäng mit andere keltische Gotthaite und Helde, wie mit de gallische Belisama, em kymrischi Beli Mawr und em irischi Bile chönd nöd erwise werde.




</doc>
<doc id="20049" url="https://als.wikipedia.org/wiki?curid=20049" title="Costa Rica">
Costa Rica

Costa Rica (spanisch für „Riichi Küscht“, früener uf Tütsch au "Kostarika" gschrebe; spanischi Ussproch ) esch en Staat z Zentralamerika. Es gränzt im Norde a Nicaragua und im Süde a Panama, im Weste a de Pazifik und im Oste a d Karibik.

D Zämesetzig vo de Bevölcherig esch die: 94 % Mestize und Wiissi, 3 % Schwarzi, 1 % Indios, 1 % Chinese, 1 % söschtigi Usländer.
Costa Rica het de gringschti Ateil vo indigene Mensche under alle mettelameramerikanische Staate, de grösti Teil vo de Bevölcherig send Nachkomme vo spanische Iwanderer. Öppe 60 % vo de Ticos/Ticas (Costaricaner/-inne) läbed in Städt. Zwoi Drittel vo insgesamt vier Millione Iwohner im Land läbed im klimatisch begünstigte Hochland. Sedligsschwerpunkt esch das "Valle Central," wo au die bedütende Städt San José, Heredia, Cartago ond Alajuela legged. Wechtigi Köschtestädt send Puerto Limón (Karibikköschte) ond Puntarenas (Pazifikköschte). Liberia esch s wertschafliche Zentrum vo de Nordwestregion Guanacaste ond het näbe San Jose als einzigi wiiteri vo Stadt Costa Rica en internationale Flughafe.

D Bevölcherig isch öberwiegend chrestlich (76,7 % römisch-katholisch, 13,7 % protestantisch). Es het au Gruppe wie Züge vom Jehova. Di römisch-katholisch Konfession esch Staatsreligion.

Topographisch loht sech Costa Rica in foif Grossrüüm iteile: Die vulkanische Bergchetti vo de Cordilleras, s Valle Central met de Hauptstadt San José, d Schwemmlandebene vo de Karibikköschte, die zentrali Pazifikköschte und die trocheni Halbinsle Nicoya im Nordweste. I de Cordilleras gets en Vellzahl vo aktive und verloschene Vulkän, under anderem au de Turrialba. Die meischt bsuechte Vulkän send de Poas (2704 m), de Arenal (1633 m) und de Irazu (3432 m). De höchschti Berg vo Costa Rica esch de Chirripo Grande met 3920 m.

S Klima gchennt zwoi Johresziite: Räge- ond Trocheziit. D Rägeziit goht vom Mai bis zum Novämber und Trochziit vom Dezämber bis am Aprel. Wäge de Lag zwösche 8° und 11° nördlechi Breiti liit Costa Rica i de Trope, aber es get en grossi Differänz be de Rägefäll. Z San José falled im Johr 1867 mm, z Puerto Limon a de Karibikköschte met 3518 mm fascht dopplet so vell.

Z Costa Rica gets ca. 6800 Ärzt, das send pro 1000 Iwohner öppe 1,69 (2005). Für Gsundheitsufgabe get s Land ca. 689.654.600 $ us. Die täglechi Nahrigsufnahm pro Person liit be ca. 2610 kcal. Es get 12 000 HIV-infizierti (2005).
Die dorchschnettlechi Läbenserwartig esch im Johr 2004 be 78.3 Johr gläge.

D Hauptstadt vo Costa Rica isch San José.

Au wenn Costa Rica no starch landwertschaflech prägt esch, händ anderi Wertschaftssektore chöne usbout wärde. En grossi Bedütig het au de Tourismus, wo im Johr 2001 mit 1,1 Millione usländische Bsuecher 1.3 Mrd. US-$ brocht het. Au de Hei-Tech-Sektor esch usbout worde. En bedütende Devisebrenger vom Land esch en Chipherstelligsfabrik vo Intel. De Ateil vo de Landwertschaft am BIP esch em Johr 2005 be 7.9 % gläge (1965 no 23,5 %), dä vo de Industrii be 20,2 % ond dä vo de Dienstleischtige be 59.9 %. Die meischte Industriiundernäme legged i de Region San José. De Bananeabou i usdehnte Plantage send traditionel a de Karibikköschte um de Hafe z Puerto Limón ond neuerdengs au a de Pazifikköschte be de Hafestadt Golfito.



</doc>
<doc id="20054" url="https://als.wikipedia.org/wiki?curid=20054" title="One Penny Black">
One Penny Black

Die erschti Briefmarke vo de Wält esch am 1. Mai in Grossbritannie entstande und esch bekannt worde als One Penny Black oder "Penny Black", well de Nominalwert vor Marke ein Penny gsi esch und met schwarzer Farb druckt worde esch. Mer het si ab em 6.Mai chöne verwände.
D`Marke esch ned zähnt und sie zeigt s`Profil vo de Königin Victoria. Am obere Rand stoht "POSTAGE" ond am undere "ONE PENNY". En Länderbezeichnig, wie das hüt üblech esch, esch ned verwändet worde wells net notwändig gsi esch do si die erschti gsi esch. Die Britische Marke hend au bis hüt e kei Ländername sondern nume s`Profil vom jewilige Oberhaupt. d`Buechstabe i de lingge und rächte Egge gäbet Position (Ziile/Spalte) vo de Briefmarke em Drockboge ah.

D`Iihfüerig vo Briefmarke esch Teil vo de Britische Postreform vom Rowland Hill gsi, wo s möglech gmacht het Briefe vom Absänder zahle z`loh. Dorch en Schatzamtswettbewerb vom Schatzamt vom Vereinte Königriech het mer sech Idee zur Gstaltig vo de Briefmarke erwartet.

Zum One Penny Black herzstelle het mer Stahlplatte verwändet wo met eme sogenannte "Tranfer Rollers" s`Motiv 240 mol öbertreit worde esch. Dorch d`unterschidlechi Behandlig vo dene Platte händ zwösche 9000 und 38 000 Böge met jedere vo de 11 Platte chöne drockt wärde. En Usnahm esch die erschti Platte gse, wo vor ihrere Härtig 17 000 Stögg und nach de Härtig nomol 30 000 Böge drockt worde send. Die letschti Platte wo esch verwändet worde, met de Nummer 11, esch für de Drock vo de Penny Red vorbereitet gsi. Wäge de Markeknapheit esch si denn aber für schwarz igsetzt wurde. För 700 Böge. Die Markene vo dere Blatte send also am sältenschte und au am wertvollschte.

Bi de Sammler esch die Marke säbschtverständlech sehr beliebt.

d`One-Penny-Black esch nor eis Johr brucht worde, bevor si vo de Penny Red ersetzt worde esch. Ursrünglech send d`Enwertige i rot gsi. Die roti farb het mer aber relativ guet chöne wegbutze, dorom het mer denn schwarzi Entwertige gnoh. Schwarz esch aber nume schwär z`erkenne gsi uf de Marke, so dass velli Lüüt probiert händ en Marke mehrmols z`benütze. Uf de Penny Red hingäge het mer Schwarz sehr dütlech gseh.


</doc>
<doc id="20058" url="https://als.wikipedia.org/wiki?curid=20058" title="Geberschweier">
Geberschweier

Gawerschwihr (frz. "Gueberschwihr", dt. "Geberschweier") esch e franzeesche Gmein Gmein ìm Arrondissement () ìm Owerelsàss (Haut-Rhin). Sa hat 816 Inwohner.

Gawerschwihr lijt am Hang vun dr Vogese vu Räwe umgä an dr Elsàssische Winstross. Räwe un Win sen näbenem Tourismus dr Hoiptwirtschaftszwiig. In dr Lag "Goldert" wird Grand Cru-Win anbäut.

Dr Ort esch prägt durich e middelalderlichs Stadtbeld. S git Fachwerikhiser un Kopfsteipflaschter en ànge Gasse.

Gawerschwihr ìsch zem erschte Mol gnannt worre ànne 728 àls "Waranangus qui dicitur villare Eberhardo" (1191 "Gabulwire").

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Gawerschwihr ìsch . Gawerschwihr ghert zem Kommünàlverbànd .

Dr elsassisch Dialekt vun Gawerschwihr ghert zem Owerrhinàlemànnisch.



</doc>
<doc id="20061" url="https://als.wikipedia.org/wiki?curid=20061" title="Cicollos">
Cicollos

De Cicollos isch e Gott vo de Kelte gsii, wo vo de Lingone vereert woren isch. Er isch mitem römische Gott Mars glichgsetzt wore.

De Nominativ vom Gott luutet uf Gallisch "Cicollos" und de Dativ "Cicollui". Well die letzt Form i Inschrifte vorchunnt, werd au de falsch Nominativ *Cicolluis bruucht. De gallisch Name bidütet »Muskelprotz« (zu kymr. cig, korn. cich »Fleisch« und ir. oll »gross«). Au anderi Dütige werdet diskutiert.

De Mars Cicollos isch de Hoptgott vo de Lingone gsii, und isch im Hailigtum vo Mediolanum (hüt: Mâlain) vereert wore, zäme mit de Göttin Litavis oder de römische Chriegsgöttin Bellona. Au die beede Inschrifte us Dijon und Aignay-le-Duc liget im Piet vo de Lingone. Und en Inschrift us Xante, wo ebefalls em Cicollos gwidmet isch, het e Lingon gstiftet. Die anzig nöd lingonischi Inschrift stammt us Vindonissa. Do die Inschrift aber ufeme Blech abrocht isch, chönt si au spöter usem Piet vo de Lingone uf Vindonissa cho sii.



</doc>
<doc id="20064" url="https://als.wikipedia.org/wiki?curid=20064" title="Lingonen">
Lingonen

D Lingone (lat. "Lingones"; ) sind en keltische Stamm gsii. De Name isch Gallisch und bidütet »Springer, Hüpfer«.

D Lingone hend a de obere "Matrona" (hüt: Marne) und am "Arar" (hüt: Saône) gsidlet. Ere Hoptort isch "Andemantunnum" (hüt: Langres) gsii, au "Dibio" (hüt: Dijon) het zu erem Piet ghört. Si hend a d Sequaner und d Senone grenzt.

Im Gallische Chrieg sind d Lingone scho Verbündeti ("foederati") vo de Römer gsii und hend drum nöd a de Chämpf tailgno. Ane 69 n.Chr. hend si s römische Bürgerecht öberchoo. Trotzdem hend si sich am Bataverufstand bitailigt. Zerst hend si zu de Provinz Belgica und spöter zu de Provinz Germania superior ghört. 

S Stammhailigtum vo de Lingone mit Temple und eme Kulttheater isch bi de Stadt "Mediolanum" (hüt: Mâlain) gsii. Dai sind de Stammgott Cicollos zäme mit de Göttin Litavis vereert wore, aber au de Sucellus, d Epona und de Apollo mit de Thirona. Da Götterpaar isch underem Name Borvo und Damona im Hailbaad und Quellhailigtum vo Bourbonne-les-Bains vereert wore, wo 65 Grad haisses Wasser usem Bode sprudlet. E dritts grössers Hailigtum isch no bi de Stadt "Vertillum" (hüt: Vertalt) uusgrabe wore.



</doc>
<doc id="20065" url="https://als.wikipedia.org/wiki?curid=20065" title="Litavis">
Litavis

D Litavis isch e Göttin vo de Kelte gsii, wo vo de Lingone zäme mitem Cicollos vereert woren isch.

De Name werd as di Gallischi entsprechig vo aglueget (skt. "Prthivī mātā"; ae. "Folde"). De alt Name för d Erde het sich aber au i Ortsnäme erhalte und d Bretagne haisst uf Walisich "Llydaw".

D Lingone hend e wichtigs Hailigtum im Ort Mediolanum (hüt: Mâlain) ghaa, wo de Mars Cicollos zäme mit de Litavis oder de Bellona gnennt werd. Drus use cha gschlosse werde, as d Litavis mit de römische Chrieggöttin gliichgstellt woren isch, ähnli wie de Cicollos mit em römische Chrieggott Mars. Allerdings passt die Gliichsetzig nöd guet zunere Erdgöttin. 



</doc>
<doc id="20066" url="https://als.wikipedia.org/wiki?curid=20066" title="Nemetona">
Nemetona

D Nemetona isch e keltischi Göttin gsii, wo vor alem vo de Treverer und Vangione vereert woren isch. Ere Partner isch de Loucetius gsii.

De Name Nemetona isch Gallisch und isch en Ablaitig vo "nemeton" »Hailige Hain«, wo au i Ortsnäme vorchunnt, so "Nemetacum" (hüt: Arras) oder "Drynemeton" »Heilige Aichehain«, wo de Versammligsort vo de Galater gsii isch. Au de germanischi Stamm vo de Nemeter, wo südlich vo de Vangione glebt het, laitet sin Name vom gallische Wort ab. 

Mittem gallische Wort verwandt isch lat. "nemus" und altsächs. "nimidas", wo au d Bidüütig »Hailige Hain« hend. Z Grenoble im Piet vo de Allobroger isch en Inschrift a de Muettergöttine "MATRI NEMETIALI" gwidmet.

D Nemetona het zäme mit em Loucetius e Tempel z Chlii-Winternheim im Piet vo de Aresaces, emene Tailstamm vo de Treverer, ghaa und en andere Tempel för da Götterpaar isch z Trier, em Hoptort vo de Treverer, gstande. Widmige a d Nemetona stammet aber au us anderne Orte vo de Region. D Inschrift us Bath z England isch vomene Treverer gstiftet wore. Ere Partner, de Loucetius isch mitem römische Chrieggott Mars gliichgsetzt wore, si selber mit de römische Siiggöttin Victoria.



</doc>
<doc id="20067" url="https://als.wikipedia.org/wiki?curid=20067" title="Loucetius">
Loucetius

De Loucetius oder Leucetius isch e keltische Gott gsii, wo mitem römische Chrieggott Mars gliichgsetzt wore isch. Vereert hend en voralem d Treverer und Vangione, zäme mit de Nemetona. De Name Loucetius/Leucetius isch Gallisch und bidütet »Lüüchter«. De Wechsel vo /ou/ und /eu/ chunnt im Gallische hüüfig vor.

De Loucetius het zäme mit de Nemetona e Tempel z Chlii-Winternheim im Piet vo de Aresaces, emene Tailstamm vo de Treverer, ghaa und en andere Tempel för da Götterpaar isch z Trier, em Hoptort vo de Treverer, gstande. Meriri Widmige an Leucetius stammet no us anderne Orte vo de wiitere Region. D Inschrift us Bath z England isch vomene Treverer gstiftet wore. 



</doc>
<doc id="20070" url="https://als.wikipedia.org/wiki?curid=20070" title="Dimitrios">
Dimitrios

Dimitrios, Dimitri, Dimitris, Dimitrij, Dmitri, Dmitry, Dimitry, Dimitrescu, Dimi esch en männdliche Vorname ussem Grichische (Δημήτριος). Namenspatron isch dr Heilige Dimitrios vo Thessaloniki bzw. us dr grichische Mythologi dr Demetrios, en Sohn vo de Erdgötti Demeter. De Name werd au als Nochname verwändet.

Dr Dimitrios vo Thessaloniki esch en griechische Märtyrer usem 3 bzw. 4 Johrhundert ond eine vo de wechtigste Heilige i de Ostchele. Dorom esch de Vorname Dimitri in Griecheland, Russland uf em ganze Balkan und Zypere sehr populär.

Sin Namestag isch de 26. Oktober in der ortodoxe Chele und de 9. Aprel in de katholische Chele.

Bulgarisch: Dimitar, Mitko <br>
Griechisch: Dimi, Dimis, Dimitri, Dimitris, Dimitrios, Dimitrakis, Mimis, Mitros, Jim, Jimmys, Takis, Tsimakos <br>
Rossisch: Dima, Dimon, Dimotschka, Dimitsch, Mitja, Dimulja, Dimka, Dimas <br>
Serbisch: Dimitrije, Mitar <br>
Slowenisch: Mitja <br>
Ukrainisch: Dmytro, Myt`ko <br>
Rumänisch: Dumitru <br>



</doc>
<doc id="20080" url="https://als.wikipedia.org/wiki?curid=20080" title="Bussurigios">
Bussurigios

De Bussurigios (Βουσσουριγίος) und de Bussumarius sind zwee Götter gsii, wo vo de Galater in Chliiasie und vo Kelte a de undere Donau vereert wore sind. Do baid mitem griechische Zeus oder em römische Iuppiter gliichgsetzt wore sind, dörftet si identisch sii.

De Bussurigios werd i zwoo griechische Inschrifte erwäänt, wo im 3. Jh.n.Chr. z Galatie gstiftet wore sind. I dene werd er mitem Zeus gliichgsetzt. E dritti Inschrift stammt us Sibebürge und isch em IOM SOLI BVSSVRIGIO gwidmet. D Gliichsetzig mitem Jupiter Sol, e Form vom Mysteriegott Mithras, und au well die galatische Inschrifte vomene Priester vo de Grosse Muetter gstiftet wore sind, düütet druf hii, as es sich woll debi um en Mysteriekult ghandlet het.

Usem sibebürgische Alba Iulia stammet o zwoo Inschrifte, wo em Bussumarius gwidmet wore sind. E dritti chunt vo Constanta. Au er isch mitem Jupiter gliichgsetzt wore. De Name taucht au uf pannonische Münze uf, as BVSSVMARVS oder BVSSV, da cha aber guet e Manename sii, do d Kelte mengisch noch Götter binamst sind, so Taranis oder Esus.

Die zwaite Tail vo de Näme sind aidütig: Im Gallische bidütet "maros" »gross« und "rigios" isch e Ablaitig vo "rix" »König«. De erst Tail isch schwiriger. Die maiste Forscher nemet för "bussu" d Bedütig »Kuss, Lippe« aa (air. bus »Lippe«, alem. Bussi »Küssli«). De Gott wär aso entweder »Grosslippe« oder »Grosse Küsser« bzw. »Königlichi Lippe« und »Königliche Küsser«. Da isch nöd grad aifach z interpretiere. Aber de indisch Donnergott Indra haisst au je ainisch Suśpira oder Śiprin (RV 1,29,2; 2,12,6) »Guetlippige«. Gallisch "bussu" chan aber au »Penis« bidüte und denn wär am beste anen phallische Gott z denke. Im Raame vom ene Mysteriekult chönnt an Liebhaber vo de Grosse Muetter dekt werde, wobi denn all Namedüütige passe chönet.


</doc>
<doc id="20082" url="https://als.wikipedia.org/wiki?curid=20082" title="Cécile Bähler">
Cécile Bähler

D Cécile Bähler (* 20. Mai 1981 z Aarbärg) isch e Schwiizer Fernsehmoderatorin.

D Cécile Bähler isch im Bärner Seeland ufgwachse. Si isch d mittleri vo dreine Chind gsi. Na de Primarschuelziit isch si uf s Dütschi Gymnasium Biu un het d Schuel 2001 abgschlosse.
Als 17 jährigi het d Cécile Bähler a de Schwiizer Usgab vom Elite Model Look teilgno. Dert isch si vom Musiksänder VIVA entdeckt worde. Si het dann z erscht emol als Moderatorin un als Redaktorin bi VIVA gschaffet.
Im Härbst 2005 het si zum Schwiizer Fernsä gwechselt un schaffet mit ere 60-Prozent-Aastellig für SF Meteo. Denäbe duet si privati un öffentlichi Aaläss moderiere.



</doc>
<doc id="20083" url="https://als.wikipedia.org/wiki?curid=20083" title="Baldruus">
Baldruus

De Baldruus isch e Göttername, wo möglicherwiis inere römerzitliche Inschrift us de Provinz Germania inferior vorchunnt. I de ältere Forschig isch er mitem germanische Gott Balder gliichgsetzt wore, aber s git au Mainige wo seget, er wäär en keltische Gott. Doch di moderni Forschig isch de Mainig, as d Existenz vomene Gott mitem Name Baldruus i de Römerzitt nöd erwisen isch.

Us de römische Sidlig Trajectum (hüt: Utrecht) stamet zwoo Tafle mit Inschrifte, wo absichtlich mit Schnörkel unleserlich gmacht wore sind. Die Tafle werdet is 3./4. Joorhundert datiert und sind vermuetli anere Tempelmuur plaziert gsii. Nebetem Name "Baldruus" chömet no anderi Götternäme vor: de "Hercules Alabuandus" und de "Lobbonus" sind sus nöd bikannt, de "Hercules Magusanus", wo uf dene Tafle zwaimoll vorchunnt, isch as anzige e guet bikannte Gott. Denn chömet no d Göttine "Borvoboendoa", "Cobba" und "Vabusoa" vor, wo sus o nöd bikannt sind. Die eltiri Forschig het sich no um e Düütig vo de Inschrifte bimüet, doch die moderni Forschig tuet d Lesige und d Dütige nüme anerchene. Dodemit isch aber d Existenz vomene römerzittliche Baldruus und au vo de andere gnennte Gotthaite nöm erwise.

D Neme vo de postulierte Gotthaite sind zum Tail Germanisch und zum andere Tail Gallisch. So cha "Borvoboendoa" aidütig as gallischi »Warmi Wiissi Chue« dütet werde und d "Vabusoa" werd as germanischi »Wespi«-Göttin aglueget. De Name "Cobba" chönt gradsoguet Gallisch (»Siigeri«) wie Germanisch (»Spine«, »Hoorbüscheli«. »Holzchlotz«) sii. De "Hercules Alabuandus" wär en germanische »Ganzbuur« und de "Lobbonus" sinersits chönnt entweder as e gallische oder au germanische Hailgott erklärt werde. Anderi Dütige sind nöd uusgschlosse. Au de Name "Hercules Magusanus" cha usem Germanische und usem Gallische use interpretiert werde.




</doc>
<doc id="20085" url="https://als.wikipedia.org/wiki?curid=20085" title="Magusanus">
Magusanus

De Magusanus (Macusanus) isch de Name vomene römerzittliche Gott gsii, wo i de Provinz Germania inferior vereert woren isch. Offesichtlich isch er vo Kelte und Germane agruefe wore.

De Name Magusanus chunnt uf öppe zee römerzittliche Inschrifte us em 2. und 3. Joorhundert vor, denn no uf vier Armring und zwoo Münze vom gallische Chaiser Postumus (260-269). Die maiste Fund stammet us Nidergermanie, je an Stai chunnt us Rom, de Provinz Dacia und vom Hadrianswall z England. Er werd mitem römische Götterheld Hercules gliichgsetzt und wie de mitere Chüüle und emene Loiefell abbildet. En Inschrift vo Geldern nennt en zäme mit de Göttin Haeva. De Name vo dere cha zu ahd. hîwa »Gattin« gstellt werde.

I de Forschig ischs umstritte, öb de Hercules Magusanus jetz e keltische oder e germanische Gott gsii isch. Well aber die maiste Dedikante e germanische Name träget, dörft er gmäss de "Interpretatio Romana" e früeni Form vom germanische Donnergott Donar gsii sii. E Dütig vom Name usem Germanische chnüpft as Verb "*maganan-" »möge, chöne« aa, aso etwa germ. "*Maguznaz" »Mächtige«, wobii aber d Namesbildig nöd klar isch. Aifacher loot er sich sproochlich as Gallisch "*Magusanos" »de vom Feld« (zu "magos" »Feld«) erchlääre. Denn chönnt de Name au vomene Ortsname abglaitet sii, möglicherwiis vo "Noviomagus" »Noifeld« (hüt: Nijmegen), wo de Hoptort vo de germanische Bataver gsii isch.



</doc>
<doc id="20086" url="https://als.wikipedia.org/wiki?curid=20086" title="Interpretatio Romana">
Interpretatio Romana

Interpretatio Romana isch en Uusdruck, wo de römisch Historiker Tacitus zerstmol bruucht het, woner d Alcis mit de Dioskure vergliche het. Bim Bischriib vo de germanische Religioo bruucht er denn mengisch au die römsiche Götternäme und nöd die germanische.

Die Sitte fremdi Gotthaite mit aigne vertraute Götterneme z binene, isch scho früe bi de Grieche verbraitet gsii (Interpretatio Graeca), so bim Historiker und Ethnograph Herodot. No vill älter sind Wörterliste us em bronzezittliche Mesopotamie, wo au för d Götternäme Öbersetzige aaggee hend. D Ursach litt im polytheistische System selber. Die maiste Götter hend meriri Näme und die fremde Götternäme sind drum nume as e wiitere, aber fremde Name aaglueget wore. Wo denn d Römer enger mit de griechiche Kultur vertraut wore sind, hend si eri Götter so wiit as ggangen isch, a de griechische aapasst, wie Iuppiter-Zeus, Iuno-Hera, Mars-Ares oder Minerva-Athene.

D Interpretatio Romana bezüglich germanische Gotthaite cha ainersits us de Näme vo de Wuchetääg erschlosse werde, andersits us literarische und epigraphische Zügnis us de Antiki und usem früene Mittelalter. S Material isch nöd zaalriich. De Tacitus schriibt i de Germania, as d Germane bsundrigs de Mercurius, de Mars und de Hercules verert hebid und en Tail vo de Suebe heb no d Isis vereert.

De Cäsar bischribt im Gallische Chrieg die Gallische Gottheite ebefalls mit römische Näme, ooni as er die gallische Neme agitt. Nebet e paar wenige antike Autore, stammet die maiste Interpretatione us de zaalriiche epigraphische Zügnis. Mengi Götter werdet mit verschidnige römische Götter vergliche, wie do Cocidius, wo mitem Silvanus und mitem Mars vergliche woren isch. Mit de Romanisierig vo de Kelte hend sich au d Götter a die Römische aggliche.



</doc>
<doc id="20087" url="https://als.wikipedia.org/wiki?curid=20087" title="Arvernorix">
Arvernorix

De Mercurius Arvernus, aimol au Arvernorix, isch de Name vomene römerzittliche Gott, wo möglicherwiis vo de Kelte und de Germane vereert woren isch. De Name isch Gallisch und bidütet »Arverner« bzw. »Arvernerkönig«. Allerdings isch bis hüt usem Piet vo de Arverner nume ananzigi Ischrift, wo em GENIO ARVERN (Puy-de-Dôme) gwidmet isch, gfunde wore. Ali andere Inschrifte stamet us de Provinz Germania inferior und de Decumates agri. Er isch mit em römische Gott Mercurius gliichgsetzt wore. De Altoor us Roermond zaigt en mitem Caduceus und emene Geldbüttel, belgaitet werd er vomene Gaissbock und emene Güggel.




</doc>
<doc id="20088" url="https://als.wikipedia.org/wiki?curid=20088" title="Martin Weinek">
Martin Weinek

Dr Martin Weinek (* 30. Juni 1964 ds Leoben, i dr Steiermark) isch en öschtriichische Theater- und Filmschauspiiler und Regisseur. Er het d Rolle vum Inspektor "Kunz" i dr Fernsehsery Kommissar Rex gspillt.

Dr Weinek hett vu 1983 bis 1986 es Schauspiilschtudium bim Peter P. Jost gmacht.

Vu 1986 ah hett er zersch bi dr "Theater Gruppe 80" i Wien gschaffet und het sini erscht chlini Filmrolle im Film „Nachsaison“ kah, won er e Liftboy gspillt hett.

1987 hett er bi de Ruhrfeschtspiil ds Recklinghuuse mit em Georg Mittendrein as Regisseur im Film „Der Lechner Edi schaut ins Paradies“ und en Kerichtmah im Film „Müllomania“ mit em Dieter Berner as Regisseur. Druff hii hend mehreri Tätigkeite as Regisseur und Engagements gfolgt.

Drzwüschet hett Weiner immr widr im Film oder Fernseh gschaffet, zum Biischpil 1989 i dr sechsteiligi Fernsehsery „Calafati Joe“.

Mit sinre Frau Eva, wo nach em Theaterwüsseschafts Studium zersch as Dramaturgin gschaffet hett, isch er au Wyybuur. Di beide hend 1993 as Hobbywinzer ahgfange und bewürtschaffet bi Heiligebrunn drüü Hektare a Wyyguet.




</doc>
<doc id="20089" url="https://als.wikipedia.org/wiki?curid=20089" title="Cimbrianus">
Cimbrianus

De Mercurius Cimbrianus oder Cimbrius isch e germanische, velicht aber au e keltische Gott gsii, wo wäred de Römerzitt am Limes und i de Umgebig vo Mainz vereert woren sich. Em sind im 2. Joorhundert sechs Inschrifte gwidmet wore.

De Name laitet sich vom germanische Stamm vo de Kimbre ab. Drum werd vermuetet, as bim Odewald Reste vo de Kimbre gsidlet hend, scho nume drum, well uf de andere Siite vom Limes bi Milteberg "Toutoni" glebt hend, velich Reste vo de Teutone.

Do de Gott i de Inschrifte mitem römische Mercurius gliichgsetzt werd, cha ufgrund vo de "Interpretatio Romana" agnoo werde, ases sich um e früeni Form vom germanische Gott Wuotan handlet. Deför sprecht au, as s Hailigtum ufem Hailigeberg bis is 6. Joorhundert bsuecht woren isch und im 9. Joorhundert isch bim antike Tempelbezirk d Cherche St. Michael gründet wore. De Hailigi isch aber hüüfig a Stell vom germanische Wuotan trete.





</doc>
<doc id="20091" url="https://als.wikipedia.org/wiki?curid=20091" title="Channio">
Channio

De Mercurius Channio isch en germanische Gott gsii, wo inere römerzittliche Inschrift gnennt werd. Er werd mitem römische Gott Mercurius gliichgsetzt.

En römische Inschriftestai us de Eifel isch em MERCVRI CHANNINI gwidmet. D Form vom Biiname cha as germanische Dativ vomene n-Stamm bitrachtet werde, so ass de Nominativ *Channio gluutet ha mues. Do de Mercurius bi de Gallier vill miteme Güggel dargstellt werd, cha de Name eventuell »Güggel« bidüüte (westgerm. *hannjo; ; hd. Hahn). Au en Zämehang mitem nordische Gott Hönir isch mögli. Ufgrund vo de "Interpretatio Romana" chaa agnoo werde, as de Channio e früeni Form vom Wuotan gsii isch.




</doc>
<doc id="20094" url="https://als.wikipedia.org/wiki?curid=20094" title="Zienken">
Zienken

Zienke (amtlich "Zienken") isch e sitem 1. Dezember 1971 politisch zue dr Stadt Neiburg am Rhi ghörigs Dorf mit eweng iber 900 Iwohner im bade-württebergische Landchreis Brisgau-Hochschwarzwald.

Zienke ghört ursprünglich zum hochalemannische Dialektgebiet.

Zienke lit noch am Rhi, zwische dr Kernstadt vu Neiburg im Süde un Grisse im Norde. Öschtliche Nochberort isch zue Mille ghörig Hiegele.

Zienke het anderscht wie Steinestadt un Grisse kei eigeni Ortsverwaltig. Eimol in dr Wuche het e Ussestell vu dr Stadtverwaltig z'Zienke Sprechstunde.



</doc>
<doc id="20097" url="https://als.wikipedia.org/wiki?curid=20097" title="Herecura">
Herecura

D Herecura oder Aerecura isch e keltischi Göttin gsii, wo vor alem i de Decumates agri vereert woren isch. Verainzelti Inschrifte findet sich aber au z Slowenie, z Rumänie, z Italie, in Südfrankriich und aini sogär z Algerie.

D Herecura werd öppe föfzee Mool i Inschrifte gnennt, aimol zäme mitem römische Gott Dis Pater, wo nochem Julius Cäsar vo de Kelte vereert woren isch: "»D Gallier rüemet sich, si stammet ali vom Dis Pater ab und da öberlifert d Druide, seget si.«". En Inschrift us Mautern nennt d "Aericura Juno Inferna" zäme mitem "Pluto Jupiter Infernus" (lat. "infernus" »underirdisch«). Ufschlussriich isch no e Inschrift us Thibilis: TERRAE MATRI ERACVRAE MATRI MAGNAE IDEAE "»a de Erdmuetter Eracura, de Grosse Muetter vom Berg Ida«", womit si mit de phrygische Göttin Kybele gliichgsetzt werd.

Vo de Herecura sind öppe zwanzg Darstelige bikannt, mengisch elai, mengisch mitem Dis Pater. Si cha sitze oder stoo und het maist e Fruchtchorb. Devo chömet sibe us Bad Cannstatt und drai us Rotteburg.

D Herecura cha ahand vo dene Zügnis as e chthonischi Göttin und Erdmuetter bitrachtet werde, wo nöd nu Lebe git sondern au Lebe ninnt. Ales chunnt us de Erde und goot zu de Erde zrugg.

De Name isch i vill verschidnige Forme öberliferet: Herecura, Heraequra, Aericura, Aerecura, Aeracura, Erecura etc. und s git bis jetz o nonöd e Düütig, wo vo de Meerhait anerchennt werd. Asprechend isch d Dütig as kelt. "*Eri-kūrā" »Vermehreri« (< "*peri-kōrā").



</doc>
<doc id="20101" url="https://als.wikipedia.org/wiki?curid=20101" title="Ogmios">
Ogmios

De Ogmios () isch en keltische Gott, wo vom griechische Schriftsteller Lukian gnennt werd.

De Lukian (2.Jh.n.Chr.) setzt de Ogmios mitem griechische Götterheld Herakles gliich und bischribt en as en alte Grais mit Loiefell, Chüüle und Boge. A sinere Zunge sind us Gold und Bernstai dünni Chetteli agmacht, wo am andere End Mensche a de Oore agchettet sind; die zücht er miteme Lächle ufem Gsicht hinder sich noche und si folget em oni Widerstandd. Da Bild söll d Redikunst darstele.

Epigraphischi Zügnis sind usicher. Us Bregez chömet zwai Fluechtefeli us Blai, wo möglicherwiis de Ogmios nenet, allerdings sind baid Inschrifte schwer z lese. Ufem erste Täfeli wered e paar Mane verfluecht. Si söled, wenn si gege d Brutta uusege tüegid, vom Ogmios vernichtet were und sterbe. Ufem zwaite Täfeli werd e Frau verfluecht. De Ogmios söll ere Anus, Niere und Geschlechtstail chrank mache, demit si nüme hüroote chöni..

Di irischi Saag chennt en "Ogma mac Elathan" usem Göttergschlecht vo de Túatha dé Dannan. Er het d Ogham-Schrift erfunde. Zäme mitem Lug und em Dagda ghört er zu de wichtigste Götter und gelt as üsserst starch. Da passt guet zum antike Hercules-Ogmios, so ass baid de gliich keltischi Gott sind.



</doc>
<doc id="20102" url="https://als.wikipedia.org/wiki?curid=20102" title="Belisama">
Belisama

D Belisama isch e keltischi Göttin wo mit de römische Göttin Minerva gliichgsetzt woren isch. De Name isch Gallisch und bidütet »Glänzigi«.

A de Göttin Belisama (ΒΗΛΗΣΑΜΙ) het en Segomaros en Hailige Hain (nemeton) gstiftet und da inere Inschrift verebigt und e latinischi Inschrift setzt d Belisama mit de Minerva gliich. Baid Inschrifte stamet us Südgallie.

De Name vo de Göttin chunnt au i Ortsnäme vor, us de Antiki öberliferet isch nume e britannischi Flussmündig Belisama (Βηλίσαμα).



</doc>
<doc id="20103" url="https://als.wikipedia.org/wiki?curid=20103" title="Sequaner">
Sequaner

D Sequaner (lat. "Sequani"; ) sind en keltische Stamm gsii, wo im westliche Jura am Dubis (hüt: Doubs) gwont hend. Eri Nochbuure sind im Oste d Helvetier, im Nordoste d Rauraker, im Norde i de Vogese d Leuker, im Weste d Lingone und d Häduer und im Süüde d Ambarrer gsii. Ere Vorort isch Vesontio (hüt: Besançon) gsii. De Name vom Stamm isch de gliich wie de vom Fluss Sequana (hüt: Seine), so as si vermuetli früener a dem Fluss glebt hend.

D Sequaner hend ane 71 v.Chr. de Ariovist mit sinene germanische Truppe aaghüüret, well si zäme mit de Arverner im Striit mit de Häduer glege sind. Si hend denn erfolgriich im Joor 61 v.Chr. d Häduer bisigt und de Ariovist het mit sinene Germane en Drittel vom Piet vo de Sequaner bsetzt, het denn aber afange a de Sequaner drohe, demit er no mee Land i Bsitz cha nee. Drufabe hend d Sequaner de Julius Cäsar um Hilf bette, demit si eri früenrige Verbündete los werdet. Ane 59 hend si a de Helvetier erlobt, dör eres Piet z züche. Nochdem de Cäsar die bi Bibracte gschlage het, het er d Sequaner 58 v.Chr. underworfe und em Römische Riich agschlosse. Im Joor 52 v.Chr. hend si bim Gallierufstand vom Vercingetorix mitgmacht.

D Sequaner sind under em Chaiser Augustus (27 v.–14 n.Chr.) zu de Provinz "Gallia Belgica" cho. Im Joor 21 n.Chr. hend si sich am Uufstand vo de Häduer bitailigt, sind aber i de Uurue vo de Joore 68 romtroi blibe und hend o nöd am Bataverufstand (69-70) tailgnoo, sondern de Julius Sabinus us erem Piet vertribe. De Chaiser Domitian (81–96) het d Sequaner zu de noigschaffte Provinz "Germania superior" gschlage und spööter het si de Chaiser Diocletian (284–305) zäme mit de Rauraker und Helvetier zude noie Provinz "Maxima Sequanorum" zämetue. Im 4. Joorhundert hend d Sequaner under Iifäll vo de Alemane glitte. I de zwait Hälfti vom 5. Jh. isch s Piet vo de Sequaner zum Riich vo de Burgunder choo und denn im Joor 534 zum Frankeriich.



</doc>
<doc id="20104" url="https://als.wikipedia.org/wiki?curid=20104" title="Treverer">
Treverer

D Treverer () sind en keltische Stamm gsii, wo zwüschet em Rhii und de Maas im Tal vo de Mosel glebt hend. Ere Vorort isch Augusta Treverorum (hüt: Trier) gsii.

D Treverer werdet z erstmol vom Julius Cäsar gnennt: Im Joor 58 v.Chr. hend si em Cäsar d Meldig ggee, as sich Suebe dramöchid, de Rhii z öberschriite. De isch denn gege die atrete und het bi dere Glegehait grad ono d Treverer underworfe. Die sind aber a de Römer nöd grad fründli gsinnt gsiii und hend ane 54 v.Chr. zäme mit de Eburone afange geg Römer chämpfe. E Joor spööter het de Trevererkönig Indutiomarus s Lager vom Cäsar agriffe, isch aber debii umchoo. Drufabe hend si sich ständig gege d Römer und au geg d Suebe müese weere. Ane 51 v.Chr. sind si endgültig zum Römische Riich gschlage wore. Doch da het ne nöd passt und ane 30 v.Chr. isch es zumene Uufstand gege d Römer cho, wo s Joor drufabe vom Marcus Nonius Gallus nidergschlage woren isch. De Chaiser Augustus (27 v.–14 n.Chr.) het d Kolonii Augusta Treverorum (hüt: Trier) gründet und zum Vorot vo de Treverer gmacht. Im Joor 21 n.Chr. isches nomol zumene erfolglose Uustand geg d Römer choo und vo 68 bis 70 hend si sich chräftig am Bataveruufstand bitailigt.

De Tacitus het gschribe, as d Treverer bhoptid, si saied Germane, wa aber nöd stimi und si sich dodemit as tatchräftige Stamm nume vo de trääge Gallier abgrenze möchtet. D Kultur und d Näme vo de Treverer sind au aidütig keltisch. Si hend Gallisch gredt und da no im 5. Joorhundert, wie de Hieronymos (347-419) bizügt: "»D Galater hend nebetem Griechische, wo alli im Oste rede tüend, iri aigni Sprooch, recht äänli a dere vo de Treverer.«". 

D Treverer hend e wichtigs Kultzentrum i de Stadt Augusta Treverorum ghaa und denebt no zimli vill a verschidnige Ort. Si hend de "Mercurius Vassocaletis" mit de "Rosmerta" vereert. De Chriegsgott isch de "Mars Lenus" gsii, wo au as "Loucetius" zäme mit de "Nemetona" agruefe woren isch. För d Gsundhait sind s Paar de "Apollo Grannus" und d "Sirona" zuständig gsii. D "Arduinna" isch d Göttin vo de Ardenne gsii, wo s Piet vo de Treverer ge Nord abgrenzt hend. Inere Schlucht i dem Bergzug isch au d Bäregöttin "Artio" verert wore. Natürli sind au d Rossgöttin "Epona" und anderi Gotthaite vo de Treverer vereert wore.



</doc>
<doc id="20107" url="https://als.wikipedia.org/wiki?curid=20107" title="Thingsus">
Thingsus

De Mars Thingsus isch en germanische Gott gsii, wo zäme mit de baide "Alaisiagae" vereert woren isch. De Thingsus isch e früeni Form vom Zio gsii.

Am Hadrianswall, wo z England d Nordgrenze vom Römische Riich bildet het, sind vill römischi Truppe stationiert gsii, drunter au Germane. Die Soldate hend wie öberall im Riich vill Widmige a d Götter ufgstellt. De friesisch Stamm Tuihanti het zwo Inschrifte em Mars Thingsus und a de baide Alaisiagae Beda und Fimmilena gwidmet. Noch de Tuihanti isch hüt di holländisch Landschaft Twente binennt. E dritti Inschrift nennt die baide Alaisiagae Baudihillia und Friagabis und isch vomene Maa mitem germanische Name Hnaudifrid gstiftet wore.

De Name Thingsus isch Germanisch und isch en Ablaitig zum Thing, em germanische Gricht (; lbrd. "thinx"). De Thingsus isch somit e Rechtsgott gsii. Am germanische Thing hend jo nume die weerfähige Mane tailnee töre, drum passt au d Gliichsetzig mitem römische Gott Mars. E wittere Hiiwiis uf sini Vereerig lit im Ortsname "Dinslaken" vor, wo im früene Mittelalter au "Martis lacus" ghaisse het. Au de "Dienstag", de hochtütsch Name vom Ziischtig isch vo dem Gott abglaitet: (westgerm. "*Þingses dagaz" > mnd. "dingesdach"). 

D Alaisiagae sind e Paar vo zwo Göttine. Si werdet mit verschidnige Näme binennt. Ai Inschrift nennt sie Beda und Fimmiliena, di ander Baudihillia und Friagabis. Die erste baide Näme werdet zu de altfriesische Rechtsbegriff "bodthing" »Schulzegricht« und "fimelthing" »Groofegricht« gstellt, wa guet zum Thingsus as e Rechtsgott passt. Die andere Näme sind i dere Hiisicht schwiriger: d Friagabis isch di »Freigebigi«, d Baudihillia vellicht »Rechtssprecheri«. De Name Alaisiagae werd am beste mit em Wort »Eer« (germ. *aizjô; ahd. êra) i Verbindig broocht. En alternativi Düütig will i de baide Göttine Walküre gsie und stelet d Näme zu an. eisa »förestörme« und fima »pressiere, haste«. 

Die latinisch Inschrift ergitt is Germanische öbersetzt e germanischei Langzile wo stabet: "*baiþôz Alaisjagôz Bedô anþi Fimmilenô" »a de baide Alaisiage Beda und Fimmilena«, doch da chönnt au nume blosse Zuefall sii.




</doc>
<doc id="20108" url="https://als.wikipedia.org/wiki?curid=20108" title="Halamardus">
Halamardus

De Halamarð isch e germanische Gott gsii, wo i de Römerzitt i de Provinz Nidergermanie vereert woren isch.

E römerzittlichi Inschrift usem 1. Joorhundert isch em MARTI HALAMARÐ gwidmet. De vermuetli germanischi Name chönnt »Manetöter« bidüüte, e gaigneti Bizaichnig för en Chrieggott. Ahand vo de "Interpretatio Romana" chan er as e früeni Form vom Ziu aglueget werde.



</doc>
<doc id="20111" url="https://als.wikipedia.org/wiki?curid=20111" title="Sucellus">
Sucellus

De Sucellus isch en Gott vo de Kelte gsii, wo vor alem im östliche Gallie vereert woren isch, bsundrigs im Piet vo de Rhône und de Saône. Wel er mit eme Schlegel dargstellt werd, werd er au »Hammergott« gnennt. De Name isch Gallisch und bidütet »Guete Schläger«. Sini Partneri isch d Nantosvelta. Inere helvetische Inschrift trait er de Biiname "Ipadcus". 

Vom Sucellus sind öppe zee Inschrifte bikannt und guet zwoohundert bildlichi Darstelige, mengisch zäme mit de Nantosvelta. De bärtig Gott trait en chnüülange Chittel und het i sinere Linke e Schlegel miteme lange Stiil und i de Rechte maist e Topf, mengisch au e Füllhorn, e Sichle oder e Schwert. Beglaitet werd er hüüfig vomene Hund oder enere Chraaje. En Altoor us Saarburg mit de typische Darstelig vom Götterpaar trait d Inschrift DEO SVCELLO NANTOSVELTE.

Im Gegesatz zu de maiste gallische Gotthaite, isch d "Interpretatio Romana" vom Sucellus nöd bikannt. D Forschig vergliicht en weg sinene Attribut mitem römische Underweltgott Dis Pater oder mitem Waldgott Silvanus, wo in Gallie ebefalls miteme Schlegel dargstellt werde cha. Weniger woorschiinli isch er mitem »Donnergott« Iuppiter zämezstele.



</doc>
<doc id="20112" url="https://als.wikipedia.org/wiki?curid=20112" title="Nantosvelta">
Nantosvelta

D Nantosvelta isch e keltischi Göttin gsii, wo zäme mitem Sucellus vereert woren isch.

I bildliche Darstelige erschiint d Nantosvelta guet e Dutzed mol zäme mitem Sucellus. Si trait e lange Rock und het i de Lingge e lange Stab, wo obe druf e Hüsli isch, i de Rechte het si hüüfig e Füllhorn. Beglaitet werd si mengisch vomene Rapp. En Altoor us em lothringische Sarrebourg mit de typische Darstelig vom Götterpaar trait d Inschrift DEO SVCELLO NANTOSVELTE.

Well d Nantosvelta e Staab miteme Hüsli obedruf trait, isch si velicht d Göttin vom hüsliche Herd. Aber s chönnt au e Graburne i Huusform sii und s Füllhorn und de Raab wiiset uf en chthonische Charakter vo de Göttin hii. Do au ere Partner, de Sucellos, chthonischi Züüg trait, dörft da Paar eener zu de Underweltgötter grechnet werde, wo Lebe und Riichtum gend aber au wider nend.

De de erst Tail vom Name isch s gallische Wort "nanto" »Tal«. De zwait Tail isch umstritte, vorgschlage sind »Sunewärmital« oder »Talbluememacheri«.



</doc>
<doc id="20113" url="https://als.wikipedia.org/wiki?curid=20113" title="Steinenstadt">
Steinenstadt

Steinestadt (amtlich "Steinenstadt") isch e sitem 1. Jänner 1975 politisch zue dr Stadt Neiburg am Rhi ghörigs Dorf mit fascht 1400 Iwohner im bade-württebergische Landchreis Brisgau-Hochschwarzwald.

Steinestadt ghört ursprünglich zum hochalemannische Dialektgebiet.

Steinestadt lit nooch am Rhi, zwische dr Kernstadt vu Neiburg im Norde un Schlienge im Südoschte.

Bi Steinestadt zwigt die französisch Autobahn A36/E54 uf Burgund vu dr dische A5/E35 ab

Steinstadt het öschtlich vu sinem Bann e chleini Exklave im Räbberg vu dr Vorbergzone entlang vu dr B3.

Steinestadt het wie Grisse e eigeni Ortsverwaltig mit Ortsvorsteher

Im Süde vu Steinstadt lit, ei Kilometer weschtlich vum Schliengemer Bahnhof, s'Neiburger Thermalbad. 



</doc>
<doc id="20115" url="https://als.wikipedia.org/wiki?curid=20115" title="Maponos">
Maponos

De Maponos isch e keltische Gott gsii, wo vor alem z Britannie vereert woren isch. Sin Name isch p-Keltisch und bidütet »Soo, Bueb« (air. mac; kymr. mab).

Us Nordengland sind sechs Inschrifte bikannt, wo de Maponos nenet und zum Tail en mitem römische Apollo gliichsetzet. Er werd au ganz wie de Apollo as blutte Maa mitere Laiere dargstellt. Uf de Blaitafle vom Quellhailigtum bi Chamalières im Piet vo de Arverner werd de MAPON ARVERIIATIN um Schutz gege Zauber bette. Debii handlet s sich um aini vo de längste Inschrifte uf Gallisch. 

As de Mapono mit Quele z tue het, zaigt au e Charte usem Joor 1090, wo i de Nöchi vo Lyon e "Mapono Fonto" »Maponquelle« nennt. De Geograf vo Ravenna nennt zudem im nördliche England en "locus Maponi" »s Mapone Ort«. De Göttername chunnt bi de Gallier au as Manename vor.

De Maponos lebt vermuetli im kymrische Gott "Mabon fab Modron" »Soo vo de Grosse Muetter« fort. Unsicherer isch sini Verbindug zum irische "Oengus Mac ind Óc" »Oengus, de jungi Bueb«.




</doc>
<doc id="20116" url="https://als.wikipedia.org/wiki?curid=20116" title="Brigantia">
Brigantia

D Brigantia isch d Hoptgöttin vo de Brigantier im nördliche Britannie gsii.

A de Brigantia sind sibe Inschrifte im Piet vo de Briganter gstiftet wore. Zwoo setzed si mit de römische Siiggöttin Victoria gliich. Si werd denn au wie die mit zwee Flügel dargstellt, isch aber wie di römischi Minerva mit Helm, Schild und Speer biwaffnet. E witteri Inschrift nennt si zäme mitem Iuppiter Dolichenus und setzt si mit de Caelestis gliich und en anderi nennt si Dea Nympha Brigantia, wa uf e Quellgöttin schlüsse loot. 

De irisch Gott Dagda het drai Töchtere, wo all Brigit (<*Briganti) haisset, di erst isch d Schutzherri vo de Dichter, die ander vo de Ärzt und di dritt vo de Schmiid, passt aso recht guet zu de römische Minerva. Witerlebe tuet si i de irische Hailige St. Brigit.

Im ehemoolige keltische Sprochpiet gits vill Ortsnäme mit de Silbe "»brig-«" (z. B. Brig im Wallis, Briançon z Frankriich, Brigetio z Ungarn). Si hend all nünt mit de Göttin z tue, do die Silbe »höch« bidütet. Au de Name vo Bregez am Bodesee (lat. Brigantia) bidütet nünt anders as »Höchi, Hochglege«, wie au de Name vo de Göttin »Höchi, Erhabeni« maint. As de antiki Stamm vo de Brigantier um Bregez ume au e Göttin Brigantia vereert het, isch nöd erwise.



</doc>
<doc id="20170" url="https://als.wikipedia.org/wiki?curid=20170" title="Bezirk Affoltern">
Bezirk Affoltern

S Säuliamt oder au s "Chnoonauer Amt" isch än Bezirk i de Schwiiz und liit im Südweschtzipfel vom Kanton Züri. De offiziell Name luuted hützdogs "Bezirk Affoltern".

Es umfasst s Gebiet zwüsched em Freiamt und em Chalberamt/Bezirk Horge, vom Albischamm bis zur Rüüss bi Ottebach.

Es git zwai Wersione wie s Säuliamt zu däm Namä cho isch: Bi dä altä Hüüser im Amt gseht mär under de Schtäge mängisch än chliinä Ruum. Det hät früenär d Sau gschlafe. Am Tag hät si frei chöne umälaufe. Das isch tüpisch gsii fürs Säuliamt. Dänn gits no ä Legände, dass ä mal än Puur heg müesse äm Fraumünschterschtift sin Zähnte abliefere. Er heig uf äm Albischamm obe ä Sau und äs Chalb Richtig Züri tribe. Do plötzlich seiged äm diä beide dävo gschprunge. S Chalb nach rächts is Sihlthal und d Sau nach links gäge s Rüüsstal. Und sid do heissts det Chalberamt und Säuliamt.

1507 hät de Stadtzürcher Rat beschlosse, sini Bsitztümer weschtlich vo de Albischetti als Landvogtei vom Schlössli in Chnoonau us z verwalte. Vo do ä wäg hät s Säuliamt au Chnoonauer Amt gheisse.

I de Helvetik vo 1798 isch s Chnoonauer Amt für churzi Zyt zum helvetische Bezirk Mäpmischtette worde. Bis es dänn 1837 mid de Verlegig vo de Bezirksverwaltig vo Chnoonau nach Affolterä zum Bezirk Affolterä worde isch. Denäbed wird aber inoffiziell de Name Säuliamt wyter bruucht. Er läbt au im Säuliämtlerliäd wyter, wo s öppe haisst:
"Diä schwerschte Säu händ mir ellei, dezue es prächtigs Veh und s'beschti Moscht im ganze Land, das händ nur mir, persee. Es git ken Fläck uf de Wält, so schön wiä s Säuliamt..."

1804 sind öppe 150 Mänsche usem Säuliamt uf d Krim uusgwanderet und händ s Dorf Zürichtal ggründet.



</doc>
<doc id="20171" url="https://als.wikipedia.org/wiki?curid=20171" title="Keltische Religion">
Keltische Religion

Under Keltische Religioo werdet di religiööse Aasichte, de Kult und d Göttervereerig vo de antike Kelte oder Gallier und de früemittelalterliche Ire und Waliser (au Kymrer) bischribe. Au wenn Tail vo de keltische Religioo i noizittliche Brüüch fortlebe möged, ghöret die nöd zu dem Thema. S Gliiche gelt au för noikeltischi Glaubesusrichtige, wo sitem 19. Joorhundert ufchoo sind.

D Kelte sind noch Uuswiis vo de antike Zügnis e zimli religiöses Volch gsii. Si hend i de Römerzitt wie fast kai anders Volch i de Antiki massewiis Statue, Altöör und Stai för eri Gotthaite gspendet. Bim Opfere vo Sache, Tier und Mensche sind si zimli grosszügig gsii und d Druide, d Priester vo de Kelte, hend en groosse Iifluss uf s Lebe ghaa.

Zu de Kelte ghöret d Biwoner vo de Insle Irland und Britannie. Ufem Festland hend Kelte in Gallie, i de Poebini, i de Alpe, und entlang a de Donau bis abe zu de Karpate gsidlet. D Nordgrenze het s tütschi Mittelgebirge bildet, spöter sind si vo de Germane südwärts drängt wore. I de hütige Türkai hend no d Galater glebt. D Kelte sind bis zu de Zittwendi d Träger vo de Latène-Kultur gsii.

D Kelte hend en aigni indoeuropäischi Sprooch gredt, s Keltische (kelt.). D Sprooch vo de Festlandkelte isch s Gallische (gall.) gsii. S Britannische (brit.) uf de Insle isch de Vorläufer vom Kymrische (kymr.), wo hüt no z Wales gredt werd. Uf Irland isch s Altirische (air.) de Vorläufer vom Neuirische (nir.) gsii.

D Religioo vo de Kelte werd in erster Lini vo antike Autore vermittlet, dezue chömet hunderti vo Widmige a d Götter, wo maist i Stai inegmaisslet wore sind. Weniger hüüfiger sind antiki epigraphischi Zügnis mit anderem religiösem Inhalt, wie Fluechtafle oder e Stiftig vomene Hailige Hain. Di irischi Öberliferig findet sich i mittelalterliche Saage, allne voraa die vom sagehafte Volch vo de "Tuatha Dé Dannan" (»Volch vo de Danu«), wo aidütig e Fortlebe vo de alte Götter im Sageguet vo Irland bizügt. In Wales isch de "Mabinogion" s wichtigste Zügnis vo de alte Gotthaite.

Am prominentische sind d Druide (air. drui; lat. druidae < kelt. *dru-vids »Aichechundig«), wo bi de Kelte en aigne Stand bildet hend und grosse Iifluss uf de keltischi Alltag gha hend. Si sind zueständig gsii för d Göttervereerig und d Opfer. D Druide sind üsserst glehrt gsii und e Druidelehr het bis zu zwanzg Joor duuret. Obwoll d Kelte d Schrift gchennt hend, isches bi de Druide verbotte gsii, näbis vo de Lehr uufzschriibe, d Schrift sai nur för s Weltlichi do. Si hend sich nöd nume mit de Götter bischäftigt und de Glaube usglait, sondern au mit em Kalender und mit de Sternechund bifasst und hend öber d Grössi vo de Welt und s Wese vo de Ding philosophiert. Zudem hend si au s Recht uusglait. D Druide hend sich all Joor amene hailige Platz bi de Karnute troffe. Well si aber för d Etablierig vo de römische Macht bi de Gallier gförli gsii sind, hend d Römer verbotte, zumene Druid i d Lehr z goo, und d Druide sind vo de römische Machthaber underdruckt wore und ane 54 n.Chr. het de Chaiser Claudius s Druideamt definitiv verbotte.

En anderi agseeni Gruppe sind d Seher (gall. vates; air. fáith »Inspirierte, Bsessne«) gsii. Öber di keltischi Prophetii isch nöd vill bikannt. Nebetem Uusdüüte vom Vogelfluug, sind dodeför au Opfertier beobachtet wore, oder de Seher het amene Mensch e Dolch in Buch gstoose und glueget i weli Richtig er umghait, wiener zucke tuet und wie s Bluet flüüsst. De Name vo de germanische Seheri Veleda isch Gallisch und bidütet »Seheri« (air. filid »Seher, Woorseger«). 

E dritts Priesteramt isch de Gutuater »Vater vo de Stimm« (air. guth »Stimm«, athir »Vater«) gsii, wo vermuetli för s Bete verantwortli gsii. Degege sind d Barde (gall. bardos; air. bard; kymr. bardd) me för de Förstepriis und Heldelieder zueständig gsii und hend wenig mit de Religio z tue ghaa.

D Kelte hend gwüssi Ort wie Berge, Hain, Quelle oder Flussmündige vereert und dai Opfer darbrocht. Die hailige Hain (gall. nemeton) hend au as Versammligsplätz tienet, so de Drynemeton (»Hailige Aichehain«) bi de Galater. Au anzilni Bömm sind vereert wore. De Name vo Bellinzona (< Bilitio) chönnt uf en hailige Bomm hiiwiise (air. bile »hailige Bomm«).

Bsunders hailig isch d Aiche gsii. Aichehain sind a de Druide am liebste gsii und kai Opferhandlig isch oni Aichelaub mögli gsii. Zum Woorsege hends Aichle ggesse. Do ales wo uf ere Aiche wachst vom Himmel chömi, hend au Misple ("Viscum album"), wo ufere Aiche wachset, as s Hailigste ggolte. Um die z gwüne sind Druide imene wiise Gwand uf d Aiche gstige und hend d Misple mit eme goldige Messer abgschnitte. E Trunk mit Misple verlaiji Fruchtbarkait und wörki as e Hailmittel gege Gift.

Im Spoot-Latène hend d Kelte afange uf höche Hügel Viereggschanze baue, wo zentrali Kultplätz gsii sind. Die Schanze sind im Grundriss quadrootisch und mit eme Wall umgee. Im Innere hets ka Baute oder nu chliini Hilfbaute ggee, wo d Opferutensilie ufbewaart wore sind. I dene Viereggschanze hets regelmässig Festmool för d Götter und s ganzi Volch ggee, wo vo de politische Elite gspendet wore sind, wa die natürli au uusgnutzt hend, um e möglichst grossi Ahängerschaft z finde. I de Römerzitt sind die Viereggschanze ersetzt wore dör de gallorömisch Viereggtempel. Im Gegesatz zu de klassisch römische und griechische Tempel, sind die nöd länglich gsii, sondern quadrootisch und hend e Süüleumgang ghaa.

Di ältiste Götterbilder stammet usem Spoot-Latène. Si sind grob gschnitzti Figure us Bommstemm gsii. Well Holz aber nöd lang bliibt, sind nu wenigi vo dene gfunde wore und zum Tail zimli aagmoderet. E drüümeter höchi Aichestatue isch bim Hafe vo Gempf gstande und a dem Götterbild sind meriri Mensche gopferet wore. Mit de Zitt sind d Holzbilder verfineret wore und hend sich a de römische Bilder aapasst. Aber d Gallier hend au agfange d Götter ganz uf di römisch Art darzstele, mengisch verrootet nume no de typisch keltischi Halsring, de Torques, as en gallische Gott gmaint isch. 

A de Römer am maiste uufgfale sind d Menscheopfer, wo bi de Kelte seer hüüfig vorchoo sind und au recht grausam amuetet. Meriri Arte vo keltische Sach-, Tier- und Menscheopfer sind literarisch und archäologisch bizügt.
Hänge
S Hänge vom Opfer amene Bomm bis de Körper ganz verfallt isch s Opfer an Esus gsii, wo mitem römische Gott Merkur vergliche woren isch. Au em nordische Gott Odin, wo ebefalls mitem Merkur glichgsetzt woren isch, sind Mensche dur Hänge amene Bomm gopferet wore. Da luftigi Opfer isch z erchläre as e Sinnbild vom Atem und vo de Inspiration. No im hütige Irland werdet a gwüssne Bömm Chlaider und Stoffstraife uufghängt.
Verbrene
Em Donnergott Taranis sind Mensche und Tier gopferet wore, indem si die in en Koloss us Strau verpackt und ase verbrennt hend. Da füürigi Opfer isch e Symbol vom füürige Blitz.
Ertränke
De Stammgott Teutates isch bisempftigt wore, indem mer Mensche chopforaa inen gfüllte Chübel gsteckt het, bis si verstickt sind. De Opferakt isch au ufem Chessel vo Gundestrup abbildet. Do de Teutates au de Gott vo de Schlachte isch, cha s Ertränke symbolisch mit em Lebessaft, em Bluet, ii Verbindig broocht werde. 

A de Kelte sind Quele, Flussmündige und Flussuusläuf hailig gsii und si hend a dene Ort oft massewiiss Schmuck, Münze und Waffe versenkt. I Brune het mer au Reste vo Tier- und Menschechnöche gfunde, wo gopferet wore sind.
Vergrabe
Archäologisch isch bizügt, as Mensche i Bhälter igschlosse wore sind, wo mer denn vergrabe het. Da erdig Opfer isch a die chthonische Mächt ggange, as es Symbol vo de Gibärmuetter vo de Muetter Erde, wo ales Lebe us sich ggee het, aber au vom Grab, well die chthonische Chräft ales wa si gend au wider nend.
Chriegopfer
D Gallier hend de Chrieg as e hailige Akt empfunde und hend bevor si is Feld zoge sind, bim Siig d Büüti und die Chriegsgfangne a de Götter versproche. Si hend denn d Schätz und d Waffe vo de besigte Find ufeme Feld uufghüüft und jede het die chöne aaluege. Wer sich aber dra het wöle vergriife, isch uf s grausamsti gfolteret wore. D Tier vo de Find sind gopferet wore und a de Chriegsgfangne sind d Chöpf abgschlage wore und d Körper sind denn samt de Rüstige uufbige wore, wo si lige blibe sind, bis si vo de Archäologe wider ussgrabe wore sind. Die Zurschaustellig vo de Büüti und vo de gopfrete Gegner isch natürli au e Prestigeobjekt gsii, wo di militärischi Macht vomene Stamm demonstriert het.

Mit em Chöpfe vo de Chriegsgfangene isch au de Schädelkult verbunde. Di abghackte Chöpf sind nämli a Huuspföste gnaglet oder an Hals vo de Ross ghenkt wore. D Chöpf vo Noble hend si aber ibalsamiert und inere Chiste ufbiwaart, demit si si erne Gäst zaige hend chöne.

D Kelte hend a d Widergiburt globt. D Druide hend glehrt, as nochem Tood d Seel nochere gwüsse Aazaal vo Joore inen noie Körper goot. Drum hend d Gallier a de Tote Briefli mit is Graab ggee, wo die denn hend chöne lese.

Öber s Weltbild isch fast nünt bikannt. D Druide hend glehrt, as d Welt ewig sai, aber Wasser und Füür werdid emole d Oberhand haa. Trotzdem hend d Kelte em Alexander em Grosse erchlärt, as si vor nüntem Angst hebid, usser as ene de Himel öber de Chopf ghaie chönnt. 

D Kelte hend meriri Gotthaite vereert. E Bsunderhait isch, as meriri Götterpaar vorchömet und as gwüssi Gotthaite vervillfacht were chönet. So erschiinet nebet de "Sulis" au d "Suleviae" und nebetem "Lug" erschiinet d "Lugoves". I de irische Öberliferig hets drai "Brigit" oder drai "Macha" ggee. Di antike Autore, wo öber di keltische Götter brichtet hend, hend maistens de römisch Name (Interpretatio Romana) aggee, e Sitte wo d Kelte öbernoo hend. I de maiste Inschrifte folgt uf de römische Name de Gallisch.

Vereert hend d Gallier eri Götter indem si sich bim Bete geg Oste grichtet hend und natürli hend Opfer nöd gfeelt. Nebet Sache und Tier sind au Mensche gopferet wore.

Noch em Julius Cäsar hend d Gallier de Mercurius am maiste vereert: »Er het die maiste Bilder und si haltet en för de Erfinder vo allne Künscht. Er sig de Füerer uf de Stroosse und Weege und heb di höchsti Macht öber Geld und Handel.« Von em sind öppe 40 Näme bikannt. D Forschig ninnt a, as sin aigetlichi Name "*Lugus" gsii isch, d Ire hend en "Lug" und d Waliser "Lleu Llaw Gyffes" »Lug Gschickthand gnennt. De Name isch aber i de Antiki nume im Plural as "Lugoves" öberliferet, vermuetli e Verfillfachig vom Lug oder e respektvolli Aareed. De Name isch aber i vill Ortsnäme erhalte, allne voraa i dem vom französische Lyon (lat. Lugudunum). Öberlifreti Näme sind: "Esus" »Herr«, "Cissonius" »Wagegott«, "Toutenus" »König«, "Arvernorix" »Arvernerkönig«, "Vassocaletis" »Vasallebischützer«, "Visucius" »Rapp« oder "Moccus" »Eber«.

Sini Beglaiteri isch d "Rosmerta" »Fürsorgeri« gsii. Si isch miteme Füllhorn dargstellt wore und symbolisiert ase de Woolstand.

Bi de Ire isch de "Lug" en gschickte Maa, wo nöd nu ali möglichi Arte vo Handwerch, sondern ono s Musiziere und d Magii verstoot, Aigeschafte, woner mitem römische Merkur und mitem nordische Odin tailt. Noch em isch s Fest Lugnasad binennt, wo i de Nacht uf de 1. Augste gfiiret woren isch.

De Cäsar schribt, as de gallischi Mars Chrieg füeri. En verbraitete Name vonem isch "Teutates" »Stammgott«; im ganze sind öppe 80 Näme bikannt. Oft isch en Name ufen bestimmte Stamm konzentriert und au de Name vo sinere Beglaiteri wechselt: d Helvetier hend en "Caturix" »Champfkönig« gnennt, d Lingone hend de "Cicollos" »Muskelprotz« zäme mit de "Litavis" vereert und d Treverer hend da Paar "Lenus" »Haingott« und "Amnaca" gnennt, oder au "Loucetius" »Lüüchter« und "Nemetona" »die vom Hain«. Anderi Neme sind "Albiorix" »Weltkönig«, "Camulos" oder "Segomo" »de wo Siig git«.

Uf de Brittische Insle isch er as "Nodons" vereert wore, e Name wo im irisch Gott "Nuadu Argatlám" »Nuadu Silberhand« und im kymrische "Lludd Llawereint" »Ludd Silberhand« witerlebt.

»De Iuppiter«, schribt de Cäsar, »heb d Herrschafft öber die Himmlische.« Von em sind rund 25 Näme bikannt, die maiste noch groosse Berge wie "Poeninus" im Wallis oder "Ladicus" i de Pyrenäe. De keltisch Name isch "Taranis" »Donnerer«. Anderi Näme sind "Bussurigios" »Königlichi Lippe«, "Teutanus" »König« und "Uxellimus" »Höchste«. Sis Symbol isch e höchi Aiche und s Rad. Mit so aim isch er au ufem Chessi vo Gundestrup abbildet. 

De gallischi Name vo sinere Beglaiteri isch nöd bikannt und erschiint mengisch i de Interpretatio Romana as "Iuno Regina" »Königi Juno«.

»De Apollo vertriibi Chrankete«, sait de Cäsar. Von em sind öppe 20 Näme bikannt: "Belenus" »Quellgott«, "Grannus" »Warme« und "Bormo" »Haisse« sind sini hüfigste Näme gsii. Er isch bundrigs a Hail- und Thermalquele vereert wore, zäme mit de "Sirona" oder "Damona" »Chue«. As "Maponos" »Soo, Bueb« isch er s Chind vo de Grosse Muetter, wie au de kymrischi "Mabon fab Modron". Wiiteri Näme sind "Amarcolitanus" »Wiitblick«, "Toutiorix" »Hailkönig« und "Vindonnus" »Wiisse«.

De Gott vo de Schmiid isch de "Gobanos" gsii, wo bi de Ire "Goibniu" und bi de Kymrer "Gofannon" ghaisse het. Em isch e Göttin gegenöber gstande, wo mit de römische Minerva glichgsetzt woren isch. De Cäsar schribt öber si: »D Minerva begründi und bewaari s Handwerch und d Künst.« Si isch vo de Südgallier "Belisama" gnennt wore, vo de Britannier "Sul" und i de chriegerische Variante "Brigantia". Aini vo de drai "Brigit" bi de Ire isch d Schützeri vo de Schmiid gsii.

De Name vo de Grosse Muetter, *"Matrona", isch no im Name vom französische Fluss Marne enthalte und i de kymrische Sagegstalt vo de "Modron". S werd vermuetet, as d Rossgöttin "Epona" e Form vo de Grosse Muetter gsii sai, well di kymrischi "Rhiannon" (< kelt. "*Rigantona" »Grossi Königi«) em Pryderi as e wiissi Stuete erschinen isch. Si chunnt den vonem e Bueb öber, wo aber no i de Nacht vo de Giburt verschwindet. Änlichs werd au vom "Mabon fab Modron" »Soo vo de Gross Muetter« verzellt.

Typisch för d Gallier isch d Vereerig vonere Draiergruppe vo Göttine, de "Müettere" (lat. Matres) oder "Matrone" (lat. Matronae). Si sind i de Regle lokaali Gotthaite. De Kult isch bsunders starch au bi de germanische Ubier verbraitet gsii.

Mit Verwunderig schribt de Cäsar, as sich d Gallier as Nookome vom Dis Pater, aso em römische Gott vo de Underwelt, bitrachtet; drum tüend si d Ziit noch de Nächt und nöd noch de Teeg bistime. D Aigeschaft vo chthonische Gotthaite (vo agr. "chthōn" »Erde«) isch die, as si d Spender vo alem Lebe sind, Pflanze, Tier und Mensche, aber au, as si ales Lebe wider zrugg nend. Drum sind si au Gotthaite vo de Underwelt. De gallisch Name vom Dis Pater isch nöd öberliferet, sini Beglaiteri isch d "Herecura", wo i ainere Inschrift mit de römische Terra Mater, de Erdmuetter vergliche werd.

Ahand vo de Symbolik und de Beglaittier Hund und Raab chönet au de "Sucellus" und d "Nantosvelta" zu de chthonische Gotthaite grechnet werde.

D Gotthaite vo de Wildnis werdet i Inschrifte maist mit de römische Näme Silvanus und Diana aagrueffe. Gallischi Biinäme sind selte und schwer z düüte. D Diana werd mit de lokale Näme vom Schwarzwald as "Abnoba" und vo de Ardenne as "Arduinna" vereert. E Statue mit unbekanntem Fundort zaigt e Göttin, wo ufere Wildsau riitet. Au d Bäregöttin "Artio" ghört do ane. Verbraitet isch bi de Gallier au de Hirschgott "Cernunnos", wo ahand vo de Symbolik au en Spender vo Fruchtbarkait und Woolstand isch. Er isch ufem Chessel vo Gundestrup mit Hirschhörner abbildet.





</doc>
<doc id="20178" url="https://als.wikipedia.org/wiki?curid=20178" title="Hranno">
Hranno

De Mercurius Hranno isch e germanische Gott gsii, wo ide Römerzitt i de Provinz Germania inferior vereert woren isch.

Bi Bornheim-Sechtem, emene Ort zwüschet Bonn und Köln im Piet vo de germanische Ubier isch e römerzittlichs Hailigtum gstande, wo de Merkur vereert woren isch, wie meriri Inschrifte zaiget. Aini devo isch em MERCVRIO HRANNON gwidmet. De Nominativ vom germanische Name mue "Hranno" gluutet ha und bidüütet »Polterer, Grobian«. Noch de "Interpretatio Romana" steckt hinderem römische Mercurius de germanisch Gott Wuotan/Odin. En Uufäligkait vo dem römerzittliche Hailigtum isch, as föf vo sechs Inschrifte vo Fraue gstiftet wore sind.

De westgermanisch Name "Hranno" entsprecht im Altnordische em Odinsname "Hrani". I de Saag vom dänische König Hrólfr Kraki, trefft de en Buur mitem Name Hrani aa. De testet sini Gest mit Chelti, Durst und Füür. Aber nume de Hrólfr und zwölf vo sinene Biglaiter widerstönd dem und de Hrani empfellt em Hrólfr, as er nume mit dene zwölf wiiterraise söll, wa au biherzigt werd. Spööter begegnet de Hrólfr em Hrani nomole und de büütet em Waffe aa, doch de Hrólfr will die nöd und de Hrani goot verergeret ewegg. Jetz erchennt de Bödvar Bjarki, as de Hrani niemert anders as de Gott Odin gsii isch.




</doc>
<doc id="20185" url="https://als.wikipedia.org/wiki?curid=20185" title="Manga">
Manga

Manga (jap. 漫画, èbbe: "zwengloses, unbandigs Bìld") ìsch dr japanisch Begreff fer Comics.

Ahnlig wie dr wèstlich Begreff Comic ìsch au Manga in sinr Beditung endr unschàrf un schlîesst no glichkràfte Bìldergschichte, kurtze Comic-Strips un Karikatüre zum Bispel au Zeichetrickfilme mìt een. Um si bessr vu Comics in Büechform untrschide zue kànn, sètzt sìch fer japanisch Zeichetrickfilme mettlerwil wèltwitt d’Verwandung vu‘m Fàchwort "Anime" dure. Àls Mèhrheet vu Manga sìnn‘m Ditsche sowohl « d’ Manga » àls au « d’ Mangas » gwenlig.

In Japan wârt dr Begreff « Manga » glichberachtigt mìt “Comic” ("コミック komikku") fer àlle Tüpe vu Comics verwandt, unàbhangig vu ìhrer Harkunft. In Àbgrantzung zue de japanische Manga wâre Comics üss Südkorea àls Manhwa un Comics üss‘m chìnesische Raum àls Manhua gnannt.

‘M Wèste bestemme mr mìt Manga zenèxt fascht nume Comics üss Japan, mettlerwil wârt dr Begreff àwer vor‘m àlle vu Comicüssgab au vermèhrend fer Comics üss àndre Làndr verwandt, wo sìch am Stil vun japanische Prodüktione orientiere. International wârt mettlerwil vor‘m àlle in Fanmettl reddt, ob au s Schaffe vu nìtt-japanischr Zeichnr àls «Manga» bestemmt kànn. Wahrend sìch im englische Sprochrüüm fer Comics ‘m Manga-Stil, wu vu englischsprochige Kentschler gezeichnet wore sin, mettlerwil dr Begreff «original English-language manga» (odder Kurz «OEL manga») gse eengborgert, sètzt sìch im Ditsche bislang ke glichartig Üssdruck dure.

Manga sìnn e dr Hauptsüle vu 'm japanische Üssgabswese. Im Johr 2002 hàn si 38,1% vu Drucksache in Japan üssgmàcht. Doodevun èntfàlle schwàch 28% uf Manga-Magazine un schwàch 11% uf Manga-Teschebüechr.

Statistisch gsah kauft jedr Japanr pro Johr 15 Manga. Bi de Umsàtzzàhle zeigt sìch aktüell e neii Neigung: Wahrend im Johr 2004 d'Gsamteinnahme bi Manga-Magazine nôch bi ca. 255 Milliarde Yen un bi Manga-Taschebüechr bi ca. 250 Milliarde Yen (salamols binandr èbbe 3,7 Milliarde Euro) glage sen, sin im Johr 2005 d Ynahme bi Manga-Magazin um 5% uff 242,1 Milliarde Yen zruckgange, während d Ynahme bi Manga-Däschebiecher um 4,2% uff 260,2 Milliarde Yen gstyge sin. S Johr 2005 isch also s erscht Johr in de japanische Verlagsgschicht gsi, wo d Gsamtynahme bi de Manga-Däschebiecher höcher gsi sin wie bi de Manga-Magazin.


</doc>
<doc id="20188" url="https://als.wikipedia.org/wiki?curid=20188" title="Intamin AG">
Intamin AG

D Intamin AG isch e schwyzer Härsteller vo Achtibahne und Freifalltürm. D'Firma baut Achtibahne uf dr ganze Wält und het ihre Hauptsitz z Wollerau im Kanton Schwyz. Über 90 Fahrgschäfter sind scho durch d Intamin AG entstande. Ihre Gschäftsfüherer isch dr Patrick Spieldiener. 

Achtibahne:


</doc>
<doc id="20194" url="https://als.wikipedia.org/wiki?curid=20194" title="Arverner">
Arverner

D Arverner () sind en keltische Stamm gsii, wo in Gallie glebt het, i de hütige "Auvergne". Ere Vorort isch Gergovia (hüt: Gergovie, uff arvernisch "Girgòio"), gsii und sit em 1.Jh.n.Chr. Augustonemetum (hüt: Autun).

D Arverner sind im 6. vorchristliche Joorhundert mit anderne keltische Stämm z Italie igfale. Wo d Römer Südgallie underworfe hend, het de Arvernerkönig Bituitus a de Allobroger gholfe, isch aber ane 121 v.Chr. vo de Römer bisigt und gfangegnoo wore. Druf abe hend si si Soo, de Congonnetiacus as Klientelkönig igsetzt. 52 v.Chr. het de Vercingetorix us Gergovia, de Soo vom Arvernerkönig Celtillus, de grossi Gallieruufstand aagfüert, wo bi de mandubische Stadt Alesia vom Julius Cäsar nidergschlage woren isch. 

D Arverner hend zwai wichtigi Hailigtümer ghaa. Grad bim Vorort Augustonemetum isch s Quellhailigtum vo Clermont-Ferrand gsii, wo hölzigi Götterstatue gfunde wore sind. S Stammhailigtum aber isch ufem Gipfel vom 1465 Meter höche Puy-de-Dôme gsi, wo ann vo de grösste gallische Tempel usgrabe woren isch. De Hoptgott isch noch de "Interpretatio Romana" de Mercurius gsii, wo bi de Arverner under em Name "Dumias" vereert woren isch, aber usserhalb vo erem Piet i de Provinz Germania inferior as "Mercurius Arvernus/Arvernorix". De fränkisch Historiker Gregor vo Tours het de Tempel no guet erhalte atroffe und bischribe. Noch em Plinius hend d Arverner de Bildhauer Zenodorus biuftrait, e Kolossalstatue vom Merkur z mache, wo 400 Tuusig Sesterze gchost het. Um 256 um het de alemannisch König Chrocus im Piet vo de Arverner de Tempel vom "Mercurius Vasso Galate" plünderet.



</doc>
<doc id="20199" url="https://als.wikipedia.org/wiki?curid=20199" title="Hüningen">
Hüningen

Hììninga oder Hinige (IPA: ; amtlig: "Huningue", hochditsch: "Hüningen") ìsch e franzeesche Gmeind ìm Arrondissement () ìm Owerelsàss (Haut-Rhin). Es lìg diräkt am Rhii un an der Schwizer Gränze vis-à-vis vu Basel. Es ìsch uf der lìnke Flusssite, hat awer e "kleinere Vèrsion" am andere Ufer, nämlig Kleihììninge, s Basler Industri- un Hafeviertel. Dèrte zwiigt der Canal de Hunigue ab.

D Gmeind hat ìwer 6000 Iiwohner un ìsch Mìtglììd vum Kommünàlverbànd . Uf Franzeesch sait mer de Iiwohner "Huninguois".

Dr Ort heisst im oberrhinalemannische Elsásserditsch "Hìninga", im örtliche, hochalemannische Elsásserditsch "Hinige".

Hììninge gheert zum franzeesche Deil vum Trinationale Eurodistrìkt Basel. Es lìgt ìm gliichnamige Kanton un ìsch der Häuptort vu sällem, ìsch am Drèiländerèck Ditschland-Schwiz-Frankriich un am Rhii.

D Nochbergmeinde sìn:

Der Name vu Hììninge kummt zum èrschte Mool ìn ere Urkunde üs em Johr 826 voor. Ìm Mìttelalter hat s Dorf de Habsburger gheert, wubii nìt genäu bekannt ìsch, wänn's sälle ìn Bsìtz gnumme hän. Ìm Johr 1648 ìsch s zämme mìt de andere Bsìtzunge vu de Habsburger nooch em Westfälische Frììde an Frankriich kumme.

1679 hat der Louis XIV. der Bäu vu-n-ere Fèstung aagordnet, wììl Hììninge nooch an der Gränze gläge ìsch. Under der Leitung vum Vauban hän ei Johr speeter d'Bäuarwete aagfange. Wäge däm hat d Bevèlkerung vier Johr speeter uf d Aoust-Ìnsle un ìhre Umgeebung mieße umgsììdlet wäre.

Während drèi Monet ìn de Johr 1796 un 1797 hän 20.000 Eestriicher Hììninge mìtsamt der Fèstung under em Géneral Abbatucci bsètzt. 

Anne 1814 hat sìch der Oberscht Chancel mìt der Armee vum Napoleon drèiehalb Monet z Hììninge verschanzt un de Bayere Wììderstand gleistet. Am 26. Juni ìsch's derno noch emol vu 20.000 Eestriicher bsètzt wore, derno sìn zwei Monet gfolgt, wuu der Géneral Barbanègre mìt nume 500 Mann d'Stadt under Kondrolle ghaa hat, bìs zwanzig Dääg nooch der Abdankung vum Napoleon. Bi sinere Kapitulation am 26. August ìsch Hììninge vèllig zersteert gsìì.

1828 ìsch der Hììninger Kanal aaglègt wore. Er ìsch hìte nìme meh befahrbaar, sundern fließt ìn der Rhii-Rhone-Kanal. 1846 ìsch der Gmeindebann verkleinert wore, brofitiert hän doodervuu d'Gmeinde Saint-Louis un Village-Neuf.

Ìnfolg vum Frììde vu Frankfurt ìsch Hììninge 1871 zum Ditschland kumme, 1918 awer hat's Frankriich wìder zruckbikumme, wie ìm Versailler Verdraag bschlosse wore ìsch.

Ìm Zweite Wältkrieg sìn ìnsgsamt 60 Brozänt vu der Stadt zersteert wore. Ìm Johr 1944 hän se's mìt Saint-Louis un Burgfälde zämmegschlosse; säller Bund hat der Name Hünigen-Sankt Ludwig drage.

Bìs 1979 ìsch zwìsche Hììninge un Wiil am Rhii e Fähre gfahre, wuu derno awer iigstèllt wore ìsch. Sit 2007 kat me derfìr ìwer d Drèiländerbruck uf Wiil.

1993 ìsch de "Parc des Eaux Vives" iigweiht wore.

 vu Hììninga ìsch . Hììninga ghert zem Kommünàlverbànd .




</doc>
<doc id="20204" url="https://als.wikipedia.org/wiki?curid=20204" title="Vindeliker">
Vindeliker

D Vindeliker (; ) sind e keltische Stamm gsii, wo im Vorarlberg, im Allgai und in Bayern gwont hend. I de antike Literatur werdet si maist zäme mit de nödkeltische Räter gnennt.

D Vindeliker sind zäme mit de Räter im Alpefeldzug vom Joor 15 v.Chr. vom Tiberius underworfe wore, wo vonere Insle im Bodesee uus agiert het. Debi sölet d Vindeliker mit Amazonebieli gchämpft haa. Si sind den zu de römische Provinz "Raetia et Vindelicia" organisiert wore. D Vorort sind s rätische "Curia" (hüt: Chur) und s vindelikische "Augusta Vindelicorum" (hüt: Augschburg) gsii. Im Chrieg gege d Cherusker underem Arminius hend rätischi und vindelikischi Truppe im Römerheer gchämpft. 

Um 400 sind Vandale und Alane zäme mit andere germanische Gruppe vo Pannonie her is Piet vo de Vindeliker iidrunge. De römisch Heermaister Stilicho het die denn chöne gwüne und as Hilfstruppe gege de Gotekönig Alarich iigsetzt, wo z Italie iigfalen isch. Die germanische Stemm sind aber nöd lang blibe und ane 407 i Gallie iigfalle. Ane 430 hend sich d Vindeliker am Ufstand vo de Noriker bitailigt. Nochem Undergang vom Weströmische Riich ane 552 hend Alemane afange s Land vo de Vindeliker bisidle, spöter sind vom Oste her Bajuware cho. De Lech wo eres Piet durflosse het, isch spöter d Grenze zwüschet de mittelalterliche Herzogtümer Schwoobe und Bayern wore.

D Vindeliker hend oberhalb vo de Boier-Ebini am Bodesee gsidlet und a d Räter und d Helvetier grenzt.
Si hend us merere Stemm bistande, doch sind sich di antike Autore nöd ainig, weli Stemm zu de keltische Vindeliker und weli zu de nödkeltische Räter ghört hend. Zudem sind d Näme nöd aihaitlich öberliferet. Sicher isch, as östlich am Bodesee d "Brigantier" oder d "Brixenter" (lat. "Brixenetes"; agr. "Βριγάντιοι Brigántoi; Βριξάνται, Brixántai") glebt hend, mitem Vorort "Brigantium" (agr. "Βριγάντιον, Brigántion"; hüt: Bregez). Nördlich devoo a de "Hilara" (hüt: Iller) hend d "Estione" (agr. "᾿Εστίωνες, Estíōnes") glebt, mitem Vorort "Cambodunum" (agr. "Καμβόδουνον, Kambódounon"; hüt: Kempte) und am "Licias" (agr. "Λικίας, Likías"; hüt: Lech) d "Likater" (lat. "Licates"; arg. "Λικάτιοι, Likátioi") mitem Vorort "Damasia" (agr. "Δαμασία, Damasía"), wo nöd lokalisiert were cha. D "Kattenate" (lat. "Cattenates"; agr. "Κλαυτηνάτιοι, Klautēnátioi"), d "Kosuanete/Kotuantier" (lat. "Cosuanetes"; agr. "Κωτουάντιοι, Kōtouántioi; Κωνσουάνται, Kōnsouántai") und d "Runikate/Rukantier" (lat. "Rucinates"; agr. "῾Ρουκάντιοι, Rhoukántioi; ῾Ρουνικάται," Rhounikátai) müend südlich vo de Donau zwüschet de Iller und em Inn gsidlet haa. D "Vennonte" (agr. "Οὐέννωνες, Ouénnōnes; Οὐέννοντες, Ouénnontes"), wo im undere Sanggallische Rintl gwont hend, sind woll Räter und nöd Vindeliker gsii.

Im Piet vo de Vindeliker isch au s Oppidum Manching glege, wo aber churz bivor d Römer is Land choo sind, scho zerstört woren isch. E Identifizierig mit eme römische Ort isch ugwüss, Vorschläg sind: "Artobriga" ("᾿Αρτοβρίγα"; »Bäreburg«), "Karrodunon" ("Καρρόδουνον") oder au "Vallatum".

"Der neue Pauly" Bd. 12/: Vindelici


</doc>
<doc id="20210" url="https://als.wikipedia.org/wiki?curid=20210" title="Bonn">
Bonn

D Bundesstàdt Bonn ésch e kräisfreiji Stàdt im Regierigsbezirk Köln im Séde vu Nordrhin-Weschtfale én Ditschlànd. Sie liegt àm Rhin, nit wit vun Köln. S ésch de südlichscht Großstadt vum Lànd Nordrhin-Weschtfale un geht – sunscht gànz vum Rhin-Siig-Kreis umgan – gànz ém Séde, numme àm Rhin, bis àn de Grenz vun Rhinlànd-Pfalz. Bonn leijt ém Séde vun dr Kölner Bucht, do wu sich dr nerdlich Àbschnitt vum „romantisch Rhintàl“ (Koblenz – Bonn), däm enge Dàl, wu dr Rhin durich s rhinisch Schiifergebiri fliesst, én de Ebeni vun dr Bucht ufgeht.

Bonn ésch vun 1949 bis 1990 Hauptstadt un bis 1999 noch erschter Regierungssétz vun de Bundesrepublik gsin. Sechs Ministerie hän z Bonn ihr erschte, àlle àndere éhr zweite Dienschtsétz. Én Bonn git s äu dé zweite Àmssétz vum Bundeskànzler un vum Bundespräsident. So isch z. B. dr Pàpscht Benedikt XVI. 2006 én Bonn vum Bundespräsident én dr Villa Hammerschmidt empfànge worre.

Én Bonn sén e Hüffe Bundesbehörde wie s Bundeskartellàmt àngsédlet un Inrichtunge vun dr Vereinte Natione. "Deutsche Post" un "Deutsche Telekom" hän z Bonn éhr Sétz.




</doc>
<doc id="20218" url="https://als.wikipedia.org/wiki?curid=20218" title="(37) Fides">
(37) Fides

(37) Fides isch e Asteroid vum Asteroiden-Hauptgürtel. Si isch uf die römisch Götti vu dr Treui daift. Ufgrund vu Spektralanalyse weiss mer, dass si e relativ helli silikathaltigi Oberfläche besitzt.
Bis uf d'Bahnelemente un d'Eigerotation isch suscht nit meh iber dr Himmelskörper bekannt. E Vorbiflueg vu Ruumsonde, wo säll ändere dät, isch derzitt nit plant.



</doc>
<doc id="20219" url="https://als.wikipedia.org/wiki?curid=20219" title="(38) Leda">
(38) Leda

Dr Asteroid (38) Leda isch uf d'Leda, e Gliebti vum des Zeus us dr grichische Mythologi, daift, wo d'Mueder vum Kastor un em Pollux, isch.

Dr französisch Astronom Jean Chacornac het dr Himmelskörper am 12. Jänner 1856 entdeckt.

Ufgrund vu Spektralanalyse weiss mer, dass si e dunkli, chohlestoffhaltigi Oberflächi besitzt.
Bis uf d'Bahnelemente un d'Eigerotation isch suscht nit meh iber dr Himmelskörper bekannt. E Vorbiflueg vu Ruumsonde, wo säll ändere dät, isch derzitt nit plant.

Leda heisst au e Jupitermond



</doc>
<doc id="20232" url="https://als.wikipedia.org/wiki?curid=20232" title="Wengen">
Wengen

Wengen isch es Dorf im Bärneroberland. Äs ghört zur Talschaft Luterbrunne, wo näbe Wenge und Luterbrunne ou no Gimmelwald, Mürren und Iseflueh und Stächelberg drzue ghört. Ammerte und Trachsellouene si früecheri Sidlige im Talhindergrund, wo scho lang nümme bewohnt si.

Wengen isch's gröschte Dorf ir Gmeind Luterbrunne und het ganzjährig öppe 1300 bis 1400 Iwohner, im Summer über 5000 und im Winter über 10'000 Bewohner. Me gseht dra, dass dr Turismus d'Houptinahmquelle vom Dorf isch.

Zu Wenge ghört d'Jungfou, eine vo de schönschte Bärge vor Wält, und drmit ghört Wenge zum UNESCO Weltnaturerbe Jungfrau.

Uf Wenge chunnt me am beschte mit em Zug. Me cha ou z'Fuess ufe go, aber d'Outo finde kei Schtrass.) D'Bahn fahrt vo Luterbrunne über Wenge bis zur chlyne Scheidegg.

Wichtig z'Wenge isch s'Louberhornrenne vor FIS im Jänner, d'Mendelssohn-Musigwuche im Ougschte, die reformierti Chile vo 1953, wo unger Dänkmalschutz schteit u die eigeti Schuel mit öppe 80 Ching u 10 Lehrerinne und Lehrer.

Ire Handschrift vo 1268 schteit "uf Wengen". Dr Name isch auso so wie-n-er hüt gschribe und usgschproche wird rächt alt. D'Pescht het Wenge 1669 erreicht und dr Turismus im 18. Jahrhundert. Sit 1893 chame uf Wenge mit em Zug fahre. Vorhär het me müesse loufe oder sich la träge.
I de Jahr vom zwöite Wältchrieg si z'Wenge amerikanischi und änglischi Flüger und polnischi Soldate interniert gsi.

Äs git bis hüt drü Talschaftsbüecher vo Luterbrunne und e moderni Fortsetzig drzue, es paar Bildbänd und es Büechli über d'Schuel.



</doc>
<doc id="20234" url="https://als.wikipedia.org/wiki?curid=20234" title="Eimeldingen">
Eimeldingen

Eimeldinge (IPA: ['aɪməl,dɪƞə] amtlig "Eimeldingen") isch e Ort im Landchreis Lörrach. Zu de Gmeind ghöre usser Eimeldinge sälber keini andere Ortschafte.

Eimeldinge litt wit im Südweste vo Dütschland, 2 Kilometer vo de französische und 10 Kilometer vo de schwyzer Gränze eweg. Nochberstädt sin im Norde Efringe-Chilche und Fischinge, im Oste Binze und im Süde Wyl am Rhy.

Wahrschints hän scho d Römer und Kelte z Eimeldinge gsydelt. Sälli Anahm isch aber nit belegt. Im 4. und 5. Johrhundert sin d Alemanne ygwandert. Urkundlig erwähnt worre isch Eimeldinge zum erschte Mol im Johr 767 als "Agimotingas", 1774 isch de Name "Eymeltingen" belegt. In de letschte 150 Johr hät mer Eimeldinge in Richtig Süde und Weste erwitert; älter isch aber de Eimeldinger Ortskern.

Eimeldinge isch in re günschtige Lag an de Bahnlinie Basel-Karlsrüe. Zudem isch s Dorf an d A98 Wyl am Rhy - Stockach agschlosse; s fahre all Stund Regionalexpresszüg uff Offeburg und zum Badische Bahnhof vo Basel.

Durch s Wohnagebott hät sich d Ywohnerzahl sit 1975 fast verdoppelt. Näbe de chlei- und mittelständische Betrieb hän sich in letschter Zit durch d Hilf vo de Gmeind no meh Undernämme agsydelt.

Z Eimeldinge hät s e eigeni Grundschüel und zwei Chindergärte.

S Eimeldinger Wappe zeigt in de linke Hälfti di badischi Flagge, rächts obe e Garbe uff blauem und unde e Wytrube uff silbrigem Grund. Di badische Farbe repräsentiere d Züeghörigkeit zu Bade und Röttle, d Wytrube und d Garbe wyse uff de jewylig Abau hy.

Ergebnis vo dr Landdagswahle sit 2006: 




</doc>
<doc id="20264" url="https://als.wikipedia.org/wiki?curid=20264" title="Münster im Elsass">
Münster im Elsass

Mìnschter (amtl. "Munster" (IPA (frz.): ), dt. "Münster (im Elsass)") ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . S Stäedtel het siner Nàmme öi im typische Kas üss dr Region genn: im Meeschtrkas.

Mìnschter lìgt ìm Härz vu de Vogese, ém Mìnschterdaal, s Tal vun dr Fecht. Oi d Elsässische Diefewene ìsch nìt witt, sällewääg sìn z Mìnschter viilsittige Aktivitäte meeglig.
Anne 660 n. Chr. isch bi Mìnschter s St. Gregor-Gloschter grindet wore – Gloschter heißt uf Latiinisch "monasterium" un des dr Ürsprung vum Namme vu dr Stadt un vum Dal. Der Zämmefluss vu der beide Fächt hat em Dorf züe-n-ere gìnschtige Laag verholfe, vu doo oi der Name "Monasteriolo Confluentis," wuu 673 zum erschte Mool erwähnt wìrd. Üss em Johr 747 ìsch der Name "Monasterio Sancti Gregorii" belegt, wuu oi em Mìnschterdaal zu sinem frieiere Name «Vallée Saint-Grégoire» verhulfe hat. Nooch der Grìndig vum Heilige Remische Riich vu ditscher Nation grìndet un Mìnschter ìsch zu sällem Riich kumme. Anne 1162 hat e Brand s ganz Dorf zersteert, oi 1466 ìsch rund d Hälfte dervuu eme Brand zum Opfer gfalle. E witterer schwäärer Schlaag, wuu’s erlìtte hat, ìsch d Pestépidemi gsìì, wuu 1349 d Hälfte vu der Iiwohner s Läwe kostet hat.

Anne 1308 het d Stadt e Müüre bikumme. Anne 1354 het si sich mit andere elsässische Stedt zum «Zehnstadtebund» zämmegschlosse. Im 16. Jahrhundert het sich Minschter in dr Reformation agschlosse.

Im Drissigjährige Griäg het d Stadt un ihre Umgäbig miäße viil verliide, 1648 ìsch Mìnschter ìn d Händ vu der franzeesche Krone kumme. S Johrhundert, wuu doodruf gfolgt ìsch, ìsch bräägt vu Spannunge zwìschem franzeesche Kenig un der Mìnschterer.

Nooch der franzeesche Révolution ìsch der Zähstädtbund ufgleest wore; alle zäh Gmeinde hän e eigener Gmeinderoot bikumme, ìwer sällem ìsch noch der Bìrgermeister vu Mìnschter gstande, wuu Bräsidänt vu de zäh Gmeinde gsìì isch. Sitter 1793 ìsch Mìnschter oi der Häuptort vum Kanton Mìnschter. 1791 ìsch s Glooster züegmacht wore.

Nooch em Napoleon sinne Nììderlage ìsch Mìnschter 1814 vu de Bayere un 1815 vu de Badener un Eestriicher bsetzt wore.

S 19. Johrhundert hat Mìnschter e schnälli Entwìcklung brocht; es sìn Manufakture bìldet wore (am greeschte ìsch eidittig d Hartmann-Manufaktur gsìì, wuu ìn der Mìtte vum 19. Johrhundert schu witt ìwer 3000 Aagstellte ghaa hat), Iirìchtunge wie Schüele un Spidäler sìn dohäär kumme un d Isebahn hat’s erreicht.

Nooch em Ditsch-Franzeesche Krieg ìn de Johr 1870 un 1871 ìsch Mìnschter zum Ditsche Riich kumme un zur Gränzstadt wore.

Im Erschte Wältgriäg isch in de Hochvogese un um’s Mischtrtal erum bsunders verbitteret kämpft wore (Col du Linge oder Lingenkopf); Minschter isch zu 85 % am Bode gläge. Oi nooch em Wìderufboi ìsch kei Blietezitt kumme, wiil d Wìrtschaftskrise ìn der Stadt e hooche Zahl vu Arwetslose viregrüefe hat. Aü im Zweite Wältgriäg het d ganz Gegend viil zum liide gha. Am 5. Febber 1945 isch d Stadt vu dr Alliierte iignumme wore un zruck zu Frankrich kumme.
 vun Mìnschter ìsch . Mìnschter ghert zem Kommünàlverbànd .

Als Gmeind ìm Daal vu der Facht ìsch Mìnschter lange Zitt vu der Tekschtilìndustri bräägt gsìì, sälle Branche ìsch awer hìte ìn ere Krisesituation. Oi d Landwìrtschaft isch ìm Dorf verankert un bschäftigt sìch voor allem mìt der Broduktion vu Mìlch, wuu viilmool zum Mìnschterer Kees verarbeitet wìrd. E andere wìchtige Branche uss em èrschte Sektor ìsch d Forschtwìrtschaft.

Langsaam entwìckelt sìch der Tourìsmus züe-n-ere bedittende Branche, e Aaziejig fìr Tourìste stelle bsunders d unberiehrte Natur un d ìmmer viilfältigere Frèizittaktivitäte daar. Züe sälle Frèizittaktivitäte ghere voor allem s Wandere, wuu oi vu me eigene Verein understìtzt wìrd, un Üssflììg mìt em Vèlo.

Dr elsassisch Dialekt vun Mìnschter ghert zem Owerrhinàlemànnisch.



</doc>
<doc id="20272" url="https://als.wikipedia.org/wiki?curid=20272" title="Finnische Sprache">
Finnische Sprache

Finnisch (uff finnisch "suomi," IPA: [’suɔmi]) isch d Amtssproch vo Finnland. Als finno-ugrischi Sproch hät s grammatikalischi, allerdings fast keini Vokabularverwandtheite mit em Úngarische.

Di finnischi Grammatik und di meiste Finnische Wörter underscheide sich dytlig vo de andere Europäische Sproche, wyl Finnisch kei Indogermanischi Sproch isch. Wie Finnisch ghöre aber Estnisch und Úngarisch zu de Uralische Sproche; Finnisch- und Estnischsprochigi könne sich drum relativ güet verstoh. Finnisch und Úngarisch hän sich allerdings vor längerer Zit zu Finnische bzw. Ugrische Sproche entwickelt und underscheide sich sither so stark, dass e Finnischspræcher kei Úngarisch verstoh ka und anderschtrum. E baar Wörter sin allerdings immer no ähnlig, z. B. "Hand" (F: "käsi", U: "kéz"), "goh" (F: "mennä", U: "menni") oder "Fisch" (F: "kala", U: "hal").

Finnisch isch d Amtssproch vo Finnland (woby aber 6% vo de Ywohner dört Schwedisch als ihri Müetersproch alüege), usserdem isch in de benochberte Länder (vor allem z Schwede) als Minderheitssproch anerkännt (lüeg Infobox). D Sprächerzahl isch mit ca. 6 Millione relativ dief.

Di finnischi Ussproch isch derre vom Dütsche zimli ähnlig. Wyl di finnischi Umschrift e Lutschrift isch, cha mer si relativ lycht erlerne. Alli Wörter werde uff Finnisch uff de erschte Silbe betont. Wenn zwei idäntischi Konsonante direkt uffenand folge, no spricht mer si dehnt uß (d. h. tt wird zu [t:]). Einzelni Vokal werde immer churz usgsproche; verdoppelti stelle langi Lut dar.
Finnisch hät

Finnisch underscheidet Hindervokal (a, o, u), neutrali Vokal (e, i) und Vordervokal (ä, ö, y). Normalerwis chömme keini Hinder- und Vordervokal in einem Wort vor. D Suffix richte sich noch de gnännte Vokalharmony: Noch Hintervokal chunnt e Suffix mit Hindervokal, noch Vordervokal entsprächend eins mit Vordervokal. <e> und <nowiki></nowiki> chönne in Vorder- und Hindervokal-Wörter vorcho; wenne Wort numme sälli neutrale Vokal enthaltet, no hänkt mer di "vordere" Ändige a.

E Hürde für Afänger isch di hochi Azahl an Fäll und Fallsuffix, wo di finnischi Sproch hät. Namentlig handelt s sich bi denne 15 Fäll um "Nominativ, Akkusativ, Genitiv, Essiv, Partitiv, Translativ, Inessiv, Elativ, Illativ, Adessiv, Ablativ, Allativ, Abessiv, Kommitativ" und "Instruktiv".

Im Präsens werre finnischi Verbe mit de folgende Ändige bildet:
In de dritte Person Singular wird de letscht Vokal verdoppelt. Wenn er scho doppelt isch, no findet kei Veränderig statt, genauso bi me Diphthong.

D Form -vat in de 3. Person Plural hängt vo de Vokalharmony ab, d. h. wenn s Wort uss Vordervokal bstoht, no isch si -vät statt -vat.

Verbe könne in verschydene Zite stoh:
E Futur git s im Finnische nit. Was in de Züekunft bassiert, wird mit em Präsens ußdruckt.

Di finnische Dialäkt underscheide sich praktisch numme in de Ussproch. Mer deilt si in e westligi und e östligi Dialäktgruppe y. Sälli Gruppe sin widder in einzelni Mundarte underglydert. De Nummere vom Bild (rächts) entsprächend sin des


</doc>
<doc id="20282" url="https://als.wikipedia.org/wiki?curid=20282" title="Pedro Lenz">
Pedro Lenz

Der Pedro Lenz (* 8. März 1965 z Langetu) isch e Schwyzer Outor.

Der Pedro Lenz het Muurer glehrt, speter d Matura nacheghout und ar Universität Bärn für’nes paar Semester Spanisch (syni Muetersprach) u Dütsch studiert. Im 2001 het är der Schritt gwagt, sech aus Vouzyt-Schriftstöuer z betätige.

Syni hochdütschen u bärndütsche Churzgschichte zeichne sech uus dür Originalität u Witz. Hüüffig chöme si derhär, wi we öpper us sym Läbe würd verzöue. Ir Bärner Tageszytig "Der Bund" schrybt er au Wuchen e Kolumne. Är schrybt o regumäßig im Satireblatt "Näbuspauter".

Der Pedro Lenz güut aus eine vo de wichtigste Schwyzer Poetry Slam-Performer. 2008 het er töugnoh a de Chlagefurter Literaturtäg. Är het der Literaturprys vom Kanton Bärn 2008 gwunne. Är wont z Oute.







</doc>
<doc id="20283" url="https://als.wikipedia.org/wiki?curid=20283" title="Elbenschwand">
Elbenschwand

Elbeschwand (amtlig "Elbenschwand") isch e ehemoligi Gmei in Bade-Württeberg (Dütschland) un ghört zum Landkreis Lörrach. 

Die ehemolig Gmei ghört sit em 1. Jänner 2009 zue dr neije Gmei Chleis Wiisedal mit Hauptort Dägernau, wo uss em gliichnammige Gmeiverwaltigsverband hervorgange isch. D Umwandlig vum Gmeiverwaltigsverband in e Verbandsgmei isch us finanzieller Not erfolgt.

Elbeschwand litt im Naturapark Südschwarzwald im Dal vo de Chleine Wyse zwüsche 500 und 1000 Meter über em Meer. D Gmeind gränzt im Norde an Bürchau, im Oste an Fröhnd, im Süde an Zell, im Südweste an Tegernau und im Weste an Raich.

72 Prozänt vo de Elbeschwander Flächi sin Wald. D Gmeind wird in d Dörfer Elbeschwand (Hinder- und Vorderdorf), Holl und Langesee und d Hüser Buck. Usserdem ligt d Wiestig Gebinbach in de Gmarkig.

Elbeschwand isch im Johr 1278 in re Schenkigsurkunde vom Kloster St. Blasie zum erschte Mol erwähnt worre. S Kloster isch de Grundherr bis zu de Säkularisierig im Johr 1806.

Langesee isch 1934 ygmeindet worre, Holl hät sällemols scho zu Langesee ghört.

S git z Elbeschwand kei Schüel. Grund- und Hauptschüel sin z Tegernau näbedra, Realschüel und Gymnasium z Schopfe oder Lörrach.



</doc>
<doc id="20304" url="https://als.wikipedia.org/wiki?curid=20304" title="Fröhnd">
Fröhnd

Fröhnd [IPA: fʀø:nd] isch e Gmeind im Landchreis Lörrach in Bade-Württeberg, Dütschland. S isch Mitglyd vom Gmeindeverwaltigsverband Schönau im Schwarzwald.

Fröhnd litt im Wiesedal uff 500 bis 1200 Meter im Naturapark Südschwarzwald. Nochbergmeinde sin Schönau im Schwarzwald, Wembach und Tunau im Norde, Präg-Herreschwand (Todtnau) im Oste, Häg-Ehrsberg und Zell im Wiesedal im Süde und Elbeschwand und Bürchau im Weste.

Zu Fröhnd ghöre d Wyler Hinderholz, Hof, Itteschwand, Kastel, Künaburg, Nyderhepschinge, Oberhepschinge, Stutz und Vorderholz und d Hüser Kastler und Künabergermiehli. Im Gmeindegebiet liige d Wiestige Bursdal, Hungerberg, Danne und Mittelholz.

Fröhnd isch e Zämmefassig vo nün Wyler und zwei Einzelhüser. De Name vo de Gsamtgmeind isch vo de alte Landschaftsbezeichnig "Froehnde" hergleitet worre. De Grundherr „uff de Fröhnde“ isch s Chloster St. Blasie gsi; sällem isch au d Grichtbarkeit understande. Mit de Säkularisierig vom Kloster 1806 isch s Gebiet zum Großherzogtum Bade cho, wo sällemols neu gschaffe worre isch.

Ergebnis vo dr Landdagswahle sit 2006: 

Z Fröhnd git s kei Kindergarte und kei Schüel. Grund- und Hauptschieler gönn z Schönau im Schwarzwald uff d Schüel, dört hät s au e Gymnasium. Di nächsti Realschüel isch z Zell.



</doc>
<doc id="20314" url="https://als.wikipedia.org/wiki?curid=20314" title="Tunau">
Tunau

Tunau [IPA: 'tu:naʊ] isch e Gmeind im Landchreis Lörrach, Bade-Württeberg, Dütschland und e Mitglyd vom Gmeindeverwaltigsverband Schönau im Schwarzwald.

Tunau litt am Rand vom Wysedal im Naturapark Südschwarzwald uff 580 bis 1163 Meter Höchi. Nochbergmeinde sin Utzefäld im Norde und Schönau im Schwarzwald im Oste, Weste und Süde.

Züe de Gmeind Tunau ghöre s Dorf Tunau, de Wyler Bischmatt und de Zinke Michelrütte.

Tunau isch 1320 zum erschte Mol urkundlig erwähnt worre. Sällemols isch es Eigedum vom Kloster St. Blasie gsi, wo s Vorkomme vo Silber hät nütze wölle.

Ergebnis vo dr Landdagswahle sit 2006: 

Z Tunau git s weder e Kindergarte no e Schüel. Grund- und Hauptschüel sowie s Gymnasium sin z Schönau im Schwarzwald. Di nächsti Realschüel isch z Zell im Wysedal.



</doc>
<doc id="20413" url="https://als.wikipedia.org/wiki?curid=20413" title="Gemination">
Gemination

D Gemination (zu latynisch "gemināre" 'vertopple' vo "geminī" 'Zwillinge') bezeichnet längi Konsonante. Z underscheiden isch zwüsche der Gemination ir Ussprach u der Konsonantebuechstabe-Verdoppelig ir Orthographie, wo je nach Sprach e Gemination ir Ussprach cha bedüten oder o nid.

Wi anderni germanischi Sprache kennt zwar di hochdütschi Orthographie vertoppleti Konsonantebuechstabe, aber kener geminierte Konsonanten ir Ussprach. Der Buechstaben <nowiki>«/nowiki>m> i Wörter wi "ich käme" bezeichnet genau der glych Lut wi der Buechstaben <nowiki>«/nowiki>mm> i Wörter wi "ich kämme", nämlech der nid geminiert Lut [m], u ds glyche gilt für alli andere Paar vo eifachem u vertoppletem Konsonantebuechstabe wi <nowiki>«/nowiki>b>/<nowiki>«/nowiki>bb>, <nowiki>«/nowiki>f>/<nowiki>«/nowiki>ff>, <nowiki>«/nowiki>p>/<nowiki>«/nowiki>pp>, <nowiki>«/nowiki>z>/<nowiki>«/nowiki>tz> etc. Di einzigi Usnahm isch der Buechstabe <nowiki>«/nowiki>s> i Wörter wi "sie reisen", wo'nen andere Lut bezeichnet als der Buechstabe <nowiki>«/nowiki>ss> i Wörter wi "sie rissen" oder "sie reissen".

Öb e Konsonantebuechstab im Hochdütschen eifach oder vertopplet gschriben isch, bezeichnet ke Veränderig ir Ussprach vo däm Konsonant, sondern e Veränderig ir Ussprach vom Vokal. Der glych Konsonant, wo nach emne länge Vokal wi im Wort "ich käme" eifach gschribe wird, wird nach emne churze Vokal wi im Wort "ich kämme" topplet gschribe.

Historisch gseh hei vertoppleti Konsonantebuechstäben ursprünglech längi Konsonante bezeichnet. Wi ds Nöuhochdütschen isch entstande, sy aber di mügleche Type vo Silbe reduziert worde. Im modärne Hochdütsche sy nume no zwöu verschidnigi Silbebouplän müglech: Entweder het d Silben e länge Vokal u nähr en eifache Konsonantebuechstabe, oder si het e churze Vokal u nähr e geminierte Konsonantebuechstabe. D Vokallengi u d Gemination hänken also vonenand ab. Drum isch es müglech, das d Gemination d Chürzi vom Vokal cha bezeichne:

Uf eltere Sprachstuuffe sy dergägen o Silbe müglech gsy, wo en eifache Konsonant nach emne churze Vokal isch cho oder e geminierte Konsonant nach emne länge Vokal. D Vokallengi het also nüt z tüe gha mit der Gemination.

I vilnen alemannische Dialäkt bezeichnet e Vertoppelig vomene Konsonantebuechstaben e geminierti Ussprach. Anders als im Hochdütschen isch also d Ussprach vom eifache Konsonantebuechstabe nid di glychi wi die vom topplete Konsonantebuechstabe. Byspilswys bezeichnet der <nowiki>«/nowiki>g> im Wort "jagen" en andere Lut als der <nowiki>«/nowiki>gg> im Wort "Jagge", oder der <nowiki>«/nowiki>l> im Wort "male" en andere Lut als der <nowiki>«/nowiki>ll> im Wort "gfalle". Es git aber o hie Usnahme. By de Buechstäbe <nowiki>«/nowiki>t p k z r> u je nach Dialäkt o by anderne änderet e Vertoppelig nüt ar Ussprach.

Vil alemannischi Dialäkt hei d Zahl vo de verschidnige Silbetype nid wi ds Hochdütsche reduziert. Anders als im Hochdütsche chömen o nach churze Vokalen eifachi Konsonante vor, und o nach länge Vokale geminierti:

I vilne modärne germanische Sprache isch es ähnlech wi im Hochdütsche, das Vokallengi u Gemination vonenand abhänke. Im Niderländische wird aber nach emne churze Vokal der Konsonantebuechstabe nume denn geminiert, we dernah wider e Vokal chunt. We dergäge nach em Konsonant ke Vokal chunt, de blybt d Chürzi unbezeichnet, aber e Vokallengi wird dür Vertoppelig vom Vokal bezeichnet:

I Sprache wi em Italiänischen oder i teilne skandinavische Sprache hänkt d Vokallengi o vo der Gemination vom Konsonant ab, nume wird i dene Sprache der Konsonant o würklech ir Ussprach geminiert, vgl. di italiänische Wörter "fato" [ˈfaːto] 'Schicksal' vs. "fatto" [ˈfatːo] 'gmacht'.

I Sprache wi em Finnische oder em Japanische sy Vokallengi u Gemination unabhängig vonenand, vgl. di finnische Wörter:


</doc>
<doc id="20415" url="https://als.wikipedia.org/wiki?curid=20415" title="Degerfelden">
Degerfelden

Degerfälde, amtlig "Degerfelden", isch einer vo de Ortsdeil vo Badisch-Rhyfälde z Bade-Württeberg, Dütschland.

De Ortsdeil erstreckt sich uff 9,9 Quadratkilometer Flächi, litt nordwestlig vo de Rhyfälder Chernstadt und westlig vo Nollinge. Südlig devo litt Herte. Durch Degerfälde fiehre d B316, wo s Dorf mit Rhyfälde und Lörrach verbindet, d B34 in Richtig Grenzach bzw. Erzinge und d L143. D A98 verlauft am Dorf vorby.

Die erschte menschliche Besydelige gönn bis in d Jungsteizit zruck. De Hagebacher Hof, wo zum Dorf dezüe ghört, isch de Überrest von re Sydlig uss em Johr 800, usserdem hät mer e Burgruine uss em 10. Johrhundert (Fliehburg) gfunde. 1281 isch Degerfälde als "Tegervelt" erwähnt worre, uss de folgende Zit hät s no meh Erwähnige. D Bäch, wo durefließe, hän de Bau vo Miehle ermöglicht (erschti Erwähnig von re Miehli: 1370), wo jetz aber nümmi brucht werre. Bis 1806 hät de Ort zu de Herrschaft Rhyfälde ghört. Im Johr 1810 hät mer d Sydlig "Geitlikon" zwüsche Degerfälde und Eichsle uffdeilt.<br>Am 1. Januar 1972 isch Degerfälde uff Badisch-Rhyfälde ygmeindet worre.

S Wappe vo Degerfälde zeigt e vor allem wiße Adler mit rote Fieß und rotem Schnabel uff blauem Grund. S erinnert an d Züeghörigkeit zu de Herrschaft Rhyfälde (bis 1806).



</doc>
<doc id="20420" url="https://als.wikipedia.org/wiki?curid=20420" title="Holland (Begriffsklärung)">
Holland (Begriffsklärung)

Holland isch





</doc>
<doc id="20423" url="https://als.wikipedia.org/wiki?curid=20423" title="Karsau">
Karsau

Charsau isch einer vo de Ortsdeil vo Badisch-Rhyfälde im Landchreis Lörrach, Bade-Württeberg, Dütschland.

Charsau erstreckt sich südöstlig vo Meisele und westlig vo Riedmatt uff re Flächi vo 8.61 Quadratkilometer.. D K6336 chunnt vo Undermeisele her, verlauft durch s Dorf dure und verbindet s mit de Bügener Stroß in de Rhyfälder Chernstadt.

Noch Herte isch Charsau de zweitgröscht Ortsdeil vo Rhyfälde.

S Wappe vo Charsau zeigt e goldige Bienekorb uff hellblauem Grund. S isch eso 1904 bschlosse worre und wyst uff de Fliß und d Sorgfalt vo de Charsauer Ywohner hy.

Karsau isch 1249 als "Karlesouwe" zum erschte Mol erwähnt worre. Sit 1246 hät s Dorf zämme mit Riedmatt zu Büge ghört, wo sällemols e Dütschordenskommende gsi isch. S hät drum de Grundherre vom Schloss Büge ghört bis es mit sällem zämme zum Großherzog vo Bade cho isch.

Am 1. Januar 1975 isch Karsau uff Rhyfälde ygmeindet worre.



</doc>
<doc id="20429" url="https://als.wikipedia.org/wiki?curid=20429" title="Adelhausen">
Adelhausen

Adelhuse (amtlig "Adelhausen") isch noch Nordschwobe de ywohnermäßig zweitchleinst Ortsdeil vo de Stadt Badisch-Rhyfälde im Landchreis Lörrach.

Adelhuse ligt uff em Dinkelberg. Im Südoste gränzt Meisele an de Ortsdeil, im Süde Eichsle. Nördlig devo isch Hüsinge (e Ortsdeil vo Steine), westlig in e bitz Entfernig Ottwange.

Durch Adelhuse verlaufe d L139, wo vo Eichsle chunnt und d K6333 in Richtig Meisele und Hüsinge. Adelhuse hät usserdem drei Bushaltstelle.

Mer hät z Adelhuse Sydligsspure uss em 1. Johrhundert gfunde; sällemols hät under de Römer di erschti bisher bekannti Besydlig uff em Dinkelberg stattgfunde. Si hän au e Stroß uff Wyhle baut, wo z Ottwange immer no erhalte isch. Noch de Römer chömme di nächstälteste Fünd uss em 7. Johrhundert (Steigräber); in säller Zit isch au de Name entstande. Mer vermüetet, dass er uff den von re Persönligkeit uss de dörtmolige Zit zruckgoht.

1806 isch Adelhuse zum Großherzogtum Bade cho. S isch sither mit Eichsle zämme verwaltet worre.

Am 1. Juli 1974 isch Adelhuse zämme mit Eichsle uff Rhyfälde ygmeindet worre.



</doc>
<doc id="20436" url="https://als.wikipedia.org/wiki?curid=20436" title="Baranya">
Baranya

Baranya (IPA: , ungarndütsche Name: "Branau") isch s südligste vo de 19 Komitat vo Ungarn. Komitatssitz isch Pécs (Fümfchirche), anderi wichtigi Städt sin Pécsvárad und Mohacs.

An Baranya gränze im Weste Somogy, im Norde Tolna und im Oste Bács-Kiskun. Zudem git s e Gränze zu Kroatie im Süde.<br>D Südgränze vo Baranya stellt d Drau dar, im Oste d Donau. Allerdings hät s e chleis Gebiet zwüsche Donau und Draumündig, wo jetz zu Kroatie ghört. Höchste Punkt vo Baranya isch de Zengő (684 Meter).

S südungarische Klima wird oft mit dem vo de Toskana vergliche. S isch warm und agnehm, drum chönne do au Pflanze wachse wie z. B. Fyge, Mandle und Edelkastanie. Usserdem wird dört Wy produziert.

Erscht mit de Achunft vo de Römer hät Baranya Bedütig kriegt, s hän aber scho lang vorher Besydlige stattgfunde. D Römer hän d Donau, wo durch Baranya durefließt, zur Gränze gmacht. Spöter hän zerscht Hunne und deno Slawe dört gläbt; d Ungare sin um 900 umme ako und hän s Land erobert. Sällemols hät mer au d Komitat ygfiehrt.

Im Johr 1526 hän d Ungare e Schlacht gege de osmanisch Sultan Suleiman II. verlore, drum hät dört e 150-jöhrigi Herrschaft vo de Türke agfange, wo au Zerstörige mit sich brocht hät. 1686 hän di ungarisch-östrychische Truppe d Türke vertrybe könne. Deno sin vor allem Dütschi, Kroate und Serbe z Baranya gsydelt. Säll mercht mer bis hütt am Dialäkt vo Baranya, wo lexikalisch sehr gmischt isch.

Sit 1867 isch Baranya e Deil vo Östrych-Ungarn gsi. Gmäß em Vertrag vo Trianon hät säll e Deil devo an Jugoslawie abtrette mieße.

Afang vo de 1990er-Johr hän z Baranya Jugoslawischi Flüchtling Schutz gfunde.

2006 hät s Komitat 397'600 Ywohner gha. Mit 14 Prozänt isch de Adeil vo de Usländer im Verglych züe Ungarn am höchste. 5,5% vo de Lüt bezeichne sich sälber als Zigüner (Durchschnitt vo Ungarn: 2,2%). 34% vo de Bevölcherig nännt Dütsch sini Müetersproch; serbischi und kroatischi Müetersprochler mache zämme e Adeil vo 32% us.

Baranya isch in nün Kleigebiet ("kistérségek") underdeilt. Si sin jewyls noch ihrer Hauptstadt benännt worre.

Züe de Zit, wo mer d Türke vo Baranya hät vertrybe wölle, hät s z Ungarn vyli Ritterburge gha, wo zum Deil hütt no stönn, so z. B. d Siklósi-Burg. Usserdem findet z Mohacs jöhrlig de Fasching statt, wo Männer mit Pelzrock und Düfelsmasse an d Vertrybig vo de Türke erinnre. Z Pécs findet näbe Theater (z. B. Nationaltheater) au de Dom St. Peter mit me Domplatz, e altchristligs Mausoleum und im ganze Komitat Heilbäder.

Ungarndütschi Ortsnämme im Komitat Baranya


</doc>
<doc id="20444" url="https://als.wikipedia.org/wiki?curid=20444" title="Vulkanismus">
Vulkanismus

Under Vulkanismus verstoht mer alli geologische Vorgäng un Erschinige, wo mitem Ufstige vu Magma innerhalb vu de ussere planetare Chruste bis zue dr Planeteoberflächi verbunde sin. Dezue ghöre alli Ustrittsforme as feschti, vulkanischi Bombe, Lapilli, Bimsstei, vulkanischi Äsche, flüssigi (Lava, Lahar, Geysir, Maar) oder gasförmigi (vulkanischs Gas, Fumarole) Stoff. Nit selte trätte Mischforme vu dr eruptive Begleiterschinige uf wie z. B. die verheerende pyroklastische Ström (wie bim Undergang vu Pompeii). 

Vulkan ghöre zue dr imposanteschte Erschinigsforme vum Vulkanismus, nit nur uf dr Erde, sundern au uf andere Planete un ihrene Mönd vu unserem Sunnesystem. Es sin verschideni aktivi Vulkane usserhalb vu dr Erde bekannt. So befinde sich Schwäfelvulkane aber au extrem heissi silikatischi Vulkane ufem Jupitermond Io, Kryovulkane (Stickstoffgeysire) ufem Neptunmond Triton un erloscheni Vulkane z. B. uffem Mars. D'Venus het villicht noch aktivi Vulkane. Uffem Erdmo sin die grosse dunkle Flächene, wo si "Gsicht" bilde, riisige Lavafelder wo vor iber drei Milliarde Johre entstande sin.
Exotisch isch dr Vulkanismus uf dr Iismönd im ussere Sunnesystem, wo d'Lava Gletscheriis oder gar schlicht un eifach Wasser gsi si muess oder gar noch isch.
Aktivi Wasser-Geysire het d'Ruumsonde Cassini im Herbst 2005 uffem Saturnmond Enceladus entdeckt. Dr Enceladus, mit 500 km Durchmesser nit grad gross, het dodemit bezüeglich sinere geologische Aktivität die chüehnschte Erwartige ibertroffe. Si Inners bestoht offebar us flüssigem Wasser.

Dr Vulkanismus het si Adeil an dr folgeschwerschte Natürkastrophe uf dr Erde. Ihm sin vili vu dr gwaltige Umwälzige in dr Erdgschicht zuezschribe, nit zledscht durch sini erhebliche Iflüss uf die regional un global Klimaentwicklig un ihrene Folge. 

Im klassische alemannische Sprochruum git's kei aktive Vulkanismus meh. Geologisch uf Sparflamme isch noch dr Kaiserstuehl im Oberrhigrabe bi Friburg im Brisgau aktiv, wo sich jährlich um öppe ei Millimeter hebt.
Ebefalls bi Friburg finde sich au uffem Schimberg vulkanischi Spure.

Im Hegau stehn noch Schlöt vu sit öppe 20 Millione Johre erloschene Vulkane as riisigi Türm ällei in dr Landschaft, so dr Hohetwil bi Singe. 




</doc>
<doc id="20445" url="https://als.wikipedia.org/wiki?curid=20445" title="Eichsel">
Eichsel

Eichsle (IPA ['aɪ̯g̊slə], amtlig "Eichsel") isch einer vo de Ortsdeil vo Badisch-Rhyfälde, Bade-Württeberg, Dütschland.

De Ortsdeil ligt nördlig vo de Rhyfälder Chernstadt uff em Dinkelberg, südwestlig vo Meisele, südlig vo Adelhuse und östlig vo Ottwange. D L139 fiehrt in Richtig Norde uff Adelhuse, Richtig Süde uff d A98, wo nit diräkt durch s Dorf dure verlauft, und uff Rhyfälde.<br>Eichsle isch in d zwei Ortsdeil Ober- und Nydereichsle glydert.

Di älteste Fünd, wo mer z Eichsle gmacht hät, sin Hünegräber uss de Friehgschicht, usserdem hät s z Nydereichsle alemannischi Reihegräber ge. Dezüe chömme Zügniss von re Besydlig durch d Römer, wo an verschydene Stelle gfunde worre sin. Di erschti Erwähnig vo Eichsle isch im Johr 1242 als Mitglyd vo de Herrschaft Rhyfälde gsi. Im 17. Johrhundert isch es zämme mit de Nochberdörfer e Grichtsbezirk worre. 1806-1809 hät s zu Büge ghört, deno zum Amt Schopfe.

De Wortdeil "-sel" goht uff e veraltets Wort "Sal" oder "Sol" zruck, wo e sumpfigi Stell bezeichnet hät. Drum hät s wahrschints friehner uff e sumpfartigi Gegend bi me Eichewald hywyse solle.

De Legände noch sin drei Gfolgsfraue (d Kunigunde, d Mechtunde und d Wibranda) vo de Heilige Ursula z Rappersweier gstorbe und z Eichsle beerdigt worre, deno isch an ihre Gräber e Wunder bassiert. De Bapscht hät ihri Verehrig mit re Beerdigung in de St-Gallus-Chirch praktisch "bstätigt"; sither isch immer am 3. Sunndig im Juli de "Eichsler Umgang".

S Wappe zeigt e griene Eichezwyg mit zwei Blätter und re Eichle uff wißem Grund. S erinnert an de Eichewald, wo friehner z Eichsle gsi isch; mer hät s Wappe im 19. Johrhundert eso bschlosse.




</doc>
<doc id="20448" url="https://als.wikipedia.org/wiki?curid=20448" title="Dol2day">
Dol2day

dol2day isch e Internetsite (soziales Netzwerch) für Lütt, wo sich für Politik interessiere. Si isch europawit di gröschti vo derre Art. D Mitgliedschaft kostet nüt.

D Site isch e Chrüzig us Forum un Spyl; s werre Umfroge und Diskussione zu politische und gsellschaftliche Theme uf de eine Site, d Wahl vom "Kanzler" vo de Website für vier Monet un Arbet in virtuelle Parteie (linki, liberali, konservativi un unspezifischi) uf de andere Site.

D Kanzler organisiere Chats mit Persönlichkeite uss de Politik und de Gsellschaft und versüeche, d Community witerzentwickle. Letschti Entscheider sin aber d Betryber un Eigentümer, d Redaktion vu "dol2day".

"dol2day" isch scho 2000 online gange. D Internetsite isch Prysträger vo "Grimme Online Award" (2002) un "Prix Ars Electronica" (2004). D Sprooch isch Hochdytsch.



</doc>
<doc id="20449" url="https://als.wikipedia.org/wiki?curid=20449" title="Eibe">
Eibe

D Iibe, Eye oder au Yye ("Taxus baccata"; alemannischi Näme) isch en immergrüene buschartige Nodelbomm, wo aber Pseudofrücht und kai Zapfe macht.

D Iibe wachst recht langsam und isch im früene Stadium e buschartige Nodelbomm, maischt useme Verbund vo merere Stämm. Im Alter, si cha ganzi tuusig Joor alt were, cha si e Hööchi vo 15 Meter erraiche. Vili alti Ybe sind gschützt und töred nöd umtue were. D Iibe het waichi dunkelgrüeni Noodle, wo bis zu 4 Santimeter lang si chönnt und öppe 3 Milimeter brait sind und uf de Obersitte glänzig sind. D Undersite isch hellgrüe. D Iibe blüet im Märze und Abrile, di männliche Blüete sind geel und länglich, die wiibliche ganz uuschiibar und brüünlich. D "Frücht" vo de Iibe, au Schnoderbeeri gnennt, bistönd useme dunkle Soome, wo vomene lüüchtigroote Mantel (Arillus) umgee werd, wa den wien e Beeri uusgsiet. S handlet sich dodebi aber nöd um e echti Frucht.

D Iibe isch i de Alpe verbraitet, im Dütsche Mittelgpirg, entlang am Atlantik vo Portugal bis uf England, im südliche Skandinavie und seltniger im östliche Europa. Obwoll si gern i de Berge vorchunnt und Chälti guet vertrait, lit di oberi Grenze bi 1500 m.ü.M. Si liebt Böde mit vill Nährstoff. Well si nöd uf vill Liecht agwisen isch, chunnt si gern im Underholz vo Bilche- und Mischwälder vor, chan aber seltniger au im fraie Feld stoo. I de Antiki isch d Iibe zimmli verbraitet gsii, mit de Uusholzig vo de Wälder isch si aber starch verschwunde.

S Holz vo de Iibe isch röötsch und trotz de Herti extrem elastisch. Drum isch Iibeholz früener för Pfiilböge, Armbröscht und Speer bruucht wore. Us dem Grund isch d Bidütig vo aisl." ýr", mhd. "îwe" »Iibe, Pfiilboge« und im schwäb. "Eib" »Iibe, Armbruscht«. Hüt werds wege de Farb und de bsundrige Maserig gern as Furnier för Möbel bruucht.

Mit Uusnamm vom roote Fruchtflaisch sind ali Bistandtail vo de Iibe giftig und enthaltet Alkaloid wo s Nervesystem stööred und au zum Tod füere chönd, bsunders Ross sind uf da Gift afälig. Us dem Grund isch s früener verbotte gsii, a de Weege no Ybetannli z setze, well sus d Ross die giftigi Est ggesse hend. Anderi Huustier sind weniger aafällig uf da Gift. D Beeri sind liecht süesslich und werdet vo Vögel bsunders gern gfresse, d Soome drinine aber sind för de Mensch hochgiftig. Uf d Mensche würkt d Iibe au toxisch und wer lang undere Iibe verwiilt, cha wege dem Chopfwee öberchoo. Trotzdem weret si gern i Gärte, Pärk und uf Fridhöf gsetzt, grad au a Ort, wo nöd vill Liecht anechunnt.

S Holz vo de Iibe isch i de Antiki au för Götterbilder bruucht wore und d Erinnye, die griechische Rachegöttine, hend noch de Saage, zum Bistroofe s Gift vo de Iibe bruucht. De Name vom gallische Volch Eburones werd as »Iibelütt« interpretiert und de Catuvolcus, en König vo de Eburone, het Iibegift bruucht, um sich selber z töte. S Gift und di dunkli Erschiinig vo de Iibe hend dezue gfüert, as si im Altertum as Bomm vo de Totewelt bitrachtet woren isch, woll au e Grund, wiso Iibe oder "Tootebömm" hüt no gern uf Fridhöf gsetzt werdet. I de nordische Mythologie het de Gott Ullr, wo miteme Boge biwaffnet vorgstellt woren isch, im Tal Ydalir »Ybetal« gwonnt. Iibe isch au de Name vo de ᛇ-Ruune.




</doc>
<doc id="20453" url="https://als.wikipedia.org/wiki?curid=20453" title="Hasel (Baden)">
Hasel (Baden)

Hasel [IPA: 'ha:z̥əl] isch e Gmeind im Landchreis Lörrach, Bade-Württeberg.

Hasel litt am Südrand vom Schwarzwald im Haseldal zwüsche de Däler vo de Wyse und de Wehra. Im Süde gränzt Wehr (Waldshüet) a, zu allne andere Site vom Dorf ligt Schopfe.<br>Zu de Gmeind ghöre d Dörfer Hasel und Glashütte, d Hüser Altmatt und d Bahnstation Hasel. Usserdem ligt d Wiestig Eichebrunnehof im Gmeindegebiet.

Hasel isch am 7. Juni 820 zum erschte Mol erwähnt worre. Des isch in re Urkunde vom Chloster St. Galle als "Hasalaho" gsi. 1005 hät de dörtmolig Kaiser e Hofgüet uss em Dorf verschenkt. In de Folgezit hän im Lauf vo de Gschicht verschydeni Herrscher d Macht über s Dorf gha; 1305 isch es zämme mit Röttle an Bade cho. 1557 isch es noch de Reformation evangelisch worre; di erschti Chirch isch 1275 zum erschte Mol urkundlig erwähnt worre. In säller vo 1779 isch e Daufstei vo de alte Chirch erhalte.

Im 17. Johrhundert hät mer im hüttige Ortsdeil Glashütte agfange, Glasware herzstelle. Des isch hütt nümmi de Fall; d Gmeind dient gröschtedeils als Wohngebiet, agsydelti Undernehme hät s wenig.

Ergebnis vo dr Landdagswahle sit 2006: 

D Hasler Höhli oder Erdmannshöhli isch e Sehenswürdigkeit vo Hasel. Si isch eini vo de älteste Tropfsteihöhle vo Dütschland; in re findet mer au de ältst Tropfstei vo Dütschland, wo vier Meter hoch und ca. 135'000 Johr alt isch. D Höhli isch insgsamt 2185 Meter lang; 360 dodevo cha mer besichtige. De Namme chunnt vo de Erdmännli, wo do de Legände noch ghust hän. Under anderem hät au de Johann Peter Hebel über si gschribe.


</doc>
<doc id="20456" url="https://als.wikipedia.org/wiki?curid=20456" title="Höri (Bodensee)">
Höri (Bodensee)

D Höri isch ä Halbinsle im westlige Bodesee.

Si lit zwische Radolfzell und Stei am Rhy nördlig vom Untersee und im Süde vom Zellersee. Drei Gmeinde, Gaiehofe, Moos und Öhnige ligge uf dr Halbinsle und si im Gmeindiverwaltigsverband Höri zämmegfasst. Dr niidrigst Punggt uf dr Halbinsle isch am Ufer vom Untersee mit erä Höchi vo . Dr höggst Punggt isch uf em Schiiner Bärg wo bis uf chunnt.


</doc>
<doc id="20462" url="https://als.wikipedia.org/wiki?curid=20462" title="Isländische Sprache">
Isländische Sprache

Ysländisch (íslenska) isch e skandinavischi Sproch und Amtssproch vo Ysland.

Ysländisch isch äng mit em Altnorwegische verwandt. Sälli hät sich sit em 14. Johrhundert agfange verändere und isch zum moderne Norwegisch worre, Ysländisch isch aber durch sini isolierti Lag eso blybe. Di gschrybeni Sproch hät e langi Tradition, di älteste Beleg chömme uss em 11. Johrhundert. Im 12. Johrhundert hän d Ysländer zämme mit em Christetum au s latynische Alphabet übernoh. Mer verwändet d Büechstabe <c, q, w, z> nümmi, hät aber d Zeiche <ð, Þ> ygfiehrt.

Wyl Ysland als Insle vo de andere Länder zimlig isoliert isch, hät sich d Sproch sit em 12. Johrhundert nit verändert; Ysländer chönne d Schrifte uss derre Zit immer no läse. D Ussproch hät sich aber im 15. bis 16. Johrhundert stark verändert.

S ysländische Alphabet bstoht uss 32 Büechstabe. Des sin vor allem latynischi, woby c, q, w, z nit brucht werre. Usserdem chömme alli Vokal (a, e, i, o, u, y) au mit me Akzänt Akut vor. Anderi Sunderzeiche sin <ð, þ, æ, ö>. S Zeiche <þ> chunnt uss em Rune-Alphabet. In de alphabetische Ordnig chunnt s <ð> noch em <d>, <þ, æ, ö> werre in gnännter Reihefolg am Änd vom Alphabet ygordnet. <á, é, í, ó, ú, ý> chömme noch de entsprechende Büechstabe ohni Diakritikum.

Ysländisch underscheidet zwüsche aspirierte, präaspirierte und stimmhafte Konsonante (vgl. Tabälle). Sogar d Nasale wyse de Kontrascht uff, was sunscht sälte isch.

In unbetonte Silbe sin Vokal immer chürzer wie in de betonte. Si trette aber au in betonte Silbe in drei Fallgruppe uff:

E Merchmol vom Ysländische isch de Wortschatz. Ysländisch übernimmt numme wenigi Främdwörter; s hät sit 1964 e Komitee, wo d Entwicklig vo de Sproch beobachtet und kontrolliert und wo au neui Wörter «usdänggt». Di neue Wörter baue meistens uff em ursprünglige Wortschatz uff, so wird z. B. s Wort «Computer» zu "tölva", wo eigentlig «Zällwerch» bedütet, s Delefon wird "síma" («Droht») gnännt.

Im Ysländische chönne Pronome, Subschtantiv, Verbe, Adjektiv und Zahlwörter uff vyli Arte flektiert werre. Säll cha bim Lerne vo de Sproch zu Schwyrigkeite fiehre.

Wie uff (Hoch-)Dütsch chönne Pronome in vier Fäll (Nominativ, Akkusativ, Dativ, Genitiv) stoh. S git im Singular und im Plural jewyls drei Persone, di dritti Person wird im Singular und im Plural in drei Gschlächter uffdeilt (Maskulinum, Femininum und Neutrum).

Genau wie d Pronome chönne au d Nome in drei Gschlächter, vier Kasus sowie in Singular oder Plural stoh. S git insgsamt vier Deklinationsmuster:

Bi de Verbe wird zwüsche starche und schwache Verbe underschyde. E baar Verbe schwanke zwüsche denne beide Gruppe. In de Konjugation sin di beide wichtigste Gruppe d a-Chlass und d i-Chlass. Abhängig vo de Chlass wird e Suffix aghänkt. Näbe de a- und de i-Chlass (au W4 und W3 gnännt) git s d Gruppe W1, wo im Präsens Plural und im Präteritum e „j“ bzw. „d“ vor d Ändig kriege.

Adjektiv werre noch Fall, Azahl und Gschlächt dekliniert. Im Plural sin d Ändige vom Dativ und em Genitiv yheitlig.


</doc>
<doc id="20463" url="https://als.wikipedia.org/wiki?curid=20463" title="Araber">
Araber

Mit m Wort Araber (arab. العرب /al-ʿarab/) moant ma a große Gruppa vo da Bevölkerig wo am Mittelmeer und im Nööche Oste lebt. S git unterschiidliche Definitiona, ob jemand als Araber zählt wird odar ned:

Oft träffend meerere oda alle vo deana Definitiona zua. Für Sir Hamilton Gibb sind Araber Menschen, ""für die die Mission des Propheten Muhammad und die Erinnerung an das Arabische Reich das zentrale historische Faktum sind und die darüber hinaus die arabische Sprache und ihr kulturelles Erbe als ihre gemeinsame Wurzel betrachten und an ihr festhalten."" 

Während irer Expansion im 7. und 8. Joorhundart hond sich d Araber von eanam ursprünglicha Gebiet uf da arabischa Halbinsel westlich uf Nordafrika, Spanie und Portugal und nordöstlich uf Palästina, Syrie und in Irak usbroatet. S isch ene o glunge d Macht öber wiiterr östlich glegni Länder z erlange, so Persie, Samrakand, s Industal und Indie. I dene Piet het sich zwor de Islam döregsetzt - z Indie nu zum Tail - d Bevölkerig isch aber nöd arabisiert wore.

Bevor da Islam als religiöses Definitionskriterium dazuaku isch, hot ma d Araber in Nomada und Beduina (اعراب /ʾaʿrāb/) und in Stadtbewohner (عرب /ʿarab/) und in usgeschtorbene Schtämm itoalt. Ußardäm isch untarschiida wora zwüscha da nördlicha Adnan-Schtämm und da südlicha Qahtan-Schtämm. Da gröschte Toal vo da Araber hot uf da arabischa Halbinsel gläbt, aba s hot o arabische Schtämm im Nil-Tal, im Römische Riich und z Persie gea. In da Zit vom Prophet Mohammed hot sich zersch mol a da Definition nix gändrat.

Während da Blüetezit vom Islamischa Wältrich hond sich d Araber immer mee mit andra Völker varmischt. Religion und Schproch sind dia zentrala Gmeinsamkeita wora vo da ganza Bevölkerig vo da islamischa Wält. O dia Ansiidelung vo da Turkvölker hot fasch gäa koan Ifluss ghet of dean Begriff Araber. Ab m Ende vom erschta Abbasidestaat im 13. Joorhundert hot sich im Oobeland als Nama für d Iwohner vo da islamischa Wält da Begriff Sarazene durchgsetzt. Im Osmanischa Riich hot sich denn nix mee gändat a dera Definition. Hüt seet ma fasch jedem Araber, wo Araber si wet und Arabisch ka.

Ußahalb vom Orient seet ma hüüfig o zu da Völker vom Iran, vo Afghanistan und Tadjikistan Araber. Des isch aber falsch, wil sich d Perser in eana Sproch, Sitta und Brüch, Politik, Ethnii und Lebesruum total andasch sind als d Araber. Us religiösa Gründ als Araber gältend fälschlicherwiis o Türka und dia muslimische Indonesier. Z Israel sin eppa 15% vu dr Staatsbürger Araber.

Um 641 hond dia Perser im Zug vo da islamischa Expansion dia arabische Schrift und da islamische Glaube agno. Im hütiga Iran sind eppa 3% vo da Bevölkerung Araber. Iranische und türkische Sayyids (4% vo da iranischa Bevölkerung) führend eana Schtammbaum sit 13 Jahrhunderte uf de Prophet Mohammed zruck. In da nöipersischa Sprooch Farsi und im Türkischa findet ma an Hufa arabische Leenwörter in wisseschaftlicha oder theologischa Bereich. 

D Meerheit vo da Arabe sind Muslim, und körend zu vaschiidena islamische Konfessiona.

Dia christlicha Araber körend zum gröschta Toal zu da altorientalischen Kirche, so zu da Kopte, zur Assyrischa Ostkirche oder zur Syrisch-orthodoxa Kirche. Z Syrie und in Palästina findet ma o viile Östlich-Orthodoxe und im Libanon katholische Maronite. In letschta Zit gits aba o klenere Gruppa vo Protestanta, meischt durch US-amerikanische Missiona.



</doc>
<doc id="20464" url="https://als.wikipedia.org/wiki?curid=20464" title="Saley">
Saley

Saley (ital. Salecchio) isch e eemoolig Walserdoorf im Eschedaal (ital. Valle Antigorio, dt. Eschental) in der idalieenische Provinz Verbano-Cusio-Ossola, Region Piemont. Hid isch Saley e Dail vù dr Gmeind Premia. Z Saley woond syd dr 1960er Joor nieme mee, aber s gid Lyd, wù im Sùmer ùf Saley cheme ùn dèrd e baar Mooned woone.

Saley bschdood us zwai Dailer: "Saley, im ùnnärä Bärg" ùf 1320 m (ital. Salecchio Inferiore, dt Untersaley, ùf) ùn "Saley, im obärä Bärg" ùf 1510 m (ital. Salecchio superiore, dt. Obersaley). Zue Saley ghèère au no zwai chlaini Wyyler: "Franggùhuis" (ital. Casa Francoli, syder 1867 zue Saley) ùn "Muraant" (ital. Murando, syder 1921 zue Saley).

Im 18. Jh. hed Saley no iber 100 Yywooner ghaa. Ab em 19. Jh. sin al mee Yywooner in andere Geegnige vù Italie abgwandered.

Im Schboodjoor 1963 sin z Saley no 25 Lyd gwoond (Saley, im ùnnärä Bärg: 18, Saley, im obärä Bärg: 3, Franggùhuis: 2, Muraant: 3). Im Winter 1963/64 hän di ledschde Yywooner Saley verloo. Syderhäär sin nùme no ainzelni Heef im Sùmer bewoond.

Saley isch e Walsersiidlig, wù am Aafang vùm 13. Jh. grinded wooren isch, in dr glyyche Zyd wie Opsu, Aager ùn Pomatt. Uusgangen isch die Siidlig vùm Goms im Wallis. S èèrschd Mool gänd wooren isch Saley in ere Uurkùnd vù ane 1470: "Instromentum Fundationis Ecclesiae Sanctae Mariae de Salegio".

D Hèrschafd iber s Eschedaal mid Saley isch vùm Chaiser Otto IV ane 1210 an dr Guido I vù Rodis gee woore. D Ooberhèrschafd hed dr Bischof vù Novara ghaa. Im e Verdraag zwischen em Ossola Superiore ùn em Herzog Gian Galeazzo Visconti vù Mailand vùm 19. Mèèrze 1391 isch s ganz Eschedaal ùnder d Ooberhèrschafd vù dr mailändische Hèrzeeg chùù.

S Eschedaal isch im 15. Jh. in d Chrieg zwischen dr Hère vù Raron ùn dr Bischef vù Sitte (Raronerchrieg), ùn in d Usenandersezig zwische dr Chaiser ùn dr Hèrzeeg vù Mailand groode. Ane 1482 hed dr Fiirschdbischof vù Sitte, dr Jost von Silenen, s Eschedaal fir s Wallis erobered.

Ane 1485 hed dr mailändisch Hèrzog Gian Galeazzo Sforza dr Rodis ali Räächd iber Pomatt ùn s Eschedaal abgschbroche ùn hed die Bied ane 1487 wider zrùgerobered.

S Hèrzogdùm Mailand isch 1499 ùnder franzeesischi Hèrschafd chùù. In dr Maailänderchrieg hän d Schwyzer d Franzoose us Mailand verdriibe ùn s Eschedaal isch 1512 as Gmaini Hèèrschafd zue dr Ennetbirgische Vogteie zue der Schwyz chùù.

No der Schwyzer Niiderlaag vù Marignano 1515 isch s Eschedaal wider zue Mailand chùù. S Huus Rodis vù Baceno hed wider d Hèrschafd ibernùù. Vù 1535 bis 1714 hed di schbaanisch Chroone d Hèrschafd iber s iber s Hèrzogdùm Mailand ghaa. Im Lauf vùm 16. Jh. sin d Rodis vù Baceno uusgschdoorbe, d Hèrschafd iber Saley hän derno d Marini vù Crodo griegd.

Am 22. Februar 1588 hed Saley aigeni Statute iiberchùù. Doodrin sin Reegle ùfgschriibe woore iber Griichdsverfaare, Dorfgsezer, Fluurgsezer, Zivilrächd ùn Schdroofrächd.

D Bùùrger vù Saley hän sich ane 1635 vù dr Hèrschafd vù dr Marini di Crodo loosgsaid ùn sich dirägd im Herzog vù Mailand ùnderschdeld. Derfiir hed Saley derno e aigene Ammann ùn e aigene Riichder griegd.

Wù d Èèrbe vù dr Marini dr ledschd Brozäs ùm iire Bsiz verloore ghaa hän, isch Saley mid Agher ane 1647 an dr Groof Giulio Monti verchaufd woore.

1861 isch Saley Dail vùm neie Cheenigryych Idalie wooore. Ùnder dr faschistische Regierig isch e Gsez chùù, wù ali chlaine Dèèrfer sich hän miese zue gressere Gmaine zämeschliese. Saley isch drno 1929 zue der Gmai Premia yygmainded woore.

D Gmairood isch ùfgleesd woore ùn s Amd vùm "Schìndìg" (ital sindaco), wù dr Voorsiz iber dr Gmairood ghaa hed, isch abgschafd woore. Ali Amdshandlige sin jez vù Premia uus uusgfierd woore. Ali Akte ùn Dokumänter hän miese ùf Premia aabe brochd wääre. Diejeenige Dokumänt, wù nid bruuchd woore sin fir d Verwaldig, sin derno verbränd woore, zem Dail joorhùnderdialdi Uurkùnde, wù Zyygnis gsii sin fir d Sälbschdändigkaid vù Saley. Noch em 2. Wäldchrieg isch Saley al mee wirdschafdli abhängig woore vù andere Bied im Eschedaal, dr Kontakt in s Wallis isch abgrise.

Èèrschd ab em 1. Wäldchrieg hed s z Saley e Schuel gee.

Saley isch kadoolisch gsii. Di èèrschd Chilche isch in ere Uurkùnd vù 1470 erwäänd woore. Bis 1640 isch dr Bfaarer vù Baceno fir Saley zueschdändig gsii, derno hed dr Bischof vù Navaro dr Saleyer s Patronatsräächd zuegschdande ùn doodermid hed Saley e aigene Kaplan dèèrfe haa. Ändgidlig vù Baceno gleesd hed sich Saley ane 1727. Di hidig Chilche isch ane 1663 böue woore.

"Haubdartikel:" Saleytitsch

Saleytitsch isch dr ainzig alemanisch Dialäkt ùn au dr ainzig im ganze ooberdydsche Schbroochruum, wù no bis in di zwood Hälfdi vùm 20. Jh. e lääbig Präteritum ghaa hed. Zue jeedem Verb hed mer im Saleytitsch chene ne Präteritum bilde.

Mid dr bolydische ùn wirdschafdlige Abhängigkaid vù dr italienischeschbroochige Bied isch s Saleytitsch syder em Aafang vùm 20. Jh. al weeniger in dr jingere Generation bruucht woore. Vyyl jùngi Lyd sin abgwandered.

No bis in 1920er Joor sin d Sizige vùm Saleyer Gmairood ùf Saleytitsch abghalde woore, fir s Protokoll hed als ägsdraa ne Schryyber us em Daal miese ùf Saley ùfechùù, wel vù dr Saleyer nieme Idalieeenisch hed chene schryybe.

Wù d Gertrud Frei iiri Ùfnaame in dr 1960 Joor gmachd hed, hed si kaini jùnge Lyd me ùnder 30 gfùnde, wù no Saleytitsch gschwäzd hän, e Dail hän no e baar Wèerder chene.

Di ledschde Yywooner hän Saley im Winter 1963/64 verloo. Doodermid hed s Saleytitsch d Grùndlaag, d Schbroochgmainschafd, fir imer verloore. S Saleytitsch isch hid faschd ganz uusgschdoorbe; ane 2008 ùn 2009 hed mer nomool Ùfnaame mid drei Schbrächer chene mache, aber byy me Dail vù dääne isch s Saleytitsch schdaarg vùm Pumattertitsch iberschiichded gsii.

S gid midlerwyyli e "Comitato Pro Salecchio", wù s Èèrb vù Saley wil erhalde. S wääre Feschd gfyyrd, d "Candelora" am èèrschde Sùndig im Februar, e "Feschd vù Ùnsere Jùngfrau" am 15. Augschde ùn s traditionell "Feschd vùm Hailige Josef" am 1. Mai.

E Dail Buurehyyser wääre im Sùmer as Fèèrinehyyser bruuchd.

S gid e au wider e Reschtaurant (s "Rifugio Gora"), wù im Sùmer gwiirded wiird ùn wù mer au ibernaachde chaa.

Ane 2011 isch dangg dr Initiative vù dr «Associazione Walser di Salecchio» im ùnnärä Bärg e Kultuurmuseum ùftoo woore.




</doc>
<doc id="20465" url="https://als.wikipedia.org/wiki?curid=20465" title="Saleydeutsch">
Saleydeutsch

S Saleytitsch isch dr hegschdalemanisch Dialäkt vù Saley (ital. Salecchio) gsii.

Di ledschde Yywooner hän Saley im Winder 1963/64 verloo ùn sin di diefer gläägene italieenischschbroochige Dèèrfer zooge. S Saleytitsch isch hid faschd ganz uusgschdoorbe; ane 2008 ùn 2009 hed mer nomool Ùfnaame mid drei Schbrächer chene mache, aber byy me Dail vù dääne isch s Saleytitsch schdaarg vùm Pumattertitsch iberschiichded gsii.

S Saleytitsch isch dr ainzig alemanisch Dialäkt ùn au dr ainzig im ganze ooberdydsche Schbroochruum, wù no bis in di zwood Hälfdi vùm 20. Jh. e lääbig Präteritum ghaa hed. 

Saley isch e Ùfnaameord vùm Schwyzer Schbroochatlas gsii. D Ùfnaam isch vùm Fritz Gysling ùn em Rudolf Hotzenköcherle im Oktober 1955 gmachd woore. 

E weng hed scho dr Eduard Schwyzer zämegsamled, wùn er 1907 im Pomatt ùn syne Noochbergmaine gsii isch. Fir s Phonogramm-Archiv vù dr Universität Züri hed dr Wilhelm Doegen im Oktober ane 1929 Tonbandùfnaame gmachd. Die Ùfnaame sin vùm Fritz Gysling, em Rudolf Hotzenköcherle ùn dr Clara Stockmeyer voorberaided ùn vù dr èrschte beede ane 1952 verefendligd woore. 

D Gertrud Frei hed in dr 60er Joor e Doktorarbed iber s Saleytitsch gschriibe. Zwische 1962 ùn 1965 hed si Ùfnaame gmachd derfir bi dr ledschde Yywooner vù Saley. Iiri Dokterarbed „Walserdeutsch in Saley“ hed si derno ane 1970 verefendligd.

Dr Paul Zinsli hed zäme mid em Paul Scheuermeier ùn dr Gertrud Frei ane 1961 d Fluurnäme vù Saley ùfgnùù mid ere Noochùfnaam ane 1981. Dr Paul Zinsli hed die Samlig derno ane 1984 in syym Buech „Südwalser Namengut“ verefendligd.

In däm Artikel sin di saleytitschä Dialektbyyschbel in Dieth-Schryybig gschriibe. Dooderbyy wird dr Buechschdaab <k> fir d Fortis [k] bruucht, fir d Affrikata [kx] wird <kch> gschriibe.










Bi ne Dail Wèèrder hed sich im Saleytitsch s ald Genus erhalde:

Indräsand isch, as es im Saleytitsch au no ne lääbige Genitiv gee hed. 

S hed au Verbe, wù vùm Genitiv regiert wääre: 

Adjektiv wääre au prädikativ deklinierd.

Wel im Saleytitsch s Präteritum no erhalde isch, sin di indogermanische Ablutchlasse no gued z sää. Zue jeedem Verb chaa im Saleytitsch e Präteritum bilded wääre.










mid eme ächde Rùgùmlud

ooni Rùgùmlud

mid eme falsche Rùgùmlud

ên-Verbe

ôn-Verbe

Ùùreegelmääsig

"chùnnä" (dt. können)

"wellä" (dt. wollen)

"tùrffä" (dt. dürfen)

"sùllä" (dt. sollen)

"miässä" (dt. müssen)

"mùgä" (dt. können, vermögen)

haa (dt. haben)

"siin" (dt. sein)

"tuä" (dt. tun)

Wel s Präteritum no erhalde isch, gid s im Saleytitsch au ne ächd Plusquamperfekt. In andere alemanische Dialäkjt gid s näb em Perfekt I (ich haa gäse) au no s Perfekt II oder Superperfekt (ich haa gäse ghaa). Im Saleytitsch hed s aber e richdig Plusquamperfekt gee: "ich hat gässä", "schi wass plìbä".

Im Saleytitsch gid s e „Gerundium“, wù bruuchd wird bi me Infinitiv mid "z:"

Im Saleytitsch wird dr Relativsatz nid mid "wo" yyglaided sundere no mid em Artikel.

"Määntak", "Ziischtak", "Mitwùchù", "Donschtak", "Friitak", "Samschtak", "Sùnnùtak"



Nadyyrli gid s im Saleytitsch vyyl Främd- ùn Läänwèèrder us em Italienisch:

"Ä faart weijì s ä Rappù ùn ter Fùks. Ùn tär Rappù hätti ä hìpschä Stùkch Chääs ùn te weij är uuf ùf änä Läärch. Där Fùks saitì mù: Oo, welä hipschä Vogìl bìsch duu! Wäär weiss, wiä channscht hìpsch sìngä! Där Vogìl wolt tiän z kheerän, wiän är hìpsch sùng, dù da är där Schnabìl uuftaa ùn tù wass mù där Chees ängkkangä ùn där Fùks hat mù nä kässä."



</doc>
<doc id="20516" url="https://als.wikipedia.org/wiki?curid=20516" title="Neuenweg">
Neuenweg

Neuewäg ['nɔɪə,væ:g] (amtlig "Neuenweg") isch e ehemoligi Gmei in Bade-Württeberg (Dütschland) un ghört zum Landkreis Lörrach.

Die ehemolig Gmei ghört sit em 1.1.2009 zue dr neije Gmei Chleis Wiisedal mit Hauptort Dägernau, wo ussem gliichnammige Gmeiverwaltigsverband hervorgange isch. D'Umwandlig vum Gmeiverwaltigsverband in e Verbandsgmei isch us finanzieller Not erfolgt.

Neuewäg isch als Erholigsort staatlig aerkännt und isch im Naturpark Südschwarzwald im Dal vo de Chleine Wiese uff re Höchi vo 700 bis 1400 Meter. S Gmeindegebiet vo derre letschte Sydlig am Änd vom Dal goht bis uff de Gipfel vom Belche. 89 Prozänt vo de Gmeindflächi werre aber durch Wald bedeckt.
<br>D Gmeind gränzt im Norde an Münschterdal im Landchreis Brysgau-Hochschwarzwald, im Oste an d Stadt Schönau im Schwarzwald und Bölle, im Süde an Bürchau und Raich, im Weste an Wies.

Zu de Gmeind ghöre s Dorf Neuewäg, d Wyler Hinderheubrunn, Mittelheubrunn und Vorderheubrunn und d Zinke Belchehöf und Sägemättle.

Neuewäg isch im Johr 1278 in re Schenkigsurkunde vom Chloster St. Blasie zum erschte Mol erwähnt worre. De Ort hät zu de Marchgrafschaft Bade-Durlach ghört und isch mit säller in de Reformationszit protestantisch worre. Bis zu me Brand 1903 hät s z Neuewäg no Hüser mit Strohdächer gha.





</doc>
<doc id="20517" url="https://als.wikipedia.org/wiki?curid=20517" title="Gemeinden des Fürstentums Liechtenstein">
Gemeinden des Fürstentums Liechtenstein

S Förschtatum Liachtaschtaa hot ölf Gmonda in zwo Wahlchreise.

D Gmonda (Undrland) oder Gmanda (Oberland) send mängsmol uftoalt i verschedne Dörfer und hond vilfach Exklave und Enklave innerhalb vom Ländle.



</doc>
<doc id="20519" url="https://als.wikipedia.org/wiki?curid=20519" title="Gemeinden von Vorarlberg">
Gemeinden von Vorarlberg



</doc>
<doc id="20521" url="https://als.wikipedia.org/wiki?curid=20521" title="Faukaler Explosiv">
Faukaler Explosiv

Undereme Faukale Explosiv bizaichnet di älteri Dialektforschig en Artikulationsart im Alemannische, wo en Plosiv und e Nasal gliichzitig formuliert und glöst werdet. Beachtet werde mue, as di ältiri Forschig för "Plosiv" hüüfig de Uusdruck "Explosiv" bruucht het, wa i dem Artikel biibhalte werd.

Bimene gwönliche Plosiv, wie /p/ oder /g/ werd de Strom vom Schnuuf blockiert und denn sofort glöst, so as d Luft dör s Muul abflüüst. Die Blockierig erfolg a zwo Stelle, nämlich je nach Luut bi de Lippe (p, b), bi de Zee (t, d) oder im Raache (k, g) und dezue werd au d Nase blockiert, indem s Velum gege die hinderi Pharynxwand druggt werd, well sus e Nasal wie /m/ oder /n/ entstäänd. D Lösig vode Blockade erfolgt bimene Plosiv öber s Muul. Bimene "faukale Explosiv" werd aber zerscht s Velum glöst, so ass de gstauti Luftstrom öber d Nase abströmt. För de seltnig Luut het d IPA kai Zaiche iigfüert. E Schriibig mit höchgstelltem Nasal /t/, wie zum Tail vorgschlage werd, isch för s Alemannische nöd empfole, well de Nasal düttlicher woorgnoo werd as de Plosiv. I dem Artikel werdet die Luut mit /pm/ und /tn/ notiert, wenns um s Alemannische goot.

I de alemannische Tielekt chunnt de Luut nume im Satzsandhi oder i de Wortfueg, seltniger au i lexikalische Wörter, vor, wenn e Plosiv ufen Nasal stoosst, wa au as Assimilation bizaichnet werd. Da isch recht hüüfig, wel de bestimti Artikel zum Tail uf d Fom "d" reduziert isch: "d Muetter, d Nuss, d Mane". Di gsprochni Realisierig werd i villne Grammatike mit "pmuetter, tnuss, pmane" aaggee.

Ahand vo dere Erschiinig cha konstantiert werde, as im Alemannische /"n"/ – /"tn"/ phonemisch relevant isch: /"nuss"/ »Nuss (indeterminiert)« gege /"tnuss"/ »Nuss (determiniert)« und zudem i dem Biispiil au mit /"duss"/ »draussen« e Minimalpaar bildet. Desgliiche /"manə"/ »Männer (indeterminiert)« gege /"pmanə"/ »Männer (determiniert)« und dezue no /"panə"/ »Panne«. I de pointierte Uusprooch aber verschwindet die Erschiinig.

E Fall vo Satzsandhi isch /'rɛpmər/ im Satz "»Red mer nöd ständig dri!«", do isch die Erschiinig natürli nöd phonemisch.

As Biispill för s Vorchoo vo dem Luut i de Wortfueg nennt de Albert Weber u. a. d Wörter "Broopmässer, Wimpmüli" för Brootmässer und Windmüli. Dezue notiert er: "»Man beachte, dass es sich hier um ein durch die Nase explodierendes, daher als weniger stark empfundenes p handelt«".

Aber au i ainzelne lexikalische Wörter isch de "faukali Explosiv" realisiert wore. So isch i gwüssne Tielekt d Zämezüchig vo älterem mhd. "ginuog" zu alem. "gnueg" witter zu "tnueg" assimiliert wore, mitere faukale Uusprooch vo de Gruppe /tn/. I dene Tielekt, wo d Assimilation uusprägt isch, , wie i de ostschwizerische Tielekt, werd nämli /g+n/ zu /tn/ mit faukaler Explosion (tnueg för gnueg, tnoo för gnoo) und /g+m/ zu /pm/ au mit faukaler Explosion: (Pmaand för Gmaand).

Im Tütsche chömet Plosiv, wo dör d Nase glöst werdet, nume i de laasche Uusprooch im Wortusluut vor und chönnet, im Gegesatz zum Alemannische denn sogär ganz assimiliert werde, wie "habn" »haa«, "redn" »rede« oder "liegn" »lige«. Äänlich au im Englische i Wörter wie "button" /'bʌtən/ vs. /'bʌt/ »Chnopf« oder "Wednesday" /ˈwɛdnzdeɪ/ vs. /ˈwɛdzdeɪ/ vs. /ˈwɛnzdi/ »Middwuch«.
Phonemische Charakter hend nasal glösti Plosiv i wenige australische Sprooche oder im afrikanische Wolof.


</doc>
<doc id="20525" url="https://als.wikipedia.org/wiki?curid=20525" title="Ablaut">
Ablaut

E Ablut (Pl. Ablyt) isch e reegelhafde Wägsel zwische Vokal im glyyche Lexem, wù im Geegesaz zem Ùmlut nid phonologisch bedingd isch.

Dr dydsch Uusdrùg "Ablaut" isch ane 1819 in d Schbroochwiseschafd yygfierd woore vùm Jacob Grimm, wù doodermid dr Wägsel vù dr Vokal in dr Konjugation vù dr schdaarche Verbe im Germanisch bezaichned hed.

In dr indogermanische Schbrooche isch dr Ablut e wichdigi Erschyynig in dr Flexion ùn in dr Woordbildig.

S wird ùnderschiide zwisch em quantitative Ablut ùn em qualitative.

Byyschbel vùm Ablut us indogermanische Schbrooche:

Nääbe dr indogermanische Schbrooche hän au z. B. di semitische e Ablutsyschtem.

Fir d Gschiichd vù dr di dydsche Schbrooch sin zwoo idg. Ablutzyylede am wichdigschde: idg. *e ùn idg. *a.

Idg. *e wägsled normaalerwyys esoo:

Idg. *a wägsled normaalerwyys esoo:

In dr germaanische Schbrooche sin bi dr schdaarche Verbe segs Ablutzyylede endschdande, d. h. as die idg. Vokal (Grùndstapfle: *e, *a, *o) in dr germanische Schbrooche in verschiidene Kombinatione mid andere Lut ùnderschiidligi Ablyt zaige. 

Im Aldhoochdydsch ùn schbeeder im Midelhoochdydsch sin die segs Ablutchlasse dùr reegelhafdi Lutveränderige deno wyder ùfgschbalde woore.

 ai in dr Abteenigsstapfle isch im Ahd. zue ei woore, vor r, h, w dùr di ahd. Monopththongierig zue ē (vgl. got. "gaits", ahd. "geiz" „Geiß“, aber got. "maiza", ahd. "mēro" „mehr“).
Germ. eu isch im Ahd. dùr d Brächig zue io woore, vor i, j ùn u in dr Folgesilb zue iu. D Ablutchlass IIb isch endschdande, wel in dr aldhoochdydsch Monophthongierig germ. au vor Dental oder germ. h zue ō wooren isch (vgl. got. "augō", ahd. "ouga" „Auge“, aber got. "ausō", ahd. "ōr" „Ohr“).
Vor Nasalverbindig isch idg. e scho im Germanisch zue i ghoobe woore.
Vor Liquidverbindig isch idg. e in dr Grùndstapfle bliibe, nume vor i, j ùn u in dr Folgesilb isch s zue i ghoobe woore (ahd. "helfan", aber: "ih hilfu").
Nääbe dr Verbe mid aifachem l, m, n, r ghèère doo au no d Verbe derzue ùf ch (< germ. k) ùn ff mid r vor em Vokal: "bräche", "dräffe". Vor i, j ùn u in dr Folgesilb isch idg. e in dr Grùndstapfle zue i ghoobe woore (ahd. "brehhan", aber: "ih brihhu").
As sibdi Ablutchlass wääre vyylmool Verbe zämegnùù, wù im Idg. reduplizierti Forme ghaa hän (got. "lētan" „lassen“, "lailōt" „er ließ“, lat. "cadere" „falen, "cecidi" „er ist gefallen“). Die Reduplizierig isch im Ahd. gschwùnde ùn die Verbe hän derno e aigeni Ablutzyylede uusbilded.
Wel in alene alemanische ùn au alne oberdydsche Dialäkt s Präteritum gschwùnden isch, sin di germanische Ablutchlasse im Alemanisch chuum no aidydig usenander z halde, wel vyyl Verbe derbyy in anderi Ablutzyylede iibergange sin. Zem Dail sin Zyylede zämegfale, wel s kai Ùnderschaidig me in dr Präteritumforme gid.

As Byyschbel sin d Ablutzyylede mid der Ùnderdailige im Dialäkt vù Obfige ùfgfierd. Dooderbyy wääre di ainzelne Zyylede ùnderdaild no dr Vokal in drèi Forme (Infinitiv, 1 Sg. Präs. Ind., Part. Perf.).







Dr Vokal isch in alene drèi Forme glyych.

S Saleytitsch isch dr ainzig alemanische Dialäkt, wù no bis in di zwood Hälfdi vùm 20. Jh. e lääbig Präteritum ghaa hed. Wäg däm sin di germanische Ablutzyylede no gued z sää. D Forme fir d 1. Sg. Prät. sin im Saleytitsch uusgliche noch dr Pluralforme.

Im Saleytitsch zaigd si d Halbbrächig vù ahd. io zue ei.
Im Präteritum isch dr Ablut zämegfalle mit em Ablut vù dr VII. Chlass.


</doc>
<doc id="20529" url="https://als.wikipedia.org/wiki?curid=20529" title="Herten">
Herten

Herte isch e Dorf im Landchreis Lörrach und sit em erschte Oktober 1973 e Ortsdeil vo Badisch-Rhyfälde.

Herte isch im Weste bis Südweste vo Rhyfälde. Im Norde gränzt s an Degerfälde, im Oste an Warmbach (e Deil vo de Chernstadt). Im Weste litt Grenzach-Wyhle uff em Riehrberg. De Ortsdeil Herte litt usserdem an de Schwizer Gränze gegenüber vo Chaiseraugscht AG.

Di erschte Sydler sin d Römer gsi, wie Fünd uss derre Zit bewyse, mer hät aber au e alemannische Friedhof entdeckt. Di erschti Erwähnig isch im Johr 807 als Harta/Hertum gsi; wahrschints hät s dörtmolige Dorf zu de Grafschaft Rhyfälde ghört. 1291 isch e Burg Hertin z Basel erwähnt worre. Mit de Grafschaft Rhyfälde zämme isch Herte 1494 zu Östrych cho.

Im Johr 1879 isch z Herte s St. Josephshus gründet worre. Säll isch e Pflägeheim mit re Behindertewerchstatt.

Vom 12. bis 15. Juli 2007 hät e Jubiläumsfest stattgfunde.

S Wappe vo Herte (vgl. Infobox) zeigt uff blauem Grund e goldigs Hexagramm, wo i siner Mitti e Wappe mit de Farbe vo de östrychische Flagge isch. S goldige Hexagramm isch s Dorfzeiche, di östrychischi Flagge erinnert an d Züeghörigkeit zu Östrych. S Wappe isch 1905 eso bschlosse worre.

S Dorf isch über d Hochrhybahn (Basel–Chrüzlinge) mit em überregionale Schienenetz verbunde. Do drüber use hät si Busverbindige. Si ghört em Regio-Verchehrsverbund Lörrach a. D Bundesstroß B34 fiehrt uff Bodme-Ludwigshafe und uff Grenzach-Wyhle. Usserdem isch Herte über d L139 mit Grenzach-Wyhle und Rhyfälde-Degerfälde verbunde. Nächsti Audobahnaschlussstelle sin:

Herte hät e Grund- und e Hauptschüel. Alternativi witerfiehrendi Schüele sin z Grenzach, Lörrach, Rhyfälde und Bad Säckinge. Usserdem gits im Ortsdeil Herte e katholische und e evangelische Chindergarte, zudem e Schüel und Chindergarte für Lüt mit geistiger Behinderig.



</doc>
<doc id="20536" url="https://als.wikipedia.org/wiki?curid=20536" title="Lund">
Lund

Lund isch e Stadt i dr südschwedische Provinz Skåne län und dr historische Provinz Schone. Sie isch mit 76.188 Iwohner (31. Dezember 2005) die elftgröschti Stadt im Land und, noch Malmö und Helsingborg au die drittgröschti Stadt vo dr Provinz. 

Die sogenannti Studentestadt isch prägt vo zahlreiche Cafés, Parks und alti Backsteifassade. Sie isch Sitz vo dr Universität Lund und au vom Bischtum Lund und gilt als es kulturelli Zentrum vom Süde. Sie isch Hauptort vo dr glichnamige Gmaind.



</doc>
<doc id="20546" url="https://als.wikipedia.org/wiki?curid=20546" title="Malsburg-Marzell">
Malsburg-Marzell

Malschburg-Marzell (IPA: [,malʃbʊrg'ma:rtsɛl], uff hochdütsch "Malsburg-Marzell") isch e Gmeind im Landchreis Lörrach z Bade-Württeberg.

Malschburg-Marzell isch im hindere Chanderdal im Südweste vom Schwarzwald. Höchste Punkt vom Gmeindegebiet isch de Hochblaue uff 1165 Meter, de diefst Punkt litt uff 429 Meter. 70 % vo de Flächi sin Wald.

Südöstlig vom Hochblaue isch wahrschints di höchstglägeni Burgstell vo Bade-Württeberg, d Burg Stockberg.

Nochbergmeinde sin im Norde Badewyler (FR), im Oste Wies, im Süde Steine und im Weste Chander und Schlienge.

Malschburg-Marzell bstoht uss de beide ehemolige Gmeinde Malschburg und Marzell, witeri Ortsdeil sin Höfe, Reha-Klinike, Vogelbach, Chaltebach, Lütschebach und Käsacker.

De Ortsdeil Chaltebach isch de erscht wo urkundlig erwähnt worre isch. Dört hät de Bischof vo Konstanz 1095 d Michaelschirch gweiht. Di erschte urkundlige Erwähnige vo Malschburg und Marzell sin 1301 bzw. 1151 gsi.

1974 isch uss de Gmeinde Malschburg und Marzell e Eiheitsgmeind bildet worre. Noch de Gmeindereform im gnännte Johr isch au e Verwaltigsgmeinschaft mit Chander entstande.

Ergebnis vo dr Landdagswahle sit 2006: 

Di höchsti Erhebig isch de Hochblaue (1165 m) mit Ussichtsturm. In de Nöchi vom Ortsdeil Vogelbach isch d Ruine Sauseburg.




</doc>
<doc id="20549" url="https://als.wikipedia.org/wiki?curid=20549" title="Békés">
Békés

S Komitat Békés (ung. "Békés megye", IPA: , ungarndütsche Name: "Bekesch") isch eins vo de 19 Komitat vo Ungarn. S litt im Südoste; de Komitatssitz heißt Békéscsaba.

Békés litt in de Große Ungarische Diefebeni uff zimlig flachem Bode. De höchst Punkt ligt z Battonya im Süde vom Komitat uff 106, de diefst zwüsche Szarvas und Békésszentandrás uff 81 Meter.

Im Weste gränzt s Komitat Csongrád a, im Nordweste Jász-Nagykun-Szolnok und im Norde Hajdú-Bihar. Internationali Gränze git s numme zu Rumänie im Oste bis Süde.

Di erschti Besydlig, wo belegt werre cha, isch etwa im 5. bis 4. Johrdausend vor Christus gsi. Mer bezeichnet sälli Sydler als Körös. Nochdem d Ungare um 900 dört acho sin, hän si di vorgfundene Sydlige usbaut, deno sin si aber durch de Yfall vo de osmanische Türke vernichtet worre. Erscht im 18. Johrhundert sin Züewanderer uss verschydene Länder uff Békés cho.

Z Békés git's Ywohner mit zimlig vyl verschydene Nationalitäte. Numme 6,2 Brozänt vo de Ywohner sin im Johr 2001 Yheimischi gsi. Slowakischi Immigrante konzendriere sich z Békéscsaba, z Szarvas und z Tótkomlós, rumänischi z Méhkerék und z Kétegyháza und serbischi z Battonya. D'Roma läbe im ganze Komitat verstreut. Friehner hän au Dütschi (Donauschwobe) e nänneswärte Adeil vo de Bevölcherig usgmacht (z. B. z Elek), si sin aber noch em Zweite Wältchrieg verdrybe worre.

Ab de 1940er-Johr hät d'Bevölcherig kontinuierlig abgnoh; im Johr 1941 hät Békés numme no ungfähr 477'000 Ywohner gha. Säll isch d'Folg vo de Industrialisierig gsi; d'Lüt sin in urbaneri Gebiet wie zum Bispyl Budapest abgwandert, wyl si im erschte Wirtschaftssektor durch Maschine ersetzt worre sin und's im zweite und dritte Sektor nit gnüeg Arbetsblätz gha hät.

Gröschti Touristestädt vo Békés sin Gyula, Szarvas, Orosháza, Mezőhegyes und d Hauptstadt Békéscsaba. Z Békéscsaba isch de Mihály Munkácsy uff d Wält cho; mer cha drum 21 Gmälde vo ihm besichtige. Z Gyula git s e bekannts Thermalbad und usserdem e Burg uss Zygel. Kulinarischi Beriehmtheite sin d Würscht vo Csaba und Gyula sowie d Gänsläber vo Orosháza.

Ungarndütschi Ortsnämme im Komitat Békés



</doc>
<doc id="20551" url="https://als.wikipedia.org/wiki?curid=20551" title="Japanische Sprache">
Japanische Sprache

S Japanische isch d'Amtsschprooch in Japan ond uf Angaur in Palau und d'Mutterschprooch vo ogfähr 127 Milliona Leit.

Uf Japanisch schreibt mer des 日本語 (schprich: nihongo).

D'Entwicklungschicht isch ziemlich oklar, abr mr vrmuatet, dass es Japanische urschpringlich us em Koreanische entschtanda isch.

Es Verb schtot im Japanischa immr ganz am End vom Satz.
S Japanische isch a agglutinierende Schprooch. Des hoist, dass d'Grammatik immr durch Ahänga funktioniirt. Also: an da Verbschtamm wird a Endung aghängt, je nachdem ob's Vergangaheit odr Gegawart odr heeflich odr verneint odr soscht ebbes isch.
Em Japanische gibts koi Mehrzahl, koine Artikel, koine Fäll ond koi Gschlecht.
Präpositiona ond Fäll werdat ausdrickt, indäm mr en Partikel noch s Wort schtällt.

Zom Beischpil:

Vadder = chichi
Em Vadder seis: chichi no (no: Besitz)
Em Vadder sei Bier: chichi no biiru (no: Besitz)
Em Vadder ebbes gea: chichi ni ageru (ni: Richtung: in/noch)<br >
Vom Vadder ebbes kriega: chichi kara morau (kara: Richtung: vo)
Dr Vadder trinkt a Bier: chichi wa biiru o nomu (wa: Subjekt; o: Objekt)

Wie oba scho gschrieba ka mer im Japanischa au am Verb säa, wie heeflich als mr schwätzt. Normalerweis endet d'Verba auf -ru odr -u. Wenn mr aber heeflicher schwätzt, noch ändert sich des in -masu odr -imasu. Mr ka au no heeflichr schwätza, noch ändrat sich zom Deil sogar d'Vokabla.

No ebbes bsondres, was ganz anderscht funktioniert, wie em Allemannischa, isch, dass mr d'Adjektive au ekschtra i d'Vergangaheit setza ka.

"samui" hoist "kalt". "samukatta" hoist "s isch kalt gsi". Do braucht mr also koi Verb dafiir.

A Bsonderheit isch, dass mer em Japanischa drui vrschiedene Schrifta bnützt. Nämlich di sognannte Kanji (schprich: Kanschi) – des send us am Chinesische iabrnommene Wortschriftzeicha – ond zwoi Silbaschrifta: Hiragana ond Katakana. Normalerweis bnützt mer des Kanji fir da Wortschtamm ond d'Hiragana fir d'Endunga ond andre grammatikalische Sacha. Met de Katakana schreibt mer Fremdwerter odr schpezielle botanische odr andre wissaschaftliche Begriff.

Beischpiel fir denne Schrifta:

Vadder (chichi) en alle drui Schrifta:
Kanji: 父 (Meischt a weng kompliziertere Zeicha), 
Hiragana: ちち (Meischt eher runde Zeicha), 
Katakana: チチ (Meischt eher eckige Zeicha)

Ond so sieht des normalerweis aus. Alle drui Schrifta gmischt:

アパートに住んでいます。 Ich/du/er/sie/es/wir/ihr/sie wohnt in am Wohnblock.

アパート Katakana (Apaato vom Englischa Apartment), 
に Hiragana (Partikel ni: in), 
住 Kanji (wohn-), 
んでいます Hiragana (Endung vom Verb)


</doc>
<doc id="20560" url="https://als.wikipedia.org/wiki?curid=20560" title="Matterhorn-Blitz">
Matterhorn-Blitz

Dr Matterhorn-Blitz isch e Achterbahn mit Modell "Wilde Maus" im Europa-Park z Ruescht. Är isch im Joor 1999 eröffnet worde und befindet sich im Themeberych "Schwyz".

Dr "Matterhorn-Blitz" isch 16 Meter hoch und erreicht e Gschwindigkeit vo ca. 56 km/h. D'Längi betreit 383 Meter. Dr "Matterhorn-Blitz" bsitzt 12 Wage. Jede Wage het zwei Reihe und in jedere Reihe hän 2 Persone Platz. Das macht 4 Persone pro Wage. Pro Schtund bsueche ca. 960 Persone dr Matterhorn-Blitz. Im Gegesatz zu andere Achterbahne, wärde d'Wage nit vom Lifthügel ufezoge, sondern fahre diräkt imene Lift uf 16 Meter Höchi. Das isch zu däre Zyt no e absoluti Wältneuheit gsi.
Dr Matterhorn-Blitz isch am 25 März im Joor 1999 vom Härsteller Mack Rides eröffnet worde. D'Bahn befindet sich rächts vo dr Eurosat, links vom Poseidon und vis à vis vo dr Schwyzer Bobbahn.



</doc>
<doc id="20562" url="https://als.wikipedia.org/wiki?curid=20562" title="Ligatur (Typografie)">
Ligatur (Typografie)

E Ligatur isch in de Typografy e Verbindig uss zwei oder drei Büechstabe, sodass si optisch e Eiheit bilde. Mer underscheidet zwüsche Minuskel- und Majuskelligature.

S Wort „Ligatur“ chunnt wahrschints vom latynische "ligare", was „verbinde“ heißt. E anderi Theory besait, dass es vom Wort „legiere“ chunnt, wo d Verbindig vo mehrere Metall bezeichnet.

D Ligature "w" und "ß" werre normalerwis nümmi als Ligature aglüegt. S "w" hät sich aber uss zwei "u" oder "v" entwickelt (zwüsche u und v hät mer im Mittelalter nit underschyde). In andere Sproche isch des no nochzvollzieh; so wird s "w" im änglische als double u (doppelts "u"), im Französische als double-vé (doppelts "v") büechstabiert.

De Büechstabe "ß" isch im Spotmittelalter als Ligatur uss me lange "s" entstande. In de Antiqua- und Kursivschrifte isch es degege e Ligatur uss me lange und me runde "s". D Büechstabierig (Eszett) wyst uff e SZ-Ligatur hy.

Au anderi Sproche bruche Ligature. Di skandinavische Sproche verwände z. B. d Ligature "ſk, ſl" und "ſþ"; mänki Ligature (z. B. ä, œ) werre au scho als eigeni Büechstabe aglüegt. IJ als eigene Büechstabe isch umstritte. Usserdem chömme Ligature im arabische Alphabet vor. Im latynische Alphabet werre Ligature wie z. B. "fl, fi, ffl, ffi, ft, fft" usw. aber je noch Schrift nit verwändet.

Mer verwändet Ligature für Büechstabekombinatione, wo oft brucht werre. Wyl z. B. zwüsche „fi“ de Abstand z groß gsi wär, hät mer Underschnydige vorgnoh und beidi Büechstabe uff ei Drucktype chönne bringe.Mer verwändet si aber vor allem in de Überschrifte; im Fließtekscht sin si sälte. Uff em Computer chönne mänki Schrifte d Ligature awände.

Lut Duden setzt mer Ligature numme wenn d Büechstabe zämmeghöre; usser "fi" setzt mer in re Zämmesetzig vo me Wort und re Ändig oder me witere Wort kei Ligatur. Abchürzige werre am Änd aber mit Ligatur gschrybe; främdi Ligature werre übernoh. Im Fraktursatz sin d Ligature "ch, ck, ff, fi, fl, ft, ll, sch, fi, ss, st, tz" ieblig.

Scho im 13. Johrhundert hät mer Bogeligature brucht, wo d Büechstabe "b, d, h, p" mit me "e" oder "o" verbunde hän. De Johannes Gutenberg hät 81 Ligature brucht, wo-n-er s etymologische Wörterbüech vom Johannes Balbus brucht hät. Im 20. Johrhundert hät mer d Ligature "ch, ff, fi, fl, ll, fi, ff, ft, fz, kk" und "tz" meistens dänn brucht, wenn d Büechstabe nit trännt gsait worre sin. In de 70er-Johr sin d Ligature under Yfluss vom Fotosatz usser Gebruch cho.


</doc>
<doc id="20563" url="https://als.wikipedia.org/wiki?curid=20563" title="Ligatur">
Ligatur

Als Ligatur (lat. "ligare" = "binde") bezeichnet mer


</doc>
<doc id="20564" url="https://als.wikipedia.org/wiki?curid=20564" title="Sprachtod">
Sprachtod

Vùm Dood vùn ere Schbrooch schbrichd mer, wän e Schbrooch uusgschdoorben isch, d. h. as es nieme me gid, wù si as Muederschbrooch schwäzd.

Schbrooche sin in dr Gschiichd vù dr Mänschhaid imer wider uusgschdoorbe. S gid doodi Schbrooche, wù gued dokumäntiert sin ùn wù s au no Lyd gid, wù si chene schwäze ùn schryybe, wie z. B. s Aldegyptisch. Vù andere Schbrooche, wù uusgschdoorbe sin, wais mer weenig, wie z. B. vùm Galisch, vù wider andere wais mer gaar nyd, z. B. wais nieme, weli Schbrooch vù dr Lyd gschwäzd wooren isch, wù Stonehenge böue hän.

S hed hid no iiber 6500 Schbrooche ùf dr Äärd. Di maischde Schbroochwiseschafdler geen dervù uus, as e Dridel bis d Hälfdi vù dääne Schbrooch bis in 100 Joor uusgschdoorbe sin. Esoo ne schnäl Schbroocheschdäärbe hed s waarschyyns in dr Gschiichd vù dr Mänschhaid no nie gee. S gid sogar Wiseschafdler, wù maine, as ejeedi Schbrooch, wù weeniger wie 100000 Schbrächer hed, bis am Änd vùm 21. Joorhùnderd uusschdiirbd (Krauss 1992). Bi dääre pesimischtischd Aasichd deede derno 90 % vù alene Schbrooche verschwinde.

Wämer aifach s Kriterium nimd, as e Schbrooch dood isch, wän dr ledschd Mänsch schdiirbd, wù si as Muederschbrooch glèèrd hed, no hed mer s Brobläm, as es vyyl Schbrooche gid, wù scho syder fùfzg, sächzg Joor nimi an Chinder wyder gee wääre, wù scho syder fùfzg, sächzg Joor vù niemerem me gschwäzd wääre, aber s lääbe no Lyd, wù die Schbrooch as Muederschbrooch hän. Zem Dail gid s Schbrooche, wù s no ai Muederschbrècher gid, aber dää chaa syyni Schbrooch mid niemerem me schwäze. Eso ne Schbrooch isch derno aber per definitionem noonig uusgschdoorbe. 

Dr japaanisch Schbroochwiseschafdler Tasaku Tsunoda ùnderschyyded in syym Buech „Language Endangerment and Language Revitalization” (2005) nyyn Schdabfle, eb e Schbrooch as dood z gälde hed. Mid dääne Schdabfle chaa mer s langsaam Usschdäärbe vù ainzelne Schbrooche derno beser bschbryybe.

S gid zwoo Foorme vùm Dood vùn ere Schbrooch. Zem aine chaa ne Schbrooch schdäärbe, wel d Midgliider vù der Schbroochgmainschafd zuen ere andere Schbrooch wägsle ("language shift"). Zem andre chaa ne Schbrooch schdöörbe, wel ali vù der Schbroochgmainschafd dood sin. D Lyd chene us nadyyrlige Grind schdäärbe, z. B. isch d Tamboran-Schbrooch ùf der Insle Sumbawa z Indonesie ane 1815 ùf ai Schlaag uusgschdoorbe, wels ganz Volch dùr e Uusbrùch vùm Vulkaan Tambora gschoorben isch. Oder d Lyd schdäärbe, wel si ali ùmbroochd wääre, z. B. isch s Tasmaanisch uusgschdoorbe, wel im 19. Jh. d Tasmaanier vù der Brite uusgroded woore sin – das isch e Fall vo Linguizid.

Nääbe dr Verchlainerig vù dr Schbrècherzaal dùr Kataschtroofe, Chranggede, Gwald oder Uuswandrig gid s vyyli verschiidene Grind, wùrùm Schbrooche uusschdäärbe:









E wichdige Pùnggd isch d Yyschdelig zue dr Schbrooch, zem aine d Yyschdelig vù dr Schbroochgaminschafd sälber aber au d Yyschdelig vù Schbrächer vù andere Schbroche, v. a. vù dääre Schbrooch, wù di gfèèrded Schbrooch verdrängd. E negativi Yyschdelig ùn e Stigmatisierig vù dr Schbrooch oder vù dr Schbrècher isch ain vù dr wichdigschde Grind, wùrùm Schbrooche uusschdäärbe. E positivi Yyschdelig ùn e hoochig Loyalität zue dr Schbrooch sin wichdigi Pinggd zem e Schbrooch vor em Dood z rede. E positivi Yyschdelig chaa aber au broblemaadisch wääre, wän si zuen eme Schbroochpurismus fierd, wù Veränderige in dr Schbrooch nimi zuelosd. Wän z. B. jùngi Lyd maine, si chene d Schbrooch nid gued gnue ùn schäze si lieber glyy gar nimi, oder wän di eldere Schbrècher maine, di jùnge Lyd dieje d Schbrooch nid gued gnue schwäze ùn dien derno mid dr jùnge Lyd lieber d Schbrooch gar nimi schwäze wie as d Schbrooch „falsch“ gschwäzd wird. Broblemaadisch isch au, wän d Schbrècher glyychgildig sin geegeiiber dr Schbrooch ùn si vernoochläsige.

Isch s Ladyynisch e doodi Schbrooch? Maischdens wird s Ladyynisch as typischi uusgschdoorbeni Schbrooch bezaichned. Aber aigedli isch Ladyynisch nid uusgschdoorbe, wel s läbd wyder in dr romaanische Schbrooche. S Vulgärladyynisch hed si in dr ledschde 2000 Joor aifach esoo wyd verändered, as mer s midlerwyyli nimi Ladyynisch nänd ùn s sogar in verschiideni Schbrooche ùfdaild, au wän s Franzesisch, s Italienisch, s Spanisch, s Portugisisch, s Katalanisch, s Okzitanisch ùn s Rätoromanisch iber e Dialektkontinuum verbùnde sin.

Wän mer s Ladyynisch as uusgschdoorbe aasiid, no chaa mer au saage, as es Althochdydsch oder s Mittelhochdydsch uusgschdoorbe sin oder au d Schbrooch vùm Goethe, wel si di dydsch Schbrooch midlerwyyli au verändered hed ùn nieme me di glyych Schbrooch bruuchd wie dr Goethe in syyne Wäärch.


Mid em ledschde Schbrècher ùn/oder em Joor vùm Dood










</doc>
<doc id="20565" url="https://als.wikipedia.org/wiki?curid=20565" title="Bedrohte Sprache">
Bedrohte Sprache

E gfèèrdedi Schbrooch haisd mer e Schbrooch, wùù nid sicher wydergee wird an di negschd Generation. Wän derno d Schbrooch vù al weeniger Lyd glèèrd ùn gschwätzd wird, chaa s syy, as die Schbrooch ganz uusschdiirbd.

S hed hid no iiber 6500 Schbrooche ùf dr Äärd. Di maischde Schbroochwiseschafdler geen dervù uus, as e Dridel bis d Hälfdi vù dääne Schbrooch bis in 100 Joor uusgschdoorbe sin. Esoo ne schnäl Schbroocheschdäärbe hed s waarschyyns in dr Gschiichd vù dr Mänschhaid no nie gee. S gid sogar Wiseschafdler, wù maine, as ejeedi Schbrooch, wù weeniger wie 100'000 Schbrächer hed, bis am Änd vùm 21. Joorhùnderd uusschdiirbd (Krauss 1992). Bi dääre pesimischtische Aasichd deede derno 90 % vù alene Schbrooche verschwinde.

Noch em „Red Book of Languages in Danger of Disappearing“, wù ane 1993 vù dr UNESCO uusebroochd wooren isch, wääre d Schbrooche noch iirem Gfèèrdigsgraad in segs Chlasse ùnderdaild:

D Gfèèrdig vù dr Schbrooche isch nid iiberaal glyych, z. B. gälde vù dr rùnd 2100 Schbrooche z Afrika 200 as schdaarch gfèèrded, vù dr 250 Aboriginalschbrooche z Auschtralie ùn dr 210 Indianerschbrooche z Nordamerika aber faschd ali. Weeniger gfèèrded sin d Schbrooche im Kaukasus, im Pazifik (Indonesie ùn Papua-Nèiguinea hän zämen elai scho iiber 1500 Schbrooche).

Verdailig vù dr Schbrooche in dr Wäld
S gid zwoo Foorme vùm Dood vùn ere Schbrooch. Zem aine chaa ne Schbrooch schdäärbe, wel ali vù der Schbroochgmainschafd dood sin. D Lyd chene us nadyyrlige Grind schdäärbe, z. B. isch d Tamboran-Schbrooch ùf der Insle Sumbawa z Indonesie ane 1815 ùf ai Schlaag uusgschdoorbe, wels ganz Volch dùr e Uusbrùch vùm Vulkaan Tambora gschdoorben isch. Oder d Lyd schdäärbe, wel si ali ùmbroochd wääre, z. B. isch s Tasmaanisch uusgschdoorbe, wel im 19. Jh. d Tasmaanier vù der Brite ùmbroochd woore sin. Zem andere chaa ne Schbrooch schdäärbe, wel d Midgliider vù der Schbroochgmainschafd zuen ere andere Schbrooch wägsle.

Nääbe dr Verchlainerig vù dr Schbrècherzaal dùr Kataschtroofe, Chranggede, Gwald oder Uuswandrig gid s vyyli verschiidene Grind, wùrùm Schbrooche uusschdäärbe:

Giles et al. (1977) bschryybe Faktore, wù d Vitalideed vùn ere Schbrooch bschdime: Statusfaktore, Demografischi Faktore ùn Inschtituzionälli Kontrollfaktore




Anderi Faktore, wù ùf d Vitalideed vùn ere Schbrooch chene ne Yyflùs haa: Isch d Schbrooch normierd, gid s e Verschrifdig, gid s Wèèrderbiecher ùn Gramatike?


Dr David Crystal hed in syynem Buech „Language Death“ (2000) gschriibe:

Wän d Schbroochgmainschafd in ere schwiirige ekonomische Laag isch, no isch s Wichdigschd, as zèèrschd die Situation verbesered wird. Wichdigi Pinggd bi dr Widerbelääbig vùn ere gfèèrdede Schbrooch sin e hèècher Prestige vù dr Schbrooch, v. a. bi dr Schbroochgmainschafd sälber, ùn e guedi Dokumentation (v. a. Wèèrderbuech, Grammatik, Tekscht), as mer Schuelbiecher ùn anders Material fir die chaa mache, wù d Schbrooch (wider) wän lèère.

No dr Skala vùm Red Book chaa mer au di alemanische Dialäkt klassifiziere:

S Broblääm, wämer di alemanische Dialäkt bschaud, isch, as es schwiirig isch z urdaile, wän e Dialäkt verschwinded oder wän nid.

Bi dr Dialäkt im Elsis oder bi dr ennetbirgische Walserordschafde z Italie isch s no aifach, wel doo ne Schbroochwägsel vùm alemanische Dialäkt zem Franzeesisch bzw. zem Italiänisch schdad finded.

Aber wän schdiirbd e Dialäkt z Dydschland oder in dr Schwyz uus? Z Noorddydschland gid s e Schbroochwägsel vùm Platt zem Hoochdydsch, aber bi dr mideldydsche ùn v. a. bi dr ooberdydsche Dialäkt gid s e Iibergang in Schdabfle, wù s schwiirig wird, d Gränze zwische „no Dialäkt“ ùn „kai Dialäkt me“ feschd z mache.

Zwai Byyschbel fir dialäktali Schdabfle us em Schweebisch:
Di voorledschd Foorm isch s Honoratioreschweebisch, èèrschd di ledschd Foorm isch derno Schdandard.


Uuswaal vù gfèèrdede Schbrooche z Èiropa noch em UNESCO Red Book, mid dr Schbrècherzaal ane 1993 (zem Dail us andere Joore):








</doc>
<doc id="20571" url="https://als.wikipedia.org/wiki?curid=20571" title="Nordschwaben (Rheinfelden)">
Nordschwaben (Rheinfelden)

Nordschwobe (IPA: [ˈnɔrdˌʃvo:bə], amtlig "Nordschwaben") isch sit em 1. März 1974 e Ortsdeil vo Badisch-Rhyfälde.

Südlig vom Dorf isch s "Düfelsloch", e Art Tropfsteihöhli im Baselwald. Mer hät s bisher no nit erforscht.

Nordschwobe ligt im Norde vo de Stadt Rhyfälde uff 471 Meter über em Meer uff em Dinkelberg. Agränze dien im Oste Dossebach und im Norde Wiechs; westlig devo ligt Meisele, durch de Baselwald vo Nordschwobe abtrännt.

Vo de 345 ha Flächi vo Nordschwobe sin etwa 135 ha Wald und 210 Fäld. Vo denne sin 4 ha Naturschutzgebiet und ähnligs.

Ältesti Zügniss vo Besydlig sin bisher numme de Westturm von re Kapelle mit Freske uss em 15. Johrhundert. 1730 isch d Kapelle neu bearbeitet und 1940 no mol restauriert worre.

1974 hän sich d Nordschwobener bezüeglig Ygmeindig zwüsche Badisch-Rhyfälde und Schopfe entscheide mieße. Am 4. Februar 1974 isch es definitiv zu Rhyfälde cho.

In de letschte Johr isch d Infrastruktur (z. B. Restauration vo de Kanalisation, Verchehrswäg, vom Füerwehrgrätehus und vo de Halle) verbessert worre; trotzdem isch Nordschwobe zimli ländlig, under anderem durch d 5 Verein plus di freiwilligi Fürwehr im Dorf.

Durch Nordschwobe verlauft d K6336, wo s in Richtig Norde mit Wiechs und in Richtig Süde mit Meisele und Charsau verbindet. Im Dorf git s zwei Bushaltstelle mit Verbindige uff Rhyfälde und Schopfe.



</doc>
<doc id="20577" url="https://als.wikipedia.org/wiki?curid=20577" title="Sesia">
Sesia

D’ Tseschra (wailschu: Sesia) ist a’ fluss im Piemont (Italiu). Si unterrind van da’ gletschre ds Gourners (Monte Rosa i’ wailschu) im oubre Tseschrutol (Valsesia) in dar g’mai van Im Land (Alagna Valsesia).<br> 
Im oubre tail häd der fluss d’ cklore aigenschafte as wildbochs. Er geid ds wasser van etliche ljikkre bäche, di foul van da’ gletschre ds Valgrande tols chemind. In sinem lauf triffd er on vile inbäche: rachter hand sind d’ bäche Olen, Olter, Vejin, Artogna, Sorba und Egna; latzer hand ist der boch Sermenza.

Der fluss ist als samd 138 km länge und rinnd durch ds ganz Tseschrutol (Valsesia) und d’ebendi va' Vercelli, ebi er im Po usrinnd. Im letschte tail bilded er d’ grenzu inzwischund Piemont und Lombardiu.

D’ Tseschra häd lang d’aswennigi grenza inzwischund dam herzogtum van Savoyen und dam chaisertum (bis 1707) g’bilt. Zar zit ds Napoleons häd der fluss Italiu van Franckrich g’schaidt.

D’ Tseschra ist van da’ kajakmanne g’liabt. Im jor 2001 sind d’Europaspiljzite im Kanuwettsport hia g’scheit.


</doc>
<doc id="20582" url="https://als.wikipedia.org/wiki?curid=20582" title="Piemontesische Sprache">
Piemontesische Sprache

Di piemonteisisch sproch ("Piemontèis" i' piemontesischu, "Piemontese" i' wailschu) ist an romanischi zunga g'reiduti va' ungifor 2,5 miljioune mensche. 
Siters 1981 ist si vam Europarod als minderhaitsproch erchannti und findt sich in dar route listu der UNESCO under d' sprochu i' g'for.

D' sproch g'heirt da' westromanischi sprochu und häd mej glichine mit dar franzosischu und prowenzalischu zungu dan mid dar wailschu, di dar morgendlandischu gattung g'heirt z'semmend mit dar rumänischu sproch.

Ihra ursprung ligt im mittalzitige Vulgärlati, der sich mid da' keltischi zungu häd vermischlud. Vil weirter chemind van dar frankoprowenzalischu, dar keltischu und dan germanischi sprochu.

Als Schriftsproch ist si siters dam end ds 12. hunderkjors g'bruchti. D'erstu g'schrifte in diser zungu sind d' Sermon Subalpin, a samlung va' 22 bredigu, di in Tïri sind gewerrt. Im 16. hunderkjor häd a schribchunst mit nationalu gattung g'bliästet, di alji g'biate (g'dicht, roman theater und heldg'sang) häd ing'hobe.

Ds 19. hunderkjor häd a widerg'burt der piemonteisischu schribchunst g'sei auch im g'biat der wissendschaft und der literarischu kritik.




</doc>
<doc id="20584" url="https://als.wikipedia.org/wiki?curid=20584" title="Baskische Sprache">
Baskische Sprache

S Baskisch (euskara) isch e isolierti Sproch, wo im Baskeland (französisch-spanischs Gränzgebiet) bim baskisch Volk gschwätzt wird. Z Spanie schwätze s 734'100 Lüt (Provinze Biscaya, Álava, Guipúzcoa und Navarra), im französisch Teil 67'200 (im Département Pyrénées-Atlantiques). Usserdem wird s in de baskische Diaspora gschwätzt.

S Wort „Baskisch“ chunnt vom antike Vaskonevolk. Durch di germanischi Ussproch Waskon vom spanische "vasco" hät au d Region Gascogne ihr Name kriegt. D Eigebezeichnig "eusk-" (Euskaldunak = die wo di baskischi Sproch schwätze) chunnt wahrschints vom Name Auscii, me antike aquitanische Stamm, wo de Stadt Auch im Département Gers (z Südfrankrych) de Name ge hät.

Di baskischi Sproch isch e wichtige Bstanddeil vo de baskische Identität. D Sproch chunnt no vo de Zit vor de Akunft vo de Indoeuropäer. Anderi Sproche hän s Baskisch numme wenig beyflusse chönne; in de Provinz Álava hän d Archäologe baskischi Inschrifte uss em 4. Johrhundert gfunde, wo numme mit de ehemolige romanische Sproche Gmeinsamkeite hän, nit aber mit de hüttige europäische. Abgseh dodevo, dass s Baskisch vo de eurasische Ursproch abstammt, vermüete d Linguiste, dass d Sproch sehr lang nit vo andere beyflusst worre isch.

Wyl s bisher no nit glunge isch, e Verbindig zu de benochberte Sproche herzstelle, versüeche Professore vo zahlryche Universitäte, eini zu witer entfernte Sproche herzstelle. Meistens akzeptiere d Linguiste sälli Vorschläg aber nit.

E baar Theorye:

Baskisch wird mit em Latynische Alphabet gschribe. S Alphabet isch phonetisch; usser em "h" wo meistens stumm isch werre alli Büechstabe vo me Wort gsait. Zwei Vokal wo uffenend folge, bilde normalerwis e Diphthong.

"b, d, f, g, k, l, m, n, p, t" werre glych usgsproche wie im Alemannische. Folgendi Ussprochdifferänze:

Wahrschints chunnt 75 Prozänt vom Vokabular uss de geografisch gseh benochberte Sproche (Keltisch, Latynisch, Gaskognisch, Aragonesisch, Französisch, Spanisch). Baskisch isch e agglutinierendi Sproch, wo d Wortstämm und Suffix an anderi Wortstämm oder Suffix aghänkt werre chönne. E Gschlächt (männlig/wyblig) git s nit. E bsunders Merchmol vom Baskische isch aber dass oft numme s Hilfsverb konjugiert wird und säll richtet sich nit noch em Subjäkt, sondern noch de Ergänzige.


</doc>
<doc id="20586" url="https://als.wikipedia.org/wiki?curid=20586" title="Raich">
Raich

Raich (IPA: ; amtlig "Raich") isch e ehemoligi Gmei in Bade-Württeberg (Dütschland) un ghört zum Landkreis Lörrach. 

Die ehemolig Gmei ghört sit em 1.1.2009 zue dr neije Gmei Chleis Wiisedal mit Hauptort Dägernau, wo ussem gliichnammige Gmeiverwaltigsverband hervorgange isch. D'Umwandlig vum Gmeiverwaltigsverband in e Verbandsgmei isch us finanzieller Not erfolgt.
Raich litt im Naturpark Südschwarzwald im Dal vo de Chleine Wiese uff 560 bis 1160 meter über NN. Rund 70 Prozänt vom Gmeindegebiet isch bewaldet.

D Gmeind gränzt im Norde an Neuewäg, im Oste an Bürchau und Elbeschwand, im Süde an Tegernau und im Weste an Wies.
Zum Bann vu Raich ghöre d Dörfer Raich, Hoheägg, Oberhüser und Ried, de Hof Schürehof und d Hüser Am Rain, Burschtel und Lochhüser (Im Loch). Im Gmeindegebiet liige di uffgangeni Ortschaft Chastelhöfe, wo deilwis au in de hüttige Gmeind Bürchau gläge isch, und di abgangene Burge Altwaldeck und Sitliburg.

Di politische Organ hän bis zum Zämmeschluss zue dr Gsamtgmei Chleis Wiisedal bstönn uss em ehreamtlige Bürgermeister und em Gmeinderoot mit acht Mitglyder. Sitz vo de örtlige Gmeindverwaltig isch s Roothus vom Ortsdeil Ried gsi, wo anno 1868 baut worre isch.

Im 19. Johrhundert hät d Gegend Buresydlig golte, wo d Lüt durchus güet gläbt hän. Di deilwis extreme Hanglage hän e Mechanisierig vo de Landwirtschaft aber unmöglig gmacht, so hän numme no wenigi Ywohner ihr Ychomme in de bürlige Existänz. Raich läbt hütt vo me bscheidene Främdeverchehr und isch e Wohnort für Brüefs-Pändler.



</doc>
<doc id="20588" url="https://als.wikipedia.org/wiki?curid=20588" title="Nollingen">
Nollingen

Nollinge (IPA: ['nɔlɪŋə], amtlig "Nollingen") isch e Ortsdeil vo Badisch-Rhyfälde.

De Ortsdeil isch im Oste vo de Stadt Rhyfälde, nördlig vo de Chernstadt. Westlig devo litt Degerfälde, nordöstlig sin Meisele und Charsau, alli drei durch e Wald vo Nollinge abtrännt, östlig Büge.<br>Nollinge litt uff 273 Meter über de NN.

Di erschti urkundligi Erwähnig vo Nollinge hät im Johr 752 stattgfunde. Sällemols hät e Alemannische Sydler im Chloster vo St. Galle s Dorf „Lollinga“ vermacht. Witeri Forme vom Dorfnamme sin "Lollingam" und "Nollingin", de Name "Nollingen" chunnt uss em Johr 1284.
<br>Vo 1202 bis im 15. Johrhundert hän d "Ritter vo Nollinge" s Dorf besydelt und e Wasserburg baut. Zämme mit de Herrschaft Rhyfälde isch Nollinge 1449 noch em verlorene Unabhängigkeitskampf an Östrych cho. Zämme mit em ganze Brysgau isch es im Johr 1805 an Bade gheit.<br>
1894-98 isch durch s Chraftwerch d Industry gwachse; zerscht isch d Doppelgmeind Nollinge - Badisch-Rhyfälde entstande. Wo Warmbach 1922 ygmeindet worre isch, isch d Gmeind zu de Stadt Badisch-Rhyfälde erhobe worre.

De Dialekt vo Nollige ghört zuem Hochalemannische. En Iidruck vom Dialekt, wo in Nollige un Noochberort am End vom 19. Johrhundert gsproche worden isch, gen e paar Wenkersätz ussem Wenkerboge vo Nollige.

S Wappe vo Nollinge zeigt e rote Löw uff goldigem Grund, wo e roti Rose in de Hand hät. S Wappe isch au des vo de Ritter vo Nollinge gsi.

D L143 verbindet Nollinge in westliger Richtig mit Degerfälde und Lörrach, in östliger Richtig mit Bügge. Vo ihre us gönn au d K6333 und d K6336 in Richtig Meisele und Charsau; durch de Wald dure git s au Verbindige uff Eichsle.

Zudem git s im Dorf fümf Bushaltstelle mit Verbindig zu de Busbahnhöf vo Lörrach und Rhyfälde.



</doc>
<doc id="20589" url="https://als.wikipedia.org/wiki?curid=20589" title="Sallneck">
Sallneck

Sallneck (IPA: ) iisch e ehemoligi Gmei in Bade-Württeberg (Dütschland) un ghört zum Landkreis Lörrach. 

Die ehemolig Gmei ghört sit em 1.1.2009 zue dr neije Gmei Chleis Wiisedal mit Hauptort Dägernau, wo ussem gliichnammige Gmeiverwaltigsverband hervorgange isch. D'Umwandlig vum Gmeiverwaltigsverband in e Verbandsgmei isch us finanzieller Not erfolgt.

Öbbe d Hälfti vom Gmeindegebiet isch vo Wald bedeckt.

Sallneck litt uff 600 bis 900 Meter über em Meer, im Naturapark Südschwarzwald und oberhalb vom Dal vo de Chleine Wiese.

D Gmeind gränzt im Nord an Wies, im Oste an Tegernau, im Süde an Wieslet und im Weste an de Ortsdeil Ändeburg vo de Gmeind Steine.

Zu de Gmeind Sallneck ghöre d Dörfer Sallneck und Ebinge.

Sallneck isch im fiehe Mittelalter als Rodig entstande. zerscht de Zähriger Herzög gsi. Um 1100 umme isch de Ort uff Umwäge ans Chloster St. Blasie und 1503 an d Markgrafe vo Bade. Noch de Erbdeilig 1535 hät Sallneck zu de Markgrafschaft Bade-Durlach ghört.

Z Sallneck isch emol Bergbau betrybe worre. D Förderig vo Yseerz hät 1814 gändet. D Sallnecker hän vo de Landwirtschaft gläbt und do bsunders vo de Vihhaltig, wyl d Böde nit bsunders fruchtbar gsi sin. Spöter sin d Forschtwirtschaft und d Holzverarbeitig dezüecho.

S Wappe zeigt links e rote Schrägbalche in Gold, rächts isch obe e silbrigs Hufyse, unde e goldigi Pflüegschar, jewyls uff blauem Hindergrund. Di badische Farbe stönn für di langi markgräfligi Hoheit vom Land; d Pflüegschar und s Hufyse verwyse uff d Rolle vo de Landwirtschaft vo de Ortschaft. S Wappe isch 1906 festlglegt worre.



</doc>
<doc id="20591" url="https://als.wikipedia.org/wiki?curid=20591" title="Schallbach">
Schallbach

Schallbach (IPA: ['ʃalbax], amtlig "Schallbach") isch e Gmeind im Landchreis Lörrach in Bade-Württeberg. Si litt nördlig vo Lörrach.

Schallbach litt im Dreiländereck vo Dütschland, de Schwiz und Frankrych an de Südwestusläufer vom Schwarzwald am Usgang vom Chanderdal im Großruum Basel-Wyl-Lörrach.

D Gmeind gränzt im Norde an de Ortsdeil Maugehard vo de Gmeind Efrige-Chilche, im Nordoste an de Ortsdeil Wollbach vo de Stadt Chandre, im Oste an Wittlinge, im Süde an Rümminge und Binze und im Weste an Fischige.

Di erschti urkundligi Erwähnig vo Schallbach isch vo 1240; s Dorf hät dörtmols em Chloster vo St. Blasie ghört. No vor säller Urkunde, im 11. Johrhundert, isch d Dorfchirch, wo Änd 13. Johrhundert ihri erschti urkundligi Erwähnig gfunde hät.

Schallbach isch e Mitglyd vom Gmeindeverwaltigsverband „Vorders Chanderdal“, wo d Gmeinde Binze, Eimeldinge, Fischige, Rümminge und Wittlinge sit em Johr 1971 ihri Verwaltig zämmefasse. Sitz vom Gmeindeverwaltigsverband isch Binze. Uff die Wis isch es sälle chleine Gmeinde glunge, ihri Unabhängigkeit durch e eigene Bürgermeister und Gmeinderoot z bewahre.

Ergebnis vo dr Landdagswahle sit 2006: 

D Audobahn A98 (wo uff d A5 Basel-Gieße witerfiehrt) isch am nördlige Usgang vo de Nochbergmeind Rümminge z erreiche.



</doc>
<doc id="20595" url="https://als.wikipedia.org/wiki?curid=20595" title="Schönenberg (Schwarzwald)">
Schönenberg (Schwarzwald)

Schöneberg (IPA: ['ʃø:nə,bɛrg̊], amtlig "Schönenberg") isch e Gmeind im Landchreis Lörrach z Bade-Württeberg.

D Gmeind ghört zum Gmeindeverwaltigsverband Schönau im Schwarzwald.

Schöneberg litt im Naturapark Südschwarzwald. S Gmeindegebiet erstreckt sich vom Rand vom Wiesedal in 600 Meter Höchi bis zum Gipfel vom Belche in 1414 Meter über NN.<br>Knapp 60 % vom Gmeindegebiet isch bewaldet.<br>D Gmeind gränzt im Norde an Münschterdal im Landchreis Breisgau-Hochschwarzwald, im Süde an d Stadt Schönau im Schwarzwald ind im Weste an Bölle und Neuewäg.<br>Zu de Gmeind Schöneberg ghöre s Dorf Schöneberg, de Wyler Änteschwand, de Zinche Windbölle und s Hus Belchehus.

Schöneberg isch im Johr 1164 im Zämmehang mit em Bau von re Chirch zum erschte Mol urkundlig erwähnt worre. De Ort müeß drum zu säller Zit scho e gwüssi Größi gha ha. Bedütig hät s Dorf durch de Silberbergbau am Südosthang vom Belche kriegt.

Z Schöneberg git s kei Chindergarte und kei Schüel. Grund- und Hauptschieler bsüeche d Schüel im Nochberdorf Schönau im Schwarzwald, dört git s au e Gymnasium. Di nächstglägeni Realschüel isch z Zell im Wiesedal.

Ergebnis vo dr Landdagswahle sit 2006: 



</doc>
<doc id="20596" url="https://als.wikipedia.org/wiki?curid=20596" title="Tegernau">
Tegernau

Dägernau (IPA: ; amtlig "Tegernau") isch e ehemoligi Gmei in Bade-Württeberg (Dütschland) un ghört zum Landkreis Lörrach.

Die ehemolig Gmei ghört sit em 1.1.2009 zue dr neije Gmei Chleis Wiisedal , wo ussem gliichnammige Gmeiverwaltigsverband hervorgange isch. D'Umwandlig vum Gmeiverwaltigsverband in e Verbandsgmei isch us finanzieller Not erfolgt.

Z'Dägernau isch dr Verwaltigssitz vu dr neije Gmei un au scho vum Gmeiverwaltigverband gsi.

Dängernau litt im Naturapark Südschwarzwald uff 380 bis 750 Meter über em Meer im Dal vo de Chleine Wiese.

Dr Bann gränzt im Norde an Wys, Raich und Elbeschwand, im Oschte an d Stadt Zell im Wiisedal, im Süde an d Stadt Schopfe und Wyslet. Westlig devo isch Sallneck.

Zu de Gmeind Dänernau ghöre d Dörfer Dägernau, Nyderdägernau und Schwand, de Zinche Chäppeli und s Hus Kuhnigrabe. Im Gmeindegebiet liige di abgangene Ortschafte Steininge und Wolfgeringe und di abgangeni Burch Waldeck.

Dägernau isch 1139 in re bäpstlige Bulle zum erschte Mol erwähnt worre. Zu säller Zit hät s scho e Chirch ge, wo e Zäntralfunktion für di vyle chleine Dörfer vom Dal erfüllt hät; di meiste von ene hän kei eigeni Chirch gha. 1503 isch de Ort an d Markgrafe vo Bade-Durchlach cho, wo 1556 d Reformation ygfiehrt hän.

Bi Dägernau hät s no gringi Rest vo de mittelalterlige Burg Neu-Waldeck.

Dägernau isch nit numme geografisch, sondere au verwaltigsmäßig s Zäntrum vom chleine Wiesedal.



</doc>
<doc id="20599" url="https://als.wikipedia.org/wiki?curid=20599" title="Claudia Bandixen">
Claudia Bandixen

Claudia Bandixen-Widmer (* 13. März 1957) isch e Schwiizer Pfarreri. Vom Johr 2003 bis Ändi Juni 2012 isch si Chileratspräsidenti vo de Reformierte Landeschile vom Kanton Aargau gsi.

Nach de Matur B, wo d Claudia Bandixen z Lieschtl gmacht het, het si z Basel evangelischi Theologi studirt. Vo dete isch si zum Studium au uf Züri un uf Montpellier. Ordinirt worde isch si 1985 un het dann füf Johr im Kanton Schaffhuse gschaffet. Vo 1990 bis 1996 isch si für de Evangelisch Entwickligsdienscht z Chile gsi.
Wo si vo Chile retour cho isch, het si im Uftrag vo de KEM (Kooperation Evangelischer Kirchen und Missionen) Vorträg ghalte un Tagige gleitet un im Kanton Aargau Stellverträtige vo Pfärrer überno. Vo 2000 bis 2002 het d Claudia Bandixen s Erneuerigsprojekt vo de Aargauer Landeschile „Kirche 2002“ gleitet. Im Juni 2002 het d Synode vo de Aargauer Chile d Claudia Bandixen zur Chileratspräsidenti für d Amtsperiode 2003/2006 gwählt. Im Johr 2006 isch si für e zwaiti und im 2010 für e dritti Amtsperiode gwählt worde. Uf Ändi Juni 2012 isch si vo ihrem Amt zruckträte um d Schtell als Direktorin bi Mission 21 z Basel aazträte. Zu ihrem Nochfolger isch bi de Synodesitzig vom 6. Juni 2012 z Sohr de Christoph Weber-Berg gwählt worde. I de Zwüscheziit isch si pensionierd. Bi de Nationalrotswahle am 18. Oktober 2019 het si uf de Lischte vom Maximilian Reimann kandidierd.



</doc>
<doc id="20600" url="https://als.wikipedia.org/wiki?curid=20600" title="Emil Brunner">
Emil Brunner

De Heinrich Emil Brunner (* 23. Dezember 1889 z Winterthur, † 6. April 1966 z Züri) isch en reformierte Theolog us de Schwiiz gsi.

De Emil Brunner het z Züri un z Berlin Theologi studiirt. Nach siner Ordination isch er vo 1916 bis 1924 Pfarrer z Obstalden GL gsi. Im Johr 1924 isch er Professor für systematischi un praktischi Theologi an de Uni z Züri worde un isch es bis 1953 blibe.

Er isch einer vo de Mitbegründer vo de dialektische Theologi gsi. Er het di theologisch Richtig witerentwicklet, teilwis gäge d Uffassig vom Karl Barth. Bsunders het de Brunner de freie Wille vom Mönsch betont, was de reformierte Tradition widersproche het. D Vernunft het er sehr hoch gschätzt. So isch de Brunner devo usgange, dass ma mit de Vernunft de Wille vo Gott cha wahrnäh.





</doc>
<doc id="20601" url="https://als.wikipedia.org/wiki?curid=20601" title="Utzenfeld">
Utzenfeld

Utzefäld (IPA: ['ʊʦə,fæld], amtlig "Utzenfeld") isch e Gmeind im Landchreis Lörrach und Mitglyd vom Gmeindeverwaltigsverband Schönau im Schwarzwald.

Im Gmeindegebiet liige zwei Naturschutzgebiet, di Großi Utzefluh uff 750 Meter und di Kleini Utzefluh uff 650 Meter über em Meer. Mer hät si wäge de bsundere Fauna 1940 under Naturschutz gstellt. Durch de Lag vom 84 Hektar große Gebiet findet mer dört etwa 250 Pflanzearte uss Mittel- und Südeuropa. S isch hütt au e Sehenswürdigkeit vo Utzefäld.

Utzefäld isch im Belcheland im Naturpark Südschwarzwald, nit wit vom Fäldberg. Höchste Punkt isch d Dalaue (560 Meter), diefste Punkt d Hochalm "Knöpflesbrunne" (1124 Meter). De Ort isch e staatlig anerkännte Erholigsort.<br>Nochbergmeinde sin Wiede im Norde, Todtnau im Oste, Tunau und Schönau im Schwarzwald im Süde und Aitere im Weste. Zu de Gmeind ghöre s Dorf Utzefäld und de Zinche Königshütte, wo zum Deil au uff Wiedener Bode litt.

Zum erschte Mol erwähnt worre isch Utzefäld als "Uczenvelt" (=Fäld vom Uzzo) im Johr 1294, wo s im Chloster St. Blasie ghört hät; ab 1368 sin d Habsburger Schutzherre gsi und s Dorf hät zu Schönau ghört. Im drizähnte Johrhundert hät mer in de Utzefälder Flur Silber abbaut, ball hät s mehreri Erzmiehle im Dorf ge. Sälli Zit isch durch de Drißigjöhrige Chrieg und de Entdeckig vo Amerika vorbygange.<br>Nochdem mer im 19. Johrhundert agfange hät, uss de Erzgrüebe Flussspat und Schwerspat z gwinne, isch Utzefäld im Johr 1942 zum Zäntrum vo de Mineralgwinnig in de Gegend worre. Im Johr 1974 isch s Bergwerch endgültig stillglegt worre.<br>Im Johr 1806 isch Utzefäld mit em ganze Brysgau zämme badisch worre. 1809 hät s sich vo de Dalvogtei Schönau abtrännt.<br>Sit 1971 isch Utzefäld Mitglyd vom Gmeindeverwaltigsverband Schönau im Schwarzwald.<br>Im Johr 1994 isch zum 800-jöhrige Jubiläum e Dorfchronik gschribe worre.

Ergebnis vo dr Landdagswahle sit 2006: 

Lang isch d Landwirtschaft d Beschäftigung vo de Utzefälder Bevölcherig gsi, im 19. Johrhundert isch au Wäberei und Spinnerei uffcho. Hütt git s e Diefbaufirma, mehreri Chunschtstoffbetrieb und e Elektrizitätswerch. Dezüe chömme fümf Gastronomyundernehme. Sit 1976 git s e Chinderschüel. E Grundschüel git s z Wiede; Hauptschieler und Gymnasiaste gönn uff Schönau, Realschieler uff Zell.



</doc>
<doc id="20602" url="https://als.wikipedia.org/wiki?curid=20602" title="Wies">
Wies

Wys (IPA: [vi:s], amtlig "Wies") isch e ehemoligi Gmei in Bade-Württeberg (Dütschland) un ghört zum Landkreis Lörrach. 

Die ehemolig Gmei ghört sit em 1. Jänner 2009 zue dr neije Gmei Chleis Wiisedal mit Hauptort Dägernau, wo ussem gliichnammige Gmeiverwaltigsverband hervorgange isch. D'Umwandlig vum Gmeiverwaltigsverband in e Verbandsgmei isch us finanzieller Not erfolgt.

Wys litt im Naturpark Südschwarzwald im Dal vo de Chleine Wiese in 520 bis 1220 Meter Höchi. Über d Hälfti vom Gmeindegebiet isch bewaldet; durch d Gmeind fließe mehreri Bäch dure.

D Gmeind gränzt im Norde an Neuewäg, im Oste an Raich und Dägernau, im Süde an Sallneck und Steine sowie im Weste an Malschburg-Marzell.

Zu de Gmeind Wys ghöre d Dörfer Wys, Demberg, Fischeberg, Chiehlebronn (Kühlenbronn), Stockmatt und Wambach und d Höf Ritterhof und Sägmatt. Im Gmeindegebiet litt d Wiestig Burgacker.

Wys isch zum erschte Mol 1259 als "Wisa" urkundlig erwähnt worre. Scho devor isch 1100 Dembach als Eigetum vom Chloster St. Blasie erwähnt worre. 1278 sin au Wys und Chielebronn ans Chloster St. Blasie gfalle. 1809 isch Wys im Amt Schopfe züegordnet worre, 1936 isch es zum Landchreis Lörrach cho.

Bis zue dr Igmeindig hän die politische Organ uss eme ehreamtlige Bürgermeister und acht Gmeindröt bestande. Für di örtligi Gmeindeverwaltig isch em Bürgermeister e Deilzitchraft zur Site gstande.

S Wappe zeigt e goldige Räche uff grienem Hindergrund. De Räche als Heuernte-Grät soll uff de Ortsnamme „Wys“ aspyle.

Mit em Ruckgang vo de Landwirtschaft isch Wys zum Wohnort für Brüefspändler worre, wo ihr Läbensunderhalt z Lörrach und im Ruum Basel verdiene. E Aktivboste vom Ort isch aber de Främdeverchehr: S Feriedorf bi Stockmatt und verschydeni Gasthüser bilde di touristischi Infrastruktur.

Im Deilort Wambach hät de Dr. Werner Forßmann vo 1945 bis 1956 praktiziert. De Nobelprysträger für Medizin hät do au sini letschte Johr bis zu sinem Dod 1979 verbrocht.



</doc>
<doc id="20603" url="https://als.wikipedia.org/wiki?curid=20603" title="Sylvia Michel">
Sylvia Michel

D Sylvia Michel (* 25. Dezember 1935) isch e Schwiizer Pfarrerin. Vo 1980 bis 1986 isch si Chileratspräsidenti vo de Reformierte Landeschile vom Kanton Aargau gsi. Dodermit isch si di erschti Frau z Europa gsi, wo e Leitigsfunktion in ere Chile gha het.

Site m Johr 1964 isch d Sylvia Michel Pfarrerin vo de Chilegmeind Ammerswil gsi (bis 1981). Si isch di erschti Frau im Aargau gsi, wo ellei es Pfarramt gleitet het. Vo 1971 bis 1974 het si als Präsidenti vo de Frauenzentrale Aargau gschaffet un 1974 het si d Synode i de Chilerat gwählt. Au do isch si di erscht Frau gsi. Im Johr 1980 isch d Sylvia Michel dann Chileratspräsidenti worde und ab 1985 im Vorstand vom Schwiizerische Evangelische Chilebund (SEK) gsi. Im 1986 het si für d Präsidium vom SEK kandidiirt, het d Kampfwahl gäge de Zürcher Heinrich Rusterholz aber verlore. En Grund defür isch ihrs Engagement gäge d Apartheid z Südafrika gsi, wo si vili Schtimme im bürgerliche Lager koscht het. Au im 1986 het si dann s Chileratspräsidium ufghä un het sich im internationale Kontekscht engagiert, zum Bischpil vo 1987 bis 1995 i de Kommission "Diakoni z Europa" vom Ökumenische Rat vo de Chile. Hüt läbt d Sylvia Michel z Mönchaltorf.



</doc>
<doc id="20604" url="https://als.wikipedia.org/wiki?curid=20604" title="Wittlingen">
Wittlingen

Wittlige (IPA: ['vɪtli,gə], hochdütsch "Wittlingen") isch e Gmeind im Landchreis Lörrach. Näbem Dorf Wittlige ghöre zu de glychnamige Gmeind keini Ortschafte.

De Ort isch Mitglyd vom Gmeindeverwaltigsverband "Vorders Chanderdal" mit Sitz z Binze.

Wittlige isch im undere Chanderdal im Markgräflerland nördlig vo Lörrach.

D Gmeind gränzt im Norde an de Ortsdeil Wullbach vo de Stadt Chandre, im Oste an d Chreisstadt Lörrach, im Süde an Rümmige und im Weste an Schallbach.

Im Gmeindegebiet liige d Wiestig Crensheim und di abgangeni St.-Marins-Chirch.

Bodefünd lönn uff e erschti Besydlig durch Alemanne schließe, bevor s Dorf um 600 in fränkischi Händ cho isch. Wittlige isch im Johr 874 in re Urkunde vom Chloster St. Galle als "Witringhove" zum erschte Mol erwähnt worre. In andere Urkunde dauche au d Nämme "Witelichon" und "Wittlikeim" uff, bevor sich im 16. Johrhundert de hüttig Ortsnamme duregsetzt hät. S Chloster hät umfangryche Grundbsitz z Wittlinge und de gsamte Region gha, wo aber im Hochmittelalter noch de Chämpf mit de Habsburger an s Bistum Basel und anderi Herrschafte verlore gange isch. 1503 isch s Dorf zu de Markgrafschaft Bade cho und mit säller 1806 zum Großherzogtum Bade, wo sällemols neu gründet worre isch. Dass für d Nammesgebig vo de Fastnachtsclique usgrächnet de Kürbis hät herhalte mieße, chunnt doher, dass er in de Gmeind scho vor langer Zit vorzugswis abaut worre isch. In de beriehmte Handschrift vom Röttler Oberamtsma vo Leutrum, re Beschrybig vo de Markgrafschaft uss em friehe 18. Johrhundert, wird Wittlige als Dorf mit vyle Arme gschildert, wo sich chümmerlig ernähre und alles, was "uff Äcker, Matte und Räbe wachst, zu eigener Notdurft" bruche. Wörtlig schribt de markgräflig Oberverwalter: "D Wittliger werre Chürbsefrässer gnännt, vermüetlig uss Armüet und wyl si nit im Stand sin, besseri Frücht z pflanze". (frei übersetzt)

Ergebnis vo dr Landdagswahle sit 2006: 

Bis 1983 isch Wittlige durch d Chanderdalbahn (Haldige-Chandre) ans überregionale Schynenetz abunde gsi. Hütt verchehrt dört aber numme no e Museumsbahn, 's "Chanderli". Über de "Wittliger Buck" (437 Meter ü. NN) fiehrt d'Kreisstroß 6344 vom Dörfli noch Haage, wo de Ort un 's vordere Chandertal mit em vordere Wiesetal verbindet.



</doc>
<doc id="20605" url="https://als.wikipedia.org/wiki?curid=20605" title="Badische Revolution">
Badische Revolution

Di Badisch Revolution isch e missglückte republikanisch-demokratische Uffstand z Bade in de Johr 1848-49 gsi.

Noch em Usbruch vun de franzesische Februarrevolution 1848 un de dertige Usruefung vun de Republik isch de revolutionär Funke uf Bade iibergsprunge. Au in andere Staate vum ditsche Bund isch s deno zue revolutionäre Uffständ kumme.

Di ditsch Märzrevolution het dodemit z Bade ongfonge. Wu om 23. Juli 1849 di letscht Baschtion vun de Revolutionär, d Feschtung Raschtat, durich d Preiße iignumme worre isch, isch d Revolution am End gsi.

Di Badisch Revolution konn in de Hauptsach in zwo Phase iiteilt werre: Di erscht Phas isch zwische März un Septembar 1848 gsi mit em Versuech vum Sidweschte her d Republik durichzsetze. Noch de Niiderlag vum Hecker un sine Ohänger bi Kandern, de Flucht in s Exil un de Verhaftung vum Struve im September isch di erscht Phas gschitert gsi. Di zwot Phas het noch em Schitre vun d Paulskiricheverfassung vun Fronkfurt ogfonge un isch mit de Maiufschtänd witergonge. Die sin de Versuech gsi, e demokratischi Verfassung in e paar Teilstaate vum ditsche Bund doch no durichzsetze (Reichsverfassungskampagne). Die zwoot Phas isch z Bade mit de Niiderschlagung vun de Revolution mit de letzte Kämpf im Juli 1849 z Raschtatt z End gonge.

E Kännzeiche fir di badisch Revolution im Unterschiid zue de ondre Uffständ im ditsche Bund isch gsi, dass si ihri Forderunge noch ere demokratische Republik om konsequenteschte verträtte hän. Dodegege isch in de Gremie un Revolutionsparlament vun ondre Firschtetiimer meischtens fir e konschtituzionälli Monarchii mit em Erbkaisertum plädiert worre.

Radikaldemokratischi un friesozialistischi Revolutionär sin z Bade starik vertrete gsi. E paar vun de profilierteschte Kepf sin zuem Bispiil de Hecker, de Struve mit sinre Frau Amalie un de Goegg gsi. Au de Friedrich Engels, wu bi de Märzrevolution z Köln fir di Neij Rhinisch Zitung gschribe gha het, isch 1849 in d Endphas vu de Kämpf gege di konterrevolutionäre preißísche Truppe debii gsi. Au de Wilhelm Liebknecht, wu speter de Vorsitz vun de sozialdemokratische Arbeiterpartei gha het, isch do debii gsi.

D Grundlag vun de Revolution z Bade hen di viile badische Volksverein bildet.


Om 3. Oktober 2004 isch z Schopfe e monumentali Skulptur vum Bildhauer Peter Lenk zum Thema "Badischi Revolution 1848" enthillt worre. Sini Figure us grauem Beton uf eme 3,50 m hoche un 20 m longi Schwebebalke. Me luegt uf de ehmolig bade-wirttembärgisch Minischterpräsident Teufel 6-fach als preißischer Soldat mit ere Pickelhube uf em Kopf un bajonettbsteckte Gwehr. Die Gruppe stirmt uf e undisziplinierte Hufe vun badische Revolutionär zue. Eine devu isch e Mitgliid vun de 68er-Bewegung, de Ex-Kommunard Fritz Teufel, sin Gsicht isch klar z erkänne. Er het sich e Teifels-Kaschperlifigur mit Pickelhube uf d Dume gsteckt un zieht dodemit am Abzug vun sinre Pischtol. Sin Zii: De Teufel-Klon. "Dr Teifel schießt mit em Teifel uf de Teifel", het de Schaffer vum Kunschtwerk, d Peter Lenk, gwitzelt. Dezue ka me di badische Revolutionär erkänne, de Friedrich Hecker, de Gustav Struve un d Emma Herwegh.




</doc>
<doc id="20606" url="https://als.wikipedia.org/wiki?curid=20606" title="1848er-Revolution bei den Habsburgern">
1848er-Revolution bei den Habsburgern

1848 sind d Habsburger mitem Zämeschpiil vo de ökonomische, soziale und nationlistische Konflikt konfrontiert gsi. Zum Riich vo de Habsburger hend i dere Ziit Öschtrich, Ungarn, Slowenie, Pole, Tschechie, d Slowakei, Rumänie, Serbie, Italie und Kroatie ghört.

S Ziel vom Hass isch de Fürscht vo Metternich gsi, d personifizierte Gschtalt vo de Reaktion. De Diktator Ferdinand vo Östrich inkompetänt und zum sälber regiere ned fähig gsi. Das isch wahrschinli vo de Inzucht i de Habsburger Familie hercho. Unter de Lüüt ischer ned beliebt gsi und hed sich vo de falsche Lüüt lo beroote.

D Gschäftswelt het Reforme wölle, schtarchi Finanze, Schtroose, Isebahne und Technik. Hochi Schtüüre und Abgabe hend d Gschäft vehinderet, au het d Chrone kei gsentkti Zöll uf Weize während de Hungersnöt welle mache. Pressefreiheit isch än liberale Traum gsi, Schpitzel heds überal umegha. D Bedingige i de Fabrike sind liederlich gsi. Alli Büecher, Zitige und Aazeige sind vo de Regierig z gnehmige gsi. Private Waffebesitz isch au igschränkt gsi.

Ungarn isch vo de Revolte im 1844 ufgheitzt gsi. De Füehrer vo däri Revolte, de Lajos Kossouth het de Kanzler Metternich schtarch attakiert. Krakau isch grad annektiert worre, woruf s än polnische Ufschtand gäh hed. Diä Depression vo 1847 het härt troffe. Verbrächä, Proschtitution, Obdachlosigkit und s bettle hend zuegno und Arbeiterlüüt hen sich kei Hördöpfel me chönne leiste.

D Pariser Revolution isch noch Wien übergschwappet. Si het diä scho starch vohandene Verlange nach liberale Reforme gstärcht. De Habsburger Hof het de Metternich äs bizli zruggpfiffe, un dä isch dän am 13. März zruggträte und het sich nach England abgsetzt. Er isch z lang dra gsi, scho 74 Johr alt und isch als Reaktionär aagseh worde. Er hed d Ussepolitik scho sit drissg Johr glitte, sini Kompetenz isch sit 1835 zruggange. Revolte sin im habsburgische Rich usbroche un d Lombardei un Venedig sind unter Waffe gsi.

Wien isch in Ufruhr gsi. S het Gwalt gäh und d Luddite hend Bsitz zerschtört. Veli Arbeiter hend sich däzuegsellt un am 14. März isch d Press für frei erchlärt worde.

De Schturz vum Metternich isch än grosse Sieg für di meischte Revolutionär gsi. De Metternich isch äs reaktionärs Exemplar vo de alte Ordnig gsi. Abär d Revolution het d Arbeitslosigkeit im Johr 1847 erhöht und s het en Verbrechenswälle gäh. D Habsburger sind zu Reforme drängt worde. Im April 1849 hets den en Verfassig fürs ganze Riich gäh.

De Kaiserhof isch nachem 17. May nach Innsbruck gflohe, wäred dem in Frankrich di alti Ordnig wider dra cho isch.

Usm Mischmasch vo de Nationalitäte, Dütschi, Tscheche, Italiener, Pole, Serbe, Kroate, Slowake, Rumäne und Ungare, hend d Ungare un d Italiener am meischte nach Selbschtbestimming gschroue.

D Ungare hend es nois nationals Kabinett unterem Lajos Kossuth becho und s Diet (s Parlament) het ä Reformpacket bewilligt wo fascht alli Aschpekt vo de ungarische Ökonomie, s soziale und s politischi Läbe gänderet hed. Di ungarische Adlige hend im Parlament d Kontrolle übers Militär, de Hushalt und d Ussepolitik becho.

Tscheche hend än Kongräss in Prag abghalte. Aber ihre Schtatus als Abhängigi und Proletarier wo vonere dütsche Bürgerschicht umgebe wärded, het d Autonomie verhinderet. D Uussicht uf d Annektion vo Böhme zum dütsche Rich isch au nid so guet aacho.

Sowohl d Tscheche wie au d Italiener sind vo de Habsburger zruggwise worde. Prag isch de erschti Sieg vo de Konterrevolution gsi.

Ufem Träffe vo de Völker vom Riich in Bratislava hen d Serbe uf ihri Anerkennig als Nation pocht, wo sich in ihrere Schproch un ihrere trennte Region usdrückt. De Lajos Kossuth, de Füehrer vo de Ungare het das zruggwise, in däm er gseit het, das "di einzig Nation wu im ungarische Königrich exischtiert, di ungarischi isch" und "d Rebelle sölled mitem Schwert gschlage werde".

Di erschte Erfolg vo de Revolution bi de Habsburger sind liächt gsi, velecht zu liächt, bald hend sich d Revolutionär gschpalte und d Konterrevolution het Oberhand gwunne.

Am 22. Juli isch in Wien di öschtrichischi Nationalvosammlig zämme cho, hend uf di revolutionäri Chraft glueget, aber Angscht vorem Pöbel un de Demokratie gha. Öppis hend si müesse mache, und s sind den äs paar Noierige usecho. S feudale System wo veli Liibeigeni, de gröschti Teil vo de Lüüt, z liide gha hed, isch entschärft worde. De Frondienscht für d Herre isch reduziert worde und äs paar Privilegie sind abgschafft worde. Di Liibeigene hend es paar Ziil erreicht, aber d Monarchie isch nöd aaglanget worde. Und wo de unbeliebt Kriegsminischter umgleit worde isch, hen di Konservative Wien im Oktober 1848 unter Kriegsrecht gschtellt. D Nationalvosammlig het s Pack us Innsbruck zrugg gholt, de Kaiser isch ersetzt worde.

Ungarn wo über d Hälfti vom Land vom Riich ghört het, isch zu dere Ziit äs bitzli rückständig gsi. Rückwärts grichteti Ökonomie, vonere konservative Elite kontrollierti Landwirtschaft, und än ufkeimende Kampf für d Unabhängigkeit, wo aber wege de ethnische, schprochliche und religiöse Verschplitterig vo Aafang aa schwierig gsi isch.

D Ungare hend en noii Form vo Regierig igsetzt, aber di noii Peschter isch ufs ungarisch schprechendi beschränkt worde. Das hed de Slawe und de Rumäne überhaupt ned passt, si hend ihre eigne Wunsch nach Selbschtbeschtimmig gha und hend ken Sinn i de Ersetzig vonere zentralistische Regierig dur en anderi gseh. Bewaffneti Zwüschefäll zwische de Ungare einersits und de Kroate, Rumäne, Serbe une d Slowake uf de andere Siite sind ufcho.

Kroatie isch di einzig ungarischi Provinz gsi, wunen Art Eigeregierig gha hed, diä hed sich uf d Siite vo de Habsburger gschlage und Verbindig zu de noiie ungarische Regierig abbroche. De Josip Jelačić, de Guwanör vo Kroatie hed im September 1848 en Armee nach Ungarn gfüert. D Ungare hend sich gwehrt, veli Fraue sind in Dienst iiträtte, aber s unabhängige Ungarn isch immer meh gschrumpft.

Di serbischi Nationalversammlig in Sremski Karlovci het im Mai 1848 de Rumäne und Kroate gholfe und d Zämmefassig vo de Reginone Srem, Banat, Bačka und Baranja zur Provinz vo serbisch Vojvodina beschlosse und het sich mitem türkisch, autonome Fürschtetum Serbie vereinige welle. D Ungare hed die Deklaration uf d Palme bracht und d Armee isch mit de Serbe bi Srbobran zämmeknallt, wo d Serbe mit irne Verbündete än Siig gägä d Ungare errunge hend. Schpöter hend d Serbe und d Kroate än Überiikunft gha, zum mit de Öschtricher und de Russe zämmezschaffe. D Serbe hend ihri Provinz becho, grösser und ethnisch Vielfältiger, mit de Dütsche und de Rumäne, wiä di sichs gwünscht hend. D Provinz isch Vojvodina vun Serbie un Tamiš Banat gnennt worde und irgendwiä hend beidi Siite Erfolg gha.

Uf d Idee brocht dur di amerikanischi Unabhängigktieterchläärig het de ungarischi Füehrer Kossuth d Unabhängigkeit usgrüefe. Diä het au für vier Mönet ghalte. Bis zum Mai hend Sezessionischte d Kontrolle über fascht s ganze Land becho, mit de Usnahm vo Buda, för die heds en drüüwöchigi bluetigi Belagerig brucht. Ungarn isch 1849 kurz vor de richtige Uabhängigkit gsi.

Aber es hed ned sölle si. D Öschtricher hend Hilf vo de Russe becho, und d Ungare bis zu de USA probiert Hilf z becho, das wär abär wörkli viel z wiit weg. England het nüüt gmacht, viele i de USA oder England sind für di ungarischi Unabhängikeit gsi, abr d Regierige hend nüüt gmacht. Zum Schluss hend d Ungare vor de Regierungstruppe müesse ufgäh.

Veli vo de Rebelle sind uffghängt oder verschosse worde. Aktivschti sind di 13 Märtyrer vo Arad gnennt worde, das sind de Lahner György, de Aulich Lajos, de Damjanich János, de Knezich Károly, de Leiningen-Westerburg Károly, de Poeltenberg Ernő, de Török Ignác, de Nagy-Sándor József, de Dessewffy Arisztid, de Kiss Ernő, de Lázár Vilmos und de Schweidel József gsi. De Kossuth und andrei sind nach Amerika abghaue, de Kossuth het Rede ghalte und Geld für än noiie Chrieg gsammelt. Er isch sicher gsi, aber d Ungare hend arg z liide gha. Ungarn isch vo det aa wider vo Wien us verwaltet worde.

D Habsburger hend Wien unter Chriegsrecht gschtellt und d reaktionäre Aktivitäte hend sich usbreitet. D Habsburger hend äm Baron Bach äs absoluts Mandat über s Königrich Ungarn gäh, und au über Kroatie.

De Antagonismus vo de Nationale het witeri Reforme verhinderet. De Bach hends schpötr nachem Usglich vun 1867 und de Gründig vo Öschtrich-Ungarn ersetzt. S öschtrichisch Kaiserrich isch den 1918 am End vom Erschte Weltkrieg kolabiert. D Republik Öschtrich, Ungarn und ä paar anderi Schtaate sin däbi usecho.

"Widr lesä:


</doc>
<doc id="20607" url="https://als.wikipedia.org/wiki?curid=20607" title="Schweizerischer Evangelischer Kirchenbund">
Schweizerischer Evangelischer Kirchenbund

De Schwiizerisch Evangelisch Chilebund SEK (franz.: "Fédération des Églises protestantes de Suisse FEPS") isch de Zämeschluss vo de reformierte Landes- bzw. Kantonalchilene un de Evangelisch-Methodistische Chile i de Schwiiz gsi. Sini Nochfolgeorganisation isch di Evangelisch-reformiert Chile Schwiiz (EKS), wobi es sich nach em Vereinsrächt um di gliich Organisation handled.

De SEK isch 1920 gründt worde. Vorher hets als gmeinsams Gremium vo de reformirte Chilene di evangelischi Tagsatzig ggää un sit em Johr 1858 di Schwiizerischi reformierti Chilekonferenz. 1925 isch de SEK Mitglied vom Reformirte Wältbund worde un im Johr 1940 vom Ökumenische Rat vo de Chilene. De SEK het 1946 s HEKS, s Hilfwärk vo de Evangelische Chilene vo de Schwiiz, gründt un 1963 s Sammelwärk "Brot für Brüder," wo sit 1990 "Brot für alle" heisst. 1970 isch s "Sozialethische Institut" gründt worde, wo 2004 de Name "Institut für Theologie und Ethik" übercho het. Sit em Zämmeschluss vom Reformirte Wältbund mit em Reformirte Ökumenische Rat am 18. Juni 2010 z Grand Rapids im amerikanische Bundsstaat Michigan isch de SEK Mitgliid vo de noi gründete Wältgmeinschaft vo de Reformirte Chilene.

De SEK het als Leitigsgremium en Rat mit nüün Mitglider gha, wo sich normalerwis einisch im Monat für zwei Täg z Bärn troffe het. Früeneri Mitglieder sin gsi de Thomas Wipf (Präsident), d Silvia Pfeiffer (Vizepräsidentin), d Irène Reday (Vizepräsidentin), d Helen Gucker-Vontobel, de Ruedi Heinzer, de Karl Kohli, d Kristin Rossier Buri, de Peter Schmid un de Urs Zimmermann. Für d Amtsperiode ab em 2011i het d Abgordenteversammlig vom SEK am 14. Juni 2010 z Herisau de Theoloog Gottfried W. Locher vo Bärn zum noie Präsident vom Rot gwählt. Di andere Mitglieder vom Rat sind ane 2018 gsi: de Pfaarer Daniel de Roche vo Fryburg, de Chilepolitiker Peter Schmid vo Basel, d Esther Gaillard us de Waadt, d Pfaarerin Sabine Brändlin usem Aargau, de Glarner Pfaarer Ulrich Knoepfel, d Ruth Pfister und de Daniel Reuter vo Züri.

D Geschäftsstell z Bärn het öppe 35 Aagstelti gha, wo in vier verschidne Abteilige gschaffet händ: 
D Leitig vo de Gschäftstell übernimmt nach de Pensioniirig vom Theo Schaad uf de 1. Jänner 2011 de Philippe Woodtli.

S höchschti Organ vom SEK isch d Abgordneteversammlig gsi, wo zweimol im Johr zämecho isch.




</doc>
<doc id="20608" url="https://als.wikipedia.org/wiki?curid=20608" title="Dominique Baumann">
Dominique Baumann

De Dominique Baumann (* 10. April 1971) isch en Schwiizer Pfarrer. Er isch Co-Präsident vom Pfarrkapitel vo de Reformierte Landeschile vom Kanton Aargau gsi.

De Dominique Baumann isch 1971 uff d Wält cho u z Basel ufgwachse. Nach sim Theologistudium z Basel un z Jerusalem het er sis Vikariat absolviert un het als Journalischt un in de Beratig für Öffentlichkeitsfroge gschaffet. Danach isch er sibe Johr Pfarrer i de Chilegmeind Menzike-Burg gsi, bevor er 2008 uf Oftrige gwächslet het.

Vom Mai 2007 bis zum Oktober 2012 isch de Dominique Baumann zämme mim Lutz Fischer-Lamprecht Co-Präsident vom Aargauische Pfarrkapitel gsi, nachdem er scho vorher e paar Johr im Vorstand isch gsi. Zu sim Nachfolger isch de Rudolf Gebhard gwählt worde.

Sit em Januar 2015 isch er Miglied vo de Synode vo de Aargouer Landeschille.



</doc>
<doc id="20611" url="https://als.wikipedia.org/wiki?curid=20611" title="Wieden (Schwarzwald)">
Wieden (Schwarzwald)

Wyde (IPA: ['vi:də], amtlig "Wieden") isch e Gmeind im Landchreis Lörrach in Bade-Württeberg. D Gmeind ghört zum Gmeindeverwaltigsverband Schönau im Schwarzwald.

Wyde isch als Erholigsort staatlig anerkännt und litt i me Hochdal im Naturapark Südschwarzwald, wo zwüsche Schauinsland (1286 Meter), Fäldberg (1493 Meter) und Belche (1414 Meter) ybettet isch, uff 740 bis 1280 Meter über em Meer.

D Gmeind gränzt im Nordoste und Oste an d Stadt Todtnau, im Süde an Utzefäld, im Weste an Aitere und im Nordweste an Münschterdal im Landchreis Brysgau-Hochschwarzwald.

Zu de Gmeind Wyde ghöre s Dorf Oberwyde, d Wyler Hüttbach, Lailehüser, Laitebach, Neßlerhüser, Säge und Warbach, d Zinche Bühl, Grabe, Rütte und Underwyde, d Höf Mittelbach, Neumatt und Schwaine und d Hüser Beckerain, Eckle, Chönigshütte, wo zum Deil au uff Utzefälder Gebiet litt, Nydermatt, Schürmatt, Steine, Wydener Äck und Wydematt.

Wyde isch sit 1809 e selbständigi Gmeind und isch durch d Züeghörigkeit zum Gmeindeverwaltigsverband Schönau im Schwarzwald eini blybe.

Wyde ghört em Gmeindeverwaltigsverband Schönau im Schwarzwald a.

D Wahl am 13. Juni 2004 hät folgends Ergebnis brocht:

Ergebnis vo dr Landdagswahle sit 2006: 

S Wappe vo de Gmeind zeigt uff de linke Hälfti uff em Silbergrund e griene Wydezweig, wo uff de Namme vom Ort hywyse soll. De Hirsch, wo uff de rächte Site uff blauem Grund am Springe isch, erinnert dra, dass Wyde über Johrhunderte zu de Dalvogtei Schönau vom Chloster St. Blasie ghört hät.

in de Nöchi:

Ändi Juli, noch em Heuet, fyred me z Wyle s Heugeißfeschd.

Z Wyde git s e gmeinsami „Grundschüel Wyde-Utzefäld“, wo vo Schieler vo Wyde und Utzefäld bsüecht wird. D Schieler ab de fümfte Chlass gönn uff d Realschüel z Zell oder d Hauptschüel bzw. s Gymnasium z Schönau.




</doc>
<doc id="20612" url="https://als.wikipedia.org/wiki?curid=20612" title="Ralph Kunz">
Ralph Kunz

De Ralph Kunz (im Dialäkt: "Ralf Chuenz;" * 10. November 1964 z Büüli) isch sit em Johr 2004 Professor für Praktischi Theologi a de Uni Züri.
Im Johr 1964 isch de Ralph Kunz z Büüli uf d Wält cho. Ufgwachse isch er z Dielsdorf. Vo 1985 bis 1991 het er z Basel, z Los Angeles un z Züri evangelischi Theologi studirt. Vo 1992 bis 1996 isch de Ralph Kunz Assischtent bim Prof W. Kramer gsi un het im Johr 1997 promovirte. S Thema vo sinere Promotion isch d "Theori vom Gmeindufbau" gsi. Dodernoch het er als Oberassischtent a de Uni Züri gschaffet.
Habilitirt het sich de Kunz 2001 z Bonn mit ere Arbet zum Thema "Gottesdienscht evangelisch reformiert". Für es Johr isch er dann Beuftraiter für de Berich "Gmeindufbau" bi de Zürcher Landeschile gsi un vo 2001 bis 2002 het er als Pfarrer z Seuzach gschaffet.
Sit em Johr 2004 isch de Ralph Kunz Ordinarius für Praktischi Theologi mit de Schwärpünkt Homiletik, Liturgik un Poimenik a de Uni Züri.



</doc>
<doc id="20613" url="https://als.wikipedia.org/wiki?curid=20613" title="Heinrich Bullinger">
Heinrich Bullinger

De Heinrich Bullinger (* 18. Juli 1504 z Brämgarte im hüttige Kanton Aargau; † 17. September 1575 z Züri) isch en Schwiizer Reformator gsi un het 44 Johr lang d Zürcher reformiert Chile gleitet. Er isch einer vo de wichtigschte Theologe i de Reformationszit gsi

Während em Bullinger sinere Studiezit het d Reformation aagfange un zu sine Läbzite sin vili Sache passirt, wo für d Reformation wichtig si: d Reformation z England, d Reformation z Gänf, wo de Johannes Calvin gmacht het, de Schmalkaldisch Chrieg, de Augsburger Religionsfride un d Bartholomäusnacht z Frankrich.

De Heinrich Bullinger isch 1504 z Brämgarte uf d Wält cho. Sin Vater het au Heinrich Bullinger gheisse und het als katholische Pfarrer gschafft. Mit de Muetter vom Heinrich het er im Konkubinat gläbt. Scho mit füfi het de Heinrich Bullinger d Latiinschuel bsuecht un spöter het er z Köln schtudiert. Scho während sinere Studiezit het er sich de Reformation aagschlosse.

1523 isch er Lehrer im Zisterzienserchloschter z Chappel am Albis worde, wo er au em Philipp Melanchthon sini Abhandlige unterrichtet het. Sin Unterricht isch so guet gsi, dass net numme de Abt un alli Mönch dra teil gno hei, sondern au Lüt us de Umgebig vom Chloschter.

1528 isch de Heinrich Bullinger mit em Huldrych Zwingli zu eme Religionsgschpröch uf Bärn. Durch des Gschpröch het sich d Schtadt Bärn au für d Reformation entschide. Au s Chloschter Chappel isch reformiert worde un de Bullinger het zu sim Unterricht au d Predigte z Huuse am Albis, wo ganz i de Nöchi vom Chloschter ligt, übernoh.

1529 isch em Bullinger sin Vater z Brämgarte abgsetzt worde, wil er au für d Reformation isch gsi. Aber scho bald druf het de Heinrich Bullinger e Probepredigt z Brämgarte ghalte un d Lüt derte hei ihn zum Pfarrer vo sinere Heimatschtadt gwält. Noch im gliiche Johr het er d Anna Aldischweiler z Birmensdorf ghürate, wo vorher e Nonne im Chloschter Oetebach z Züri isch gsi. Zäme hei si elf Chind gha. Alli Söhn vom Bullinger sin spöter Pfarrer worde.
Wo de Zwingli bi de Schlacht bi Chappel im Johr 1531 gfalle isch, het Brämgarte zäme mit em ganze Freiamt wider müesse katholisch werde. So hei de Bullinger un sini zwei Amtsbrüder d Stadt müesse verloh. Er isch zäme mit sinere Frau Anna un zwei chline Chind als Flüchtling uf Züri cho, wo er scho am erschte Sunntig uf de Kanzle vom Grossmünster «eine Predigt herunterdonnerte, dass es vielen vorkam, Zwingli sei nicht tot, sondern gleich dem Phoenix wieder auferstanden» (Oswald Myconius). Im Dezämber vom sälbe Johr isch de Bullinger, grad 27 Johr alt, zum Nachfolger vom Zwingli als Antistes vo de Zürcher Chile gwählt worde. Sini Wahl het er erscht ahgno, wo de Rot ihm versproche het, dass er «frei, ungebunden und ohne Einschränkung» chönt Gottes Wort verkünde, au wenn daderbi Kritik a de Obrigkeit nötig sigi. Er het des Amt bhalte bis zu sim Tod 1575.

1536 het de Bullinger zämme mit em Oswald Myconius un em Leo Jud s erschti Helvetischi Bekenntnis gschribe. D Städt Züri, Bärn, Basel, Schaffhuse, St. Galle, Mühlhuuse un Biel hei des gmeinsam usegäh.

Nach sinere Wahl zum Antistes het de Bullinger d Schwiz nüm verlah, aber durch Briefwächsel mit Lüt überal z Europa isch er gäng guet informiert gsi.

Zäme mit em Johannes Calvin het er de "Consensus Tigurinus" vo 1549 usgschaffet, wo zwüsche de Zwinglianer un de Calvinischte e Einigung i de Abigmahlsfrag brocht het. So het er chöne verhindere, dass es i de Schwiz zwei reformatorischi Richtige ghä het.

1565 het de Bullinger in ere Peschtepidemii sini Frau un drü Töchtere verlore.





</doc>
<doc id="20614" url="https://als.wikipedia.org/wiki?curid=20614" title="Wieslet">
Wieslet

Wyslet (IPA: ['vi:slɛt], amtlig "Wieslet") isch e ehemoligi Gmei in Bade-Württeberg (Dütschland) un ghört zum Landkreis Lörrach.

Die ehemolig Gmei ghört sit em 1.1.2009 zue dr neije Gmei Chleis Wiisedal mit Hauptort Dägernau, wo ussem gliichnammige Gmeiverwaltigsverband hervorgange isch. D'Umwandlig vum Gmeiverwaltigsverband in e Verbandsgmei isch us finanzieller Not erfolgt.

Wyslet litt im Südschwarzwald im Chleine Wiesedal uff 400 bis 600 Meter über em Meer. Vo de Flächi (640 ha) isch etwa d Hälfti Wald.

Züe de ehemolige Gmeind Wyslet ghöre näbem glychnamige Hauptort nordwestlig devo no d Ortsdeil Eichholz und Henscheberg.

Nochbergmeinde sin Sallneck im Norde, Dägernau im Oste, Schopfe im Süde und Steine im Weste.

Im Chloster St. Blasie hät scho um 1100 e große Deil vo Wyslet, Eichholz und Henscheberg ghört. Im Johr 1278 hän em de Dietrich und d Adelheid vo Roteburg no mol e Deil devo gschenkt.

Im Johr 1311 isch d Roteburg zum erschte Mol in re Urkunde erwähnt worre und wohrschints 1356 bim Basler Erdbebe zerstört worre.

Sit 1936 ghört Wyslet zum Landchreis Lörrach.

De het Gmeinderoot het sich uss acht Mitglyder zämmegesetzt, wo in diräkter Wahl für jewyls fümf Johr gwählt werre. Di letschti Wahl isch 2004 gsi. Im April 2007 hät sich s Gremium sälber uffglöst, indem sich d Gmeindröt eistimmig gegesitig entlo hän.

S Wappe zeigt e rote Hirsch-Chopf uff silbrigem und im Hindergrund e rote Löw uff gelbem Grund sowie e Fluss. De Hirsch-Chopf stoht für s Chloster St. Blasie, im Hindergrund isch s Wappe vo Roteberg. S Wappe git s sit 1902.

Mit em Ernst-Schleith-Atelier und em Friedrich-Ludwig-Museum hät s zwei chleini Musee. Si würdige di beide Moler, wo z Wyslet uff d Wält cho sin.

Mit de Ernst-Schleith-Schüel hät Wyslet e eigeni Grundschüel. Zudem git s sit 1970 e evangelischi Chinderschüel.



</doc>
<doc id="20615" url="https://als.wikipedia.org/wiki?curid=20615" title="Wembach">
Wembach

Wämbach (IPA: ['væmbax], amtlig "Wembach") isch e Gmeind im Landchreis Lörrach und ghört zum Gmeindeverwaltigsverband Schönau im Schwarzwald.

D Gmeind Wämbach litt an de Mündig vom Böllebach in d Wiese im Südschwarzwald.

D Gmeind gränzt im Norde an d Stadt Schönau im Schwarzwald und isch ansunschte vom Gebiet vo de Gmeind Fröhnd umge.
Zu de Gmeind Wämbach ghöre s Dorf Wämbach und de Wyler Schindle.

D Ort vom Wiesedal sin wohl alli zwüsche 900 und 1300 besydelt worre. Au Wämbach isch um s Johr 1000 umme als alemannischi Rodig entstande. Di erschti urkundligi Erwähnig isch im Johr 1278 als Wendwak gsi. D Gmeind hät sit em 13. Johrhundert zum Chloster St. Blasie und dodemit zum habsburgerische Vorderöstrych ghört. 1374 isch de hüttig Ortsdeil Schindle als "zu den Schindlen" zum erschte Mol erwähnt worre. 1806 isch Wämbach badisch worre; sit 1809 isch s e selbständigi Kommune.

S Wappe zeigt e blaui Wälledeichsel uff silbrigem Grund. Si stellt d Mündig vom Böllebach in d Wiese dar.

Ergebnis vo dr Landdagswahle sit 2006: 

Durch Wämbach fiehrt d B317 Titisee-Neustadt - Todtnau - Lörrach. Uff säller Strecki verchehrt au d Buslinie 7300 vo de SBG. Bis 1966 isch de Ort durch di Oberi Wiesedalbahn (Zell im Wiesedal-Todtnau) an s Schynenetz abunde gsi.

Z Wämbach git s weder e Schüel no e Chinderschüel. Grund-, Hauptschieler und Gymnasiaste gönn uff Schönau im Schwarzwald in d Schüel; di nächsti Realschüel isch z Zell im Wiesedal.



</doc>
<doc id="20616" url="https://als.wikipedia.org/wiki?curid=20616" title="Schliengen">
Schliengen

Schlienge (IPA: ['ʃliəŋə], amtlig "Schliengen") isch e Gmeind im Landchreis Lörrach.

Schlienge litt zwüsche Mülle und de Chreisstadt Lörrach. S Gmeindegebiet erstreckt sich vo de Oberrhyebeni in 225 Meter über NHN bis zum Gipfel vom Hochblaue in 1165 Meter Höchi.

D Gmeind gränzt im Norde an Augge, im Nordoste an de Ortsdeil Fäldberg vo de Stadt Mülle, beidi im Landchreis Brysgau-Hochschwarzwald, im Oste an Malschburg-Marzell, im Süde an d Stadt Chander und de Kurort Bad Bellige im Landchreis Lörrach und im Weste an de Ortsdeil Steinestadt vo de Stadt Neueburg am Rhy, widder im Landchreis Brysgau-Hochschwarzwald.

D Gmeind Schlienge bstoht uss de fümf Ortsdeile Liel, Mauche, Nydereggene, Obereggene und Schlienge (offiziell: Liel, Mauchen, Niedereggenen, Obereggenen, Schliengen). Mer nännt si offiziell Schlienge-Liel, Schlienge-Mauche etc. Di rümlige Gränze vo de Ortsdeil sin idäntisch mit sälle vo de glychnamige ehemolige Gmeinde. D Ortsdeil bilde glychzitig Wohnbezirk im Sinn vo de bade-württebergische Gmeindeordnig und mit Usnahm vom Ortsdeil Schlienge sin allne Ortsdeil Ortschafte im Sinn vo de bade-württebergische Gmeindeordnig mit jewyls eigenem Ortschaftsroot und Ortsvorsteher als sy Vorsitzende ygrichtet.

Zum Ortsdeil Liel ghöre s Dorf Liel und d Höf "Charlshof, Erlebode, Fohleweide". Züe de Ortsdeil Mauche und Nydereggene ghöre jewyls numme di glychnamige Dörfer. Zum Ortsdeil Obereggene ghöre d Dörfer Obereggene und Schallsinge, s Schloss "Bürgle, Schloss", d Höf Lippisbacherhof und s Hus Blauehus. Zum Ortsdeil Schlienge ghöre s Dorf Schlienge, de Hof Altigermiehli und d Hüser Bahnstation Schlienge.

Im Ortsdeil Schlienge lige d Wiestige "Gotones vilare", Kutzmiehli und Lielmiehli. Im Ortsdeil Mauche lige d Wiestige Hofe und Wettlige. Im Ortsdeil Obereggene lige d Wiestige "Am brennte Buck", Bützihoff und Gorgedorf und di abgangeni Burg Grieneck. Im Ortsdeil Schlienge litt s abgangene Dorf Altige, wo hütt numme no d Altigermiehli devo bstoht.

Schlienge isch 820 als "Sliingas" zum erschte Mol urkundlig erwähnt worre. S hät friehner zum Fürschtbistum Basel ghört, wo s Sitz vo de Landvogtei Schlienge gsi isch. Sälli isch 1719 züe-n-re Obervogtei erhobe worre. Di langi Züeghörigkeit zum Bistum Basel isch au am Baselstab in de linke Wappehälfti abzläse. Noch de Säkularisierig wägem Rychsdeputationshauptschluss vo 1803 isch de Ort an s Großherzogtum Bade cho. De morderne Schyneverchehr hät Schlienge am 15. Juni 1847 erreicht, wo de Abschnitt Mülle - Schlienge eröffnet worre isch. Z Bade hät Schlienge lang zum Landchreis Mülle ghört, isch aber 1973 zum Landchreis Lörrach cho.

Dr Dialäkt vo Schlienge ghert zuem Markgreflerische. En Iidruck vom Schliengener Dialäkt un dem vo Noochberört, wie er am Änd vom 19. Johrhundert gsprochen worden isch, gänn e baar Wenkersätz üssem Wenkerboge vo Schliéngé.

Bürgermeister vo de Gmeind isch de Werner Bundschuh (FDP/DVP)

Sit 1989 git s e offizielli Städtpartnerschaft mit de Stadt Nidau, Schwiz.

Ergebnis vo dr Landdagswahle sit 2006: 

S Schloss litt hoch über de Wyberg vom Markgräflerland, mitte in Chirschbäum, Fälder und Wälder. S isch im 11. Johrhundert als Chirch baut und 1100 als Chloster gnutzt worre.

1762 isch de Bau vom Franz Anton Bagnato uff Veralassig vom Propscht Aloysius Mader und vom Fürschtabt Meinrad Troger vom Chloster St. Blasie, vo d Probschtei dezüe ghört hät, im friehklassizistische Styl mit Rokoko-Usstattig neu errichtet worre. 1920 hät d Versteigerig vom Schloss droht, wo durch d Gründig vom Bürgle-Bund hät verhindert werre chönne. S Schloss isch hütt in Privatbsitz und wird durch Spendegälder und de Bürgle-Bund erhalte und restauriert. Dodeby hät under anderem de Fryburger Restaurator Andreas Bauernfeind mitgwirkt. Rund um s Schloss isch e 80 m² große Rosegarte, wo e Blick über d Vogese, Basel und d Sauseburg-Ruine bietet.

Hütt finde uff em Schloss vor allem im Summer Verastaltige statt. Säll sin under anderem Dagige, Seminär, Konzert und Fest.

Mitti 80er-Johr isch s Schloss Drehort von re ZDF-Serie mit em Titel "Lorenz&Söhne" gsi. Handlig isch d Gschicht vo de Familie Lorenz und ihrem Wygüet gsi. Hauptaktor isch de Seniorchef und Patriarch Laurenz Lorenz gsi.

Durch d Rhydalbahn (Manne-Charlsrüe-Basel) isch Schlienge an s überregionals Schynenetz agschlosse. Nächstglägeni Fernverchehrsbahnhöf sin Fryburg im Brysgau und Basel. Durch d Bundesstroß B3 (Buxtehude-Wyl am Rhy) bstoht au e Verbindig zum überregionale Stroßenetz.

Z Schlienge isch di erschti Markgräfler Winzergnosseschaft Schlienge-Mülle e.G., wo mit ihrem Wy immer widder bi Bundes- und Landeswyprämierige under de erschte Plätz z finde isch. D Winzergnosseschaft isch 1908 vom dörtmolige Ortspfarrer, em Leonard Müller, zämme mit 36 Winzer gründet worre. Sit 1971 deile sich alli agschlossene Gmeinde d Räblag mit em Namme Sunnestück.

Im Ortsdeil Liel cha de Abfüllbetrieb Lieler Schlossbrunne uff e langi Gschicht zrucklüege: Im Johr 1560 hät de Hans Balthasar vo Bade d Quälle bim dörtige Schloss süeche und erschließe lo.



</doc>
<doc id="20623" url="https://als.wikipedia.org/wiki?curid=20623" title="Lutz Fischer-Lamprecht">
Lutz Fischer-Lamprecht

De Lutz Fischer-Lamprecht (* 1. Novämber 1967 z Karlsrueh, heimatberechtigt z Wettige) isch en reformierte Schwiizer Pfarrer, Politiker (EVP) und Mundart-Autor. Er isch Mitglid vom Grosse Rot vom Kanton Aargau, Vizepräsident vo de reformierte Synode und betriibd sit em September 2015 zämme mit em Fabian Schmid es Mundart-Nochrichte-Portal für Wettige.
Er isch ghürate un het 5 Chind. De Axel Fischer isch sin ältere Brüeder.

De Lutz Fischer isch 1967 z Karlsrueh uf d Wält cho u z Schdudesee ufgwachse. Dert het er au d Schuel bsuecht un 1987 mit em Abitur am Thomas-Mann-Gymnasium abgschlosse. Sin Wehrdienscht het er z Philippsburg bim Raketeartelleriibatalion 122 abgleischtet.
Theologii het er z Neuendettelsau, z Marburg un z Münche studiirt. I de Johr 1995 bis 1997 het er sis Vikariat z Sandhuuse i de Nöchi vo Heidelbärg absolviert. Im Aaschluss do dra het er im Ussedienscht gschaffet, wo er Versicherige verchauft het un gliichzitig en Usbildig zum Versicherigsfachmaa abgschlosse het. Zudem het er betribswirtschaftlichi Usbildig (CAS für Nichtbetriebwirtschaftler vo de FHNW).

Im Johr 1998 isch er mit sinere Familie i d Schwiiz cho, wo er sini erschti Pfarrstell z Rächthaute im Kanton Fryburg gha het. D Fryburger Chile het ihn im Juli 2000 z Murte ordiniirt. Vom Kanton Fryburg isch er im Auguscht 2002 i de Aargau cho. Bis im März 2008 isch er z Birmischtorf Pfarrer gsi, wo zu de Chilegmeind Birmischtorf-Gäbischtorf-Turgi ghört. Sit em April 2008 isch er reformierte Pfarrer in de Chilegmeind Wettige-Noiehof.

Vo Mai 2007 bis Endi Juni 2013 isch de Lutz Fischer-Lamprecht zämme mim Dominique Baumann und ab Oktober 2012 zämme mit em Ruedi Gebhard Co-Präsident vom Aargauische Pfarrkapitel gsi. Im Auguscht 2009 isch er Präsident vo de neugründete Synodefraktion vo de Fraktionslose worde und isch in de Amtsperiode 2015–2018 Vizepräsident vo de Fraktion gsi. Vom Novämber 2011 bis zum Dezember 2018 isch er Mitgliid vo de Gschäftsprüefigskommission (GPK) vo de Synode gsi, sit em Jänner 2015 zudem Vizepräsident vo de GPK. In de Amtsperiode 2019–22 isch er Vizepräsident vo de Synode.

In sinere Wohn– und Heimatgmeind Wettige isch de Lutz Fischer-Lamprecht vom Januar 2014 bis Endi März 2016 in de Iibürgerigskommission gsi und isch sit em 17. März 2016 Mitgliid vom Iiwohnerrot. Dete isch er au vom Januar 2018 bis Januar 2020 Präsident vo de Gschäftsprüefigskommission gsi, sit em 1. Januar 2020 isch er Vizepräsident vom Iiwohnerrot. Zudem isch er in zwei Wettiger Stiftigsröt und zwar in de "Joseph und Franz Probst–" und in de "Familie Fluck–Bernhard Stiftig". Es dritts Mandat het er im Stiftigsrot vo de Pensionskasse vo de Reformierte Landeschille Aargau, vo dem er sit em 2017 Präsident isch. Vom April 2014 bis zum November 2018 isch er im Verwaltigsrat vom Alterszentrum St. Bernhard gsi. Er isch Mitgliid vo de EVP und Präsident vo de Regionalpartei Wettige–Limmattal. Über Wettige usse politisch wahrgnoh worde isch er durch e Petition, wo er lancierd hed un wo vom Bundesrot e Zuesicherig an de Edward Snowden gfordered het, dass er bin ere Ireis i d Schwiz Asyl däd übercho. Bi de Grossrotswahle am 23. Oktober 2016 isch er uf em zweite Lischteplatz vo de EVP im Bezirk Bade gstande und het en au verteidiged. Er isch nach em Rücktritt vo de Lilian Studer, wo am 20. Oktober 2019 in de Nationalrot gwählt worde isch, am 19. November 2019 in de Grossi Rot nochegrütscht. Bi de Nationalrotswahl am 20. Oktober 2019 het er uf em 10. Lischteplatz vo de Hauptlischte vo de EVP kandiird.



</doc>
<doc id="20631" url="https://als.wikipedia.org/wiki?curid=20631" title="Landeskirche">
Landeskirche

E Landeschile (usgsproche: Landes-Chile) isch nach hütiger Uffassig in de Regel en territorial abgrenzte Zämmeschluss vo volkskirchliche Gmeinde.

I de Ziit vor de Reformation het me mit em Begriff «Landeschile» d Organisation vo de Chile in eme bschtimmte Territorium gmeint. I de Regel isch si ere höchere Autorität (em Papscht oder em Patriarch) unterstellt gsi, aber gliichwol het si e bstimmti Selbschtschtändigkeit gha, bsunders was di inner Struktur un s Verhältnis zum jewilige Herrscher aagange isch. D Tatsach vo ere eigene Landeschile isch bsunders im frühe Mittelalter wichtig gsi für d Abgrenzig vo andere Territorie.

I de Schwiiz isch s Veehältnis zwüsche de Chile un em Schtaat uf kantonaler Ebeni greglet. Abgsäh vo de Kantön Neueburg un Gänf gits überall öffentlich-rechtlich aaerkannti Chilene. In all dene Kantön sin des di römisch-katholische un di evangelisch-reformierte Chilene. In e paar Kantön isch au di christkatholisch Chile aaerkannt. Di drü gnannte Chilene, bsunders di evangelische reschpektiv di reformierte werdet hüfig als "Landeschilene" bezeichnet. 
I de Kantön Basel-Stadt, Fryburg un St. Galle het me d israelitische Gmeinde de Landeschilene glichgstellt.

Us historische Gründ gits vier wichtigi Forme vo de öffentlich-rechtliche Aaerkennig:

Di Regelige i de traditionell reformirte un paritätische Kantön, wo au grundsätzlichs für d Chileverfassige greglet isch, garantiret au de katholische Chilegmeinde un de Kantonalchile e demokratischi Struktur, di zu ere Doppelspurigkeit i de Organisation zwüsche Landeschile un Bistum füehrt.



</doc>
<doc id="20642" url="https://als.wikipedia.org/wiki?curid=20642" title="Poseidon (Wasserachterbahn)">
Poseidon (Wasserachterbahn)

D'Poseidon isch e Wasserachterbahn im Europa-Park in Rust. Sie isch im Joor 2000 eröffnet worde. Domols isch Sie einzigartig gsi in Europa. Bis jetzt gits im Gardaland no e Wasserachterbahn vom Härsteller Intamin AG mit em Name "Fuga de Atlantide". Dr Europa-Park bsitzt sogar 2 Wasserachterbahne. D'Poseidon und die wesentlich höheri Atlantica SuperSplash.

D"'Poseidon" isch im Joor 2000 vom Härsteller Mack Rides im Themeberych Griecheland zum 25-jährige Jubiläum vom Park eröffnet worde.

D'Poseidon bsitzt 22 Boot. Jedes Boot bsitzt 4 Reihe, in jedere Reihe hän 2 Persone Platz. Pro Schtund bsueche ca. 1'600 Persone d'Poseidon. Insgesamt bsitzt d'Bahn 4 Hügel. Dr letschti isch dr Höhepunkt. 

Z'erscht fahrt dr Wage usem Tämpel ins Wasser. Denn gohts ruhig dur e vergässeni oder versunkeni griechischi Stadt. Denn wächslet s'Boot uf Schiene und wird uf 20 Meter ufezoge. Denn gohts liecht inere zweifache Kurve durab und wieder duruf. Nochhär gots inere vierfache Kurve durab und duruf. Alli Kurve hän bis hetzt noch links gfüehrt. Denn gohts inere eifach Kurve noch links durab, inere eifache Kurve noch rächts liecht duruf und wieder durab ins Wasser. Denn fahrts Boot langsam durs Wasser und wird nochhär sogar uf 23 Meter ufezoge. Es folgt e zweifachi Kurve noch rächts und denn gohts ganz durab. Ins Wasser. Es folgt e kurzi Wasserfahrt und denn gohts wieder in d'Station.



</doc>
<doc id="20647" url="https://als.wikipedia.org/wiki?curid=20647" title="Deutscher Bundestag">
Deutscher Bundestag

De Dütschi Bundestag isch s Parlament vo de Bundesrepublik Dütschland un het sin Sitz z Berlin.

Im politische Syschtem vo de Bundesrepublik isch de Bundestag s einzig Verfassigsorgan vom Bund, wo direkt vom Volk gwählt wird.
De Bundestag hät mindeschtens 598 Mitglieder. Wege de Überhangmandat sin s meischt einigi meh. D Legislaturperiode vom Bundestag isch vier Johr. D Mitglider chöi sich zu Fraktione oder Gruppe zämmeschliesse.
De Vorsitz im Bundestag het de Bundestagspräsident. Syt 2017 Im Moment, wo de 19. Dütschi Bundestag mit 709 Abgordnete amtiert, isch de CDU-Politiker Wolfgang Schäuble de Präsident. Sini Stellvertreter sin de Hans-Peter Friedrich (CSU), de Thomas Oppermann (SPD), de Wolfgang Kubicki (FDP), d Petra Pau (Die Linke) un d Claudia Roth (Bündnis 90/Die Grünen).

De Bundestag het vili Funktione: Er duet d Bundesgsetz bschlüsse un cha mit ere 2/3-Mehrheit au d Verfassig ändre. Hüfig bruchts für e Gsetzesänderig au d Zustimmig vom Bundesrat, wo d Länder drin verträte sin. De Bundestag duet au Verträg mit andere Staate un Organisatione gnämige un de Bundeshushal bschlisse. Au d Wahl vom Bundeskanzler isch d Ufgab vom Bundestag. Ebeso isch er bi de Wahl vom Bundespräsident, vo de Bundesrichter un andre wichtige Bundesorgane beteiligt. Au d parlamentarisch Kontrolle vo de Bundesregirig isch e Ufgab vom Bundestag un er kontrollirt d Iisätz vo de Bundeswehr.

Wichtig isch au die sognannti "Öffentlichkeitsfunktion". De Bundestag het dodermit d Ufgab, d Bevölkerig un ihri Wünsch z repräsentire un si uf de andre Site au z informire.




</doc>
<doc id="20648" url="https://als.wikipedia.org/wiki?curid=20648" title="Bezirk Bludenz">
Bezirk Bludenz

Der Bezirk Bludaz ischt e Verwaltigsbezirk vom öschtariichische Bundesland Vorarlberg. Dr Bezirk isch dr südlichscht un dr gröscht Bezirk z Vorarlberg.

Dr Bezirk Bludaz glideret sich in 29 Gmoanda. Eini ischt a Stadtgmoand. Zwoo sind Marktgmoanda. "(Iiwohnarzahle vom 1. Jänner 2006)" 


</doc>
<doc id="20649" url="https://als.wikipedia.org/wiki?curid=20649" title="Bezirk Feldkirch">
Bezirk Feldkirch

Der Bezirk Fealdkirch ischt e Verwaltigsbezirk vom öschtariichische Bundesland Vorarlberg. Bis anne 1969 het ou der Bezirk Doarobiro zue Fealdkirch ghört.

Im Weschte grenzt der Bezirk a s Förschtatum Liachtaschtaa und im Nordweschte a dr schwizerisch Kanton St. Galle. Di öschtariichische Nachbarbezirk sind dr Bezirk Doarobiro im Norde und dr Bezirk Bludenz im Südoschta. Im Oschta grenzt an Zipfl vom Bezirk Fealdkirch an Bezirk Breagaz.

Dr Bezirk Fealdkirch glideret sich in 24 Gmoanda. Eini ischt a Stadtgmoand. Drü sind Marktgmoanda.


</doc>
<doc id="20650" url="https://als.wikipedia.org/wiki?curid=20650" title="Bezirk Bregenz">
Bezirk Bregenz

Dr Bezirk Breagaz ischt e Verwaltigsbezirk vom öschtariichische Bundesland Vorarlberg. Zum Bezirk ghörant dr Breagazerwold, s Leiblachtal, das Klenne Walsertal, d Hofsteiggmoanda, das Rhiindelta und dr öschtarrichisch Doal vom Bodesee.

Der Bezirk Breagaz glideret sich in 40 Gmoanda. Eini ischt a Stadtgmoand. Fümf sind Marktgmoanda. "(Iiwohnerzahle vom 1. Jänner 2006)"


</doc>
<doc id="20653" url="https://als.wikipedia.org/wiki?curid=20653" title="Landkreis Konstanz">
Landkreis Konstanz

Der Landchrais Chonschtez isch en Landchrais z Baade-Wiirdebäärg. Är ghèèrd zue dr Region Hoochryy-Boodesee im Regierigsbezirk Fryybeg. Er gränzd im Norde an dr Landchrais Duttlinge, im Nordoschde an dr Landchrais Semmerenga, im Oschde an dr Boodeseechrais ùn an dr an den Boodesee, im Siide an dr Schwyzer Kanton Thurgau, im Weschde an dr Schwyzer Kanton Schaffuuse ùn im Nordweschde an dr Schwaarzwald-Baar-Chrais. Di zùm Chrais ghèèrig Exklaav Büesinge am Hochrhy hed derzue no ne weenige hundert Meeer langi Gränze zùm schwyzerische Kanton Züri.

Zem Landchrais Chonschtez ghèère siibe Schded ùn 18 Gmaine.




</doc>
<doc id="20654" url="https://als.wikipedia.org/wiki?curid=20654" title="Ortenaukreis">
Ortenaukreis

Dr Ortenauchrais isch noo dr Flächi dr greeschd Landchrais z Baade-Wiirdebäärg. Är ghèèrd zue dr Region Siidlige Ooberryy im Regierigsbezirk Fryybeg. Er gränzd im Norde an dr Landchrais Raschdad, im Oschde an dr Landchrais Frèideschdad ùn an dr Landchrais Rodwyyl, im Siidoschde an dr Schwaarzwalds-Baar-Chrais ùn im Siide an dr Landchrais Ämedinge. Im Weschde isch dr Ryy d Gränze zem Elsis z Franggryych.

Zem Ortenauchrais ghèère 5 Groosi Chraisschded, 11 Schded ùn 35 Gmaine. 



</doc>
<doc id="20656" url="https://als.wikipedia.org/wiki?curid=20656" title="Landkreis Tuttlingen">
Landkreis Tuttlingen

Dr Landchrais Duttlinge isch e Landchrais z Baade-Wiirdebäärg. Är ghèèrd zue dr Region Schwaarzwald-Baar-Heubärg im Regierigsbezirk Fryybeg. Er gränzd im Norde an dr Landchrais Rottweil ùn an dr Zollerealbchrais, im Oschde an dr Landchrais Semmerenga, im Siide an dr Landchrais Konschtanz ùn im Weschde an dr Schwaarzwald-Baar-Chrais. 

Zem Landchrais Duttlinge ghèère 6 Schded ùn 29 Gmaine.



</doc>
<doc id="20657" url="https://als.wikipedia.org/wiki?curid=20657" title="Landkreis Emmendingen">
Landkreis Emmendingen

Dr Landchrais Ämmedinge isch e Landchrais z Baade-Wiirdebäärg. Är ghèèrd zue dr Region Siidlige Ooberryy im Regierigsbezirk Fryybeg. Er gränzd im Norde an dr Ortenauchrais, im Oschde an dr Schwaarzwalds-Baar-Chrais ùn im Siide an dr Landchrais Bryysgau-Hoochschwaarzwald. Im Weschde isch dr Ryy d Gränze zem Elsis z Franggryych.

Zem Landchrais Ämmedinge ghèère 6 Schded ùn 18 Gmaine.



</doc>
<doc id="20659" url="https://als.wikipedia.org/wiki?curid=20659" title="Regierungsbezirk Karlsruhe">
Regierungsbezirk Karlsruhe

Dr Regierigsbezirk Chaarlsruei isch ein vù vier Regierigsbezirk im Bundesland Baade-Wiirdebäärg z Dydschland. Er schdood in dr Hierarchyy zwische dr Landchreis ùf aine Syde ùn dr Landesregierig ùf dr andere Syde.

Dr Regierigsbezirk Chaarlsruei lyd im Noordweschde vù Baade-Wiirdebäärg. Im Siide gränzd er an dr Regierigsbezirk Fryybeg, im Noorde an Hesse ùn im Oschde an dr Regierigsbezirk Schduegerd. Im Weschde bilded dr Ryy d Gränze zue Ryyland-Bfalz.

In dr hidige Gränze good dr Regierigsbezirk Chaarlsruei ùf d Verwaldigs- ùn Biedsrefoorm vùm 01. Jänner 1973 zrùg. Dr Voorlaifer isch dr Regierigsbezirk Noordbaade gsii, wù ane 1952 bilded wooren isch us dr Noordhälfdi vùm friejere Land Baaden.

Di ooberschd Bhèèrd isch s Regierigsbräsidiùm z Chaarlsruei. Dr Laider vùm Regierigsbräsidiùm isch dr Regierigsbräsidänd, wù vùm baade-wiirdebärgische Minischderbräsidänd ernand wird.

D Regierigsbräsidände (sider 1975):

S Regierigsbräsidiùm isch zueschdändig fir d Ùmsezig vù gsezlige Ùfgaabe ùn landesbolidische Ziil im Regierigsbezirlk.

S Regierigsbräsidiùm hed aachd Abdailige:


D Regione mid dr Schdad- ùn Landchraise

Die 20 Groose Chraisschdedt (schdeen ùnder dr Fachùfsiichd vùm Regierigsbräsidiùm):



</doc>
<doc id="20662" url="https://als.wikipedia.org/wiki?curid=20662" title="Schwedische Sprache">
Schwedische Sprache

Schwedisch isch e skandinavischi Sproch, wo vor allem z Schwede und Finnland gschwätzt wird.

Im 9. Johrhundert noch Christus hän sich Alt-West-Skandinavisch (Norwege und Ysland) und Alt-Ost-Skandinavisch (Schwede und Dänemark) agfange z underscheide. Ab öbbe 1200 hät s erschti Underschyd in de Ussproch z Schwede und Dänemerk ge. Do druss sin um 1300 Alt-Dänisch und Alt-Schwedisch entstande. Zur glyche Zit isch d Sproch durch di umfangryche Handelsbeziehige über d Hanse große Yflüss uss em Dütsche usgsetzt gsi. Witeri Yflüss durch s Dütsch chömme au vom Drißigjöhrige Chrieg. Im 17. Johrhundert hät zudem s Französisch vor allem de Wortschatz in de Kunscht beyflusst. D Industrialisierig hät au Yfluss vom Änglische ybrocht. Zahlrychi Undernehme hän Änglisch als Arbetssproch, Universitäte underrichte oft au uff Änglisch und de Wortschatz vom Schwedische isch oft z chlei. Sit 2002 versüecht mer, d Sproch durch s Gsetz z erhalte. Züedem isch d Sproch sit 1995 Amtssproch vo de EU.

Obwohl d Schritt vo de Sprochentwicklig nie so scharf abgränzt werre chönne wie s do ussiht und nit z wörtlig gnoh werre sott, wird s gännte System zur Underdeilig vo de skandinavische Sproche bi de Sprochwüsseschaftler meistens akzeptiert.

Schwedisch isch d Amtssproch vo Schwede und usserdem vo Finnland, wo 9 Prozänt vo de Bevölcherig Schwedisch cha. In de nordische Länder hät d Sproch züedem als Verchehrssproch Bedütig kriegt. In de USA wird Schwedisch au vo de Uswanderer gschwätzt.

Im Schwedische isch entweder de Vokal in de betonte Silbe oder de Konsonant, wo uff de Vokal folgt, lang. D Verbindig vo me churze Vokal und me churze Konsonant git s im Schwedische nit.

Di unde uffgfiehrte Büechstabe werre anderscht usgsproche wie im Dütsche.

Vokal sait mer in de Regel lang, wenn ne numme ei Konsonant folgt, vor zwei Konsonante sin si churz.


Für Främdsprochler isch Schwedisch wäge de Grammatik rächt eifach zum Lerne. Durch ihri Entwicklig hät d Sproch d Abassig an d Kasus fast verlore, d Konjugation vo Verbe isch nit allzüe kompliziert.

Nome chönne in de vier Fäll Nominativ, Akkusativ, Dativ und Genitiv stoh. Si werre aber numme an de Genitiv abasst; säll bassiert immer durch s Suffix "-s".

D Abassig an di beide Gschlächter Utrum (uff Alemannisch männlig oder wyblig) und Neutrum (sächlig) und an Numerus erfolgt durch e Artikel oder e Suffix (grau = Suffix, wiß = Artikel):

De Wortstamm ändet meistens uff -a oder e andere Vokal, bi schwache Verbe ghört sälle Vokal au zum Wortstamm.

In de Konjugation Präsens werre d Forme in allne 6 Persone durch s Suffix "-(e)r" bildet.

D Präteritum-Form wird bi de schwache Verbe durch e "-de" oder "-te" bildet; wenn de Wortstamm nit uff "-a" ändet, no hänkt mer e "-dde" a. Di starke Verbe kenne in de Präteritumbildig keini Regle.

S Perfekt wird durch d Ändig "-t" ("-tt", wenn s Verb nit mit me "a" uffhört) bildet. S Hilfsverb isch wie uff Alemannisch e Form vom Verb "ha" (haben), nämlig "har". Wenn d Form "hade" verwändet wird, no isch säll e Plusquamperfekt-Form.

S Futur cha durch d Präsensform usdruckt werre. Mer cha si aber au mit em Hilfsverb "ska" plus Infinitivform bilde.

De Konjunktiv wird normalerwis durch s Hilfsverb "skulle" vor em Infinitiv bildet. E baar unregelmäßigi Verbe kenne e eigeni Konjunktiv-II-Form ohni Hilfsverb.


</doc>
<doc id="20663" url="https://als.wikipedia.org/wiki?curid=20663" title="Triebwagen">
Triebwagen

Ä Triibwage, früecher ou us Motorwage bezeichnet, isch es Triibfahrzüg bi de Ysebahn i däm ou Reisendi und oder Güeter beförderet wärde. So gits de zum Bischpieu "Personetriibwäge, Gepäcktriibwäge, gmischti Persone-" u "Gepäcktriibwäge". Es git ou Triibwäge wo ou Poscht transportiere, ja es git sogar Triibwäage wo frücher sogar wie e Poschtwage e Briefchaschte gha hei um Briefe iizwärfe.

Triibwäge chöi ou us zwöi oder mehrere Wagechäschte bestaa. Mi het i der Vergangeheit, vielecht ou wöu einigie i die nid ganz eifachi elektrischi Usrüschtig vore Merfachstürig oder Ferstürig nid so vertroue gha hei oder ou nume wöus nid ganzu so biuuig gsi isch, zwe oder mehreri Triibwäge so bout, dass si zäme elektrotechnisch gsee eis Stück si. Si das zwöi ähnlechi Wagechäschte die elektrisch fescht zämekupplet si, wi Bischpiuswis bi de beide Rügge a Rügge zämeboute MOB ABDe 8/8 Triibwage, so ret me vo mene Dopputriibwage. 

Dopputriibwäage wärde vo de Glänktriibwäge daderdür unterschide, dass bi Glänktriibwäge d Wagechäschte mechanisch fest mitenander verbunde si, Bischpiuswis wie bi de Glänktriibwäge, abkürzt GTW, us der "Fahrzügfamilie GTW" vom "Stadler," oder aber d Wagechäschte sich über es gmeinsams Dräigsteu abstütze, Bischpiuswis über Jakobsdräigsteu wie bi de FLP ABe 4/6 oder de FART ABDe 8/8.

Wärde de mehreri Wagechäschte sowou elektrisch wie mechanisch fescht mitenander verbunde, so ret mer vo emene Triibzug. Typischi Bischpiu ir Schwiiz si d SBB RABDe 12/12 oder d "Fahrzügfamilie FLIRT" vom Stadler. Es witers Bischbiu si die Dütsche ICE 3 "Hochgschwindigkeits-Triibzüg".

Triibzüg si nid mit "Pänduzüg" z verwächsle. Pänduzüg hei am eine Ändi es Triibfahrzüg, meischtens e "Lok" oder e Triibwage, am andere Ändi e "Stüürwage". Zwüsche Triibfahrzüg u Stüürwage hets i vile, aber nid i aune Fäu "Reisezugwäge".

Hüt hei Triibwäge für e Aatrib elektischi Motore oder aber e Disumotor. Es git aber ou Triibwäge mit Bänzinmotor oder früecher ou setigi mit ere Dampfmaschine aus Aatrib. Däne mit ere Dampfmaschiene us Aatrib seit mer "Dampftriibwage". Däne mit Bänzin- oder Disumotor seit mer ou "thermische Triibwage".

Elektrischi Triibwäge überchöme ire Strom über e Oberleitig oder e Siteschine. Es git aber ou elektrischi Triibwäge, wo de Strom vo me ne Akku bezieh. Das si de "Akkutriibwäge".

Ja und um die Sach no e chli kompliziert zmache gits "disuelektrischi" u "bänzinelektrischi Triibwäge". Dert wird e Generator wo Strom macht dür e Disu- oder Bänzinmotor aatriibe. Dä Strom wird de für d Elektromotore brucht, wo dä Triibwage aatriibe.

Um Gäud zspaare het mer ou Triibwäge bout wo mer eifach e Outobus ohni "Stüürad" gnoo het u mer statt de "Pneureder" "Ysebahnreder" montiert het. Däne Triibwäge seit mer Schynebus. Setig hets früecher bischpiuswis vieu uf Näbebahnstreckine in Frankrich gää. I Zäntrau- u Südamerika u verschidene Entwickligsländer gits settigi no hüt u si boue sogar no neui. 

In Oscht- wie ou in Weschtdüütschland het mer nach em zwöite Wäutchrieg ganz vili glichi u eifachi u liechti Triibwäge bout, wo us viune Bouteili bout worde si, wo o im Laschtwage- und Outobusbou i glicher oder ähnlecher Form verwändet worde si. Drum versteit me in Dütschland u zum Teil ou in Österrich u i der Düütschschwiiz chli öpis anders under eme Schiinebus aus im räschte vor Wäut. Nämlech zum Bischpiu e so genannte Uerdinger Schiinebus.

So stö die sogenante "Uerdinger Schiinebus" in Dütschland us Synonym für Zwöirichtigs Schiinebus, Obscho es nid würklech um Outobus handelt wo uf d Schine transferiert worde si, wie Bischbiuswis die beide Eirichtigs Schienebus Serie X 5700 vor de Französische Staatsbahne (SNCF) oder d Serie LP 48 vor Mamers–Saint-Calais-Bahn (MStC) für die glichnamigi Bahnstrecki am Ändi vo de 1940er Jahre.


</doc>
<doc id="20665" url="https://als.wikipedia.org/wiki?curid=20665" title="Tina Turner">
Tina Turner

D'Tina Turner (* 26. November 1939 z Nutbush City, USA als Anna Mae Bullock) isch e bürtigi amerikanischi, sit 2013 schwizerischi Rock- und Popsängeri und die erfolgrichsti Live-Entertaineri wos git. 

Vo 1958 bis 1976 isch d'Tina Turner mit ihrem damalige Ehemaa, em Ike Turner i de USA erfolgrich gsi, wül er sini Frau aber immer wider misshandlet hed, hed si sich lo scheide und d'Band hed sich ufglöst. 

Bis 1984 hed si a ihre früher Erfolg nid könne aknüpfe und hed Schulde gha. 1984 hed si aber mit em Album "Private Dancer" es grosses Come-Back gschafft und isch eini vo de erfolgrichste Sängerinne überhaupt worde. Ihri Konzerttournee hei aui Rekorde broche, si isch die Musikerin, wo em meischte Tickets verkouft hed. 

Nach ihrem Bühneabschid 2000 isch es ruhig worde um d'Tina Turner. 2004 hed si es Best-of Album veröffentlicht. 

2008 hed si ihres Come-Back bekannt gä und wot no einisch uf Tour go. Ds erschte Konzert vo dere Tour isch scho i 2 Minute usverkouft gsi. 

Bis hüt hed d'Tina Turner meh aus 170 Millione Tonträger verkouft.

Im Früehjahr 2013 het si die Schwizer Staatsbürgerschaft erhalte, im Spätjahr 2013 ihri amerikanischi uffgä. Si wohnt mit ihrem langjährige dütsche Läbesgfährte un sit Ende Juli 2013 Ehemaa Erwin Bach z'Küsnacht bi Züri, wo si heimatberechtigt isch, und z'Villefranche-sur-Mer an dr Côte d’Azur in Frankriich.







</doc>
<doc id="20666" url="https://als.wikipedia.org/wiki?curid=20666" title="Oberried">
Oberried

S gid verschiideni Oord, wù Oberried haise:


Oberried isch e Oordsdail vù dääne Schded ùn Gmaine:


Lueg au:


</doc>
<doc id="20667" url="https://als.wikipedia.org/wiki?curid=20667" title="Rechthalten">
Rechthalten

Rächthaute (amtlich "Rechthalten"; franzöösisch "Dirlaret", Patois ) isch a Gmiin im obere Seisebezirk.

Rächthaute het über tuusig Iiwohner, wa im Dorf u verschidene Wiiler wii im Entemoos oder i de Woufiich wohne. Ds Dorf ligt am Südhang vam Pfuffuhubu, wa di rächti Hauta va dem chline Bärg isch – va dete isch o de Name vam Dorf abgleitet. D Galtera, a chlina Bach wa z Fryburg i d Saane mündet, het z Rächthaute sina Quäla. D Nachpurgmiine va Rächthaute sy Santursche, Brünisried, Plafeie, Plassäub u Güffersch.

S erscht Mol isch de Näme vom Ort in ere Urkunde vo 1142 ufgschribe cho. Derte isch di romanisch Form "Drallaris" gnennt, 1180 isch "Dreit Laris" gnennt. Di dütsch Schribig "Rehhalton" findt sich s erscht mol im Johr 1250.

D Pfarii isch s erscht mol 1228 erähnt un isch viu grösser gsi als hüt. Grossi Deil vom Seiseoberland bei derzue ghört un zwar die vir "Schröt" Rächthaute, Brünisried, de oberi Schrot un Zumhouz. 
Bi de Fryburger Staatsreform 1831/33 si us dänne vir Schröt vir selbschtändigi Gmiine gründt cho. 

Quela: Bundesamt für Statistik 2005

De Uusländeraateel isch 2010 bi 2,2 % gläge.

80,3 % va de Yywoner si im Jaar 2000 römisch-katholisch gsii, 13,5 % evangelisch-reformiert.

Bi de Vouchszelig 2000 hii va de 1025 Yywoner 95,4 % Tüütsch aus Hùùptspraach aaggää, 3,8 % Franzöösisch ù 0,8 % anderi Spraache.

De seislertüütsch Tialäkt va Rächthaute ghöört zum Hööjschtalemannisch.



</doc>
<doc id="20673" url="https://als.wikipedia.org/wiki?curid=20673" title="Markgrafschaft Baden-Durlach">
Markgrafschaft Baden-Durlach

D Markgrafschaft Baden-Durlach isch es Territorium, wo in de frühe Neuziit im Heilige Römische Riich Bschtand het gha un zwar i de Johr 1535 bis 1771.

Am Aafang het d Markgrafschaft Bade gschtande. Durch e Erbteilig isch di Markgrafschaft im Johr 1535 teilt worde un so sin d Baden-Baden un d Markgrafschaft Bade-Durlach entschtande. Wiil de erscht Marggraf vo Bade-Durlach Ernscht gheisse het, red ma au vo de Ernestinische Linie, wo d Herrschaft z Bade-Durlach übernoh het.
Im Gägesatz zu Bade-Bade, wo katholisch blibe isch, het de Markgraf Karl II. im Johr 1556 d Reformation iigfüert. Wichtig für d Markgrafschaft isch au d Verlegig ve de Residenz im Johr 1565 gsi, wo d Herrscher vo Pforze uf Durlach züglet sin. Vo 1594 bis 1622 het Bade-Durlach die oberi Markgrafschaft (Bade-Bade) zwangsverwaltet. Wo aber de Markgraf Georg Friedrich 1622 d Schlacht vo Wimpfe verlore het, isch es mit de Zwangsverwaltig vorbi gsi.
E schweri Ziit für d Markgrafschaft isch d Ziit vom Pfälzische Erbfolgechrieg gsi. Durlach un Pforze sin niderbrönnt worde. Au deswäge het sich de Markgraf Karl Wilhelm entschide es nois Schloss zbaue. Ab 1715 isch im Hardtwald zwüsche Durlach un em Rhy des Schloss bauet worde un e chli spöter di noi Stadt Karlrue derzue.
Im Johr 1771 het de Markgraf Karl Friedrich d Markgrafschaft Bade-Bade geerbt nach em Uussterbe vo de Albertinische Linie, wis im Erbvertrag vo de beide Linie isch vorgsäh gsi. So het d Markgrafschaft Bade-Durlach im 1771 es End gfunde.

Zu de Markgrafschaft Bade-Durlach hei d Gebiet am mittlere Oberrhy rund um d Städt Pforze un Durlach ghört, ausserdem d Herrschaft Hachberg um Emmedinge un s Markgräflerland.




</doc>
<doc id="20678" url="https://als.wikipedia.org/wiki?curid=20678" title="Kraichgau">
Kraichgau

De Kraichgau isch e Hügellandschaft im Norde vo Bade.

De Kraichgau isch e Region im nördliche Bade. Im Norde grenzt er a de Odewald im Süde a de Schwarzwald im Weschte an d Oberrhynisch Tüfebeni un im Oschte an di höchere Hügellandschafte vom Strombärg un em Heuchelberg un a de Zabergäu. 
Di gröschte Schtädt sin Sinse, Eppinge, Bad Rappenau, Brette un Brusel. Es bsunders Kennzeiche vo de Hügellandschaft sin di vile Dörfer, wo zum gröschte Teil scho im Mittelalter bsidelt wore sin. Näbe de Schtädt sin die gröschte Gmeinde Kraichtal, Bad Schönborn, Oberderdinge, Meckse un Neckarbischofse.

Di wichtigschte Bäch un Flüss, wo durch de Kraichgau düent flüsse, sin de Kraichbach, wo de Kraichgau sin Name her het un d Elsenz.

Geologisch isch de Kraichgau us ere Muelde zwüschem Odewald un em Schwarzwald entstande, wo sich Löss anglageret het. De Löss im Kraichgau het e Dicki bis zu 30 Meter. Wegem Löss, wo en sehr fruchtbarer Bode isch, cha ma im Kraichgau intensive Ackerbau betriibe un wil au s Klima sehr mild isch, gits Lüt, wo de Kraichgau – grad so wiis Markgräflerland – "badischi Toskana" düent nenne.
Di höchschti Erhebig vom Kraichgau isch de Steinsbärg i de Nöchi vo Sinse-Weiler, wo vo de Burg Steinsbärg krönt isch. De Bärgfriid vo dere Burg nennt ma au de „Kompass vom Kraichgau“.

Im Frühmittelalter isch im Lorscher Codex vo 769 de Kraichgau zum erschten Mol in ere Urkunde erwähnt worde. Derte wird er als "Creichgowe" bezeichnet, schpäter heissts in Urkunde au "Chrehgauui" (773) oder "Craichgoia" (778). 

De Name "Kraich", wo en Bach bezeichnet, wo vo Oscht nach Wescht durch de Kraichgau flüsst, chunnt vermutlech vom keltische Wort "Creuch", wo Schlamm un Lehm meint. S Wort Gau stoht ursprünglech e offnigs waldfreis Gebiet. 


</doc>
<doc id="20680" url="https://als.wikipedia.org/wiki?curid=20680" title="Alte Maße und Gewichte">
Alte Maße und Gewichte

"Alti Mäss und Gwicht" sind Mäss-System, wo hüt nüme bruucht werde.

För die verschidnige System lueg do:


</doc>
<doc id="20682" url="https://als.wikipedia.org/wiki?curid=20682" title="Jörg Haider">
Jörg Haider

De Jörg Haider (* 26. Januar 1950 z Bad Goisern, Oberöschtriich; † 11. Oktober 2008 z Köttmannsdorf, Kärnte) isch en öschtriichscher Politiker gsi. Vo 1999 bis zu sim Tod isch er Landeshauptmann von Kärnte gsi.

D Volksschuel het de Haider z Bad Ischl bsuecht un danach d Mittelschuel 1968 mit de Matur abgschlosse. Vo 1969 bis 1973 het er z Wien a de Universität Jus un Stattswüsseschfte studiirt. Bis 1976 het er zerscht als wüssenschaftliche Mitarbeiter, denn als Assischtent a de gliiche Uni gschaffet. 
Scho früe het er sich politisch engagiirt. un isch 1979 s erscht mol i de öschtriichisch Nationalrot gwählt worde, wo er de jüngscht Abgordnete gsi isch. Vo 1983 bis 1986 isch er i de Kärntner Landesregirig gsi, dann wider bis 1989 im Nationalrot. Im Johr 1989 isch de Jörg Haider dann zum erschte mol Landeshauptmann vo Kärnte worde. Des isch er bis 1991 blibe. Vo 1992 bis 1999 ich er dann wider im Nationalrot gsi, bis er 1999 wider s Amt vom Landeshauptmann übernoh het. Des Amt het er bis zu sim Tod usgüebt.
Parteipolitisch het de Jörg Haider zerscht de FPÖ aaghört, wo en innerparteilecher Striit zu sim Ustritt un de Bründig vo de BZÖ gführt het.

Är isch am friehe Morge vom 11. Oktober 2008 bimene Verkehrsunfall ums Läbe ko, will er stark alkoholisiert bi meh als em dopplete vo dr erlaubte Gschwindigkeit sis Auti nymmi hett kenne kontrolliere.

De Haider isch ghürete gsi un het 2 Chind gha.

Politisch isch de Haider sehr umstritte gsi. Sin Populismus het er nie verheimlichet. Au sini mängisch rassistische un antisemitische Sprüch hei en zu ere sehr umstrittene Persönlechkeit gmacht.





</doc>
<doc id="20684" url="https://als.wikipedia.org/wiki?curid=20684" title="Bács-Kiskun">
Bács-Kiskun

Bács-Kiskun (uff Ungarisch "Bács-Kiskun megye" , ungarndütsche Name: "Batsch-Kleinkumanien; Batschka") isch e Komitat im Süde vo Ungarn. S isch noch em Zweite Wältchrieg uss de Komitat Bács-Bodrog und Pest-Pilis-Solt-Kiskun gründet worre. Mit re Flächi vo 8'445 Quadratkilometer isch Bács-Kiskun s gröschte ungarische Komitat. Näbe e baar Erhebige um Baja umme isch s Komitat zimlig flach. Komitatssitz und gröschti Stadt isch Kecskemét.

S Komitat isch für d sini nadürligi Schönheit bekannt. De Nationalpark vo Kiskunság litt uff sinem Bode.

Bács-Kiskun gränzt im Weste an d Komitat Baranya, Tolna und Fejér (Gränze isch d Donau), im Norde an Pest, im Oste an Jász-Nagykun-Szolnok und Csongrád und im Süde an s Land Serbie.

Bács-Kiskun hät Adeil an de Große Ungarische Diefebeni. D Höchedifferänz zwüschem höchste und em diefste Punkt isch numme 80 Meter.

Im Verglych zum Rest vo Ungarn isch d'Azahl Sunnestunde hoch; Bács-Kiskun ghört zu de sunnigste Gegende vom Land. Durch de Sand werre d'Temperaturschwankige als stärcher empfunde, des heißt d'Luft wird chälter bzw. wärmer empfunde wie si wirklig isch. Z Bács Kiskun fallt wenig Nyderschlag; di jöhrligi Mitteltemperatur litt zwüsche 10 und 10,5 Grad.

Di gröschte Flüss vom Komitat sin d'Donau und d'Theiß. Größeri Stehgwässer sin d'See vo Szelid und Vadkert.

D'Pflanzewält vo Bács-Kiskun isch zimli vylfältig; vyli devo sin im "Kiskunsági Nemzeti Park" z seh.

S Komitat isch noch em Zweite Wältchrieg uss Deile vo de ehemolige Komitat Pest-Pilis-Solt-Kiskun und Bács-Bodrog entstande. De Namme "Bács" chunnt vo de serbische Stadt Bač (Bács uff Ungarisch), "Kiskun" heißt übersetzt Chlei-Kumanie.

Obwohl d Bevölcherig abnimmt, stigt d Geburtsziffere im Gegesatz zum Rest vo Ungarn. 

D Bevölcherig isch fast homogen; 94,1 Prozänt vo de Lüt sin Ungare. In de Regione Hajós und Baja git s kroatischi und dütschi Minderheite. Vo de Bevölcherig sin 65,3 Prozänt römisch-katholisch, 11 Prozänt kalvinistisch.

Zwei Drittel vo de Bevölcherig läbt in de Städt; elei d Hauptstadt Kecskemét beheimatet e Sechstel devo. Di höchsti Bevölcherigsdichti hät aber Kalocsa (353 Ywohner pro km²), di diefsti Újsolt (6 Ywohner pro km²).

Obwohl Bács-Kiskun s fümftgröschte Komitat vo Ungarn isch, isch d Bevölcherigsdichti verglychswis dief. 13 Prozänt vo de Bevölcherig läbt uff em Land.

D Bács-Kiskuner Wirtschaft hät im Johr 2001 3,7 Prozänt vom Bruttoinlandprodukt vo Ungarn usgmacht. S hät sich sit 1995 um 50% gsteigert. Vo sällem Bruttoinlandprodukt hät 2001 de primär Sektor 12,3% usgmacht. Säll isch zwar meh wie in de andere Komitat, isch aber sit 1995 (15,6%) weniger worre.

De Adeil vom sekundäre Sektor isch fast konstant blybe; 2001 hät er an de Wirtschaft e Adeil vo 30,9 Prozänt gha (29,5 im Johr 1995). De tertiäre Sektor isch am meiste gstyge, allerdings isch er mit 56,8 Prozänt im Verglych zum Rest vo Ungarn (64,4%) zimlig dief.

Di beliebteste Touristezyl sin di rysige Fläche vo de Große Ungarische Diefebeni, di unberiehrti Natur und d'Denkmäler vo de verschydene Städt. Au di beide Flüss, d'Donau und d'Theiß, ghöre dezüe; d'Donau bsunders vo Tass im nordwestlige Äck vom Komitat bis zu de Gränze und d'Theiß bsunders bi Tiszakécske im Nordoste vo Bács-Kiskun. Au di beliebti Romantik vo de Puszta isch bekannt.

Ungarndütschi Ortsnämme im Komitat Bács-Kiskun



</doc>
<doc id="20694" url="https://als.wikipedia.org/wiki?curid=20694" title="Gressoney">
Gressoney

Greschonei (frz. "Gressoney," frkprov. "Gressonèi," ital. in dr Faschistezyd "Gressonei") isch e Walserdoorf in dr idalieenische autonome Region Ougschtaalland (franz. "Vallée d’Aoste," dt. Aostatal). Greschonei lyd im e Sydedaal vùm Ougschtaal, im Walleschu (franz. "Vallée du Lys," ital. Valle del Lys, dt. Lystal), wù d Liisu (frz. Lys) dùùrefliesd.

Greschonei bschdood us zwoo sälbschdändige Gmaine, Gressoney-Saint-Jean ùn Gressoney-La-Trinité. Baidi hän e aigeni Chilche ùn e aigene Gmairood. Di greschoneititschä Name "Greschonei-Sent Johann" ùn "Greschonei-Drifaltigkeit" wääre aber sälde bruuchd. Normaalerwyys wääre die boode Gmaine im Dialäkt ùnderdaild in "s Ooberteil," "s Mittelteil" ùn "s Unterteil". S Ooberteil isch Gressoney-La-Trinité, s Mittelteil isch Gressoney-Saint-Jean vù dr Chilche s Daal ùfezues ùn s Unterteil isch vù Chilche s Daal aabezues bis Goabi. Bruuchd wääre au d Name "Zer Chilchu" fir Gressoney-Saint-Jean ùn "en de Tache" (dt. bei den Dächern) fir Gressoney-La-Trinité.

Di 74 Gmaine in dr autonoome Region Ougschtaalland sin in 8 Gmainschafde (ital. Unité de communes) zämegfasd. Greschonei ghèèrd zue dr Gmainschafd Unité des communes valdôtaines Walser (dt. "Union der Aostataler Walsergemeinden"). Dooderzue ghèère no Goabi ùn Eischeme.

Noochbergmaine vù Greschonei sin Im Land (Greschoneititschu: Laanja), Ayas (Greschoneititschu: Ajáts), Brusson (Greschoneititschu: Britse), Goabi (Greschoneititschu: Goobi), Rassa (Greschoneititschu: Ratsa), Riifu ùn Zermatt CH (Greschoneititschu: Zérmatt).

Wie vyyli Gmaine in dr Alpe bschdood Greschonei us vyyle chlaine Wyyler. 

Die Wyyler zien sich s Lysdaal ùfe vù dr Gmaigränz zue Goabi ùf 1190 m Hèèchi bis zem hegschde, midlerwyyli nùme no im Sùmer bewoonde Wyyler Tschòcke ùf 2010 m Hèèchi. D Zäntre vù dr baide Gmaine Saint Jean-Platz ùn La-Trinité-Tache liige ùf 1385 m bzw. 1630 m Hèèchi.

Dr Grinder vùm Huus Savoyen, dr "Humbert I. mid dr wyse Händ," hed ane 1025 s Ougschtal as Leeche griegd. Mid Uusnaame vùn e baar Joor (1691, 1704–1706, 1798–1814 zue Franggryych) hed s Ougschtal derno zem Huus Savoyen ghèèrd bis ane 1946, d. h. bis dr ledschd idalieenisch Cheenig abdanggd ghaa hed. Wù s idalieenisch Cheenigryych ane 1861 grinded wooren isch, isch s Ougschtal zue dr Provinz Turin chùù. Ane 1927 isch s derno e aigeschdändigi Provinz woore. Im Faschismus isch di franzeesisch Schbrooch verbode woore ùn s hed e schdaarchi Idalienisierigsbolitik gee. Noch em Zwaide Wäldchrieg hed s Ouschtal ane 1948 e autonome Sonderstatus griegd.

Greschonei isch s èèrschd Mool gnänd woore in ere Uurkund us em Joor 1211 zäme mid dr Noochbergmai Eischeme: "in loco de Issima et Grassioneti". 

Ane 1267 isch d Grùndhèrschafd ùfdaild woore im e Verdraag iber d Griichdsbarkaid: linggs vù dr Lys isch d Hèrschafd an d Hère vù Vallaise gange, räächds vù dr Lys an Groofe vù Chalant. Die Ùfdailifg blybd bis zem Änd vù dr Feudalhèrschfd, waarschyyns bis ane 1774.

La Trinité isch ane 1767 e sälbschdändigi Gmai woore.

Im Faschismus sin "Zer Chilchu" ùn "en de Tache" vù 1928 bis 1946 zue aire Gmai "Gressonei" zämegschlose gsii.

D Walser hän sich im Bied vù Greschonei am Aafang vùm 13. Jh. niidergloo. Dr èèrschd Beleeg fir di dydsch Schbrooch z Greschonei isch us em Joor 1242. Im e Verdraag mid em Probscht Aymon vù Verres hed sich e "„alamanus de gressonaio“" zuen ere Abgaab verbflichded.

D Walserforschig nimd hid aa, as es z Greschonei vor dr Aasiidlig vù dr Walser am Aafang vùm 13. Jh. kai romaanischschbroochigi Yywooner gee hed, im Geegesaz zue dr Noochbergmaine Goabi ùn Eischeme (Zürrer 1999).

D Greschoneier hän scho im 16. Jh. aagfange Handel mid Schwyzer Schded z dryybe. V. a. dùr dr Duechhandel in dr Schwyz ùn z Siiddydschland sin Greschoneier Händler ryych woore. Wääge däm hed mer s Lysdaal friejer au „s Chreemertal“ gnänd. Scho ane 1511 sin Greschoneier Händler z Bäärn noogwiise, dodervoor scho ane 1471 as Muurer z Friiburg im Üechtland. Mid dr Zyd sin d Greschoneier Duechhändler al wyder chùù, ùf Basel, Züri, Fryybùrg, Choschtez, sogar bis ùf Warschau. Dr Handelsbeziejige sin gange bis zem Èèrschde Wäldchrieg, derno hed dr Handel ùfghèèrd.

Wel d Mane vù Greschonei as Händler ùnderwägs gsii sin, isch d Landwirdschafd, v. a. Alpwirdschafd in dr Händ vù dr Fraue glääge.

Vù ane 1228 bis ane 1502 hed Greschonei zem Zeendebied vù dr Brobschdei Saint-Gilles vù Verrès (Greschoneytitsch: Veréz) ghèèrd. S èèrschd Mool as "parrochia" isch Greschonei belaid im e Verdraag vù 1310.
Greschonei isch bis 1502 e Dail vù dr Bfaargmai Eischeme gsii. Wù sich Greschonei vù Eischeme gleesd hed, hed au d Brobschdei Saint-Gilles vù Verres iiri Rächd verloore. D Zueghèèrigkaid zue Issime wägsled no e baar Mool, èèrschd ane 1660 wird Greschonei ändgildig loos gleesddùr dr Bischof vù Aosta.

Scho am Aafang vùm 15. Jh. (ane 1412) hän d Greschoneier Bschwäärde gfierd, wel si ne Bfaarer hän wele, wù Dydsch hed chene. Ane 1567 hän si sich bin ere Paschtoralvisite bschwäärd, as d Byychd bi me främdschbroochig Bfaarer mid eme Dolmätscher hed miese abglaid wääre. Ab däm Joor hän si sich derno dèrfe sälber dydschschbroochigi Bfaarer sueche.

Ane 1671 hed La Trinité e aigeni Kapälle griegd, ab 1689 isch s e aigeschdändigi Chilchegmai gsii.

Dr Sendeg (frz. syndic, ital. sindaco, dr Bùùrgemaischder) vù "Zer Chilchu" isch syder em 10. Mai 2005 dr "Luigi Chiavenuto," dr Sendeg vù "en de Tache" isch dr "Alessandro Girod" vùn ere ùùabhängige Lischde "(liste civique/lista civica)" (syder em 09. Mai 2005).

Syd em 19. Jh. isch Greschonei e Zäntrum vùm Turismus ùn em Alpinismus gsii. Sitt 1955 isch als Orientierigspunkt fǜr Alpiniste d'Statue "Christus vùm Spìtze" doodemìt verbunde.

Vù 1889 bis 1925 isch di idalieenisch Cheenigi "Margarethe vù Savoyen" reegelmääsige Gaschd z Greschonei gsii. Si hed si e aige Landhuus böue loo, hid d "Villa Margherita," wù d Gmaiverwaldig din isch. Vù 1899 bis 1904 hed si sich z Greschonei e Schlos böue loo, s „Schlos Savoyen“. 

Im 20. Jh. isch Greschonei ändgildig e Winderschbordzäntrum woore. D Geschd cheme v. a. us em iibrige Idaalie. Dr Erfolg vùm Turismus hed verhindered, as d Greschoneier hän miese abwandere, wän si Aarbed gsuechd hän, mid dr Turischte sin nèii Aarbedsmeeligkaide chùù, wie z. B. as Schyylèèrer oder in Gaschdhyyser ùn Hotel.

Im "Musée régional de la faune alpine – Museo regionale della fauna alpina – Alpenfaunamuseum „Beck-Peccoz“" sin in dr Samlig rùnd 2000 Jagdtrophäe, 90 antiki Waffe, Bilder ùn Biecher uusgschdeld.

S Museum isch grinded woore am 02. Augschde 1913 vù dr Cheenigi Margarethe vù Savoyen. Dr Johann Christoph Beck (1749-1818), wù as Händler vyyl ùmegraisd isch, hed die Samlig aagfange am Änd ùm 18. Jh. Syy Sùùn, dr Joseph Anton Beck (1808-1882), wù z Augschburg gwoond hed ùn vùm bayrische Cheenig Ludwig I. dr Adelstitel Baron iiberchùù hed, hed si derno wyder gfierd. D Familie Beck-Peccoz hed im Lauf vùm 19. Jh. d Hyyser im Wyyler Stafal ùfgchaufd ghaa ùn hed ane 1876 e groos Jaghuus böue loo. Dää renovierd Wyyler Stafal hed dr Cheenigi Margarethe esoo gued gfale, as Greschonei iire liebschde Woonsiz wooren isch.

Dr Änggel Louis Beck-Peccoz (1841-1894) hed sin syym Teschtamänt verfiegd ghaa, as die Samlig wider ùf Greschonei hed sole broochd wääre. Syyni Brieder Antoine ùn Charles Beck-Peccoz hän derno ane 1900 nääbe dr Villa Margherita e Museum derfir böue loo.

S Museum isch ane 1986 midsamd dr Samlig vù dr Region Ougschtalland ùfgchaufd woore. Hid wird s Museum vùm Ougschtaler Forschdamd glaided.

Am 02. Juni 1995 isch "Greschonei en de Tache" s Zyyl vù der 20. Etappe vùm Giro d’Italia gsii. Dr ukrainisch Raadfaarer Sergej Utschakow hed die Etappe gwùne.

Am 10. ùn 11. Dezämber 2010 hed z Greschonei e Slalomräne vùm Alpine Skieuropacup vu dr Fraue schdadgfùnde, gwùne hän d Frida Hansdotter (Schweede) am 10. ùn d Therese Borssén (Schweede) am 11.

lueg dr "Haubdartikel" Greschoneititsch

Greschoneititsch isch dr hegschdalemanisch Dialäkt vù Greschonei. Au im Greschoneititsch finded mer d Mèèrgmool vù dr Walserdialäkt:

Z Greschonei isch di lengschd Zyd di dydsch Schbrooch bruuchd woore. Wel d Greschoneier Handel driibe hän mid dr Schwyz ùn Siiddydschland, hän bis noch em Èèrschde Wäldchrieg vyyl Yywooner au Hoochdydsch chene. Noo im 19. Jh. isch z Greschonei Hoochdydsch gschriibe ùn Walsertitsch gschwäzd woore. 


Ab dr zwoode Helfdi vùm 19. Jh. hed sich des verschoobe. Zuem Walsertitsch sin s Piemontesich ùn s Idalieenisch as gschbrocheni Schbrooche derzue chùù ùn s Idalieenisch hed s Dydsch as Schrifdschbrooch verdrängd. Im Geegesaz zue Eischeme hed s Frankoprovenzalisch vùm iibrige Ougschtal z Greschonei nie ne Rol gschbiild ùn s Franzeesisch nùme chùùrz.

Ab 1883 isch d Chilche franzeesischschbroochig woore, wel s kaini dydschschbroochige Bfaarer me gee hed: 1883 mid em Bfaarer Ferdinand-Pierre Ballot Zer Chilchu, ab 1891 mid em Bfaarer Gilles-Joseph Berguet en de Tache, beedi sin us em Ougschtaal gsii. Ane 1927 isch derno Idalieenisch d Schbrooch in dr Chilche woore. Ab 1933 hed d Greschoneier wider chene ùf dydsch byychde bim Bfaarer Daniel Christillin, wù vù Eischeme chùù isch, des no bis in s Joor 1970.

Ab dr 1870er Joor isch Idalieenisch in dr Schuel as Främdschbrooch ùnderrichded woore, dervoor isch dr ganz Ùnderriichd nùme dydsch gsii. Derwyylschd ane 1876/77 no halb ùf Dydsch, halb ùf Idalieenisch ùnderriichded wooren isch, isch dr dydschdschbroochig Ùnderriichd ab 1883 ùf achd Wùcheschdùnde gchiirzd woore. Im Faschismus isch derno di dydsch Schbrooch ane 1925 verbode woore. Noch em Zwaide Wäldchrieg hed s z Greschonei wider Dydschùnderrichd gee, jez aber as Främdschbrooch, wù d Schieler kai Bezuug me drzue hän. Syder 1986 gid s in dr Schuel au Ùnderriichd in Greschoneititsch.

As Verwaldigsschbrooch ùf dr Gmai isch s Greschoneititsch no bis in d 1950er Joor bruuchd woore. Gschriibe woore isch aber au friejer scho Franzeesich, schbeeder Idalieenisch.

Dr Rùggang vùm Hoochdydsch z Greschonei hed in dr Haubdsach drèi Grind ghaa:

"Wievyyl vù dr Greschoneier chene no Greschoneititsch?"

Dr Karl Bohnenberger (1913) gid fir s Joor 1901 noch ere idalieenische Volchszelig no ne Aadail vù 96 % dydschschbroochige Yywooner aa.

D Anna Giacalone Ramat hed ane 1976/77 Befroogige z Greschonei gmachd iber s Verhäldnis zwischen em Walserdialäkt ùn em Piemontesisch bzw. em Idalieenisch. Si hed dooderbyy uusegfùnde, as vù dr Yywooner, wù vor 1923 ùf d Wäld chùù sin, no 76,1 % hän chene Greschoneititsch schwäze, vù dääne, wù zwische 1923 ùn 1952 ùf d Wäld chùù sin, no 55,9 % ùn vù dääne, wù noo 1952 ùf d Wäld chùù sin, no 37,5 %.

Ane 1992 hed dr Peter Zürrer e Ùndersuechig gmachd bi 6–11-jèèrige Schieler z Greschonei. Dooderbyy hed er feschdgschdeld, as 14,6 % vù dr Schiler no hän chene Greschoneititsch schwäze („gued“ oder „e weng“). Verschdande hän vù dr Schieler s Greschoneititsch no 46,3 % („gued“ oder „e weng“). Zem Verglyych: z Eischeme hän no dr glyych Ùndersuechig 60,5 % vù dr Schieler no chene s Eischemetöitschu schwäze ùn no 76,9 % zmindeschd e weng verschdoo.

Ane 1982 isch s Walser Kulturzentrum grinded woore, wù s kulturäl Èèrb vù dr Walser wil erhalde. Nääbe Uusschdelige sin vùm Kulturzentrum v. a. Biecher uusegee woore. S wichdigschd dervu isch s Greschoneytitsch-Wèèrderbuech. Des Wèèrderbuech isch vùm Kulturzentrum zäme mid em Eischemtöitschu-Wèèrderbuech in ere Kassette uusegee woore, ùn baide sin zäme gratis an ali Huushald z Greschonei ùn z Eischeme verdaild woore.

Vo woo de Name «Greschonei» chunt, wäiss me nöd sicher. Di früeschte, eltischte Beleeg sind: 1211 in loco Grassoneti, 1308 in valle gressoneti, 1310 iurisdictionem Vallesiae Grassoneti, 1418 iuris dictionem Grassoneti, 1436 homines De gressonei. Me händ aso e voortüütschi Grundlaag vor is, welewääg es Kolektyv uf "-ētum". En alti, fantasyvoli Erchlèèrig isch "Gresson-Äi," das häisst Äi vomene Vogel, wo sell Gresson ghäisse. Und dänn git s namaal en Etimologisierigsversuech, nämli dèè, das "Gressoney" e Verwältschig vom tüütsche "Kressenau" sell sy. Vo daa uus hät der äint oder ander dänn wele dem Oort de tüütsch Name «Kressenau» gèè, aber das isch en Fantasyname, wo d Lüüt im Doorff nie pruucht händ und wo sich au nördlich vo den Alpe nie duregsetzt hät.





</doc>
<doc id="20695" url="https://als.wikipedia.org/wiki?curid=20695" title="Gressoneydeutsch">
Gressoneydeutsch

S Greschoneititsch isch dr hegschdalemanisch Dialäkt vù Greschonei.

Greschoney isch e Ùfnaameord vùm Schwyzer Schbroochatlas gsii. D Ùfnaam isch vùm Fritz Gysling ùn em Rudolf Hotzenköcherle im Juli 1950 gmachd woore. 

Fir s Phonogramm-Archiv vù dr Universität Züri hed dr Wilhelm Doegen vùm Berliner Lutarchiv im Oktober ane 1929 Tonbandùfnaame gmachd. Die Ùfnaame sin vùm Fritz Gysling, em Rudolf Hotzenköcherle ùn dr Clara Stockmeyer voorberaided ùn vù dr èrschte beede ane 1952 verefendligd woore.

E Kapitel zùm Greschoneititsch ùn zùm dèèrdige Bruuchdùùm hèd s au im Emil Balmer sym Buech iiber d Siidwalser.

Dr Peter Zürrer hed syd dr 60er Joor Ùfnaame z Greschoney gmachd ùn hed e baar Biecher iber dr Dialäkt vù Greschonei uusebroochd. 

D Anna Giacalone Ramat hed ane 1976/77 Befroogige z Greschonei gmachd iber s sozio-linguistisch Verhäldnis zwischen em Walserdialäkt ùn em Piemontesisch bzw. em Idalieenisch. 

D Fluurnäme vù Greschonei hed dr Paul Zinsli zäme mid em Paul Scheuermeier ùn dr Gertrud Frei ane 1961/62 ùfgnùù, mid ere Noochùfnaam ane 1979. Dr Paul Zinsli hed die Samlig derno ane 1984 in syym Buech „Südwalser Namengut“ verefendligd.

Ane 1982 isch s "Walser Kulturzentrum/Centro Studi e Cultura Walser" grinded woore, wù s kulturäl Èèrb vù dr Walser wil erhalde. Nääbe Uusschdelige sin vùm Kulturzentrum v. a. ùnder dr Bresidäntschaft vùm Heinrich Welf e Raije Biecher uusegee woore. S wichdigschd dervu isch s Greschoneytitsch-Wèèrderbuech. Des Wèèrderbuech isch vùm Kulturzentrum zäme mid em Eischemtöitschu-Wèèrderbuech in ere Kassette uusegee woore, ùn baide sin zäme gratis an ali Huushald z Greschonei ùn z Eischeme verdaild woore.

In däm Artikel sin di greschoneititschä Dialektbyyschbel in Dieth-Schryybig gschriibe. Dooderbyy wird dr Buechschdaab <k> fir d Fortis [k] bruucht, <kk> fir d geminierd Fortis [kk] bzw. [k:], fir d Affrikata [kx] wird <kch> gschriibe.















Aigeni Dativ-Plural-Forme uf "-e" cheeme aber au no voor.

Dr Genitiv (im Singular uf "-sch," im Plural uf "-u") chùnd no in feschde Foormle voor. 

Bi ne Dail Pronomina wääre no Genitivfoorme bruuchd

Wie in andere hegschdalemanische Dialäkt wääre Adjektiv au prädikativ deklinierd.

Bi dr Verbkonjugation chaa mer drèi Chlase ùnderschaide:
In dr maischde Fäl wääre d Verbe aber mid em Hilfsverb "tue" konjugierd:

Andersch wi im Wallisertitsch gid s im Greschoneititsch bi dr Chùùrzverbe nooch dr Infinitivpartikel "z" no ne bsùnderigi Form fir dr Infinitiv, wù uf s midelhoochdydsch Gerundium zruggood.

Im Greschoneititsch gid s no ne lääbig Partizip Päsens. S wird ùf -en bilded.

Bim Diminutiv gid s wie in vyyle Walliser ùn Walser Dialäkt e baar Suffix:

S Suffiv –ji chùnd bi Grùndwèèrder voor, wù ùf –e oder ùf Konsonant (user Liquid) ände.

S Suffiv –i chùnd bi Grùndwèèrder voor, wù ùf –u ände.

S Suffiv –li chùnd bi Grùndwèèrder voor, wù dr Schdam ùf Vokal anded, wù ùf –i ände oder wù ne r in dr Ändig hän.

S Suffiv –ti chùnd bi Grùndwèèrder voor, wù ne l in dr Ändig hän.

"Meentak", "Zischtag", "Mitwuchu", "Froontag", "Friitag", "Samstag", "Suntag"



Nadyyrli gid s im Greschoneititsch vyyl Främd- ùn Läänwèèrder us em Italienisch, em Franzeesisch, em Piemontesisch ùn em Frankoprovenzalisch

"Wen dèr letscht Taag vom Joar gĉhemmèd ischt, soo tièn schi dè Zùcht èn bitz zeämèfinnè ùn tièn aabreedù, wo sch moorè wellid goa ds Nuijoar schriijè. Ès jeds tuèt sièĉhè ès Gselli for meed èm z chùnnù goa, dass nid ganz eigènù sig em Isch ùnd Schnee. Ùnd de morndrigscht èm Moargè fruè tuèt ès jeds Zùcht med èm geä ès liks Sekèlti. Das ischt extra ghannùts ggange for z chùùnù kriègè appas ùf dèr eerscht Taag vom Joar. Schi hen ali geerè äppis Guètsch ùn hen au ali geerè Schingèli en dèr Bùùrschù. Ùnd ùf der Manièr tuèt mù antrèffè dèr Eerschtù vom Joar è Huuffè Zùcht dur d Gassè ùnd ùf alnè Wèèga. Ùn di tièn chlèffè an èjèr Huuster ùnd an dèr andrù Ter. Ùnd de tièn sch luut schriijè: "Ès guèts ùn ès glikchhafftigs nuus Joar – winsch dùr s ùnd Got gèb dùr s!" "
Schbrichwèèrder vù Greschonei:



</doc>
<doc id="20703" url="https://als.wikipedia.org/wiki?curid=20703" title="Issime">
Issime

Éischeme (frz. "Issime," frkprov. "Eixima;" im Idalieenisch wird normalerwyys di franzeesisch Version ibernùù) isch e Walserdoorf in dr idalieenische autonome Provinz Ougschtaal (dt. Aostatal). Éischeme lyd im e Sydedaal vùm Ougschtaal, im Walleschu (ital. Valle del Lys, frz. Vallée du Lys, dt. Lystal), wù d Liisu (frz. Lys) dùùrefliesd.

Éischeme lyd ùf 933 m NN. Noochbergmaine vù Éischeme sin Arnoal, Brützu, z’uabra Tschallanh, z'undra Tschallanh, Pischu, Überlann, Elljini, Perloz ùn Sagliano Micca.

Di 74 Gmaine in dr autonoome Region Ougschtaal sin in 8 Gmainschafde (ital. Unité de communes) zämegfasd. Éischeme ghèèrd zue dr Gmainschafd Unité des communes valdôtaines Walser (dt. "Verainigung vo de valdostanische Walsergmaine"). Dooderzue ghèère no Goabi, Greschonei en de Tache ùn Greschonei zer Chilchu.

Wie vyyli Gmaine in dr Alpe bschdood Éischeme us vyyle chlaine Wyyler. 

Wyyler z Éischeme: "Biouley" (frz. Bioley), "Di Zinnisili" (frz. Ceresole), "Tschendriun" (frz. Champriond), "Duarf" oder "Hauptort" (frz. Chef-lieu), "Tschentschiri" (frz. Chincheré), "Krecht" (frz. Crest), "Kruasi" (frz. Crose), "Künju" (frz. Cugna), "Funtrunkieeru" (frz. Fontaineclaire), "Gran Tschamp" (frz. Grand Champ), "Gran Proa" (frz. Grand Praz), "Nicke" (frz. Nicche), "Pioani" (frz. Plane), "Proa" (frz. Praz), "Preite" (frz. Preit), "Proasch" (frz. Proasch), "Ribulu" (frz. Ribola), "Rickard" (frz. Riccard), "Rickurt" (frz. Riccourt), "Z’uabra Rickurt" (frz. Riccourt Dessus), "Réivu" (frz. Riva), "Rolji" (frz. Rollie), "Zéngji" (frz. Seingles), "Z’uabra Zéngji" (frz. Seingles Dessus), "Stein" (frz. Stein), "Tuntelentsch" (frz. Tontinel), "Vetschus" (frz. Vecchaus), "San" (frz. Zan).

D Yywoonerzaal isch z Éischeme im 20. Jh. al mee zrùg gange.
D Walser hän sich im Bied vù Éischeme am Aafang vùm 13. Jh. niidergloo. Dr èèrschd Beleeg fir di dydsch Schbrooch z Éischeme isch us em Joor 1239. In ere Uurkùnd wääre zwee „teutonici“ vù Éischeme gnänd.

D Walserforschig nimd hid aa, as es im Geegesaz zue Greschonei z Éischeme ùn z Goabi scho vor dr Aasiidlig vù dr Walser e romaanischschbroochigi Bevelkerig gee hed (Zürrer 1999). Wääge däm isch Éischeme iber e baar Joorhùnderd zwaischbroochig gsii. S Frankoprovenzalisch isch z Éischeme èèrschd im 18. Jh. uusgschdoorbe.

Darwil das in époque pré-romaine sén gsinh gséllschafti das hen gweerhut z'gut un ghüt z'via, chriemera un mines, in Moyen Âge Éischeme ischt gcheen z'duarf du mandement dar fammullju de Vallaise, das im 1227 het keen dam lann franchises un privilèges mit un statut local unz im 1773.

Siège van tribunal van le XIII siècle z'Éischeme ischt noch, von d'piatzu im Duarf, z'tribunal woa hen dschi gsétzt dar dschüdschu un zwian kunselljera um administrer la justice.

Auch wider d'rélidschunh z'lann ischt génh gsinh important, unz im 1660 ischt gsinh d'einugun perretschu in d'uabru valladu du Lys: d'vuadru séitu drouf le Jugement Dernier, les Mystères du Rosaire vür d'chilhu, dan taufstein d'époque romane un, noch mia, dan gruassen oalter en style baroque (dan zweiten gruassen im Augschtalann, noa den in Antagnod) mit 182 statwi, antweegen desch d'chilhu Sent Joapuk (patrunh im lann mit Sen Sébastien) meruturut z'dscha goa lugun.

D'walserlljöit das sén dschi gcheen phee héi, un dschi gmischlut mit dan andre, hen gleit ouf une culture das ischt noch nunh, in d'brouha un in architecture, un mu mat gsia verousigi dinnhi in Sen Kroasch gumbu, eina dar dröi gumbi (mit Burrunu un Türrudschu) woa mu mat goan machu schien spaziriti.

Dr Grinder vùm Huus Savoyen, dr "Humbert I mid dr wyse Händ," hed ane 1025 s Ougschtal as Leeche griegd. Mid Uusnaame vùn e baar Joor (1691, 1704–1706, 1798–1814 zue Franggryych) hed s Ougschtal derno zem Huus Savoyen ghèèrd bis ane 1946, d. h. bis dr ledschd idalieenisch Cheenig abdanggd ghaa hed. Wù s idalieenisch Cheenigryych ane 1861 grinded wooren isch, isch s Ougschtal zue dr Provinz Turin chùù. Ane 1927 isch s derno e aigeschdändigi Provinz woore. Im Faschismus isch di franzeesisch Schbrooch verbode woore ùn s hed e schdaarchi Idalienisierigsbolitik gee. Noch em Zwaide Wäldchrieg hed s Ouschtal ane 1948 e autonome Sonderstatus griegd.

Éischeme isch s èèrschd Mool gnänd woore in ere Uurkund us em Joor 1211 zäme mid dr Noochbergmai Greschonei:  in loco de Issima et Grassioneti. 

Ane 1267 isch d Grùndhèrschafd ùfdaild woore im e Verdraag iber d Griichdsbarkaid: linggs vù dr Lys isch d Hèrschafd an d Hère vù Vallaise gange, räächds vù dr Lys an Groofe vù Chalant. Die Ùdfdailifg blybd bis zem Änd vù dr Feudalhèrschfd, waarschyyns bis ane 1774.

Bis ane 1952 hed Goabi zue dr Gmai Éischeme ghèèrd. Derwyylschd Goabi scho ane 1786 e aigeni Chilchegmai wooren isch, hän si di politisch Sälbschdändigkaid èèrschd nooch em Zwaide Wäldchrieg griegd.

Z Éischeme isch scho ane 1184 e aigenschdändigi Chilchegmai belaid. Zue dr Éischemer Chilchegmai hän au Goabi ùn Greschonei ghèèrd. Ab em Joor 1228 hed Éischeme zem Zeendebied vù dr Brobschdei Saint-Gilles vù Verrès ghèèrd. 
Greschonei hed isch ane 1502 vù dr Bfaargmai Éischeme gleesd. D Zueghèèrigkaid zue Éischeme wägsled no e baar Mool, èèrschd ane 1660 wird Greschonei ändgildig loos gleesd dùr dr Bischof vù Aosta.

Goabi isch ane 1786 e aigeschdändigi Chilchegmai woore.

D Éischemer hän schbeedeschdens im 17. Jh. aagfange im Sùmer as Muurer in andere Bied z schafe, dr èèrschd Noowyys schdamd us em Joor 1683. Derwyylschd d Duechhändler vù Greschonei in di dydschschbroochig Schwyz ùn ùf Siiddydschland gange sin, sin di Éischemer Muurer in s franzeesischschbroochig Savoyen, in di franzeesisch Schwyz ùn ùf Franggryych gange.

Bis zem Èèrschde Wäldchrieg sin d Éischemer Muurer nùme im Sùmer fùùrd gange, noch em Èèrschde Wäldchrieg sin vyyl derno ganz uusgwandered.

Dr Hoptma (ital. sindaco, frz. syndic, dr Bùùrgemaischder) vù "Éischeme" isch syder em 21. Mai 2007 dr Christian Linty vvùn ere ùùabhängige Lischde "(lista civica – liste civique)".

lueg dr "Haubdartikel" Éischemtöitschu

Eischemtöitschu isch dr hegschdalemanisch Dialäkt vù Éischeme. Au im Éischemtöitschu finded mer d Mèèrgmool vù dr Walserdialäkt:


Z Éischeme isch nie di dydsch Schrifdschbrooch bruuchd woore, bis in d 20er Joor isch Franzeesisch gschriibe woore, derno Idalieenisch. D Éischemer hän imer au chene Frankoprovenzalisch schwäze. Syder em 19 Jh. isch derno no s Piemontesisch ùn s Idalieenisch derzue chùù.

D Chilche ùn d Schuel sin bis in d 1920er Joor franzeesich gsii, derno isch s Idalieenisch ùfchùù. Dydsch isch in dr Chilche ùn dr Schuel nie bruuchd woore.

Dydsch wird in dr Schuel nume as Främdschbrooch ùnderrichded. Syder 1986 gid s in dr Schuel au Ùnderriichd in Eischemtöitschu.

"Wievyyl vù dr Éischemer chene no Éischemtöitschu? "

D Elisabetta Fazzini Giovannicci gid fir 1977/78 e Brozändsaz vù 76 % aa, wù no Eischemtöitschu schwäze.

Ane 1992 hed dr Peter Zürrer e Ùndersuechig gmachd z Éischeme. Vù insgsamd 363 Yywooner hän doo no 63,4 % chene Eischemtöitschu schwäze. Verschdande hän s 71,7 %. Au bi 6 bis 11-jèèrige Schieler hed er d Schbroochkompentänz ùndersuechd. Dooderbyy hed er feschdgschdeld, as 60,5 % vù dr Schieler no hän chene Eischemtöitschu schwäze („gued“ oder „e weng“). Verschdande hän vù dr Schieler s Eischemtöitschu no 76,9 % („gued“ oder „e weng“). Zem Verglyych: z Greschonei hän no dr glyych Ùndersuechig nùme no 14,6 % % vù dr Schieler chene s Greschoneiertitsch schwäze ùn no 46,3 % zmindeschd e weng verschdoo.

Dr Grùnd, wùrùm z Éischeme dr Dialäkt vyyl lääbiger isch wie in dr andere Siidwalse Gmaine, lyd doodrin, as d Éischemer scho syd Joorhùnderde e baar Schbrooche hän chene schwäze: mid Töitschu, Frankoprovenzalisch, Piemontesich, Franzeesich, Idalieenisch sin s hid fimf Schbrooche. Wääge däm wird s Eischemtöitschu nid esoo dùr s Idalieenisch as Schbrooch vù dr Medie verdrängd wie in andere Ord, wù bis am Aafang vùm 20. Jh. nùme dr dydsch Dialäkt gschwäzd wooren isch.

D Maria Concetta di Paolo, wù an dr idalieenische "Università degli Studi Gabriele D'Annunzio" z Pescara e Dissertation iber s Remalljertitschu schrybd, hed ane 1999 e Schtudie verefendligd, wù si d Dialäktkompetänz vù dr Siidwalser Gmaine din ùndersuechd hed. D Daate fir Éischeme sin ùfgnùù woore vùm Michele Musso.
Vù dääne 168 aktive Dialäktschprächer ane 1996 sin 52 iiber 65 gsii, 45 zwische 51 ùn 65, 36 zwische 36 ùn 50, 25 zwische 26 ùn 35 ùn 10 ùnder 26.

Vù dääne 37 passive Dialäktschprächer ane 1996 sin 3 iiber 65 gsii, 2 zwische 51 ùn 65, 5 zwische 36 ùn 50, 2 zwische 26 ùn 35 ùn 25 ùnder 26.

Ane 1982 isch s "Walser Kulturzentrum/Centro Studi e Cultura Walser" grinded woore, wù s kulturäl Èèrb vù dr Walser wil erhalde. Nääbe Uusschdelige sin vùm Kulturzentrum v. a. Biecher uusegee woore. S wichdigschd dervu isch s Eischemtöitschu-Wèèrderbuech. Des Wèèrderbuech isch vùm Kulturzentrum zäme mid em Greschoneititsch-Wèèrderbuech in ere Kassette uusegee woore, ùn baide sin zäme gratis an ali Huushald z Éischeme ùn z Greschonei verdaild woore.





</doc>
<doc id="20704" url="https://als.wikipedia.org/wiki?curid=20704" title="Issimedeutsch">
Issimedeutsch

S Eischemtöitschu isch dr hegschdalemanisch Dialäkt vù Eischeme (franz. "Issime"). Es gheert zum Sidwalsertiitsch.

Eischeme isch e Ùfnaameord vùm Schwyzer Schbroochatlas gsii. D Ùfnaam isch vùm Fritz Gysling ùn em Rudolf Hotzenköcherle im Juli 1950 gmachd woore.

Fir s Phonogramm-Archiv vù dr Universität Züri hed dr Wilhelm Doegen vùm Berliner Lutarchiv im Oktober ane 1929 Tonbandùfnaame gmachd. Die Ùfnaame sin vùm Fritz Gysling, em Rudolf Hotzenköcherle ùn dr Clara Stockmeyer voorberaided ùn vù dr èrschte beede ane 1952 verefendligd woore.

Dr Peter Zürrer hed syd dr 60er Joor Ùfnaame z Eischeme gmachd. Vor alem fir syy Buech „Sprachinseldialekte. Walserdeutsch im Aostatal (Italien)“ hed er in dr 80er ùn 90er Joor Befroogige z Eischeme zem Eimeschtöitschu gmachd; s Buech isch 1999 usechùù. Ùn 1981 hed dr Renato Perinetto e detaillierti Zämmestellig vù dr Deklination vù dr Substantiv ùn Adjektiv publiziert.

D Fluernäme vù Eischeme hed dr Paul Zinsli zäme mid em Paul Scheuermeier ùn dr Gertrud Frei ane 1960–62 ùfgnùù, mid Noochùfnaam ane 1964 ùn 1981. Dr Paul Zinsli hed die Samlig derno ane 1984 in syym Buech „Südwalser Namengut“ verefendligd.

Ane 1982 isch s "Walser Kulturzentrum / Centro Studi e Cultura Walser" grinded woore, wù s kulturäl Èèrb vù dr Walser wil erhalde. Nääbe Uusschdelige sin vùm Kulturzentrum v. a. Biecher uusegee woore. S wichdigschd dervu isch s Eischemtöitschu-Wèèrderbuech. Des Wèèrderbuech isch vùm Kulturzentrum zäme mid em Greschoneititsch-Wèèrderbuech in ere Kassette uusegee woore, ùn baide sin zäme gratis an ali Huushald z Eischeme ùn z Greschonei verdaild woore.

Z Eischeme isch nie di dydsch Schrifdschbrooch bruuchd woore, bis in d 20er Joor isch Franzeesisch gschriibe woore, derno Idalieenisch. D Eischemer hän imer au chene Frankoprovenzalisch schwäze. Syder em 19 Jh. isch derno no s Piemontesisch ùn s Idalieenisch derzue chùù. D Chilche ùn d Schuel sin bis in d 1920er Joor franzeesich gsii, derno isch s Idalieenisch ùfchùù. Dydsch isch in dr Chilche ùn dr Schuel nie bruuchd woore. Dydsch wird in dr Schuel nume as Främdschbrooch ùnderrichded. Syder 1986 gid s in dr Schuel au Ùnderriichd in Eischemtöitschu.

D Elisabetta Fazzini Giovannicci gid fir 1977/78 e Brozändsaz vù 76 % aa, wù no Eischemtöitschu schwäze.

Ane 1992 hed dr Peter Zürrer e Ùndersuechig gmachd z Eischeme. Vù insgsamd 363 Yywooner hän doo no 63,4 % chene Eischemtöitschu schwäze. Verschdande hän s 71,7 %. Au bi 6 bis 11-jèèrige Schieler hed er d Schbroochkompentänz ùndersuechd. Dooderbyy hed er feschdgschdeld, as 60,5 % vù dr Schieler no hän chene Eischemtöitschu schwäze («gued» oder «e weng»). Verschdande hän vù dr Schieler s Eischemtöitschu no 76,9 % («gued» oder «e weng»). Zem Verglyych: z Greschonei hän no dr glyych Ùndersuechig nùme no 14,6 % % vù dr Schieler chene s Greschoneiertitsch schwäze ùn no 46,3 % zmindeschd e weng verschdoo.

Dr Grùnd, wùrùm z Eischeme dr Dialäkt vyyl lääbiger isch wie in dr andere Siidwalse Gmaine, lyd doodrin, as d Eischemer scho syd Joorhùnderde e baar Schbrooche hän chene schwäze: mid Töitschu, Frankoprovenzalisch, Piemontesich, Franzeesich, Idalieenisch sin s hid fimf Schbrooche. Wääge däm wird s Eischemtöitschu nid esoo dùr s Idalieenisch as Schbrooch vù dr Medie verdrängd wie in andere Ord, wù bis am Aafang vùm 20. Jh. nùme dr dydsch Dialäkt gschwäzd wooren isch.
D Maria Concetta di Paolo, wù an dr idalieenische "Università degli Studi Gabriele D’Annunzio" z Pescara e Dissertation iber s Remalljertitschu schrybd, hed ane 1999 e Schtudie verefendligd, wù si d Dialäktkompetänz vù dr Siidwalser Gmaine din ùndersuechd hed. D Daate fir Eischeme sin ùfgnùù woore vùm Michele Musso.
Vù dääne 168 aktive Dialäktschprächer ane 1996 sin 52 iiber 65 gsii, 45 zwische 51 ùn 65, 36 zwische 36 ùn 50, 25 zwische 26 ùn 35 ùn 10 ùnder 26.

Vù dääne 37 passive Dialäktschprächer ane 1996 sin 3 iiber 65 gsii, 2 zwische 51 ùn 65, 5 zwische 36 ùn 50, 2 zwische 26 ùn 35 ùn 25 ùnder 26.

Ane 2001 hed d "Fondation Émile Chanoux" in Zämenaarbed mid em "Centre d'Études Linguistiques pour l'Europe" ùn dr "Università degli Studi di Trento" di soziolinguistisch Situation vù alne Gmaine im Augschtdaal ùndersuechd. Doderzue isch im Sebdämber ùn Ogdoober 2002 e Froogebooge verschigd woore. Us Eischeme sin ali 72 verschigde Froogebeege wider zrùgchùù.

In däm Artikel sin di eischemtöitschu Dialektbyyschbel in Dieth-Schryybig gschriibe. Dooderbyy wird dr Buechschdaab <k> fir d Fortis [k] bruucht, fir d Affrikata [kx] wird <kch> gschriibe.

Im Ùnderschiid zue dr Dieth-Schryybig wird doo ùnderschiide zwische drèi labio-dentale Frikativ:


Im Geegesaz zue andere alemanische Dialäkt sin im Eischemtöitschu di mhd. Dihphtong ie, üe, uo monophtongierd.
Die Diphthongierig ùn die Monophthongierig schdeen nid im Zämehang mid dr Nèihoochdydsch Diphthongierig ùn dr Nèihoochdydsch Monophthongierig. Im Geegesaz zem Schdandarddydsch sin di Diphthong, wù us mhd. î, iu, û endschdande sin, nid mid dr alde Diphthong us mhd. ei, öu, ou zämegfale. Derzue sin im Eischemtöitschu nid nùme mhd. î , iu, û diphthongierd, sùndere au no mhd. ê, oe, ô, â, ae.












Dr Peter Zürrer (1999) ùnderschaided 14 Flexions-Chlasse im Eischentöitschu.
Dr Genitiv wird im Eischemtöitschu no ganz frèi bruuchd.



voorgschdeld

noochgschdeld

Adjektiv wääre au prädikativ deklinierd.

Bim Personalpronome gid s im Eischemtöitschu wie au in andere Siidwalser Dialäkt verlengeredi Foorme. Die sin bilded us em Personalpronome ùn "andere", z. B. "wirendri" (= wir andere). Vf.: Volfoorm, Enkl.: Enklitischi Foorm.
Im Eischemtöitschu wird s neutral Pronome "iis" wie in andere alemanische Dialäkt fir wyybligi Persone verwänded, aber doodriiberuuse au no fir mänligi Persone, wù kaini Reschpektspersone sin.

"chonnun" (dt. können)

"welljen" (dt. wollen)

"toffun" (dt. dürfen)

"sellen" (dt. sollen)

"mussun" (dt. müssen)

"muan" (dt. können, vermögen)

"wissun" (dt. wissen)

heen (dt. haben)

"sein" (dt. sein)

"tuun" (dt. tun)

"seen" (dt. sagen)

"cheemen" (dt. kommen)

"geen" (dt. geben)

"gììe" (dt. nehmen)

"goan" (dt. gehen)

"loan" (dt. lassen)

"schloan" (dt. schlagen)

"foan aa" (dt. anfangen)

"troan" (dt. tragen)

Andersch wi im Wallisertitsch gid s im Eischemetöitschu bi dr Chùùrzverbe nooch dr Infinitivpartikel "z" no ne bsùnderigi Form fir dr Infinitiv, wù uf s midelhoochdydsch Gerundium zruggood.

Im Eischemtöitschu wääre Relativsätz nid nùme mid „wo“ yyglaided, si chene au (ùnder romaanischem Yyflùs) mid „das“ yyglaided wääre. Des „das“ wird derno au bruuchd bi mänlige ùn wyyblige Subjekt.

"Miäntak", "Ziischtak", "Mitachu", "Froontak", "Friitak", "Samstak", "Sunatak"

Nadyyrli gid s im Eischemtöitschu vyyl Främd- ùn Läänwèèrder us em Italienisch, em Franzeesisch, em Piemontesisch ùn em Frankoprovenzalisch






"De Moargè, wuen dèr Maanù tùd no gsichtù, dèr Wuärma gäid in d Mattù ùm meeijä. Ùnz ze Säksche arwuèktsch scheäs Wuèb wan èmè ertä Schloof. Schei zerrt ira leng Lokha, machùd sch di Trötsche. Ùnd de gäid sch ombri in di tùppùn Kroatù. Doa gäid sch geän dè Anche, de Chiäsch ùnd di Triffili. Ùnd de gäid sch im Hous ùm hannùn ds Firmis. Tringjènd sch Kaffe mi miilch ùnd de Schnitti Broad, machùn schds Chläippi mi Angche. Zù wod a ds schweärs Wuèrch ds Höüsch. Zjettènd sch d Moadi, das schi hän trommùd mid dar Seegarschù. Schpootùr leggèn schi s zeämè mit dèm Reche ùnd de machùn sch Houffjini, trejèn sch in di Dilli ùn dün schi s zettè mit däm Fùrki. Zeschta troan sch ds Höü, ds zwuäitä isch ds Oamad."
Schbrichwèèrder vù Eischeme:



</doc>
<doc id="20705" url="https://als.wikipedia.org/wiki?curid=20705" title="Ungarische Dialekte">
Ungarische Dialekte

Di ungarischi Sproch hät mehreri Dialäkt, wo sich meistens numme in de Ussproch underscheide. Numme sälli in abglägene Gebiet bilde do e Usnahm, do ghöre vor allem d Csángós z Rumänie dezüe. Di meiste Ungare chönne sich aber ohni größeri Problem verstoh.

Je noch Ydeilig litt d'Zahl vo de Dialäkt zwüsche acht und zäh. In de Ydeilig noch acht Dialäkt werre de Tschango- und de sybebürgisch Dialäkt zum „Ostdialäkt“ "(keleti)" und de Süddransdanubisch und de Süddiefebeni-Dialäkt zum „Süddialäkt“ "(déli)" zämmegfasst. Uff de Charte und in de folgende Liste werre Dialäktpaar, wo di züeghörige Dialäkt deilwis als selbständig aglüegt werre, mit de Büechstabe "a" und "b" kännzeichnet (in Chlammere jewyls de ungarisch Name):

1. Westdialäkt "(nyugati),"<br>
2. Mitteldransdanubisch "(közép-dunántúli),"<br>
3. Süddialäkt "(déli)," devo
4. Theißdialäkt "(tiszai),"<br>
5. Nordwest- oder Palóczedialäkt "(északnyugati" bzw. "palóc),"<br>
6. Nordostdialäkt "(északkeleti),"<br>
7. Mittelsybebürgischi Dialäkt "(mezőségi),"<br>
8. Ostdialäkt "(keleti)," devo

S Büech "A mai magyar nyelvjárások" („di ungarische Dialäkt vo hütt“) vom Samu Imre und em László Deme zällt usserdem näbe de zäh „chlare“ Dialäkt 18 gmischti Dialäkt uff.

Di Ungarischi Schriftsproch baut hauptsächlig uff em Nordostdialäkt uff, si enthaltet aber au Elemänt uss andere Dialäkt.

Di ungarische Dialäkt könne gschichtlig gseh nit mit de dütsche vergliche werre. Im hüttige dütschsprochige Gebiet hät s friehner Stämm wie Alemanne, Bayre, Sachse und anderi ge, wo vo Stamm zu Stamm e anderi Variation vo de Sproch gschwätzt hän. D Entwicklig vom Ungarische isch e bitz anderscht verloffe. D Ungare hän sich erscht im 9. Johrhundert dört agsydelt, wo si hütt sin. S Volk hät sällemols uss 7 Stämm bstande, wo sich ihri Sprochvariatione underenand underschyde hän. Erscht dörtmols hän Dialäkt agfange under em Yfluss vo benochberte Länder, vo Migratione und gschichtlige Ereigniss z entstoh. Dialäkt, wo noch an de ungarische Gränze liige und sällewäg Lehnwörter uss de benochberte Sproche uffgnoh hän, nännt mer „peremnyelvjárások“, was sich öbbe als „Randdialäkt“ übersetze losst. Mer hät allerdings scho im 11. Johrhundert versüecht, alli Yflüss vo Främdsproche z vertrybe.

Di Glehrte hänn sich in de Zit vum moderne Ungarisch (ab 1772) aagfange mit de ungarische Dialäkt befasse. Im Zug vu de Sprocherneuerigs-Bewegig in de erschte Hälfti vum 19. Johrhundert, wu unter anderem d'Ersetzig vu latiinische un dütsche Främdwörter zum Ziil gha hät, sin au Wörter us verschidene Dialäkt in di neui Standardsproch entlehnt wore. Sällemols isch s erscht Dialäktwörterbüech vum Ungarische erschine "(Magyar Tájszótár)," wu vu de Ungarische Akademii für Wüsseschaft (MTA) veröffentligt wore-n-isch.

Di erschti wüsseschaftligi Arbet yber des Thema isch im Johr 1934 z Budapest erschyne. Säll Werk vom Antal Horger "(A magyar nyelvjárások)" hät au diachronischi Faktore, d. h. d Variatione vo de Sproch detailliert behandelt.

1968–77 isch e witers Werk zu dem Thema entstande, de Ungarisch Sprochatlas "(A magyar nyelvjárások atlasza)". Er bildet d Grundlag vo de ungarische Dialektology; zwüsche 1995 un 2004 hät s Büech "A romániai magyar nyelvjárások atlasza" (De rumänisch-ungarisch Dialäktatlas) en um d Variante vo Rumänie ergänzt.




Vo de Lexik her git s innerhalb vom Dialäktgebiet größeri Underschyd, wyl s während de Bsetzig durch s osmanische Rych entvölkert und neu besydelt worre isch. Phonetischi Hauptmerkmol sin d Verschiebige







Sit de zweite Hälfti vom 19. Johrhundert verliere d'Dialäkt ihri Bsunderheite immer meh under em Yfluss vo de Standardsproch, wo durch d'Medie, di gschribeni Sproch usw. bständig isch. Si sin im Allgemeine uff em Land no witer verbreitet wie in de Städt und ihri Verwändig hängt au vo de familiäre bzw. soziale Situation vo de Lüt ab. Di hüttigi Umgangssproch („köznyelv“) gchännt hauptsächlig no di phonologische Merkmol vo de Dialäkt, regional charakterisdischi Wörter sin numme no wenig in Gebruch. Au in gschribener Form findet mer d'Dialäkt sälte.





</doc>
<doc id="20708" url="https://als.wikipedia.org/wiki?curid=20708" title="Orthal">
Orthal

"Da Wikipedia-Àrtìkel ìsch gschrìwa ìn Orthal."

Orthal ìsch a nèia Methoda fer güet Elsassisch schriwa. Dr Name isch e Kunstwort us Orthographe alsacienne.

's ìsch s Ergebnis vu-n-era Gmeinsàmàrwet wo vìl Dialektkenner mìtgmàcht han, unter dr Leitung vum Profasser Edgar Zeidler.
Sa han nohdankt, wia ma àm beschta d verschìdena elsassischa Mundàrta kännt schriwa.

D Hàuiptidee vu Orthal ìsch àss dia Schribempfehlunga fer àlla Elsasser eifàch zum Versteh sotta sìì. Àlla verschìdena Dialekta, vu Norda bis Süda vum Elsàss, känna dia Methoda benutza, obwohl àss sa nìt gliich üssgsprocha wara.

D Referanz vum Elsassischa ìsch s Hochditscha ; àlso s gschrìwena Elsassischa müeß, wenn meeglig, ìm Ditscha gliicha. So ìsch's eifàcher zum Lasa, un kààt ìn da zweischprochiga (Frànzeesch / Ditsch) Klàssa unterrìchta wara.
Dia Methoda hàt zìmlig Erfolg, zum Beispil ìn da régionàla elsassischa Blättla (Zittung "L'ALSACE", "Haut-Rhin Magazine") oder uff zweisprochiga Schìlder wia ìm Elsassischa Ecomusée oder àm Nèiweiher-Stàuidàmm. S OLCA, s elsassischa Sprochàmt, hàt sa aui ààgnumma.

Ànna 2003 hàt's a erschta Version gaa, wo "Graphal" gheißa hàt. Zwìscha 2003 un 2008 ìsch d Methoda noch verbessert worra, un heißt jetzt "Orthal". Ìn dara Zitt sìn ìm gànza Elsàss ungfahr 400 "dictées" gmàcht worra fer ze sah, wàs geht un wàs nìt funktioniart.
Vìl Litt han do dràà mìtgmàcht: dr Profasser Edgar Zeidler, s Verein AGATE (dàs heißt Académie pour une graphie alsacienne transfrontalière), sina Schialer, sina Studanta un àlli Dialektkenner wo zitter mehreri Johra àn dr Volkshochschüel z'Milhüsa sini elsassischi Schribwarikstàtt bsüecha.

Dr Edgar Zeidler un d Danielle Crévenat-Werner, beidi Sprochwìssaschàftler un Mundàrtforscher, han a Büech gschrìwa: "Orthographe alsacienne – Bien écrire l'alsacien de Wissembourg à Ferrette" (elsassischa Orthographie – Güet Elsassisch schriwa vu Weißabürri bis Pfìrt).

Ànna 2016 ìsch a verbesserta Fàssung vu Orthal üssakumma.

Ìn dara Methoda gìbt's a Zeicha fer jeder Lütt, oder mankmol zwei zur Üsswàhl.

Ma sott ìmmer schriwa wia ma d Sproch üsssprìcht un heert. Obwohl àss ma s Hochditscha garn àls Referanz nìmmt, sìn dia àlla Meegligkeita rìchtig:

Wenn zwei Wärter gliich üssgprocha wara und doch àndra Beditunga han, noh sott ma wìrklig s Hochditscha àls Referanz namma.

A Büechstàb ohna Akzant wìrd üssgsprocha wia uff Hochditsch.

Nàtiirlig ìwernìmmt Orthal d Büechstàwa mìt Umlàut vum Hochditscha

un àui die Diphtonga.

Fer d Fall, wo's ìm Hochditscha nìt gìtt, kombiniart Orthal logischerwiis ditschi Büechstàwa.

Wenn's nìt ànderscht geht, halfa àls àui frànzeescha Zeicha üss.

Orthal benutzt bsundra Akzanta. A Büechstàb mìt'm a Akzant wìrd ànderscht üssgsprocha àls uff Hochditsch, uff'ra elsassischa Àrt.
 Zum Beispil: Kìnd, dìck, Frìnd, hìtta

 Zum Beispil: làng, tànza, Mànn

 Zum Beispil: Lùscht, Wùnder, dùmm, nùi (Hochditscha: neu)

S Hochditscha ìsch àui d Referanz fer d Konsonant àschriiwa. Wenn s Elsassischa wia s Hochditscha üssgsprocha wìrd, wìrd's gliich gschrìwa. Wenn's ànderscht üssgsprocha wìrd, müeß s Gschrìwena dr Unterschìd màcha.

ss un ß làuifa wia uff Hochditsch zitter dr Rachtschriiwungreform: "ss" noh'ma kurza Vokàl, "ß" noh'ma lànga Vokàl.

Normàlawiis sott ma d Wärter schriiwa wia me sa heert...
...doch d Erfàhrung vu 5 Johr Unterrìcht zeigt, àsses besser ìsch, wenn ma d Referanz ìm Hochditscha seht, drum dr Kompromiss fer Milhüsa un Colmer:

Àlla Schrìftàrta han ìhra Bsunderheita. Orthal ìsch zìmlig witt har vu dr Dieth-Schrìftàrt, d Hàuiptregel vu Orthal hanka àn dr Verwàndschàft mìt em Hochditscha.

Mìt'ma Edit-Warkzig gìt's meischens a Meegligkeit fer d bsundra Kàràkter vu Orthal iz'fiahra.

A pààr Beispìler:
Un sunscht, wenn me's a betsi gweehnt ìsch, typt ma eifàch d <Alt> Tàschta un ìn dr gliicha Zitt dr ASCII Code vum Kàràkter uff da Nummer-Tàschta.




</doc>
<doc id="20738" url="https://als.wikipedia.org/wiki?curid=20738" title="Agaro">
Agaro

Aager (ital. "Agáro," dt. "Agher") isch e eemoolig Walserdoorf im Eschedaal (ital. Valle Antigorio, dt. Eschental) in der idalieenische Provinz Verbano-Cusio-Ossola, Region Piemont. Ane 1936 isch Aager im e Stausee, wo hid "Lago di Agáro" heist, ùndergange.

S Doorf Aager isch ùf 1561 m glääge gsi. S Bied ghèèrd hid zue Premia. Es lyt a dr Gränze zu Baceno, dr Gmain im Deverotaal, wo n es Sydedaal isch vom Riisdaal. Dr walserdütsch Name vo Baceno isch "Bätsch".

Das schmale Daal vo Aager ligd höch über em Fluss Devero, über de Felswänd bi "Croveo". Us em Deverodaal gönd nume chlyni Bärgwääg dört ufe. Über em Stausee sind d Alpgebied "Topera, Bionca und Pojala". Uf dr grosse Alp Pojala stönd no uralti Staihüser vo dr Alpsennerei vo Aager. No wyder oben im Daal isch dr Pojalasee. Vo der Alp Bionca us good der Wääg übere Murettobass näbem Pizzo Topera gäge Oste id "Kameralpu" (italienisch "Alpe Salècchio") und uf Saley, wo au es ehemooligs Walserdoorf isch. Übere Murettobass und em Aagersee verby good dr "Smaragdwääg", en Wanderwääg us em Wallis is Piemont.

Vil besser als vum Daal unde cha me vo Norde här, vom Albrunbass dur s obere Doverodaal und über Pojalabass, uf Aager goo.

Z Aager sin maischdens e weng mee Lyd gwoond wie in dr Noochbergmai Saley.

Aager isch e Walsersiidlig, wo am Aafang vùm 13. Jh. grinded wooren isch, in dr glyyche Zyd wie Opsu, Saley ùn Pomatt. Uusgangen isch die Siidlig vùm Goms im Wallis. S èèrschd Mool gnänd wooren isch Aager in ere Uurkùnd vù 1298: "in valle Agario et de Costa".

D Hèrschafd iber s Eschedaal mid Aager isch vùm Chaiser Otto IV ane 1210 an dr Guido I vù Rodis gee woore. D Ooberhèrschafd hed dr Bischof vù Novara ghaa. Im e Verdraag zwischen em obere Eschedaal ùn em Herzog Gian Galeazzo Visconti vù Mailand vùm 19. Mèèrze 1391 isch s ganz Riisdaal ùnder d Ooberhèrschafd vù dr mailändische Hèrzeeg chùù.
S Eschedaal isch im 15. Joorhundert in d Chrieg zwischen dr Hère vù Raron ùn dr Bischef vù Sitte (Raronerchrieg), ùn in d Usenandersezig zwische dr Chaiser ùn dr Hèrzeeg vù Mailand groode. Ane 1482 hed dr Fiirschdbischof vù Sitte, dr Jost von Silenen, s Eschedaal fir s Wallis erobered.
Ane 1485 hed dr mailändisch Hèrzog Gian Galeazzo Sforza dr Rodis ali Räächd iber Pomatt ùn s Eschedaal abgschbroche ùn hed die Bied ane 1487 wider zrùgerobered.
S Hèrzogdùm Mailand isch 1499 ùnder franzeesischi Hèrschafd chùù. In dr Maailänderchrieg hän d Schwyzer d Franzoose us Mailand verdriibe ùn s Eschedaal isch 1512 as Gmaini Hèèrschafd zue dr Ennetbirgische Vogteie zue der Schwyz chùù. 
Am 10. Juli 1513 hed Aager aigeni Statute iiberchùù. Doodrin sin Reegle ùfgschriibe woore iber Griichdsverfaare, Dorfgsezer, Fluurgsezer, Zivilrächd ùn Schdroofrächd. Z. B. isch dr Fluurbaan feschdglaid woore vùm Friejoor bis am 8. September (Mariedaag), d Alpzyd vùm 24. Juni (St. Johann) bis zem 29. September (Michaelis). In dr Statute sin ali Wälder, Waide ùn Alpe ùfzeld, wù d Gmai Aager fir sich an Aaschbrùch gnùù hed.
No der Schwyzer Niiderlaag vù Marignano 1515 isch s Eschedaal wider zue Mailand chùù. S Huus Rodis vù Baceno hed wider d Hèrschafd ibernùù. Vù 1535 bis 1714 hed di schbaanisch Chroone d Hèrschafd iber s iber s Hèrzogdùm Mailand ghaa. Im Lauf vùm 16. Jh. sin d Rodis vù Baceno uusgschdoorbe, d Hèrschafd iber Aager hän derno d Marini vù Crodo griegd.
Wù d Èèrbe vù dr Marini di Crodo dr ledschd Brozäs ùm iire Bsiz geege dr Herzog vù Mailand verloore ghaa hän, isch Aager Saley mid ane 1647 an dr Groof Giulio Monti verchaufd woore.

Am 31. Dezember 1650 isch s Dorf Aager dùr e groosi Lawyyne iberschided woore. D Yywooner hän s Doorf derno wyder siidlig miese nèi ùfböue.

Ùnder dr faschistische Regierig im Cheenigryych Idalie isch e Gsez chùù, wù ali chlaine Dèèrfer sich hän miese zue gressere Gmaine zämeschliese. Aager isch drno 1929 mid Saley ùn Ausone zue der Gmai Premia yygmainded woore.

Ane 1936 hed di oberidalieensich Elektrizideedsgselschafd "EDISON" e 57 Meter hooche Staudamm böue loo. Aager isch im Stausee (Lago d Agaro) ùndergange. Zum Baue vom Staudamm und für d Wasserlaitig hed me en Dunnel vo Ausone dure Bärg "Pizzo Nava" gmachd. Vorhär sind nume chlyni Bärgwäg us em Tal und vo de Nochbergmaine uf Ager gange. D Aagerner hän nid iber dää Staudamm chene abschdime, sin aber finanziäll endschäädigd woore. Di maischde Yywooner sin derno ùf Baceno oder Crodo zooge.

Iber dr Walserdialäkt vù Aager wais mer weenig. Di ainzige Ùfnaame vùm Aagerner Dialäkt sin die vùm Wilhelm Doegen vùm Berliner Lutarchiv, wù im Oktober 1929 Tonbandùfnaame gmachd hed vù dr Walserdèèrfer z Italie. Die Ùfnaame sin voorberaided woore vùm Fritz Gysling, em Rudolf Hotzenköcherle ùn dr Clara Stockmeyer, ùn dr Hotzenköcherle ùn dr Gysling hän si ane 1952 as "Walserdialekte in Oberitalien" verefendligd. E wèng hed au dr Eduard Schwyzer zämegsamled, won er 1907 im Pomatt und syne Noochbergmaine gsii isch. Fir dr Schwyzer Schbroochatlas isch kai Ùfnaam me gmachd woore, wel s Aager scho nimi gee hed. 
Dr Paul Zinsli hed zäme mid em Paul Scheuermeier ùn dr Gertrud Frei ane 1959 d Fluurnäme vù Aager ùfgnùù mid Noochùfnaame ane 1961 ùn 1981. Dr Paul Zinsli hed die Samlig derno ane 1984 in syym Buech «Südwalser Namengut» verefendligd. Gfrogd hän si doo dr "Alfredo Deini", e Hiird, wù kai Agernertitsch me hed chene schwäze, aber no vyyl Flurnäme gchänd hed ùn no vyyl gwisd hed iber Saage ùn Bryych vù Aager.

Di ledschd Schbrècheri vùm Aagerner Dialäkt, d "Adelina della Balma," isch ane 1976 z Arvenolo gschdoorbe.

E baar Aigeschafde vùm Aagerner Dialäkt
















Iberliifered sin au no iiber 130 Fluurnäme, wie "Lärchwald", "Helawang", "Schliacht", "Pissibodä", "Sattulti", "Sulz", "Hirni", "Korpini", "zam Balmo Loch". Baceno hed mer im Aagereser Dialäkt "Bätsch" ghaise.

S hed e Bruuch gee, wù d Lyd mid Laarve dùr s Doorf gjagd sin, s "Bubriniaba".




</doc>
<doc id="20745" url="https://als.wikipedia.org/wiki?curid=20745" title="Paul Zinsli">
Paul Zinsli

Dr Paul Zinsli (* 30. Aprile 1906 z Kuur, † 11. Septämber 2001 z Bäärn) isch e Schwyzer Volchschùndler ùn Schbroochforscher gsii.

Ùf d Wäld chùù ùn ùfgwagse isch dr Paul Zinsli z Kuur, aber är isch e Bùùrger gsii vù Soofie, ere andere Gmaind im Bindnerland. Syyni Eldere sin dr Paul Zinsli, e Stadtkassier z Kuur, ùn d Maria Christina geb. Saluz gsii. Dr Zinsli hed no drèi Brieder ghaa.

Ùf d Schuel gangen isch er z Kuur ùf d Kantonal Seminariebigsschuel (1913–1919) und derno ùf d Bindnerisch Kantonsschuel (1919–1926). Syy Dydschlèèrer isch e Dialektolog gsi, dr Profässer Manfred Szadrowsky. 

Noch dr Matura hed dr Zinsli vù ane 1926 bis 1934 Germanischtik, Chùnschdgschiichd ùn Germanischi Alderduumschùnd an der Universideed Züri gschdudierd. Derzue hed er au no Vorlääsige bsuechd in Filosofyy ùn Teologyy. Syyni wichdigschde Lèèrer an dr Universideed sin dr Albert Baachme (Schbroochwiseschafd), dr Emil Ermattinger (Literatur), dr Konrad Escher ùn dr Heinrich Wölfflin (Chùnschdgschiichd) ùn dr Hans Lehmann (Germanischi Alderduumschùnd) gsii. S Diplom-Vorexame hed er gmachd ane 1929 mid ere zuesäzlige Briefig in Ladyynisch.

Dr Albert Baachme hed en scho im zwaide Semeschter i sys Seminaar uffngùmme ùn em dr Uffdraag gee, em Wyterlääbe vum Genitiv bi dr Walser noochezgoo – was prombd dr Studänt vù dr Lidderadùùr ewägg zue dr Sproochwisseschaft broocht hed. Är hed ane 1929 e Dissertation bim Baachme aagfange. Deer isch aber ane 1934 gschdoorbe ùn au dr Noochfolger vùnnem, dr Wilhelm Wiget, isch bal gschdoorbe. Dr Zinsli hed syyni Dissertazioon "Grund und Grat. Der Formenaufbau der Bergwelt in den Sprachbegriffen der schweizerdeutschen Alpenmundarten" derno ane 1934 bim Otto Gröger mid dr Doktoratsbriefig abgschlosse ùn derno s Lèèrerdiplom iberchoo. Sy Dokterarbet schdood ùnder em Yyflùss vùm Filosoof Ernst Cassirer ùn em Glèèrde Wilhelm von Humboldt; so isch es em Zinsli nid nùme ùm «dooti Ding» gange, sùnder au ùm s Dängge ùn Wäärte vùm haimetverbùndene Bäärgler.

Vù 1936 bis 1946 isch er – as Noochfolger vùm Georg Thürer – Lèèrer fir Dydsch, Ladyynisch ùn Religion am Schdedische Gimnasium z Biel gsii. Ane 1938 hed er d Elisabeth Färber ghyroode, e Doochder vù me Banggbeamde, wù scho syy Jùùgedfrindi gsii isch. Mid iire hed er zwee Chinder ghaa.

Syder ane 1943 hed er in dr "Kantonale Nomenklaturkommission" z Bäärn midgschafd. Zäme mid em Profässer Heinrich Baumgartner vù dr Universideed Bäärn hed er fir di nèi Landchaarde vù dr Schwyz aagfange, di dialäktaale Foorme vù dr Oords- ùn Fluernäme im Kanton Bäärn z erheebe.

Wù dr Heinrich Baumgartner gschdoorben isch, isch dr Zinsli ane 1944 syy Noochfolger as Lektor an dr Lèèramdsschuel vù dr Universideed Bäärn woore. Ane 1946 hed er e Rueff a d Kantoonsschuel Chur gha; er hed aber nai gsaid ùn hed si ùm d Noochfolg vùm Baumgartner biwoorbe. Er isch doo au wirgglig zuem ùserordendlige Profäser (Extraordinarius) an dr Universideed Bäärn gweeld woore ùn derno ane 1951 zuem oordendlige Profäser (Ordinarius) fir Schbrooch, Literatur ùn Volchschùnd vù dr dydsche Schwyz. 1954 isch er Dekan vù dr Filosofisch-Historische Fakuldeed gsii. Ane 1971 isch dr Paul Zinsli a der Universideed emeritiert woore.

Dr Zinsli isch Midgliid gsii im "Rat des Instituts für deutsche Sprache Mannheim" ùn im "International Comitee of Onomastic Sciences (ICOS)". Ane 1975 isch er Präsident gsii vùm "12. Internationale Kongress für Namenforschung in Bern (ICOS)". Bi dr Schwyzer Gsellschaft fir Volchschùnd ùn bim Bäärner Schbroochverain isch er Èèremidgliid gsii.

Dr Zinsli sei alewyyl e bischaidene Mänsch gsii, haisst’s im Noochrueff, wù-n-em dr Rudolf Ramseyer gschriibe hed. Er isch au e bigoobte Mooler vù zaart-fyyne Aquarell gsii ùn hed flyssig wichdigi Bigääbehaite i sys Daagbuech yydrait.

D Foorschigsschwäärpinggd vùm Paul Zinsli sin d Dialäktfoorschig, d Nämefoorschig ùn d Volchschùnd gsii.

Ane 1946 hed er an dr Universideed Bäärn d Foorschigsschdel fir Nämechùnd vù dr weschdlige Schwyz grinded. Bis ane 1964 sin d Oords- ùn Fluurnäme ùfgnùù woore. Dr Zinsli hed am Oordsnämebuech vùm Kanton Bäärn midgschafd ùn isch zäme mid em Rudolf Ramseyer ùn em Peter Glatthard dr Rusgeeber vù dr èèrschde zwee Bänd gsii, au no nooch syynere Emeritierig. Au bi dr Oberwalliser Oords- ùn Fluurnämesamlig hed dr Zinsli am Aafang midgschafd.

Midgschafd hed dr Zinsli au am Schwyzer Schbroochatlas bi dr Vooraarbede ùn schbeeder as Midrusgeeber. Mid em Bündner Schbroochforscher Rudolf Hotzenköcherle isch dr Zinsli syd syynere Jùùged befrinded gsii.

Ain vù dr wichdigschde Schwäärpinggd in dr Foorschig vùm Zinsli sin d Dialäkt, d Näme, d Gschiichd ùn d Volchschùnd vù dr Walser gsii. Syy Buech "Walser Volkstum" isch no hid ain vù dr Schdandardwäärch zem Teemaa Walser ùn isch midlerwyyli in dr sibde Ùflaag (2002) drùgd woore.

Gfoorschd hed dr Zinsli au iber dr Bärner Mooler ùn Reformator Niklaus Manuel (1484–1530), z. B. hed er däm syyni Brief ùn Wäärch uusegee.

Nääbe syynre Foorschig hed si dr Zinsli privat mid Chùnschd bschefdigd ùn au Bilder gmoold.






</doc>
<doc id="20748" url="https://als.wikipedia.org/wiki?curid=20748" title="Borsod-Abaúj-Zemplén">
Borsod-Abaúj-Zemplén

Borsod-Abaúj-Zemplén (IPA: , Ungarisch "Borsod-Abaúj-Zemplén megye", ungarndütsche Name: "Borschod-Abauj-Zemplén") isch eins vo de ungarische Komitat. S litt im Nordoste vom Land (ghört aber zu de Region Nordungarn) und gränzt an d Slowakei. Agränzendi Komitat sin Nógrád, Heves, Hajdú-Bihar und Szabolcs-Szatmár-Bereg. Komitatssitz isch Miskolc.

Borsod-Abaúj-Zemplén isch s zweitgröschte ungarische Komitat sowohl mit de Flächi (noch Bács-Kiskun) und mit de Bevölcherig (noch Pest).

De Namme vom Komitat chunnt vo denne vo drei historische Länder vo Ungarn. Alli drei sin um e Schloss umme entstande.

Borsod-Abaúj-Zemplén litt dört, wo d Berg im Norde uff di Großi Ungarischi Diefebeni träffe, drum sin di nördligere Deil vom Land bergig und di südlige flach. Di topografische Eigeschafte variiere so stark wie in chum neume anderscht z Ungarn. Di beide höchste Punkt vom Komitat sin d'Petőfi-Ussichtsstell uff em Bükk (956 Meter) und s Szalánc-Gebirge an de slowakische Gränze (896 Meter).

Di durchschnittligi Temperatur isch im Verglych zum Rest vo Ungarn dief; do isch 1940 au di diefsti Temperatur (-35 °C) vom Land gmässe worre. Au d'Azahl Sunnestunde isch relativ dief; es gheit überdurchschnittlig vyl Nyderschlag (700-800 mm).

D'Magyare hän zwei Sydligswälle in dem Gebiet undernoh, wo vorher vo Slawe bsetzt gsi isch. Noch em Uffbau vom ungarische Staat sin do di hisdorische Komitat bildet worre; Zemplén und Gömör sin scho im 11. Johrhundert entstande. Zu Borsod hät am Afang au Torna, spöter e eiges Komitat, ghört; zu Abaúj hän au di spötere Komitat Heves und Sáros ghört. Di drei gnännte Komitat sin im 12. Johrhundert vo Borsod bzw. Abaúj drännt worre und ihri Gränze hän deno nümmi verändert.

Zwei Drittel vom Land hän im Chönig ghört, s übrig Drittel isch Bsitz vo Adelsfamilie wie de Herre vo Miskóc gsi. E Deil vo de Bevölkerig hän Ywanderer (Petschenege, Wallone, Tscheche, Dütschi) dargstellt. Spöter, im 12. Johrhundert, hät sich d'Bsitzverdeilig verändert und meh Land isch in de Bsitz vo de Adlige cho. In säller Zit dauche zum erschte Mol d'Näme Bors und Aba uff. D'Chirch hät e wichtige Adeil dra gha.

Im 14. Johrhundert isch s Land deno in d'Händ vo de "oligarchák" (Adel mit regionaler Herrschaft). Am meiste hät im Amadé Aba ghört, wo uss em Aba-Gschlächt gsi isch. De Chönig Robert I. hät en 1312 in de Schlacht vo Rozgony bsygt; sither isch s Land widder im Bsitz vo de Chönig gsi.

Zu de Zit, wo d'Anjou-Dynasty z Ungarn gherrscht hät, hän sich d'Underschyd zwüsche de Dörfer und de Städt stärker usebildet. Näbe de wichtigere Städt wie Kassa oder Miskolc sin no über 40 Minderstädt entstande. D'Handelsstroße uff Pole und Russland hän durch s Komitat gfiehrt und au zu de Entwicklig vo de Region bydrage. Diósgyőr hät under em Lajos Nagy e Blietezit erläbt.

Ab em 16. Johrhundert sin Mühle und Wybau bedrybe worre, was zu de Entwicklig vo de Industry und vo de Städt bydrage hät. Noch de Schlacht vo Mohács hän die osmanische Türke de Großdeil vo Südungarn bsetzt; s Gebiet Borsod-Abaúj-Zemplén isch e wichtigs Gebiet worre. Nochdem d'Türke vertrybe worre sin, isch s zu de Habsburger cho. S Komitat isch Usgangspunkt vo verschydene gschichtlige Ereignis gsi, z. B. vo de Revolution gege d Habsburger und vo de Uffchlärig. Durch di ängi Verknüpfig mit Sybebürge isch au d'Reformation ins Komitat cho, was d'Errichtig vo Schüele bewirkt hät. 

Im 18. Johrhundert sin Städt freichauft worre. Miskolc isch mit siner Industry di wichtigsti Stadt worre; es sin verschydeni usländischi Sydler cho (Slowake, Grieche, Dütschi und Russine), wo ganzi Dörfer errichtet hän. De Abbau vo Brunkohle, d'Glas- und d'Ysebroduktion sin uffgstyge. 1787 hät s Gebiet fast 500'000 Ywohner gha.

Im 19. Johrhundert hät sich vo de drei Komitat vor allem Borsod entwickelt, bsunders d'Umgebig vo Miskolc. Zahlrychi bekannti Persönligkeite uss de Zite vo de Uffchlärig, de Reformzit und de Sprocherneuerig chömme uss dem Gebiet. Noch em Östrychisch-Ungarische Usglych hät sich d'Region schnäll entwickelt und vor allem d'Industry isch usbaut worre. Zudem hät mer s Ysebahnnetz erwitert.

Noch em Verdrag vo Trianon sin großi Deil vo Nordungarn an Tschechie cho; Abaúj hät 48 Prozänt vo siner Flächi verlore, Zemplén 72% und Gömör 92,5% (Borsod hät keini Verlust gha und isch mit de übrige 7,5 Prozänt vo me Nochberkomitat vereint worre). Szikszó isch di neui Hauptstadt vo Abaúj-Torna worre.

Noch em 2. Wältchrieg hät Ungarn sini Territorie zruckkriegt; di alte drei Komitat sin widderhergstellt worre. 1950 hät mer s Komitat Borsod-Abaúj-Zemplén uss ne bildet; Miskolc isch sither de Komitatssitz.

Während em sozialistische Regime hät sich d'Schwerindustry im Gebiet entwickelt; Miskolc, Ózd und Kazincbarcika sin di wichtigste Industryzäntre worre. In de 80er-Johr hät Miskolc di höchsti Bevölcherigszahl gha. De Zerfall vo de Sowjetunion hät de Wirtschaft schwer gschadet. Mer versüecht sither, mithilf vom Tourismus d Krise in Griff z kriege, was wäge de vyle kulturäll wichtige und Nadurschutzgebiet glingt.

Noch de Industrialisierig isch s Komitat under de Sozialiste durch s vyle Vorcho vo Brunkohle e fiehrendi Industryregion gsi. Mer nännt s drum au s "Ruhrgebiet vo Ungarn". Industryzäntre sin Miskolc, Ózd, Tiszaújváros und Kazincbarcika. Nochdem di sozialistischi Regieig zämmegheit isch, hät e Krisezit agfange; sither hät Borsod-Abaúj-Zemplén di höchsti Arbetslosigkeit und s diefste BIP vo Ungarn. D'Umwältverschmutzig hät in de letschte Zit abgnoh.

40 Prozänt vo de Komitatsflächi sin landwirtschaftlig nutzbars Land.

D'Attraktione vom Komitat sin d'Natur (vor allem de Nationalpark z Aggtelek), di romantische mittelalterlige Burge und Ruine und d'Heilbäder. Bekannti kulinarischi Spezialitäte sin de Wy vo Tokaj und de Säkt vo Gönc.

Ungarndütschi Ortsnämme im Komitat Borsod-Abaúj-Zemplén



</doc>
<doc id="20777" url="https://als.wikipedia.org/wiki?curid=20777" title="Flämische Sprache">
Flämische Sprache

Flämisch (Eigebezeichnig "Vlaams") isch bezeichnet e Gruppe vo niderländische Dialäkt.

S Flämisch isch sträng gseh de Oberbegriff für alli Dialäkt, wo z Flandre gschwätzt werre. Säll erstreckt sich im Süde vo de Niderland und im Norde vo Frankrych. Vom Weste in Richtig Oste git s vyle regionali Variante; am witeste verbreitet isch vo-n-ne s Westflämisch im üsserschte Oste vo Belgie mit über re Million Sprächer. Mer hät versüecht, s als Literatursproch durezsetze, wie s de Autor Guido Gezelle gschribe hät, isch aber dodemit erfolglos blibe.

Sit dr Föderalisierig vo Belgie brucht me s Wort „Flämisch“ aber für „Niderländisch z Belgie“, also au s für s „Brabantisch“ und für s „Limburgisch“. De sprochlig Begriff isch dodrmit politisiert worre. D Verallgemeinerig isch ganz ähnlig falsch wie die, dass die Dytschsprochige em Niderländisch „Holländisch“ säge. 

S französische Flämisch, wo im Hinderland vo Dünkirchen gredt wird, isch vom Jean Louis Marteel siner Arbet "Het vlaams den men oudders klappen" kodifiziert worre. Si chunnt mit ihrem Inhalt über d Grammatik me Wörterbüech noch.

S git sit em 16. Johrhundert Wörter- und Grammatikbiecher uff „Protoholländisch“ oder „Protoflämisch“; sälli Dialäkt sin z Flandre gschwätzt worre und d Vorläufer vom hüttige Niderländisch. Verschideni Autore verwände defür d Begriff „vlaems“ oder „nederlands“. S Wort "Niderländisch" wird erscht im 19. Johrhundert erwähnt.

S hät im niderländische Ruum nie e kulturälls Zäntrum gha, wo starch gnüeg gsi wär zum d Sproch vereiheitlige. Di niderländischi Schriftsproch basiert vor allem uff de Dialäkt vo Holland.

Vo dem her chönne Holländer Flämisch normalerwys nit automatisch verstoh; Flämisch brucht oftmols dialäktali Konstruktione. Mer nännt di gsprocheni Sproch "tussentaal" oder au "d Sproch zwüsche zwei" (zwüschem Flämische und em Niderländische). Drum sendet s niderländische Fernseh uff Flämisch, aber mit niderländische Undertitel; genauso werre aber im flämische Fernseh niderländischi Undertitel ybländet, wyl di holländischi Ussproch für d Flame schwer zum verstoh isch.

Aber au zwüsche Flame uss verschidene Regione cha s züe Verständnisproblem cho. Gwüssi Gruppe wän drum e "Algemeen Vlaams" (Standard-Flämisch) yfiehre, anderi Holländisch als Gmeinsproch benutze.

Do e Gegenüberstellig vo Flämische und Holländische Wörter. Gwüssi flämischi Wörter und Gebruchsarte underscheide sich vom Holländische, wie s z Holland gschwätzt wird.

S glyche gilt für mänki Usdrück:


</doc>
<doc id="20779" url="https://als.wikipedia.org/wiki?curid=20779" title="Alemannischer Literaturpreis">
Alemannischer Literaturpreis

De Alemannisch Literaturpriis isch en Uuszaichnig, wo vo de Stadt Waldshuet-Düenge, vom Südkurier und vo de "Sparkasse Hochrhein" gstiftet und vergee werd. D Jury bistoot us föf Jurore vo de Stifterorganisatione.

Mit dem Priis werdet sit 1981 dütschsproochigi Autore us em ganze alemannische Sproochruum uuszaichnet, wo entweder uf Hochtütsch oder uf Alemannisch schriibet. De Priis werd all drai Joor vo de Stifter vergee und bitrait hüt 10.000 Euro.





</doc>
<doc id="20791" url="https://als.wikipedia.org/wiki?curid=20791" title="Oberlunkhofen">
Oberlunkhofen

Oberlungkhofe, oder au nor Lungkhofe (amtlich "Oberlunkhofen"), ischt es Pfaardorf ond e Ggmäind im Chälleramt im Kanton Aargau.

S Doorf Lungkofe liid im ondere Rüüsstaal, öppe füftsg Meter öber de Rüüssebeni, am Weschthang fom Holtsbirrlibärg, wo s Rüüsstaal fom Räpschtl tränne tued. De gants Ggmäindbann isch 325 Hektaren gross, derfoo sind 78 Holz ond 52 Sedlig.
Im Noorde isch Onderlungkhofe Nochberggmäind, im Oschte Aarni, im Süüde isch es Joone ond im Weschte ond im Weschte Rotteschwil-Weerd, wo det mid sim Ggmäimpann bes öber d Rüss öbere chond. 
I dere Gäägend, wo hüt Lungkhofe liid, hend schon früe Lüüt gwont: Im Bärhau (Gd. Unterlunkhofen) chamer na hüt di alte Hädegrääber os der früene n Isetsiit ga aaluege go. I säber Ziit, wo de Häiland of d Wält isch choo, sind denn d Römer is Rüsstal choo. Im Schalchmatthau, zwösche de Mörgele ond Aarni (aber glich na im Ggmäimpann fo Lungkhofe) isch bis is 3. Jorhundert en Guetswilla ggschtande. Dernoo sind denn d Allemanne osem Noorde cho, ond de Römer isch benis nömme n eso wool ggsi, si sind i Süüde n abghaset. 

D Allemanne hend sich do aber glii iggläbt ond im ganze Rüsstaal mäng e Wiiler ggröndet. Fo Lungkhofe ggört mer s eerscht Mol im 694gi, wone Pfaarer si Hoof im Chloschter St. Leodegar z Lozärn ggschänkt hed. Im 1291gi händ d Hapsborger de Chälnhof, dasch Aarni, Onderlungkhofe, Oberlungkhofe Islisbärg ond s Joone ggsi, poschtet. Zersch hends e na im Freienamt Affoltere zuetäilt ggha, aber gli drufab hends os em Chälnhof es äignigs Amt ggmacht, s Chälleramt.
Os dere Ziit chiemi äu no di alt Borgruiine i der Mühlegg obe, da heigi schints e "Ritter fo Lunkhofe" ggwont, wo denn aber scho früe of Zöri abgwanderet seig.

Scho om 1240 hend d Hapsborger rüssabwerts d Schtatt Brämgarte ggröndet. Will die mit der Ziit riicher ond riicher woorde n isch, häd si sich es chlises Ondertanegebiet zämeposchtet. Bis Aafangs 15ts Jorhundert isch s ganz Chälleramt a Brämgarte cho, so äu Lungkhofe. Wo d Zörcher im 1415ni im Chälleramt iimarschiert sind hend disi zwar s Bluetgrecht öbernaa, di andere Rächt send aber bi Brämgarte bblube. (S hed aber äischti na Chrits ggee om d Kompetänze fo de bäide Schtädt.) 

Wo de Zwingli mid de katolische Chile bbroche hed, häd s Chälleramt mid em Brängarter Schtatpfaarer Buliger 1529 zom noie Glaube ggwächslet. Wo s de Zwingli aber ir zwoote Schlacht be Chappl bbodiget od z Tood ggschlaage hend, isch mer mid em Wind zo den Altgloibige zrugg.

Fo det aa häd sich nümme fill fill too im Chälleramt. Im 1797gi hed Brängarte de Döörfer d Freihäit nid ggschängkt, sondern ebe ferchauft. D Brämgaarter händ nämli wol ggmerkt, ass z Frankriich ään öppis am tue ischt, ond lueg e, äis Joor schpööter sind d Franzoose iiggmarschiert. Disi hend s Chälleramt denn zeersch im Kanton Baade, ond denne im Kanton Aargau zuetäilt, zäme mid de Freien Ämter änet der Rüss. Säbi weerid lieber zo Lozärn, s Chälleramt zu Zug, am Änd sind bäidi zom Aargau cho.

Mid de liberale Kantonsregierig isch mer denn äu nie z fride ggsi. Bi ferschidnige Ufschtänd, im Freiämterschturm, oder bem Bünzer Komitee sind Lungkhofer debii ggsi. 

Würtschaftlich hed Lungkhofe i dere Zit schtagniert. De Räbbou isch i de 1950er Joor wäge de Räbluus ferschwonde, d Befölcherig hed abgna. I letschter Ziit sind aber mee ond mee Lüt os Zöri herezüglet, so ass sich z Lungkhofe i de letschte 20 Joore d Iwonerzaal ferdopplet häd.

S Wappe ischt e schwaaze Löi mid roote Chröiel ond ere roote Lälle of guldigem Grond, onde dra zwee krüzti silbrigi Schlüssel of rotem Grond. De Löi chond fo Brängaarte oder im Chloschter St. Leodegar z Lozärn, d Schlüssel sind s Wappe fom Chälleramt. Früener hed mer nor d Schlüssel ggha, will s aber z Untersiggetal s gliich Wappe gha hend, isch im 1964gi de Löi dezue cho.

Am 31. Chreschtmonet 2007 hend 1748 Lüt z Oberlungkhofe ggwont, 9,7 % sind e ke Schwizer ggsi. Wos 2000 Folchszelig ggmacht hend, sind 50,7 % Katolike ggsi, 28,7 % Reformierti ond 3,8 % Muslim, 1,2 % hend e n anderi Religion ggha. 93,6 % redid for allem Tütsch, 1,5 % Albanisch, glich fill Änglisch ond 0,7 % Französisch. 

Z Oberlungkhofe heds 350 Aarbetspläts, 16 % ir Landwertschaft, 24 % ir Indoschtrii ond 60 % be de Dienschtläischtige. Di mäischte Lungkhofer schaffid usswerts, entweder ir Region Brämgarte oder z Zöri.




</doc>
<doc id="20792" url="https://als.wikipedia.org/wiki?curid=20792" title="Rimella">
Rimella

Remmalju, au Remmaljo gschribe (idalieenisch: "Rimella," uf piemonteesisch: "Rimèla") isch e Walserdoorf im Landwassertal (ital. "Val Mastallone"), eme Sydedaal vùm Tseschrutol in dr idalieenische Provinz Vercelli (VC), Region Piemont.

Noochbergmaine vù Remmalju sin Bannio Anzino (i dr Provinz Verbano-Cusio-Ossola (VB)), Calasca-Castiglione (VB), Cravagliana, Fobello un Valstrona (VB).

Wie vyyli Gmaine in dr Alpe bschdood Remmalju us vyyle chlaine Wyyler (remmaljertitschu: "Kantung"): "zar Chiljchu" (ital. Chiesa) ùf 1176 m, "Eebe" (ital. Ebe) ùf 1194 m, "Grund" (ital. Grondo) ùf 961 m, "Mànjerung" (ital Magnoronco), "en d Äku" (ital. Pianello) ùf 1085 m, "en Matte" (ital. Prati) 1218 m, "en du Niidru" (ital. Roncaccio Inferiore) ùf 1124 m, "en dun Oobru" (ital. Roncaccio Superiore) ùf 1179 m, "zum Trog/Erörtu" (ital. Sant’Anna) ùf 1321 m, "zum Summerziànu" (ital. Sant'Antonio) ùf 1151 m, "ä Runt" (ital. San Gottardo) ùf 1329 m, "d Schàttàl" (ital. Sella) ùf 1287 m, "Nìderdörf" (ital. Villa Inferiore) ùf 1100 m, "ds Döörf" / "Oberdörf" (ital. Villa Superiore) ùf 1333 m, "Riiwu" (ital. Riva) ùf 1161 m.

Die Wyyler zien sich vù Grund ùf 961 Meter Hèèchi bis zem Kupschu (Monte Capezzone) ùf 2441 m Hèèchi.

E grosse Dail vù dr Gmai ligd im Naturpark "Parco naturale dell’Alta Val Sesia e dell’Alta Val Strona".

D Yywoonerzaal isch z Remmalju syder em 19. Joorhùndert al mee zrùg gange. In e Dail Wyyler woond midlerwyyli nieme me, z. B. en du Niidru, en dun Oobru, Eebe, zum Trog, Riiwu, zum Summerziànu.
Wel s z Remmalju al weeniger Yywooner hed, sin au d Schuele gschlose woore: die vù zum Summerziànu ane 1959, die z ä Runt ane 1975. D ledschd Schuel zar Chiljchu isch ane 1993 zueggange.

S Bied vùm Landwassertal isch e Lèèche vù dr Groofe vù Biandrate gsii. Wù dr Chaiser Friedrich I. Barbarossa d Schlachd bi Legnano ane 1176 verloore ghaa hed, hän di lombaardische Schded d Bùùrg Biandrate niiderbränd. D Groofe hän si drno mid dr Schdad Vercelli verbinded. Ane 1305 isch s Landwassertal vù dr Groofe vù Biandrate ùùabhängig woore ùn d Gmaine sin as „ryychsùùmidelbaari Bied“ im e Ryychsvikar ùnderschdeld woore. Wù dr Ryychsvikar Gian Galeazzo Visconti ane 1305 Herzog vù Mailand wooren isch, isch s Landwassertal derno zem Herzogtum Mailand chùù.

Kampel (idalieenisch Campello Monti) isch ane 1814 e aigeschdändigi Gmai woore. 1929 isch des Doorf zue dr gressere Gmai Valstrona chùù.

Ane 1861 isch Remmalju zùm neie Cheenigryych Idalie chùù. 

Im Zwaide Waldchrieg isch Remmalju zwai Mool vù dydsche Flùùgzyyg bombardierd woore.

D Kapitel vù dr Chleeschder "San Giuliano" vù Gozzano ùn "San Giulio" vù Orta, baidi am Ortasee, hän scho vor em Joor 1000 groosi Alpflèchine im ooberschde Mastallonedaal ùn em Stronadaal ghaa. D Alp Remmalju wird ane 1011 s èèrschd Mool in ere Uurkùnd gnänd. 1228 schdood si im Verzaichnis vum Chlooschder "San Giulio". Ane 1255 hed s Kapitel d Alpe Rimella ùn Rotunda an drèi Mane us em schwyzerische Wallis verpaachded: an dr Johannes vu Tärbinnu, dr Ancelmus, Sùùn vùm Johannis de Monte ùn dr Guillelmus vù Saas-Bale. Ai Joor schbeeder sin zue dääne drèi Päächder no nyyn anderi Familieooberhaibder derzue chùù, wù di maischde dervù au us em Wallis chùù sin.

Kampel isch s èèrschd Mool im Joor 1432 gnänd.

Am 15./16. Sebdämber 1964 hed s International Walserdräfe z Remmalju ùn z Im Land schdad gfùnde mid Delegatione vù dr Schwyz, vù Voradelbeärg, vù Liechtestaa ùn vù Italie. Dr èèrschd Daag isch z Remmalju gsii, dr zweed z Im Land.

Di èèrschd Chilche isch z Remmalju ane 1512 böue woore, e aigeni Bfaargmai (parrochia) isch Remmalju derno 1528 woore. 

Kampel isch ane 1597 vù dr Bfaargmai Remmalju gleesd ùn an d Bfaargmai Forno (Valstrona) aagschlose woore.

Di hidig Chilche isch in dr Joor 1781–1788 böue woore.

Dr Schindeg (ital. sindaco, dr Bùùrgemaischder) vù Remmalju isch syder 2015 dr Riccardo Peco.

S "Museum Giovanni Battista Filippa" isch e Samlig, wù dr Remmaljer "Giovanni Battista Filippa" (1778–1838) im Lauf vù syym Lääbe ùn syyne Raise zämedraid hed: Biecher, Minze, Waffe, uusgschdobfdi Dierer, Fossilie, Mineralie usw. Är isch Soldaad gsii in dr Napoleonische Chrieg ùn hed dooderbyy „Kuriositäte“ vù alem Meeglige zämegsamled. Ane 1834 hed er syyni Samlig dr Gmai Remmalju gschänggd. Zèèrschd ùnder em Name "Gabinetto di curiosità e cose rare," schbeeder as "Museo Giovanni Battista Filippa" isch die Samlig z Remmalju zar Chiljchu uusgschdeld.

Lueg dr "Haubdartikel" Remmaljertittschu

Remmaljertittschu isch dr hegschdalemanisch Dialäkt vù Remmalju. Au im Remmaljertittschu finded mer d Mèèrgmool vù dr Walserdialäkt:

Syder em 17. Jh. gid s kaini dydsche Näme me in Urkùnde vù Remmalju. Ane 1829 isch di dydsch Schbrooch in dr Schuel verbode woore.

"Wievyyl vù dr Remmaljer chene no Remalljertittschu?"
D Remmaljer hän lang ùnderenand dr Dialäkt bruuchd, aber wel al mee Lyd fùùrd zooge sin, gid s al weeniger Lyd, wù no Remmaljertittschu chene schwäze. Am Aafang vùm 20. Jh. hän vù 1000 Yywooner no 998 Remmaljertittschu gschwäzd. Aafangs 70er Joor, wù dr Marco Bauen syyni Ùndersuechig gmachd hed, hän au no faschd ali Yywooner dr Walserdialäkt gschwäzd.

D Maria Concetta di Paolo, wù an dr idalieenische "Università degli Studi Gabriele D'Annunzio" z Pescara e Dissertation iber s Remalljertitschu schrybd, hed ane 1999 e Schtudie verefendligd, wù si d Dialäktkompetänz vù dr Siidwalser Gmaine din ùndersuechd hed. D Daate fir Remallju sin ùfgnùù woore vùm Angelo Dago.
Vù dääne 90 aktive Dialäktschprächer ane 1996 sin 34 iiber 65 gsii, 27 zwische 51 ùn 65, 18 zwische 36 ùn 50, 7 zwische 26 ùn 35 ùn 4 ùnder 26.

Vù dääne 33 passive Dialäktschprächer ane 1996 sin 3 iiber 65 gsii, 4 zwische 51 ùn 65, 5 zwische 36 ùn 50, 14 zwische 26 ùn 35 ùn 7 ùnder 26.

Ane 1982 isch z Greschonei s "Walser Kulturzentrum/Centro Studi e Cultura Walser" grinded woore, wù s kulturäl Èèrb vù dr Walser wil erhalde. Im Zämeghang mid dr Wèèrderbiecher vù Greschonei ùn Eischeme hän si ane 1995 s Remmaljertittschu-Wèèrderbuech uusegee.




</doc>
<doc id="20793" url="https://als.wikipedia.org/wiki?curid=20793" title="Rimelladeutsch">
Rimelladeutsch

S Remmaljertittschu isch dr hegschdalemanisch Dialäkt vù Remmallju (ital. Rimella).

Remmalju isch e Ùfnaameord vùm Schwyzer Schbroochatlas gsii. D Ùfnaam isch vùm Fritz Gysling ùn em Rudolf Hotzenköcherle im April 1952 gmachd woore.

Frieni Publikatione, wù s Remmaljertittschu es Thema isch, sin vom Braiß Julius Maximilian Schottky („Das Thal von Rimella und seine deutschen Bewohner“ in dr Zytschrifd „Das Ausland“, 1836) ùn vùm Wiirdebäärgr Albert Schott („Die deutschen Colonien in Piemont“, 1842).

Fir s Phonogramm-Archiv vù dr Universität Züri hed dr Wilhelm Doegen vùm Berliner Lutarchiv im Oktober ane 1929 Tonbandùfnaame gmachd. Die Ùfnaame sin voorberaided woore vùm Fritz Gysling ùn em Rudolf Hotzenköcherle ùn sin vùn ene ane 1952 verefendligd woore.

1924 ùn 1930 hed dr Emil Balmer Remmalju bsuecht. 1949 chùnd sy Buech iiber d Siidwalser uuse, wù s au ne Kapitel iiber s Remmalljertittschu din hed.

Dr Marco Bauen hed fir syyni Dokteraarbed „Sprachgemischter Mundartausdruck in Rimella (Valsesia, Piemont)“ zwische 1965 ùn 1971 Ùfnaame ùn Befroogige z Remmalju gmachd. Dooderzue hed er ali Yywoner vù Remmalju gfrogd (insgsamd 168). Au d Fluurnäme vù Remmalju hed er gsamled.

Dr Paul Zinsli hed scho ane 1958 zäme mid Studänte ùf ere Exkursion Fluurnäme vù Remmalju ùfgnùù. In syym Buech „Südwalser Namengut“ vù 1984 hed er derno die Fluurnäme verefendligd, au die, wù vùm Marco Bauen gsamled woore sin.

1995 und 2005 isch es remmaljertittsches Wèèrderbuech und 2011 e remmaljertittschi Grammatik bublizierd wore, uusegee vùm Centro Studi Walser di Rimella ùnder dr Laitig vùm Dino Vasina.

2007 isch dr Remmalju-Band vùm „Atlante Toponomastico del Piemonte Montano“ uusechùù – e Biechli, wù d Fluernämen erchläärd ùn si (andersch wie bim Zinsli sym Buech) uf segs Chaarde lokalisierd.

Ab ane 2003 hed d Maria Concetta Di Paolo an ere Dokteraarbed mid em Aarbedstitel „Lehnwortschatz und Code-Switching in Rimella“ iber s Remmaljertittschu an dr Universideed Züri gschafd. 2018 isch s in ere weng andere Foorm ùnder em Titel „Il tittschu di Rimella. L’evoluzione di un dialetto alemannico in Italia“ bublizierd woore – e Gsamdschau iber dr Dialäkt vù dääre Walsersiidlig.

In däm Artikel sin di remmaljertittschä Dialektbyyschbel in Dieth-Schryybig gschriibe. Dooderbyy wird dr Buechschdaab <k> fir d Fortis [k] bruucht, fir d Affrikata [kx] wird <kch> gschriibe.

D Schdimhafdigkaid vù s [z] oder sch [ʒ] wird mid eme Pùnggd ùnder em s gchänzaichned: <ṣ>, <ṣch>.



















Bim Personalpronome gid s im Remmaljertittschu wie au in andere Siidwalser Dialäkt verlengeredi Foorme nach em Voorbild vùm Idalieenische. Die sin bilded us em Personalpronome ùn „andere“: "endschandre" (dt. wir, „uns andere“), "jerandru" (dt. ihr, „ihr andere“), "ṣchiandru" (dt. sie, „sie andere“)

Im Remmaljertittschu verwänded mer dr neutral Artikel bi wyyblige ùn bi mänligi Persone.

S neutral Pronome "es" wird wie in andere alemanische Dialäkt fir wyybligi Persone verwänded, aber doodriiberuuse au no fir mänligi Persone, wù kaini Reschpektspersone sin.

Im Singular zaigd sich d Genitivändig in dr maischde Fäl nùmen am Artikel:

Di ald Foorm chùnd im Singular nùme no sälde vor:

Im Plural good dr Genitiv i freijer Varianz uf "-o" oder "-u" us:
Denääbe gid s au d Form vùm Nominativ Plural:

Im Remmaljertittschu chaa mr dr Genitiv (wie im Eischemtöitschu) no ganz frèi bruuche:








Im Singular lutted dr Dativ ùn dr Akkusativ alwyyl wie dr Nominativ. Räschte vùmenen alde Underschiid, wie-n-en d Elise Wipf no fir s walliserisch Visperterminen zaiged, liige vilyycht im hytt freije Wächsel vù "-o" und "-u" voor:

Im Plural goot dr Dativ uf "-u" us:
Denääbe gids au d Form vùm Nominativ Plural:

Wie in andere hegschdalemanische Dialäkt wääre Adjektiv au prädikativ deklinierd.

In dr attributive Schdelig gid s zwoo Meegligkaide: 


Im Remmaljertittschu good dr Infinitiv uf "-u" (ahd. "-an, -en, -ôn") oder "-e" (ahd. "-ên") us.
Im Präsens sin d Foorme vù dr 1. ùn 2. Pl. verschmùlze mid enklitische Pronome: "endschandre bisswer" (< biss-wer, dt. wir beissen), "jerandru bisseder" (< bissed-er, dt. ihr beisst). Im Partizip Perfäkt isch s Präfix "g-" fakultativ ùn feelt hyffig. D Ändig vù dr schdaarche Verb good wie bi de schwache zmaischt uf "-t" us: "gfunnut/funnut" (dt. gefunden). In dr flektierte Form falld das "-t" aber äwägg: "ess ṣchii ṣchuffus" (dt. es [= er] sei betrunken), "gṣchottne bäine" (dt. gesottene Knochen).

Dr Relativsatz wird mid "das" oder mit "kè" (vù idalieenisch „che“) bilded.

"Meentak", "Ziischtag", "Mitwuche", "Donschtak", "Friitak", "Samschtak", "Sunnutak"



Nadyyrli gid s im Remmaljertittschu vyyl Främd- ùn Läänwèèrder us em Italienisch ùn em Piemontesisch.

Bi vyyl Wèèrder gid s dernääbe au no remmaljetitschi Wèèrder mid dr glyyche Bedydig


Au im Sazböu gid s Yyflis us em Idalieenisch. D Inversion vùm Subjekt ùn em Prädikat finded nid schdad bi nominale Subjekt, glyych wie im Idalieenisch.




</doc>
<doc id="20794" url="https://als.wikipedia.org/wiki?curid=20794" title="Theologie">
Theologie

D Theologii isch eini vo de alte Wüsseschafte, wo scho im Mittelalter a de Universitäte glehrt worde-n-isch. S Wort chunnt vom griichische "θεολογία" (theología), un setzt sich us de beide Wörter "θεός" (theós »Gott«) un "λόγος" (lógos »Wort«) zämme.

Di chrischtlich Theologii setzt sich mit Hilf vo historische Zügnis, vor allem de Bible, un em kritische Dänke mit de Frag nach Gott usenand. Als Wüsseschaft a de Universität isch si konfessionell prägt. So gits Universitäte mit ere evangelische Fakultät un settigi met ere katholische Fakultät. Mengisch hei Universitäte au mehreri theologischi Fakultäte.

S theologisch Studium isch normalerwiis in verschideni Diszipline unterteilt: 


</doc>
<doc id="20797" url="https://als.wikipedia.org/wiki?curid=20797" title="Heiner Studer">
Heiner Studer

De Heiner Studer (* 16. Mai 1949 z Bade, Kanton Aargau, heimatberechtiget z Wettige und Gummiswiu) isch en Schwiizer Politiker (EVP).

De Heiner Studer isch z Wettige ufgwachse un läbt au hüt no derte. Im Johr 1969 het er d Handelsmatur gmacht un het sich brueflich vo Aafang a in eme politische Umfeld bewägt. So isch er 1970 Zentralsekretär vo de EVP worde un 1976 Zentralsekretär vom Schwiizerische Verband vo de evangelische Arbeitnehmerinne un Arbeitnehmer. Im Johr 1984 het er s Sekretariat vom Blaue Chrüz vo de dütsche Schwiiz übernoh un vo 1984 bis 2001 isch er bim Blaue Chrüz Zentralsekretär un Gschäftsführer gsi. 

Er hat au immer politischi Ämter übernoh, so isch er vo 1973 bis 1998 im Grosse Rot vom Kanton Aargau gsi. Im Johr 1997 isch de Heiner Studer mit 48 de jüngschti Alterspräsident (Dienschtälteschti) i de Gschicht vom Parlament gsi. Gliichzitig mit sim Grossrotsmandat isch er vo 1974 bis 1985 im Iiwohnerrat (Legislative) vo sinere Heimat- un Wohngmeind Wettige gsi. Vo 1986 bis 2013 isch er z Wettige Gmeindrot (Exekutive) gsi, doderbi vo 1994 bis 2013 Vizeammaa. 
In de Nationalrot isch de Heiner Studer 1999 gwählt worde, wo er de ussepolitische Kommission un de Kommission für Wissenschaft, Bildig un Kultur aghört het. 2007 isch er nüm gwählt worde und eis Johr spöter, 2008, het er s Präsidium vo de EVP vo de Schwiiz übernoh, wo er im April 2014 an d Marianne Streiff abgeh het.

De Heiner Studer isch in ere methodistische Familie ufgwachse un isch derte Laienprediger. Aber au i de Landes-Chile isch er Mitgliid. Er isch Präsident vo der Chilepfläg vo de reformiirte Chilegmeind Wettige-Noiehof gsi un leitet zur Zit im Uftrag vom Aargauische Chilerot di reformiirte Chilegmeinde Zorzach und Gauestei als Kurator.

Im Frühjohr 2009 isch vo ihm es Buech über sini Erfahrige als Nationalrot z Bärn usecho.

De Heiner Studer isch mit ere gebürtige Norwegerin ghürate un het drei erwachseni Töchtere. Sini Tochter Lilian (* 1977) isch vo 2002 bis 2019 Grossrötin im Aargau un vo 2004 bis 2009 Präsidentin vo de Junge EVP gsi. Im Oktober 2019 isch si für d EVP i de Nationalrat gwählt worde.




</doc>
<doc id="20799" url="https://als.wikipedia.org/wiki?curid=20799" title="Daniel de Roche">
Daniel de Roche

De Daniel de Roche (* 1. Dezember 1954) isch en Schwiizer Pfarrer un Politiker (EVP). Er isch Synodalratspräsident vo de Evangelisch-reformierte Chiuche vom Kanton Fryburg, Präsident vo de Weschtschwiizer Chilekonferenz (CER) un Grossrot im Kanton Fryburg gsi.

De Daniel de Roche het evangelischi Theologii studiirt un isch Pfarrer. Sini letschti Gmeinspfarrstell het er z Cordast gha. Sit 1999 isch er Synodalrotspräsident und im November 2009 isch er zum Präsident vo de Conférence des Eglises protestantes romandes (CER) gwählt worde. Sit em 1. Januar 2011 isch er Mitgliid vom Rot vom SEK.
Uf de Fryburger Synode vom 4. Juni 2012 het de Daniel de Roche uf e ernoiti Kandidatur für s Präsidium vom Synodalrat verzichtet. Zum Nachfolger isch de Pierre-Philippe Blaser gwählt worde, wo Pfarrer in der Chülchagmeind Môtier-Vully isch. In de Folg het er au uf e Widerwahl zum Präsident vo de Weschtschwiizer Chilekonferenz verzichtet. Sit em 2013 isch er Pfarrer z Orvin.

Im März 2000 isch de Daniel de Roche in de Verfassigsrat vom Kanton Fryburg gwählt worde. Derte het er sich vor allem defür iigsetzt, dass es bi de öffentlich rechtliche Aerkennig vo de Chilene bliibt. Au d Möglichkeit andere Religionsgmeinschafte e öffentlich rechtlichi Aerkennig zu z erkenne isch uf sini Initiative hi i de noie Verfassig, wo im Mai 2004 vom Fryburger Stimmvolk isch aagno worde, verankeret.
Bi de Grossrotswahle am 5. November 2006 isch er für d EVP i de Grosse Rot vom Kanton Fryburg gwählt worde. Will er s einzig EVP-Mitgliid im Grossrot isch, het er sich de Fraktion "Mitte-Links-Bündnis" (MLB) aagschlosse, wo au di Grüene un CSP derbi isch. Bi de Grossrotswahl am 13. November 2011 het d EVP im Seebezirk mit numme 3,3% kei's Mandat übercho und de Daniel de Roche wird mit em Ablauf vo de Amtsperiode us em Grosse Rat usscheide.
De Daniel de Roche isch Mitglid bim VCS, ProNatura und ProFribourg.



</doc>
<doc id="20801" url="https://als.wikipedia.org/wiki?curid=20801" title="Johann-Peter-Hebel-Medaille">
Johann-Peter-Hebel-Medaille

D Johann-Peter-Hebel-Medallie isch e Bryys gsii, wù syder ane 1991 vù dr "Gruppe Hegau" vù dr Muettersproch-Gsellschaft vergee worden isch. Si het der Name vom alemanische Dichter Johann Peter Hebel.

Die Medallie isch jeedes Joor vergee woore. Bryysdreeger sin "Persönlichkeite, wo sich bsunders um unsere alemannische Mundart vedient gmacht händ“. Di maischde Bryysdreeger sin us dr Region Hegau, s gid aber au soonigi us andere Bied. Dr Bryys isch am Wyynäächdshog vù dr Gruppe Hegau vergee worde, wù tradizionäll z Singe im „Kulturzentrum GEMS“ schdadfinded.





</doc>
<doc id="20809" url="https://als.wikipedia.org/wiki?curid=20809" title="Csongrád">
Csongrád

S Komitat Csongrád (IPA: isch e Komitat im Südoste vo Ungarn. Komitatssitz isch Szeged. Im Norde gränzt s an Jász-Nagykun-Szolnok, im Oste an Békés und im Weste an Bács-Kiskun. Südlig vo-n-em liige Rumänie und Serbie. S Land wird vo de Theiß zweideilt.

Csongrád isch s nydrigste Komitat vo Ungarn. De höchst Punkt isch uff em Öttömös (128 m), de diefst z Szeged (75,8 m).

De Adeil vo de sunnige Dag isch im Verglych relativ hoch. Im Komitatsgebiet litt Gyálarét, di wärmsti Landschaft vo ganz Ungarn.

De längst Fluss vom Komitat isch d Theiß, wo uff re Längi vo etwa 100 Kilometer durefließt. Witeri nennenswerti Flüss sin de Maros und de Körös. Näbe sälle Flüss git s au vyli See und Kanäl.

S Gebiet vom hüttige Komitat isch 1950 festglegt worre; devor isch dört s historische Komitat Csanád gsi. Vo sällem sin aber d Bezirk Torontáli und Központi züe Békés cho. Sällemols isch no Szentes de Komitatssitz gsi, wo aber 1962 uff Szeged verlegt worre isch.

Dank sinem warme Chlima und de Bodequalität isch d Landwirtschaft relativ usprägt: Si macht 6,2 Prozänt vo de Csongráder Wirtschaft us. Am BIP vo Ungarn hät Csongrád e Adeil vo 7 Prozänt. Züenehmend werre au Sunneblüeme apflanzt. Au Knoblauch wirt produziert.

D Csongráder Hauptstadt Szeged isch e wichtigs kulturälls, wüsseschaftligs und pädagogischs Zäntrum vo Ungarn. Dört liige d Wüsseschafteuniversität ("Szegedi Tudományegyetem") und witeri Forschigsinstitut, wo für s Land vo Bedütig sin.

Under de Musee sin s Móra-Ferenc-Museum z Szeged, s Tornyai-János-Museum z Hódmezővásárhely, d "Alföldi Galéria" (frei übersetzt: Galery vo de Große Ungarische Diefebeni) und s Elmékpont. Im Komitat Csongrád litt au s "Museum vom Johr 2005", s József-Attila-Museum.

Z Csongrád chömme Erdöl und Erdgas vor; de Verbruch vo Ungarn wird zu me Großdeil vo de Csongráder Vörchomme deckt.

Au in de Landwirtschaft isch s Komitat Csongrád wichtig. Durch di geografische Eigeschafte, zum Bispyl di hochi Azahl an Sunnestunde und d'Nöchi vo de Flüss, isch de Bode zimlig fruchtbar. In de Broduktion vo Gedreide, Gmies und Obscht isch d'"Fűszerpaprika" vo Szeged nänneswärt. Au z Szeged und usserdem z Makó werre au verschydeni Arte vo Zieble abaut; di roti Zieble vo Makó und d'Pfirsich vo Szatymaz sin ungarnwit bekannt. Usserdem wird im ganze Komitat Wy abaut. Z Szeged isch d'Salamifabrik (ung. "Pick Szalámigyár").



</doc>
<doc id="20835" url="https://als.wikipedia.org/wiki?curid=20835" title="Bernau im Schwarzwald">
Bernau im Schwarzwald

Bernau im Schwarzwald isch e Dorf und e Gmeind im Landchreis Waldshüet z Bade-Württeberg.

Bernau litt i me Hochdal im Südschwarzwald, südlig vom Fäldberg und westlig vom Schluchsee. S Gmeindegebiet umfasst s Dal vo de Bernauer Alb, e Quällbach vo de Alb, und erstreckt sich vo 800 Meter über NHN bis zum Herzogehorn uff 1415 Meter.

D Gmeind gränzt im Norde an d Gmeind Fäldberg, im Oste an Manzeschwand und an d Stadt St. Blasie, im Süde an Ybach, im Südweste an Todtmoos und im Weste an d Stadt Todtnau (Lkr. Lörrach).

Züe de Gmeind Bernau ghöre d Gmeindedeil Alterod, Bernau-Dorf mit Goldbach, Bernau-Hof, Bernau-Innerlehe, Bernau-Riggebach mit Schwendele, Gaß, Kaiserhus, Oberlehe und Underlehe. Im Gmeindsbann liit au s Naturschutzpiet Duubemoos.

Pro Johr gheie 1919 Millimeter Schnee. De Niiderschlag litt im obere Drittel vo de Messstelle vom Dütsche Wätterdienscht. Über 99 % zweige niidrigeri Wert a. De trochest Monet isch de Septämber; am meiste rägnet s im Dezämber. Im niiderschlagrychste Monet gheit ca. 1,9-mol meh Räge wie im trocheste Monet. Di johreszitlige Niiderschlagschwankige liige im obere Drittel. In über 95 Prozänt vo allne Orte schwankt de monatlig Niiderschlag weniger.

D Besiidlig vom hüttige Gmeindegebiet hät im spote 11. Johrhundert mit Rodig und Bau vo Höf durch Laiebrieder vom Chloster St. Blasie agfange. Di erschti urkundligi Erwähnig isch im Johr 1157 gsi, wo e Kapelle im Ortsdeil hof ygweiht worre isch. Mit de Säkularisierig vom Chloster St. Blasie (1806) hän di johrhundertlangi Chlosterherrschaft und glychzitig d Züeghörigkeit züe Vorderöstrych gändet, de Ort isch zum neue Großherzogtum Bade cho.

1934 sin vier selbständigi Gmeinde im Bernauer Dal, Bernau-Innerlehe (mit Riggebach und Schwendele), Hof, Bernau-Dorf mit Goldbach und Bernau-Usserlehe (mit Kaiserhus, Alterod, Oberlehe, Gaß, Underlehe und Weierle) züe de Gmeind Bernau vereinigt worre. Sither isch d Gmeind im Wesentlige unverändert bliibe, au züe de Zit vo de bade-württebergische Gebietsreform in de 1970er-Johr. 1998 isch s Dorf züe "Bernau im Schwarzwald" umbenännt worre.


Ändi Juli, noch em Heuet, fyred me z Bernau s Heugeißfeschd.

Traditionäll hän d Bernauer vo de Land- und Forschtwirtschaft und de Holzverarbetig gläbt. Bsunders d Holzschnitzerei hät e langi Tradition. Vor allem in de Windermonet hät mer am Afang Gebruchsgegeständ wie Chochlöffel, Holzgfäß, Spanchörb und -schachtle hergstellt. Spöter sin Holzspiilzüg und au kunschtgwerbligi Gegeständ dezüecho.

Di deilwis extreme und erosionsgfährdete Hanglage hän d Landwirtschaft erschwert und si wenig ertragrych und praktisch nit mechanisierbar gmacht. Sällewäg hät scho in de 1930er-Johr de Strukturwandel ygsetzt, wo noch em Zweite Wältchrieg verstärkt witergange isch; mer isch vo de Landwirtschaft eweg- und zum Främdeverchehr hiibewegt. Di schneesicheri Lag vom Südschwarzwald erlaubt e fast ganzjöhrigi Tourismus-Saison. 1960 isch de erscht Skilift in Betrieb gnoh worre, hütt hät s sechs Lift, devo zwei mit Flüetlicht und vier mit Beschneiigsalage.

Ergebnis vo dr Landdagswahle sit 2006: 




</doc>
<doc id="20979" url="https://als.wikipedia.org/wiki?curid=20979" title="Fejér">
Fejér

Fejér (IPA: , ungarndütsche Name: "Weißenburg") isch e Komitat z Zentralungarn. S litt westlig vo de Donau und noch am Plattesee. Agränze dien d Komitat Veszprém, Komárom-Esztergom, Pest, Bács-Kiskun, Tolna und Somogy. De Komitatssitz heißt Székesfehérvár.

Geografisch gseh isch Fejér zimli verschyde; de südlig Deil litt in de Große Ungarische Diefebeni, anderi Deil vom Komitat sin hügelig (Bakony, Vertés, Gerecse). Au de Velencer See, e bekannts Urlaubszyl, litt im Komitatsgebiet.

S Gebiet isch scho vor 20'000 Johr bewohnt gsi. Wo s züe de römische Provinz Pannonia worre isch, hät s dört näbe de Hauptstadt Gorsium au d Städt Annamatia und Intercisa ge (hütt liige dört di ungarische Städt Baracs und Dunaújváros). Im Friehmittelalter hän Hunne und Aware dört gläbt. Bis züe de Eroberig durch d Ungare im spote 9. Johrhundert hän verschydeni Nomade s Gebiet besydelt.

Zwüsche 895 und 900 sin d Ungare acho. Fehérvár (hütt Székesfehérvár) isch sällemols de Sitz vom Prinz Géza gsi und hät eso Bedütig kriegt. Under sinem Sohn isch d Stadt de Sitz vom Komitat worre, mo dört gründet worre isch. Di ungarische Könige sin bis zum 16. Johrhundert dört krönt und beerdigt worre.

1543-1688 isch Fejér vo de Ottomane bsetzt worre. Vyli Städt sin zerstört worre, d Bevölcherig isch starch zruckgange. Noch de Befreiig vo-n-ne isch hät sich d Bevölcherig 1692 neu organisiert; erscht 1703 hät Székesfehérvár sini Stadträcht zruckkriegt.

<nowiki>* Székesfehérvár und Dunaújváros hän s Komitatsrächt.</nowiki>

Di wichtigste Touristezyl z Fejér sin di zahlryche Denkmöler, Naturschutzgebiet und Badesee.

D"'Alba Regia" im Komitatssitz Székesfehérvár isch friehner de ungarische Chönig ihr Sitz gsi; do sin während 500 Johr 37 Chönig und 39 Chöniginne chrönt worre, under ihne au de Stephan I. Usserdem stönn z Székesfehérvár d'Ferenc-Chirch und s glychnamig Chloster.

S Brunszvik-Schloss z Martonvásár, wo in de 1870er-Johr baut worre isch, beherbergt e Beethoven-Museum.

Z Tác (Gorsium) sin 1958 römischi Sydlige freiglegt worre, wo sich über e Flächi vo rund 200 Hektare erstrecke. Si ghöre zu de gröschte Römersydlige an de Donau.

De Velencer See isch de zweitgröscht nadürlig See vo Ungarn und hät e Flächi vo 26 km². Er isch im Durchschnitt numme 1,5 Meter dief; sällewäg cha sini Wassertemperatur im Summer 26 bis 28 Grad erreiche. De beliebtest Badeort isch Agárd.

Ungarndütschi Ortsnämme im Komitat Fejér



</doc>
<doc id="21020" url="https://als.wikipedia.org/wiki?curid=21020" title="Europäische Union">
Europäische Union

Di Europäischi Union (EU) isch e Staateverbund z Europa. Iri Ursprüng het si in de Europäische Gmeinschaft vo Chole un Stahl (EGKS) un de Europäische Wirtschaftsgmeinschaft (EWG), wo 1951 bzw. 1957 gründet worre sin, un de Euratom.

Di erschte Mitgliidstaate sin Belgie, d Bundesrepublik Dütschland, Frankriich, Italie, Luxeburg un d Niderlande gsi.

Hüt ghöred zu de EU 27 Staate mit öpe 467 Millione Iiwohner.

D Staategruppe vo der EU isch eini vo de wichtigschte Wirtschaftsmächt uf der Wält.

Nach em Zwaite Weltchrieg mit sine verheerende Folge für Europa isch d Idee ufcho, ma chönnt en noie Chrieg verhindere, we ma d Wirtschaftsberiich, wo für d Rüschtig wichtig sin, so duet vernetze, dass e noii Ufrüschtig gar nöd möglich isch. S Ziil derbi isch au gsi, mit de Ziit zu ere Versöhnig zwüsche de ehemalige Gägner biizträge. En dritte wichtige Uslöser für d Gründig vo de EWKS isch de Chalt Chrieg gsi, wo derzue gführt het, dass d Weschteuropäer d Bundesrepublik Dütschland hei welle nöcher a sich binde.
So het ma uf Grund vo eme Vorschlag vom Robert Schuman, wo französischer Usseminischter isch gsi, di dütschi un die französischi Produktion vo Chole un vo Stahl ere gmeinsame Behörde unterstellt.

Us dem sognannte Schuman-Plan isch dann 1951 di "Europäischi Gmeinschaft vo Chole un Stahl", wo ma au "Montanunion" gnennt het, entschtande. Scho bi dere Gründig het me Institutione gmacht, wo mit veränderte Näme und Ufgabe au hüt no d Grundlag für d Verwaltig vo de EU bildet. Us de "Hohe Behörde" isch di Europäischi Kommission worde, wo under dr Leitig vom EU-Kommissionspresidänt stoot, us em "Ministerrot" (Legislative), em hütige "Rot vo de EU," un us de "Beratende Versammlig," wo s Europäische Parlamänt worden isch.

Di legislativ Gwalt frü d EU ligt hüt bim Europäische Parlament, de Root het degäge hüt kum noch e Bedütig.

Im Johr 1957 hei di Staate, wo scho d EWKS gründt hei, di Römische Verträg abgschlosse, un si hei dodermit di Europäischi Wirtschaftsgmeinschaft (EWG) un die Europäischi Atomgmeinschaft (EAG bzw. Euratom) gründt.

S Ziil vo de EWG isch es gsi, en gmeinsame Markt z schaffe, wo s für Ware, Dienschtleischtige, Kapital un Arbeitschräft kei Gränze git. D Euratom het solle di friidlichi Nutzig vo de Atomenergii fördere.

Zerscht hei d EGKS, EWG un d Euratom en eigeni Kommission un en eigene Rot gha. 1967 het me di Inschtitutone zämeglegt un si als Inschtitutione vo de Europäische Gmeinschaft (EG) bezeichnet.

I de Gschicht vo de EU hets immer wider Schritt von ere grössere Integration ghä un au Rückschritt uf dem Wäg, meischtens will d Einzelinteresse vo de verschidene Staate z gross si gsi. So isch d Idee von ere Europäische Verteidigungsgmeinschaft (EVG) im Johr 1954 bachab gange. Di französischi Nationalversammlig het dem nöd welle zustimme. Mit eme Veto gäge de Bitritt vom Vereinigte Königriich hät de Charles de Gaulle i de 60er-Johr d Integration ghämmt. I de früehe 1980er-Johr isch d Forderig vo de britische Premierminischterin Margaret Thatcher es Probläm gsi, wo en tüfere Bitragssatz für d Brite het welle ha.

Mee Schwung het d EU in de spöte 80er-Johr übercho, wo ma de Plan von eme Europäische Binnemarkt entwicklet het. Bis zum 1. Januar 1993 hei alli Mitgliidstaate ihres Wirtschaftsrächt so wit anenand solle aagliche, dass sämtlichi nationale Hindernis für en europawiite Handel hete solle überwunde si.

Grossi Veränderige het s End vom Oscht-Wescht-Konflikt mit sich brocht, un d Wiidervereinigung vo Dütschland het däm Staat es grössers Gwicht gä. Im Vertrag vo Maastricht, wo am 7. Februar 1992 unterschribe worde isch, het me us de EG d EU gmacht. Au d Gründig von ere Wirtschafts- un Währigsunion isch in dem Vertrag igschlosse gsi.

Zum nach em End vom Chalte Chrieg di politisch Spaltig vo Europa z überwinde, het d EU, wo nach Bitritt vo witere Staate i de Ziit bis 1995 jetzt scho 15 Mitglider het gha, z Kopehage Kriterie für d Ufnahm vo de oschteuropäische Schtaate feschtgleit.

Freiheit, Demokratii, Rächtsschtaatlichkeit, Menschenrächt un bürgerlichi Grundfreiheite het ma als Grundwert vo de Union definiirt. 2004 un 2007 sind witeri Staate der EU biträtte. In de Zwischeziit het d EU 27 Mitglidsstaate gha, und sit em Biitritt vu Kroatie am 1. Juli 2013 het si 28 Mitglider gha. Am 31. Jänner 2020, 23:00 GMT hed s Vereinigtes Königreich d'EU verloo (Brexit), demit hed d'EU nur no 27 Mitglidsstaate.

Gründigsmitglider

1973

1981

1986

1995

2004

2007

2013

S Vereinigt Königriich isch 1973 Mitgliid vo de EU worde. Noch ere Abstimmig anne 2016 isch s zum Ändi Jänner 2020 us de EU uusträtte.

Z Norweege het d Bevölkerig in Abstimmige ane 1973 und ane 1975 de Bitritt zu dr EU abglehnt.

Algerie het bis 1962 zu Frankriich ghört (als Teil vom Muetterland) un isch mit de Unabhängigkeit us de damalige EWG usgschiide. 

Im Johr 1985 het si Grönland, wo zu Dänemark ghört, aber autonom isch, in eme Referendum zum Ustritt us de EG entschiide.

Zu de EU gehöred au Gebiet vo de Mitgliidstaate, wo nöd z Europa sin: Des sin d französische Überseedepartemänt Guadeloupe, Französisch-Guayana, Martinique un Réunion, di spanische Kanare un d Exklave vo Ceuta un Melilla un di portugisischi Inselgruppe vo de Azore un Madeira.

D Insle Man un d Kanalinsle hän nöd zur EU ghört, sin aber Teil vom EU-Zollgebiet.





</doc>
<doc id="21023" url="https://als.wikipedia.org/wiki?curid=21023" title="EU">
EU

D Abchürzig EU stoht für:

D Abchürzig Eu stoht für:
Eu isch dr Name vo:
D Abchürzig eu stoht für:
eu- isch:


</doc>
<doc id="21026" url="https://als.wikipedia.org/wiki?curid=21026" title="Dachsberg (Südschwarzwald)">
Dachsberg (Südschwarzwald)

Dachsberg (Südschwarzwald) isch e Gmeind im Landchreis Waldshüet z Bade-Württeberg.

Dachsberg isch als Erholigsort staatlig aerkännt und litt im Hotzewald im Südschwarzwald uff de Westsite vom Albdal in 543 bis 1105 Meter Höchi. D Dachsberglandschaft isch durch Hochebene kennzeichnet, wo verschyde groß sin und in Richtig Süde wie-n-e Terrasse abgstuft sin. Di meiste Ortsdeil liige uff sonige Hochebene. E Usnahm bildet de Ortsdeil Oberkutterau, wo im Albdal litt und vo Dachsberg mit em Audo numme über d Stroße vom Nochberort St. Blasie erreichbar isch.

63 Prozänt vo de Gmeindeflächi bstönn uss Wald.

D Gmeind gränzt im Norde und Oste an d Stadt Stl Blasie, im Süde an Albbruck, im Südweste an Görwihl und im Nordweste an Ybach.

D Gmeind Dachsberg isch 1971 uss de Gmeinde Urberg, Witteschwand, Wolpadinge und Wilfinge und sälle ihre vyle Ortsdeil gschaffe worre. 

Zwei Johr nõch de vorzogene Gmeindsreform uff em Dachsbärg isch die neu Gmeind wege de Chraisreform z Badde-Württebärg vum Landchrais Säckinge zum Landchrais Waldshuet chò.
De Namme Dachsberg chunnt (lut) vo me Gebietsnamme, wo s scho johrhundetelang vorher ge hät.
De Gebietsnamme isch allerdings vun em Bärg mit sebbem Namme abgleitet worre (luèg s Bildli uff aa), gmeint isch de "Dachsbärg", en guet 950 m NHN hoche Bärg uff em Bann vu Wolpadinge. D Benennung vu derre Gsamtgmeind, wo 1971 proaktiv vyr Johr vor de Gmeindsreform z Badde-Württebärg zämmeglismet worre isch, dürft sich absichtlich an em geographische Objekt orientyrt haa, um Strittereie um de Gmeindsnamme vo vornewäg z vohindere. Dachsbärg isch im Chrais Waldshuet bi de Gmeindsreform nit die einzig Gmeind gsi, wo ase mit em Namme vofaare het (z. B. d Gmeind Wuete statt Ewedinge, Chleggau statt Ärzinge, Küssabärg statt Kadelburg).

D Besydlig vom Gmeindegebiet isch im 11. Johrhundert vom Chloster St. Blasie usgange. Di vyle chleine Orte und Wyler sin meistens uss Einzelghöft füregange, wo vo Laiebrieder vom Chloster bewirtschaftet worre sin. D Dörfer hän über Johrzähnt zum Chloster St. Blasie und dodemit züe Vorderöstrych ghört. 1806 sin si zum neue Großherzogtum Bade cho.

D Gmeind Dachsberg ghört zum Gmeindeverwaltigsverband St. Blasie. De Sitz vo de Gmeindeverwaltigsverband isch im Ortsdeil Witteschwand.

Ergebnis vo dr Landdagswahle sit 2006: 

D Landwirtschaft hät kei großi Rolle meh, 2003 hät s no sybe Haupterwerbsbetrieb und 88 Näbeerwerbslandwirt ge. D Mehrheit vo de Arbetnehmer verdient ihr Läbensunderhalt usserhalb vo de Gmeind. Mehreri qualifizierti Handwerchsbetrieb (Schryner, Eläktriker, Murer, Zimmerer, Sanitärtechnik, KFZ-Meisterbetrieg, Metallbearbeitig und anderi) und Dienschtleister (Stürberoter, Rächtsawalt, Architäkte, Planigsbüro für Gebäudesüstemtechnik, Fuhrundernähmer, ...) stelle in de Gmeind öbbe 70 Arbetsplätz. Denäbe git s de Tourismus, wo im witste Sinn yschließlig Gastronomy 30 Arbetsplätz bietet. Z Dachsberg git s jöhrlig rund 60'000 Übernachtige, dodevo sin 35'000 die vo Touriste. S stönn öbbe 570 Gastbette zur Verfiegig. 25'000 Übernachtige gönn uff Dauercamper uff em Campingplatz, Zweitwohnsitz, de Jugendzältplatz, betriebligi oder chirchligi Erholigs- und Seminarhüser und Familiebsüecher zruck. Dachsberg isch e Mitglyd in de Tourismus-Marketing-GmbH "St. BlasierLand". Säll isch e Kooperation vo de Kur- und Ferieort St. Blasie, Höcheschwand, Hüsere, Dachsbeerg, Wylheim und Ybach.



</doc>
<doc id="21037" url="https://als.wikipedia.org/wiki?curid=21037" title="Fraumünster">
Fraumünster

S Fraumöischter isch e reformierti Chile z Züri. Si isch früener, vor der Reformazioon, d Chile vom Benediktinerinnechlooschter "Fraumöischter" gsi. D Chile isch eis vo de architektonische Simbool vo Züri.

I de eltischten Urkunde zum Chlooschter, wo us em 9. Johrhundert sind, wird das Huus uf latinisch "Monasterium Thuricense" gnännt; das heisst uf düütsch “Zürcher Chlooschter”. Im Johr 1267 erschynt in Urkunde s erscht mol d Bezeichnig «Möischter» und im 14. Johrhundert der Name «Fraumöischter».

S "Monasterium Thuricense" isch am 21. Juli ane 853 vom König Ludwig em Dütsche gründt worde. Er hät derbi es chlyses elters Chlooschter sinere Tochter, de Hildegard avertrout. D Hildegard isch aber scho im Johr 856 gstorbe. Ihri Schwöschter, d Bertha, isch derno ihri Nachfolgeri worde und hät s erschte Möischter vo dem Chlooschter la fertig baue. Am 11. September 874 hät de Bischof Gebhart vo Konschtanz d Chile gweiht, wo sider unter em Patrozinium vo Felix und Regula stoht. Das sind die Zürcher Stadtheilige.

Vom König Heinrich III. hät s Chlooschter s Zoll-, s Märt- un s Münzrächt für Züri übercho. Spöter sind die Privilegie an d Herzög vo Zäringe gange. Mit em Usstärbe vo dere Dynaschty ane 1218 isch s Fraumöischter riichsunmittelbar worde. D Äptissin – das isch vo 1218 a d Gisela vo Spiegelbärg gsi — hät i dere Ziit en grosse Iifluss in un um Züri gha; si isch als Verträterin vom König bis im 14. Joorhundert d Stadtherrin vo Züri gsi. S Fraumöischter hät vil Psitz z Züri, im Zürigau, im Tuurgi, im Aargau, im Kanton Uri und im Elsass gha.

I de Zyt vom Interregnum hät sich d Stadt Züri im Johr 1262 deilwys d Autonomy vom Chlooschter erkämpft. 1336 hät d Aptei sogar di nideri Grichtsbarkeit a d Stadt verlore, um 1400 hät d Stadt Züri alli Rächt i de Gmeind sälber in de Händ gha.

Di letscht Äptissin, d Katharina vo Zimmern, hät ane 1524 s Chlooschter wäge de Reformation ufglöst und d Gebäu und alli Rächt und Güeter vom Fraumöischter em Raat vo der Stadt Züri übergäh. Der erscht reformiert Pfarrer vo de Chilegmeind Fraumöischter isch dänn bis 1551 der Heinrich Engelhardt gsi.

Bis 1527 isch – wi in allne andre Chile z Züri – au i de Fraumöischterchile de «katholisch Plunder» usegheit worde: d Bilder, d Statue un d Altär, schpäter au d Reliquie vom Felix un vo de Regula un au d Gebei vo de Gründerinne Hildegard un Bertha. Au d Orgle hät ma us de Chile usetoo, un erscht im Johr 1853 häts e nöii gäh. Die isch mit 5793 Pfiife di gröscht Orgle im Züripiet.

S Chlooschter näbet de Chile isch ane 1898 abbroche worde, wo me s Stadthuus poue hät.

D Chile het im Lauf vo de Gschicht vil Veränderige erläbt. De Hauptdeil isch us em 13. Johrhundert. De Südturm, wo 1150 bout worden isch, hät me 1728 abgrisse, de Nordturm vo 1250 isch i de Mitti vom 18. Johrhundert hööcher gmacht worde. S Glüüt i dem Turm het d Tön b–es–g–b–c. Di vier grosse Glogge sind vom Jakob Keller 1874 gosse worde, di chlinscht lütet sit de Pfingschte 2007 im Turm un isch vo de Gloggegiesserei Rüetschi z Aarau.

De Chorruum, wo us de Ziit vo 1250 bis 1270 isch, hät me in de Johr ab 1967 mit farbige Glasfäischter vom Marc Chagall usgstattet, un im Johr 1978 hät de Chagall au no es Fäischter für d Rosette uf der Südsite vom Querschiff gmacht. Im nördliche Querschiff isch au es bedütends Glasfeischter, s heisst «S himmlisch Paradiis» und de Augusto Giacometti hät s im Johr 1945 gmacht.

Sid 1871 git s de Fraumöischterchor.

Näbet de Fraumöischterchile stoot d Möischterbrugg.





</doc>
<doc id="21072" url="https://als.wikipedia.org/wiki?curid=21072" title="Bodman-Ludwigshafen">
Bodman-Ludwigshafen

D Gemeinde Bodman-Ludwigshaffe hot so um die 4.000 Eiwohner. Sie isch e Doppelgmeinde, wo us de selbständige Gmeinde Bodman und Ludwigshaffe (frieher Sernatinge) bildet worre isch. Die Bodesee-Gmeinde Bodman-Ludwigshaffe ghört zum Landkreis Konschdanz in Bade-Wirtteberg.

Bodman-Ludwigshaffe liggt am weschtlichschte Punkt vum Iberlinger See. Bodman isch uf der Süd- und Ludwigshaffe uf de Nordseite vu sellem Seearm. D Gmeinde ghört geographisch zum Hegau. Zwische Bodmann und Ludwigshaffe liggt es Naturschutzgebiet „Großes Ried“, wo sich seltene Vöggel und Pflanze aagsiedelt hond.

D Gemeinde Bodman-Ludwigshaffe isch e Zsammefassung us de friehere Gemeinde Bodman und Ludwigshaffe am Bodesee. Dezu ghöret 15 Dörfer, Weiler, Baurehöf und Häuser. 

Zur "alte Gmeinde Bodman" zählt es Dorf Bodman, de Weiler Bodman-Sommerhalde, d Höfe Bodewald, Mooshof und Rehmhof und d Häuser Fraueberg und Späth, Espasingerstroß. 

Zur "alte Gmeinde Ludwigshaffe am Bodesee" gehöret es Dorf Ludwigshaffe am Bodesee, d Höfe Blumhof, Bühlhof, Ober-Laubegg, Unter-Laubegg und Weierhof, s Haus und Gehöft Regentsweiler und d Häuser Laubegg-Forschthaus. Zum alte Bodman ghört au d friehere Ortschaft Weiler. Im Gebiet vu de alte Gmeinde Bodman liggt d Burgruine Altbodman.

Bi Bodman sind Pfahlbaute entdeckt wore. D älteschte Sidlungsspure datieret us de Stein- und Bronzezitt. In de Römerzit isch weschtlich vom heutige Dorf no en Guetshof glege. Späteschtens im 6. Joorhundert hond sich d Alemanne aagsiedelt. D Merowinger hond det e Pfalz baut, und so isch de Ort wichtiger worre. Zu dere Pfalz hot s ganze Umland als Königsland ghört, also en Teil vom Hegau und de ganze Bodanrück. Im 7. Joorhundert sind im Ort sogar Münze mit de Ufschrift "Bodano" prägt worre. 

D Karolinger hond d Pfalz ibbernomme, und so isch se zu enem wichtige Ort fir d Herrschaft über Alemannie worre. Vo de Pfalz uus hond au di beide fränkische Grafe Warin und Ruadhard Bfehle usteilt. Noch em Bluetgricht z Cannstatt hond se vo de Karolinger de Ufftrag ibbernomme, Alemannie noi z ordne. Di beide hond denn au de St. Otmar, de Apt vum Chloschter Sanggale, in de Pfalz ins Gfängnis eiglocht.

Us Uurkunde kaa mer erkenne, dass d Kaiser Ludwig de Fromme, Ludwig de Deutsche und Karl de Dicke Oschtere gern uf de Pfalz gfeiert hond. Weil im 10. Joorhundert de Burchard I. sich gege d fränkische Obermacht gwehrt hot und s alemannische Herzogtum noi ufflebe hot losse, isch selle Pfalz ufgäbe wore.

De Pfalz isch anno 1277 vum König Rudolf von Habsburg aan de Johann vu Bodman kumme, wo uf em Fraueberg ire Stammburg baut hond. Am 16. September 1307 isch de Blitz in d Burg gschlage. D ganz Familie mit em Gascht isch verbrennt. Blos de eijährig Johannes vo Bodman hot ibberlebt, weil en sine Amme inem Kübel usem Fenschter gworfe hot. Der hot denn d Burg Altbodman baue losse, wo 1332 fertig worre isch. Im Driisgjährige Krieg isch denn die Burg zerschtört worre. Im 18. Joorhundert hond d Grafe vo Bodman s Schloss Bodman baue losse, wo heut no stoot und vo de Familie Bodman bwohnt wird. De Park isch zum Teil fir s Publikum offe, doch wird au uff ere Wanderung um Bodman enum d Natur mit irer iberwältigende Schönheit offebar.

De Ort hot em Bodesee sin Name gäbe. S isch vill dribber sinniert worre, was de Nam bedeute soll und mer hot sich geinigt, dass seller Nam fir e landwirtschaftlich nutzbare Fläche (im Dativplural) brucht worre isch. De älteschte Beleeg isch vom Geograf vo Ravenna und hosst "Rugium Bodungo". Im 9. Joorhundert wird "Bodoma" uusdrücklich „Königspfalz“ gnennt. De Name isch denn uf "Potamus" latinisiert worre. Selles isch e Aanleenig ans griechische Wort "potamos" fir „Fluss“. De Name „Bodesee“ wird s erschtmol anno 839 gnennt fir "lacus Potamicus" (ahd. "Bodimsê" ).

Ludwigshaffe wird als Sernatingen 1145 s erschte Mol innere Urkund gnennt. Im Johr 1810 isch Sernatinge badisch worre. De neue Haffe isch 1826 vum Großherzog Ludwig uf de Nam Ludwigshaffe tauft worre. D Bwohner hond denn durchgsetzt, dass seller Nam e bissele später fir d ganze Gmeinde ibbernomme worre isch. Aan d alte Bedeutig vum Haffe erinneret no es lange, wuchtige Gebäude mit de Inschrift an de Haffeseit „Großherzogliches Badisches Hauptzollamt“ mit em badische Wappe.

Mit de Kreisreform vu 1973 sind beide Orte vum Landkreis Stockach zum Landkreis Konschdanz kumme.

Ergebnis vu dr Landdagswahle syt 2006:

In beide Teile vum Ort gitts Obschtanbau und Fremdeverkehr. 
E kleine Weinlag mit ener große Tradition isch der Königsweingarten in Bodman. Scho im Johr 884 isch det vum Kaiser Karl de Dicke zum erschte Mol in Deutschland d Spätburgunderrebe aagpflanzt worre.

"Ludwigshaffe" isch vum Schwerverkehr bfreit worre. De Verlauf vu de Bundesstraße B 31 fiehrt numme durch Ludwigshaffe, sondern isch etzet e Fortsetzung vu de Autobahn A 98 in Richtung Oschte. Durch Ludwigshaffe goht aber no d Verbindung Radolfzell - Ibberlinge. De Ortsteil Ludwigshaffe liggt aan de Bodenseegürtelbahn (Radolfzell - Lindau).

"Bodman" isch de einzige Ort am Bodesee, wo it annere Durchgangsstroß liggt. De Uferweg us Richtung Wallhause uf Bodman isch sogar fir d Radfahrer it zu bfahre und nur fir Wanderer ufm Bodesee-Rundwanderweg. Der Bodesee-Radweg us Richtung Konschdanz fiehrt ab Wallhausen ins Land nei ibbber de Bodanrück, brührt nur Bodmann und goht von dett teilweise vum See weg, teilweise am See nach Ludwigshaffe.

D Kurslinie vu de Motorbootgesellschaft Bodman mbH goht vum Aafang April bis zum Oktober onnige Mol am Tag vu Bodman ibber Sipplinge und d Marieschlucht im Zickzack ibber de Ibberlinger See uf Ibberlinge.

E Buslinie bdient d Strecke Stahringe - Stockach und verbindet so Bodman und Ludwigshaffe. E andre Buslinie bdient d Strecke Ibberlinge - Stockach und goht somit ibber d Ortsteil Ludwigshaffe.

Bodman-Ludwigshafen liggt am Bodesee-Radweg und am Bodesee-Rundwanderweg, wo unterschiedlich verlaufet und so d Natur erschließet. Onner usm Netz vu de Jakobsweg goht an Ludwigshaffe und Bodman vorbei.

In de Gemeinde hotts Bootswerfte, Obschtverwertunge, Gärtnereie und ville Gaststätte. Denn gitts no metallverarbeitende Btriebe, IT&Telekommunikation, Handel und Handwerk.

Im Rothuus vu Bodman isch e kleis Museum mit ville Gegeständ us de Steinzeit, wo gfunde worre sind.


D meischt Leut vu Bodman-Ludwigshaffe sind römisch-katholisch. Fir beide Ortsteile gitts je e katholische Kirch und e katholische Kapell. Aber au d evangelische und d neuapostolische Kirch gitts im Ort.

Seit em 30. Juli 2000 bstoht e Freundschaftsabkumme zwische de friehere Gmeinde Schweta, etzet Stadt Mügeln, und de Gmeinde Bodman-Ludwigshaffe.





</doc>
<doc id="21073" url="https://als.wikipedia.org/wiki?curid=21073" title="Grossmünster">
Grossmünster

S Grossmöischter isch e reformierti Chile, wo i de Altschtadt vo Züri, südlich vom Dörfli steit. So wie vom Fraumöischter uf de andere Siite vo de Limmet sin de Felix un d Regula d Patrön vo dere Chile, sit em 13. Johrhundert zämme mitem Exuperantius.)

S Grossmöischter mit de guet erhaltene romanischen Architektur und de beide Türm, wo me wyt über d Stadt hi gseht, isch es wichtigs Boudänkmol vo Züri, und der Karlsturm isch de bescht öfentlech zuegänglech Ussichtspunkt zmitzt i de Stadt.

De Name «Grossmöischter» chunt us de Ziit vom 14. Johrhundert. I de eltischte Urkunde wird d Chile uf latinisch "Turicina ecclesia" gnennt, was uf Dütsch «Chile vo Züri» heisst.

S latinische Wort für Möischter, "Monasterium," findt sich zum erschte Mol im Johr 1272 und d Variante "Grosses Münster" sitm Johr 1322. 1639 schribt der Johann Jakob Breitinger "Unsers Grosse Münster".)
D Gründigslegände stammt usem früene 9. Johrhundert und isch imene Buech vo de Stiftsbiblioteek Sanggalle überliferet.
Di beide Namenspatrön vo de Chile, de Felix un d Regula, hei nach dere Legände im 3. Johrhundert zu de Thebäische Legion ghört, wo ma z Saint Maurice (latinisch: "Agaunum") im Wallis als Chrischte hiigrichtet hät. Em Felix un de Regula isch d Flucht uf Züri glunge, wo se denn d Römer doch verwütscht und umprocht hei.

Dete, wo hüt d Wasserchilen isch, sind si nach de Legände enthauptet worde, si händ ihri Köpf aber gnoo un sind – wie s im ene Pricht heisst – «vom Fluss 40 Ellen weit bergan bis zur Stätte, wo sie begraben werden wollten, 200 Ellen vom Kastell entfernt,» gloffe.

Ab em 8. Johrhundert cha ma a de Stell, wo hüt s Grossmöischter stoht, en Erinnerigsbuu an di beide Märtyrer vermuete. Au en chline Konvent, wo sich um d Pilger gkümmeret hät, häts gää. Dur archäologischi Untersuechige weiss ma vo eme römische Gräberfäld ums dä Platz umme. I de Chile hets noch kei Grabige in dere Beziehig gäh.

Um s Johr 870 umme het Karl de Dicki de Konvent in es Chorherreschtift la umwandle. Das het en Uufwertig vom Grossmöischter bedüütet, und i säbere ziit wird au d Gründigslegände ufgschribe worde sii. En Teil vo de Relikwie vom Felix un de Regula het me dänn im Johr 853 is Fraumöischter praacht. So isch en Wallfahrtswäg vom Grossmöischter, wo s Grab vo de Heilige nach de Legände isch, über d Wasserchile, wo di beide si hiigrichtet worde, und d Limet bis zum Fraumöischter entstande, wo d Hauptrelikwie vo de beide uufbewahrt worde sind.

Bim Grossmöischter isch es bedüütends Chorherrestift vom Bischtum Konstanz gsi. Um 1100 het me z Züri unter em Propst Rudolf II. vo Hombärg s noi Möischter afange baue. Fertig worde isch es öppe zwüsche 1220 un 1230. De Aafang vom romanische Noibau het d Krypta un de Chor gmacht. D Altär sin 1104 un 1107 gweiht worde. Zwüsche 1120 un 1130 het ma dänn rund um de bschtehendi Bau zerscht d Süd-, dänn d Wescht- und zum Schluss d Nordmuur boet. Uf de Weschtsiite isch dänn zwüsche 1130 un 1150 d Frontsiite entstande, wo uf zwei Türm isch aaglägt gsi. De südlich Turm het ma z erscht numme bis uf d Höchi vo de Empore bauet, us em nördlich het ma 1150 s erscht Mol s volli Glüt ghört. I de zwäite Helfti vom 12. Johrhundert het me i de noie Chile di letschte Räscht vom Vorgängerbau, wo immer no do gsi sind, abgrisse. In ere sechste Bauetappe het me bis 1220 oder 1230 no e paar Änderige vorgnoh un de Südturm no e chli höcher gmacht. Uf d Initiative vom Hans Waldmann isch in de Johr 1488 bis 1492 de Südturm uf di gliichi Höchi wi de Nordturm baut worde un me het d Pyramidedächer dur Nadelhelm ersetzt. 1501/1502 het ma de Dachriter, wo bim Brand 1498 kabut gangen isch, in sinere hütige Form wider ufbaut.

Im 13. Joorhundert het de Konrad vo Mure als Chorherr am Grossmöischter gwürkt. Er isch Lehrer a dr Stiftsschuel, Kantor und Autor vo verschidene Schrifte gsii. Im 15. Joorhundert isch dr Felix Hemmerlin e wytume bekante Chorherr vom Grossmöischter gsii.

D Chile isch für de Afang vo de Reformation z Züri wichtig, wil sit em 1. Jänner 1519 de Huldrych Zwingli de Lüütprieschter am Grossmöischter gsii isch – drumm fiiret Züri anne 2019 s Jubilèèum «500 Johr Zürcher Reformation». 1524 sin alli Altarbilder us de Chile usegnoh worde, 1525 au s Chilegrät. S Huus vom alte Stift vom Grossmöischter isch denn sid am 16. Johrhundert als Schuel bruucht worde; das isch s Collegium Carolinum gsi, wo im 19. Jorhhundert druus d Uni Züri entstanden isch; die hät bis hüt in ihrem Logo s Bild vo der Grossmöischter-Turmfassaade.

Nach eme witere Brand im Johr 1763, wo wägemene Blitzschlag im Gloggeturm entstanden isch, het ma 1770 beidi Türm e chli umbaut, un 1781 bis 1786 sin Turmabschlüss so gmacht worde, wi me se hüt no gseht.

1933 het de Augusto Giacometti grossi farbegi Fäischter für in Chor gmacht.

Bis im Johr 2018 isch s Stadtgebiet rund um s Grossmöischter als eigeni Chilegmeind organisiert gsi. Ufe 1. Jänner 2019 isch die i de noie grosse reformierte Chilegmeind vo de Stadt Züri uufggange, wo 32 bisherige Chilegmeinde mitmache. D Grossmöischterpfarrei ghört zum erschte Kreis vo de nöie Chilegmeind.





</doc>
<doc id="21075" url="https://als.wikipedia.org/wiki?curid=21075" title="Fritz Gysling">
Fritz Gysling

Dr Fritz Gysling (* 28. Juli 1895 z Züri as Friedrich Gysling, † 20. Juli 1984 z Züri) isch e Schwyzer Schbroochforscher gsii.

Ùf d Wäld chùù ùn ùfwagse isch dr Fritz Gysling z Züri, Bùùrger vù Züri isch er aber èèrschd ane 1918 woore. Syyni Eldere sin dr Karl Gysling ùn d Marie geb. Schlegel gsii. 

Ùf d Volchsschuel gangen isch er z Züri. Noch dr Schuel isch er an s Lèèrerseminar Küsnacht gange ùn hed am 22.09.1921 d Abschlùsbriefig as Primarlèèrer gmachd. 

Im Èèrschde Wäldchrieg isch er yyzooge woore ùn hed syyni Uusbildig miese ùnderbräche. Wän er als Urlaub ghaa hed vùm Dienschd, hed er as Huuslèèrer bi dr Familie vùm Fiirschd vù Liechdeschdai im Palace Hotel z St. Moritz ùnderriichded.

Im SS 1918 hed er an dr Universideed Züri aagfange Romanischtik z schdudiere. Abgschlose hed er syy Schduudiùm mid ere Dokteraarbed bim Profässer Jakob Jud iber di romaanische Dialäkt vù dr Valle Anzasca im Piemont.

Noch syynem Abschlùs am Lèèrerseminar hed er vierzg Joor lang an dr Wengi-Schuel z Züri as Sekundarlèèrer ùnderriichded

Am 8. Dezämber 1923 hed er d Ida Grossmann (1893–1960) ghyroode. Mid iire hed er zwee Siin ghaa. Noch em Dood vùn ere ane 1960 hed er derno am 11. Jäner 1968 d Lilli Sturzenegger (1917–1986) ghyroode.

Dr Fritz Gysling hed vor alem iber d Walser gforschd. Bi dr Aarbed an syynere Dokteraarbed hed er dr Dialäkt vù Makanaa chäne glèèrd ùn är hed derno aagfange iber d Walserdialäkt z Italie z forsche. Au di andere Walsergmaine in dr Schwyz, z Liechdeschdai ùn z Vorarlberg sin e Schwäärpùnggd in syym Forscherlääbe gsii, aber au s Wallis.

Im Sùmer 1929 hed er zäme mid em Rudolf Hotzenköcherle Toonùfnaame vù dr Walserord z Italie vorberaided. Die Ùfnaame sin im Oktober 1929 vùm Wilhelm Doegen gmachd woore, verefendligd hän dr Gysling ùn dr Hotzenköcherle die Ùfnaame mid Abschdrifde derno ane 1952.

Im romaanische Dialäkt vù Urnafasch, ital. Ornavasso, hed er iber 300 Läänwèèrder gfùnde ùn bschriibe, wù no us em friejere Walserdialäkt schdame, wù z Urnafsch bis in s 19. Jh. gschwäzd wooren isch.

Im Zäntrum vù dr Forschig isch fir dr Gysling aliwyyl dr Mänsch gsii, syyni Gschiichd, syyni Bryych, syyni Schbrooch. E guedi Sachchändnis vù dr Lääbenswyys, vù dr Wäärchzyyg ùn Gschiirer, vùm Huusböu, vù dr Landschafd mid iire Dier- ùn Bflanzewäld isch fir iin imer d Voruussezig gsii fir e äärschdhafdi Schbroochwiseschafd.

Wän sich dr Gysling mid dr Walserdialäkt z Italie bschefdigd hed, hed er des nie us ere nostalgische Sentimentalideed uuse gmachd: "Mir hyyle dääre Vergangehaid nid noo. Was is blybd, was mir chene due, was mir sole due, isch: d Schbroochräschd vù dr siidwalserische Gmainschafde sorgfäldig samle ùn sichde." (Zitat ibersezd us: Die Alpen 49, 1973, S. 81).





</doc>
<doc id="21085" url="https://als.wikipedia.org/wiki?curid=21085" title="Département Bas-Rhin">
Département Bas-Rhin

Bas-Rhin (IPA: ) (elsässisch "Underelsàss", wertlisch "Underrhin") ésch e Département z Frànkrich én dr Region Grand Est. S ghert zem Elsàss un ésch s 67. vun de frànzesische Départements in de àlfabetische Räiefolig. Di beide elsassische sén àwer under 'R' ingeräit wajen em Rhin).

S Département Underelsàss leit im Oschte vun Frànkrich. Di eschtlisch Granz vum Département isch de Rhin. Im Weschte bildet dr Wàsgöi e nàtirlischi Granz, im Norde de Pfalzerwàld

S Underelsàss granzt im Norde ùn im Oschte àn Ditschlànd, im Norde àn Rhinland-Pfàlz (an d Pfàlz), im Oschte àn Bàde-Wirtebari, àn d Regierungsbezirk Karlsrüei un Friburi. Im Side granzt s Underelsàss àn s Département Owerelsàss (Haut-Rhin), im Weschte àn s Département Moselle vun de Region Lothrenge.

Di 12 greschte Stedt im Underelsàss sén (Inwohner em Johr 1999):

S Département Underelsàss ésch in fémf Arrondissements, 23 Kànton un 516 Gmeine ufgedäilt.






</doc>
<doc id="21086" url="https://als.wikipedia.org/wiki?curid=21086" title="Arrondissement Haguenau">
Arrondissement Haguenau

S Arrondissement Hàwenau (frz. "Arrondissement de Haguenau") ìsch e Verwàltungsbezirk im Département Bas-Rhin ìm Elsàss z Frànkrich gwän. Àm 1. Janner 2015 ìsch s mìt em Arrondissement Waisseburch zem neie Arrondissement Haguenau-Wissembourg zammagschlossa wora.

Dr Verwàltungssitz (chef-lieu) vum Arrondissement ìsch Hàwenau gwän.

S Arrondissement hàt ìm Norde àn s Arrondissement Waisseburch granzt, ìm Oschte àn Ditschlànd, àn de Regierungsbezirk Karlsrüei, ìm Sìde àn s Arrondissement Stroosburi-Lànd. Ìm Sìdweschte hàt s àn s Arrondissement Zàwere un ìm Nordweschte àn s Arrondissement Saargemind ìm Département Moselle z Lothrìnge granzt.

Di greschte Gmeine vum Arrondissement Hàwenau sìn gwän (mìt de Inwohnerzàhl vun 1999):

S Arrondissement Hàwenau ìsch ingedäilt gwän in drej Kanton mìt ìnsgsàmt 56 Gmeine:



</doc>
<doc id="21088" url="https://als.wikipedia.org/wiki?curid=21088" title="Arrondissement Molsheim">
Arrondissement Molsheim

S Arrondissement Molse (frz. "Arrondissement de Molsheim") ìsch e Verwàltungsbezirk im Département Bas-Rhin im Elsàss, ìn dr frànzeesche Region Grand Est.

Dr Verwàltungssìtz (chef-lieu) vum Arrondissement ìsch Molse.

S Arrondissement granzt ìm Norde àn s Arrondissement Zàwere, ìm Oschte àn s Arrondissement Stroosburi, ìm Sìde àn s Arrondissement Schlettstàdt-Erstain. Ìm Weschte granzt s àn Lothrìnge, ìm Sìdweschte àn s Arrondissement Saint-Dié ìm Département Vosges un ìm Nordweschte àn s Arrondissement Saargemind ìm Département Moselle. Àm 1. Janner 2015 sìn Gmeine vum Arrondissement Zàwere un vum Arrondissements Strosburi-Lànd dezüekumma.

Di greschte Gmeine vum Arrondissement Molse sìn (mìt de Inwohnerzàhl vun 1999):

S Arrondissement Molse ìsch ingedailt in fìmf Kanton mìt ìnsgsàmt 77 Gmeine. 



</doc>
<doc id="21090" url="https://als.wikipedia.org/wiki?curid=21090" title="Dettighofen (Baden)">
Dettighofen (Baden)

Dettighofe isch e Gmeind im Landchreis Waldshüet z Bade-Württeberg, Dütschland.

D Gmeind isch Mitgliid vom Gmeindeverwaltigsverband Jestette mit em Sitz z Jestette.

Dettighofe litt uff me Höcherucke öbbe 150 Meter über em Hochrhy 5 Kilometer witer. D Gmeind isch vo de geografische Lag her eimolig z Dütschland, si litt zämme mit de Gmeinde Jestette und Lottstette im so gnännte Jestettener Zipfel, wo uff re Längi vo 55 Kilometer vo de Gränze züe de Schwiz umschlosse und numme über e Stroß vo Dütschland diräkt z erreiche isch.

D Gmeind gränzt im Norde an Wilchige im Kanton Schaffhuse, im Oste an Jestette, im Süde an Rafz und Wil im Kanton Zürri und im Weste an Chleggi.

Züe de Gmeind Dettighofe ghöre di ehemolige Gmeinde Balterschwyl und Berwange. Züe de ehemolige Gmeind Balterschwyl ghört s glychnamige Dorf; züe Berwange s Dorf Berwange und d Hüser Im Moos. Züe de Gmeind Dettighofe in de Gränze vo 1973 ghöre s Dorf Dettighofe, d Wyler Abführe, Eichberg und s Ghöft Hüserhof. D Ortschafte Reute und Kappel sin in Balterschwyl uffgange. In de Gmeind Dettighofe im Gebietsstand vo 1973 litt d Wiestig Haslemiehli.

Wappe vo de ehemolige Gmeinde:
Dettighofe isch 1272 zum erschte Mol urkundlig erwähnt worre. Züe säller Zit hät de Ort zum Chloster Rhynau ghört, isch aber im 17. Johrhundert in de Bstitz vo de Stadt Zürri cho. Balterschwyl isch scho 885 zum erschte Mol erwähnt worre und hät zämme mit Berwange zum Bsitz vom Chloster Riichenau ghört. 1806 sin d drei Dörfer zum neue Großherzogtum Bade cho.

Wägem komplizierte Verlauf vo de Gränze in de Region isch s Gebiet vom Jestetter Zipfel 1840 zum Zoll-Usschlussgebiet erchlärt worre, sither mien 49 Kilometer weniger überwacht werre. Sälli Regelig, wo bis 1935 gültig gsi isch, hät s de Bewohner vom Gebiet ermögligt, Produkt z Bade und in de Schwiz ohni Zoll azbiete. Si solle aber au Ware gschmuggelt ha.

S hüttige Gmeindegebiet isch durch di bade-württebergischi Gebietsreform im Johr 1974 durch Zämmelegig vo de Gmeinde Balterschwyl, Berwange und Dettighofe entstande. Sälli drei Gmeinde sin vorher selbständig gsi.

Ergebnis vo dr Landdagswahle sit 2006: 

Z' Dettikofe gits e regionali Internet-Zytig und die nännt sich "„Hierzuland“". Si isch fir d Region Chläggi und de ganz Oste vum Landchreis Waldshuet, also d Gmeinde Dettikofe, Jestette, Lottstette, Klettgau, Hochetenge am Hochrhy und Küssaberg.




</doc>
<doc id="21092" url="https://als.wikipedia.org/wiki?curid=21092" title="Arrondissement Saverne">
Arrondissement Saverne

S Arrondissement Zàwra (frz. "Arrondissement de Saverne") ìsch e Verwàltungsbezirk ìm Département Bas-Rhin ìm Elsàss, ìn dr frànzeesche Region Grand Est.

Dr Verwàltungssitz (chef-lieu) vum Arrondissement ìsch Zàwra.

S Arrondissement granzt ìm Norde àn s Arrondissement Saargemind ìm lothrìngische Département Moselle, ìm Oschte àn s Arrondissement Hàwenau-Waisseburch un àn s Arrondissement Stroosburi. Ìm Siide granzt s àn s Arrondissement Molse un ìm Weschte àn s Arrondissement Sààrburich-Château-Salins un àn s Arrondissement Forbach ìm Département Moselle z Lothrìnge.

Di greschte Gmeine vum Arrondissement Zàwra sìn (mìt de Inwohnerzàhl vun 1999):

S Arrondissement Zàwra ìsch sit em 1. Janner 2015 ingedäilt ìn drei Kanton mìt ìnsgsàmt 172 Gmeine:

Bìs zem 1. Janner 2015 isch s Arrondissement Zàwra in sechs Kanton mìt 128 Gmeina ingedäilt gwän:


</doc>
<doc id="21095" url="https://als.wikipedia.org/wiki?curid=21095" title="Arrondissement Sélestat-Erstein">
Arrondissement Sélestat-Erstein

S Arrondissement Schlettstàdt-Eerstain (frz. "Arrondissement de Sélestat-Erstein") ìsch e Verwàltungsbezirk im Département Bas-Rhin im Elsàss z Frànkrich.

Dr Verwàltungssitz (chef-lieu) vum Arrondissement ìsch Schlettstàdt.

S Arrondissement granzt ìm Nordweschte àn s Arrondissement Molse, ìm Norde àn s Arrondissement Stroosburi un ìm Oschte àn Ditschlànd, àn dr Regierungsbezirk Friburg z Bàde-Wìrttebari. Ìm Sìde granzt s àn s Arrondissement Kolmer un àn s Arrondissement Ràppschwihr, ìm Weschte àn s Arrondissement Saint-Dié ìm Département Moselle z Lothrìnge.

Di greschte Gmeine vum Arrondissement Schlettstàdt-Eerstain sìn (mìt de Inwohnerzàhl vun 1999):

S Arrondissement Schlettstàdt-Eerstain ìsch ingedäilt in siwe Kanton mìt ìnsgsàmt 101 Gmeine:


</doc>
<doc id="21097" url="https://als.wikipedia.org/wiki?curid=21097" title="Arrondissement Strasbourg-Campagne">
Arrondissement Strasbourg-Campagne

S Arrondissement Strossburi-Lànd (frz. "Arrondissement de Strasbourg-Campagne") ìsch e Verwàltungsbezirk im Département Bas-Rhin im Elsàss z Frànkrich gsin. Àm 1. Janner 2015 ìsch s ufglest wore.

Dr Verwàltungssitz (chef-lieu) vum Arrondissement ìsch Strossburi gsin.

S Arrondissement hàt ìm Norde àn s Arrondissement Hàwenau granzt, ìm Oschte àn Ditschlànd, àn dr Ortenöikrais z Bàde-Wìrttebari un àn s Arrondissement Strossburi-Stàdt. Ìm Siide hàt s àn s Arrondissement Schlettstàdt-Eerstain un ìm Weschte àn s Arrondissement Zàwere un àn s Arrondissement Molse granzt.

Di greschte Gmeine vum Arrondissement Strossburi-Lànd sìn gsin (mìt de Inwohnerzàhl vun 1999):

S Arrondissement Strossburi-Lànd ìsch in àcht Kanton ingedäilt gsin mìt ìnsgsàmt 104 Gmeine:









</doc>
<doc id="21098" url="https://als.wikipedia.org/wiki?curid=21098" title="Alte Masse und Gewichte (Schweiz)">
Alte Masse und Gewichte (Schweiz)

Alti Schwiizer Mäss sind Mäss, wo i de Schwiz bruucht wore sind, bivor 1877 die metrische Ainhaite Meter, Liter und Kilogramm igfüert wore sind. Debi hend bis denn verschidnigi lokaali Mäss und Gwicht ggulte und s sind au verschidnigi Geldsorte und Wäärige im Umlauf gsii. Fascht jede Ort mit em Maartrecht hett dozmol sini aigni Mäss ghaa, wobii aber grösseri Stedt, wie Zöri, Choschtez, Nürnberg, Köln und Antwerpe (Antorf) und ide Welschschwiiz au Lyon und Paris hüüfig Iiflüss uf chlinneri Maartort uusgüebt hend. Im 19. Joorhundert hend verschidnig Kantöö afange die System aihaitlicher z mache und au di alte Mäss em metrische System aapasse, indem s de Fuess uf exakt 30 Santimeter bistimmt hend und ali andere Mäss vo dem abhängig gmacht hend.

D Römer hend e aihaitlichs bruuchbars Mässystem im Römische Riich iigsetzt, hend aber au lokaali Variante zuegloo. So sind z Gallie die alte gallische Mäss "leuga" (ca. 2200m; frz. "lieue") und "arapennis" (ca. 25 a; frz. "arpent") offiziell anerchennt gsii. Die germanische Völker hend die römische Mäss zum Tail öbernoo, zum Tail umbinennt und zum Tail au alti Mäss bibhalte. E Nebenand vo verschidnig Mäss bizügt de früemittelalterlich Glehrti Isidor vo Sevilla wo gschribe het, as zwoo "leugae" drai "miliarii," bi de Germane aber ai "rasta" geend.

E zentrali Macht, wo e öberregionals aihaitlichs System het chöne döresetze, het scho im früene Mittelalter nüme bistande und im Lauf vo de Zitt het jede Ort mitem Maartrecht sini aigni Mäss ghaa. Die mittelalterliche Uurchunde nenet zwoor verschidnigi Mäss, aber selte s Verhältnis vo dene underenand und natürli isch onöd bikannt, wie gross die gnau gsii sind. Nu selte cha de gnau Wert eruiert werde. So basiert de Chlosterplan vo Sanggale ufeme "digitus" (Finger) zu 18,52 mm und emene "pes" (Fuess) zu 26,632 cm.

Uurchunde vo Sanggale nenet för s 13. Joorhundert under anderem "ain aimer wines / einin sovm wines / ain viertail lantwins / zwene mvtte habirn / ahcehin viertel cern vnde trü malter habern vnde sibin scheffil bonin". Allerdings isch d Grössi vo dene Mäss nöd bikannt. As scho dozmol i andre Städt andri Mäss ggulte hend, zaiget Nennige wie: "zwei viertil kernin sante Galler mes / vierzeg march silbers Zurich gewicht" oder "zwai phvnt vnde sehs schillinge Kostinzer phenninge". En Urchund usem Joor 1344 erlaubt de Stadtburger vo Sanggale, as si de Wii i "halben massen, ganzen massen, quarten, halben viertailn, ganzen viertailn, halben aimern, ganzen aimern" verchaufe tööred. Dur die Urchunde werd aidütig, as die mittelalterliche Mäss äänlich a de System vom 19. Johrhundert gsii sind. Allerdings het s au Ändrige ggee. De Scheffel isch im 14. Jh. im alemannische Ruum no verbraitet gsii, wo aber de Luther d Bible öbersetzt het, het mer z Basel s Wort "scheffel" dör ihaimischs "sester" ersetzt.

D Situation i de Alte Aiggnosseschafte isch i dem Punkt bsundrigs gsii, as ainersits d Piet zu vier verschidnige Sproochregione und andrersits au zu verschidnige natürliche Wertschaftsrüüm ghört hend. D Mäss vom Welschland und vom Tessin hend nöd nu anderi Näme, sondern d Mäss stönd au i anderne Verhältnis zunenand, so as e direkte Vergliich nöd mögli isch. Wäred d Määs vo de Tessiner Ort underenand nu wenig Abwiichig ghaa hend, wiichet d Mässsystem im Welschland zum Tail biträchtlich vonenand ab.

Die tütschsproochige Piet im Mittelland zaiget gwüssi Underschiid aber au vill Gmainsamkaite underenand uuf und d System chönet direkt vergliche werde. Mäss westlich vo de Rüüss orientiered sich aber mee uf Frankriich hii, Basel mee uf Frankfurt und Zöri und d Ostschwiiz me uf Nürnberg. D Kantöö i de Alpe nemet e Sonderstelig ii, bsundrigs s Bündnerland und s Wallis underschaidet sich dütli vo anderne System, d Innerschwiiz orientiert sich mee uf Zöri hii. Well die Piet wertschaftlich nöd wichtig gsii sind – abgsie vom Söömervercheer öber d Alpe – hend si eri Mäss chuum a de gröössere europäische Handelszentre aapasst.

Well in ganz Mitteleuropa fast jedi Stadt aigni Mäss ghaa het, wo denn no ständig noigreglet wore sind, isch es mitem Uufchoo vo de moderne Technik und Wüsseschaft nöme akzeptabel gsii, hunderti vo aigene Mässsystem zhaa. Drum sind z Paris noch de Französchie Revoluzioo noiji Mäss festglait wore, wo völlig unabhängig vo irget aim alte System gsii sind und au noiji Näme öbercho hend, wo bis denn nöd bruucht wore sind. Da System het zudem de Vortail gha, ases numeno i Zeenerschritt uuftailt woren isch (en Vortail i technischer Hisicht; im Alltag degege het me d Zwölferiitailig drum gärn ghaa, well me het chöne vo Helften und vo Viertel rede). Da metrische System isch em 10. Dezember 1799 för ganz Frankriich gsetzlich vorgschribe wore. Nodisnoo het sich da System afange i de maiste Länder döresetze.

Nocheme Zittgnoss sind im iigende 19. Joorhundert i de Schwiiz «20 verschiedene Fußmaße, 50 Ellenmaaße gewohnter Art, 29 Jucharte, 76 Viertel für trockene Früchte, 53 Maaße für Flüssigkeiten, 36 Pfunde, also 264 verschiedene Maaße für die 6 Gattungen von Maaßen» im Umlauf gsii. Drum hend sich em 17. Augste 1835 z Zöri d Vertreter vo 12 hoptsächlich tütschsprochige Kantöö troffe und hend beschlosse e aihaitlichs Mäss- und Gwichtssystem iizfüere. Me het zwor di alte Mäss wie Fuess, Zoll, Pfund und Lot biibhalte, het die aber metrisch definiert und wenn mügli dezimalisiert: e noije Fuess isch asewäg gnau 30 cm à 10 (statt 12) Zoll, e nois Pfund gnau 500 g, aber all no à 32 Loot gsii. Die noie «Concordats-Mäss» sind per Gsetz för d Kantöö Aargau, baid Basel, Bern, Friburg, Luzern, Sanggale, Schaffuuse, Soledurn, Tuurgau, Zöri und Zug uf de 1. Jenner 1838 gültig wore, und uf ai Joor spöter au för de Kantoo Glarus. Doch hend sich die noie Mäss nu zum Tail chöne döresetze. Die Concordats-Mäss entspreched im grosse und ganze a de alte metrisch definierte Mäss vom Grossherzogtum Bade, wäred s Dezimalsystem vo Würrtteberg starch devo abwiicht. D Concordats-Mäss sind bis ane 1876 gültig gsii.

Mitem Bundesgsetz vom 23. März 1851 sind die Concordats-Mäss för di ganzi Schwiiz vorgschribe wore und d Neme vo de Mäss au uf Französisch und Italienisch öbersetzt wore. Da isch uf Widerstand gstoosse, und zwoor ainersits uf de Siite vo de Kantöö, wo s rain metrische System scho lang iigfüert gha hend, nämli Gempf (sit 1813), s Waadtland (sit 1822), s Tessin (sit 1823) und s Wallis (sit 1827). Umgcheert het de Kantoo Uri a sinen alte vorrevolutionäre Mäss festghebet. Aber au anderi Kantöö, wo scho bim Concordat vo 1835 mitgmacht hend, wie Sanggale, hend zum Tail all no Müe ghaa, die noie Mäss bim Volch dörezsetze.

Mit em noie Bundesgsetz öber d Mäss und Gwicht vom 22. Oktoober 1875, wo uf de 1. Jenner 1877 i Chraft tretten isch, isch denn s franzöische metrische System as ainzig gültig und gsetzlich anerchannt bestimmt het, mit em "Meter," em "Liter" und em "Kilogramm" als Grundmäss. Vo den alte Mäss lebt aber do und döt inoffiziell no s Pfund (500 g) und bi de Buure au d Jucharte (36 a) witer.

Bi de Noireglig vo de Mäss noch de Französische Revolutioo isch as Grundmäss de Meeter (m; frz. "le mètre;" us agr. μέτρον (métron) "n." »Mäss«) iigfüert wore, wo de zeemillionsti Tail vomene nördliche Meridianquadrant bitrait het. Er isch am 10. Dezember 1799 endgültig z Frankriich iigfüert wore. Nebetem noije Metermäss isch aber ono de alt Pariser Fuess (frz. "pied du roi") zu 144 Pariser Linie as Referenzmsäss verbraitet gsii, wobi 443,295936 Pariser Linie e Meetter gee hend.

1 Fuess oder Schue = 10 Zool = 100 Lini = 1000 Strich = 30 Santimeeter oder 132,99 Pariser Linie. Grösseri Mäss sind gsii: d Ell zu zwee Fuess, de Staab à vier, s Chlòòfter à sechs und d Ruete à zee Fuess. 16000 Fuess hend e Weegstund ggee, aso 4800 Meeter, 23 1/7 Weegstund hend ai Äquatorgraad gmacht.

Vor de Iifüerig vo de Concordats-Mäss sind d Verhältnis under de Längemäss nöd aihaitlich gsii und die ganz chliine Mäss hend gfeelt. De Zool het sich abem 15. Joorhundert afange döresetze und het älteri Mäss wie "Finger" oder "Duume" verdrängt.

Je noch Waar sind au bsundrigi Mäss bruucht wore, am verbraitischte sind d Tuechmäss gsii, so z Sanggale, emene wichtige Ort vo de Liineindustri, wos nebet de gwönliche Ell no e Liibet-Ell zu 73,55 cm und e Wule-Ell zu 61,08 cm ggee het, wäred d Siide mit em französische Staab (frz. "aune") zu 117,9 cm ghandlet woren isch. Im Usserrhodische hets dezue no e Bouwule-Staab zu 52,94 cm und e Mousseline-Staab zu 53,72 cm gee. Uuffällig isch, as scho de Fuess inere Stadt meriri Grössine het chöne haa, so hend z Lozern d Feldmesser und d Muurer nochem Lozärner Stadtfuess à 28,42 cm gmesse, d Zimmermane nochem Nürnberger Fuess à 30,38 cm und die andere Handwercher nochem Pariser Fuess à 32,48 cm. D Tuechmacher degege hend di Rhiiländisch Ell à 62,82 cm bruucht und die i Halb-Elle und Quart-Elle iitailt.

Zum Vergliich: 

D Franzose hend ane 1799 as Flächemäss d Ar (a; frz. "l’are" "m.;" vo lat. area »fraiji Flächi«) = 10 x 10 Meeter = 100 Quadraatemeeter (m²; frz. "mètre carré") iigfüert. 100 Are hend e Hektare (ha; frz. "l’hectare") ggee.

1 Juuchert = 400 Quadraatruete = 4000 Quadraatfuess = 36 Are. D Juuchert het chöne undertailt werde i 4 Vierlig und 16 Quäärtli. Z Zöri aber het e Acher-Juurte 36 a, e Holz-Juurte 40 a, e Juurte oder Manerch Wise 32 a und e Juurte oder Chammer Rääbe 28 a gmesse.

E chliine Buurehof oder e "Schueppis" het 10 bis 20 Juuchert gmesse, d "Hueb" degege 30-50 Juuchert und isch im Mittelalter e Lehenshoof gsii und het e Famili chöne ernääre. Im Lauf vo de Ziit sind d Hööf dör Erbtailig immer chlinner wore und e Puur het glii emole numeno ai Juuchert Land bsesse.

D Feldmäss müend nöd umbedingt quadraatisch gsii sii, so het im Toggeborg e Juuchert Ackerland 30 x 7 Stange à 366,795 cm gmesse, aso 28,253 Are.

Bi de Flächemäss het mer underschide zwüschet em Ackerland, em Wisland, em Rebland und em Wald und Riedbode. S Grundmäss för Land aller Art isch d Juuchert gsii, denebet hend aber för di ainzelne Landarte au anderi Mäss golte, wo maist aggee hend, wievil Land imene Tag bewertschaftet het chöne werde. S Mäss för Ackerland haisst drum au "Tageeri" (wiefil Land imene Tag gaare, d. i. pflüegt were cha) oder "Mòòl," för Wisland sind Näme wie "Mad, Mamad, Mamet" (wan e Maa imene Tag mag maie) und "Tagwan, Tagme, Daue" (wa imne Tag cha gwune were) oder "Tagwerch". För s Rebland sind chlinneri Mäss bruucht wore, well d Wingert und d Rebberg selte grossflächig gsii sind. As Mäss bikannt sind im Rhintl de "Jòò" (hd. Jahn »Gras-, Getreideschwade«; mhd. jân »Raije«; schwed. ån »Ackerstraife«), im Tuurgi "Maaschnetz" (söfl wiene Maa imene Taag schniide cha) oder "Maagrab" (söfl wiener grabe mag). En Undertailig vomene Wingert isch e "Chammere" gsii, wo au as Mäss gängig gsii isch. Wald und Ried sind i grössere Juuchert grechnet wore, zum Tail het e Waldjuuchert bis zu 80 Are chöne uusmache.

I de Alpe und im Tessin sind die grössere Mäss onöd bruucht wore, do s Land, wo bebaut het were chöne, naturgmäs i chlinneri Zelge uuftailt gsii isch. En Alp selber het mer gmesse ahand vo de Mengi Chüe, wo druf gsömmeret hend were chöne. Mäss dodeför sind d Chüesömmerig im Toggeburg, Emmital und Haslital oder i de Innerschwiiz Chueässe oder Chueässet und verbraitet au Chuerecht oder Alprecht und Stooss oder Stööss. Die Aagoobe sind nöd aigetlichi Flächemääs, sondern gend nu aa, wievil Chüe ufere Alp gsömmeret werde chönet, demit all gnueg z ässe hend, wa aber vo de Laag vo de Alp und ere sinere Fruchtbarkait abhängig isch. En ainzelne Senn oder Puur het den e gwüssi Aazall Chuerecht oder Alprecht öberchoo. Da för d Sennewertschaft nützlichi System isch hüt no gültig.

Zum Vergliich:

As Ruummääs isch 1799 de Steer (st; frz. "le stère;" us gr. στερεός (stereós) »fest, rüümlich«) iigfüert wore, wo 1 x 1 x 1 Meeter oder en Kubikmeeter (m³; frz. "le mètre cubé") gmesse het. De Steer werd au Ruum- oder Festmeter gnennt und dient zum Abmesse vo Hoi, Holz, Chole und Torf.

As Concordats-Mäss isch s Chlòòfter zu 6 x 6 x 6 Fuess = 216 Kubikfuess = 5,832 Steer = 5,832 m³ iigfüert wore. För Hoi, Holz und Chole hend aber no lokaali Mäss ggulte, wo aber au ufem Concordats-Fuess oder Chloofter basiert hend.

S Chlòòfter Hoi messt je 6 Fuess i de Höchi, Braiti und Tüüfi, wobi e Chue guet föf Chloofter Hoi imene Winter fresst. E Chloofter Holz messt i de Braiti und Hööchi au sechs Fuess i de Tüüfi aber je noch Ort nu zwüschet 2 und 4 Fuess. Hüt isch im Toggeborg s Chlòòfter Holz zwee Meeter lang, anderthalb Meeter hööch und ann Meeter tüüf, aso 3 Steer. Dodeför bruuchts öppe zwoo Tanne. Z Schaffuuse haisst e Steer Holz au "Silve," drai Silve geend e "Biig". Denebet chenet die verschidnige Regione je noch wertschaftliche Bidüütig ono bsundrig Määs för Staichole, Chalch oder Erz.

Zum Vergliich:

Früener isch bi de Hoolmäss zwüschet Schüttmäss (Frucht-, Chornmäss) und Flüssigmäss (Wiimäss) underschide wore. Ane 1799 isch denn de Litter (l; (ℓ); frz. "le litre;" us agr. λίτρα (lítra) »Pfund«) noi iigfüert wore, wo ann Kubikdezimeeter (dm³; frz. "le métre cube") Wasser bi 3½ Graad Réaumur enthalte het. Hüt werdet aber trochni Waare wie Chorn, Frücht oder Meel nüme noch Volume sondern mit Gwicht ghandlet.

Under Fruchtmäss (Trochemäss, Chornmäss) sind trochni Ware wie Chorn, Meel, Nüss, Fröcht, Hülsefröcht, Gmües, Herdöpfel etc. ghandlet wore, womer het chöne ine Bhälter schütte und wo i de Regle imene Sack transportiert wore sind.

1 Maalter = 10 Viertel = 40 Vierlig = 100 Immi. S Viertel het gnau 15 Liter gmesse und söll exakt 30 Pfund rains Wasser bi sinere höchst Dichti bi 3½ ° Réaumur enthalte. Gmesse werd miteme Zylinder, wo d Höchi und de Durchmesser gliich grooss sind.

Bi de Chornmääs wiichet d Systemm vo de ainzelne Oorte am stärchsten ab.
Bi de Chornmäss hend vilerorts maist zwo Grössene ggolte. Em hüüfigste sind d Mäss för glatti Frucht bruucht wore, för Waize, Gerste, Boone, Erbsli, Nüss und Fröcht. D Mäss för ruuchi Frucht sind e bitz grösser gsii und för minderwertigs Chorn wie Haber oder au för Gmües bruucht wore. Aber au do hets örtlichi Undeerschiid ggee, wa mit welem Mäss ghandlet woren isch.

Zum Vergliich:
D Flüssigmääs dienet zum messe vo Wasser, Wii, Most, Öl, Milch oder au Honig und andere Flüssikaite.

100 Sòòm (Saum) = 4 Viertelsòòm = 100 Mòòss (Mass). Ai Mòòs messt exakt 1,5 Liter und söll drüü Pfund rains Wasser fasse. De Messzylinder söll dopplet ase höch sii wie brait.

Bi de Mäss för Flüssigkaite isch zwüschet verschidnige Flüssigkaite underschide woore. Luter Mäss sind för klari Flüssigkaite wie Wii und Wasser bruucht wore, trüebi Mäss för nödvergorni Möst und Säft und Suuser. I villne Orte hets no Mäss för Ööl ggee, wo au för Hung gültig gsii sind und Piet mit vill Chüe hend o Milchmäss gchennt. I de Gasthüser degege het d Schankmooss ggulte, wo i de regle chlinner gsii isch as di luter Mòòss. Trotz em Widerstand vo de Bhörde hets zudem i gwüssne Gegete no Mäss för Schnäps ggee, so im Appizellische, wo e "Budel Prannts" en Dezilitter gsii isch.

Zum Vergliich:

Ane 1799 isch as Grundmäss för s Gwicht s Gramm (g; frz. "le gramme;" us gr. γράμμα (grámma) »Schriftzaiche«) gwäält wore, wobi 1 Kubikksantimeeter rainstes Wasser bi sinere höchst Dichti e Gramm uusmacht. 1000 Gramm gend e Kilo oder gnauer e Kilogramm.

1 Pfund = 4 Vierlig = 32 Lood (Loth) = 128 Viertellood = 500 Gramm. 100 Pfund hend en Zäntner ggee, aso 50 Kilo und e Doppelzäntner messt 100 Kilo.

D Gwicht sind hüüfig imene schweere Pfund und imene liechte Pfund bruucht wore, denebet hets aber no s Silbergwicht oder s Marchgwicht ggee för s Gelt und zudem hend d Apiteegger ono eres aigne System bruucht: 1 Pfund Apiiteeger oder Medizinal-Pfund = 12 Unze = 96 Drachme = 288 Skrupel = 5760 Gran.

Zum Vergliich:

Vom Altertum bis i d Noizitt isch s Geld abhängig vom Gwichtsystem gsii, domer de Wert vmo Gold-, Silber- oder Chupfermünz abgwoge het.

Früener sind i de Schwiiz au verschidnigi Wäärige gültig und drum au verschidnigi Münze im Umlauf gsii. Wäred de Helvetik het jede Kantoo afange aigni Münze usegee, wobi d Wäärigssystem verschide gsii sind. Im Nordoste isch no d Guldewährig im Umlauf gsii, Bern und s Welschland hend scho d Frankewäärig agnoo, anderi Kantöö hend e Mischwäärig ghaa, maist hend denn anderthalb Franke e Guldi ggee. Dör da isch i de Schwiz e regelchrechts Wäärigswirrwarr entstande. Am 27. April 1850 het denn d Bundesversamlig e nois Münzgsetz agnoo, wo a de Kantöö s Münzrecht ewegg gnoo het. As bundeswiiti und anzig gültigi Wäärig isch de "Franke" zu 100 "Rappe" bestimmt wore.

Im früene Mittelalter sind 1 Pfund (libra; lb.) = 2 March (mk.) = 20 Schillig (solidus; s.) = 240 Pfennig (denarius; d.) gsii. Spööter isch s Guldesystem uufchoo, won e Erwiiterig vom früemittelalterliche System gsii isch. S Pfund und d March sind nu Rechnigsaihaite gsii und nöd as Münze im Umlauf gsii. Denebet hets ono Münze ggee, wo nöd exakt is Wäärigssystem passt het, so de Dukate, d Toble (Dubloone), de Taaler oder d Chroone. Je noch Qualität vom Gold hend die verschidnnigi Weert ghaa. Chlinneri Wert sind i Silber oder Chupfer prägt wore, denebet ono gwüssi Legierige. Natürli het de Zürcher Guldi nöd glichvill Wert ghaa wiene Sanggaller Guldi.




</doc>
<doc id="21100" url="https://als.wikipedia.org/wiki?curid=21100" title="Arrondissement Wissembourg">
Arrondissement Wissembourg

S Arrondissement Waisseburch (frz. "Arrondissement de Wissembourg") ìsch e Verwàltungsbezirk ìm Département Bas-Rhin ìm Elsàss z Frànkrich gwän. Àm 1. Janner 2015 ìsch s mìt em Arrondissement Hàwenau zem neie Arrondissement Haguenau-Wissembourg zammagschlossa wora.

Dr Verwàltungssitz (chef-lieu) vum Arrondissement ìsch Waisseburch gwän.

S Arrondissement hàt ìm Norde un ìm Oschte àn Ditschlànd granzt, ìm Norde àn Rhinlànd-Pfàlz, ìm Oschte àn dr Regierungsbezirk Kàrlsrüei z Bàde-Wìrttebari. Ìm Sìde hàt s àn s Arrondissement Hàwenau granzt.

Di greschte Gmeine vum Arrondissement Waisseburch sìn gwän (mìt de Inwohnerzàhl vun 1999):

S Arrondissement Waisseburch ìsch ingedäilt gwän ìn fìmf Kanton mìt ìnsgsàmt 68 Gmeine:






</doc>
<doc id="21101" url="https://als.wikipedia.org/wiki?curid=21101" title="Győr-Moson-Sopron">
Győr-Moson-Sopron

Győr-Moson-Sopron (IPA: , ungarndütsche Name: "Raab-Ödenburg-Wieselburg") isch e Komitat im üsserschte Nordweste vo Ungarn. S litt an de slowakische und östrychische Gränze, usserdem gränzt's an Komárom-Esztergom, Veszprém und Vas. De Komitatssitz heißt Győr.

Győr-Moson-Sopron setzt sich uss drei Gebiet zämme: uss em Ungarische Mittelgebirge, em Alpeostrand und de Chleine Ungarische Diefebeni (Kisalföld). De höchst Punkt isch z Bakony uff em Kőris-Berg (709 Meter). Er isch au de höchst Punkt vo Veszprém, wyl er an de Gränze litt.

Im Komitat hät s wenig Minerale.

Durch Győr-Moson-Sopron fließe d Raab, d Donau und d Rábca.

Győr-Moson-Sopron isch 1950 uss de beide Komitat Győr-Moson und Sopron gründet worre. D Gränze, wo im Johr 1950 bi-n-re Reform festglegt worre sin, chömme von re friehnere Uffdeilig vo Ungarn. 1921 sin d Komitat Moson und Sopron zweideilt worre, ihri westlige Deil sin zum nördlige Deil vom östrychische Burgeland worre. 1921 bis 1945 sin Győr und Moson Deil vom "vorläufig und administrativ vereinte Komitat Győr-Moson-Pozsony"; säll isch 1945 numme no Győr-Moson gnännt worre. D Gränze hän sich 1947 gändert, wyl sällemols de Ungarisch Frydesvertrag underzeichnet worre isch. Lut sällem hät Ungarn drei Dörfer im Norde vo Győr-Moson an Tschechie verlore. Zwar isch Győr d Hauptstadt vom Komitat, kulturäll gseh isch aber au Sopron e wichtigi Stadt. Im Komitatsgebiet litt Hegyeshalom, de wichtigst Gränzübergang vo Ungarn.

Bis 1990 isch s Komitat numme Győr-Sopron gnännt worre.

Di wichtigste Touristeattraktione sin di zahlryche Dänkmöler, d'Altstädt vo Győr und Sopron, d'Barockchirche und d'Schlösser in de Chleistädt und di draditionsrychi Wykultur. S Esterházy-Schloss z Fertőd wird als „Perle“ under de barocke Bauwerk bezeichnet. S Szécheny-Schloss z Nagycenk isch eine vo de Pilgerort vo Ungarn.

Di meiste Seheswürdigkeite vom Komitat findet mer in de Städt oder in de Nöchi vo sälle, es git aber au abgschydeni Dörfer, wo d'Touriste chönne bsüeche. Bsunders bekannt isch under sälle s Dorf Ravazd, am uff em Wäg vo Győr an de Blattesee litt. De Legänd noch soll e Quelle z Ravazd dört entsprunge sy, wo de Chönig Béla IV. im Johr 1241 uff de Flucht vor de Tatare grujjt und sy Schwert in de Bode gstoche hät. Über säller Quelle isch im Johr 1792 e Dänkmol uss Marmor errichtet worre. Nit wit devo isch e Museum.

Nit numme d'Gschicht, sondern au d'Chuchi vo Győr-Moson-Sopron isch bekannt. Bsunders de Abau vo Wy hät e langi Dradition; er hät scho immer e wichtigi Rolle in de Wirtschaft vo de Region gspylt. Im Johr 1297 hät de Chönig András III. de Stadt Sopron s Patänt für de Wyhandel gee. Hütt spylt de Wy au in de Tourismus-Branche immer meh e wichtigi Rolle; jöhrlig git's Verastaltige und Usstellige rund um de Wy. 

Au unberiehrti Natur isch im Komitat Győr-Moson-Sopron z finde. D'Naturschutzgebiet Fertő und Hánság umfasse e Gebiet vo öbbe 1200 bzw. 400 Quadratkilometer. Anderi Naturschutzgebiet wie d'Schlossparks sin au vo Mänsche gmacht worre. Di eine sin wit eweg vo de Städt, anderi werre vo-n-re Gmeind umschlosse.

Ungarndütschi Ortsnämme im Komitat Gyõr-Moson-Sopron 



</doc>
<doc id="21102" url="https://als.wikipedia.org/wiki?curid=21102" title="Großherzogtum Baden">
Großherzogtum Baden

S Grossherzogtum Bade isch am Aafang vom 19. Johrhundert entschtande. Em Markgraf Karl Friedrich isch es durch e gschickti Politik glunge, nach de Vereinigung von de obere und de undere Markgrafschaft im 1771i, in de Folg von de französische Revolution sis Land stark z erwitere und vom Markgraf zerscht zum Kurfürscht und dann zum Grossherzog ufzschtiige. Nach de Uflösig vom Heilige Römische Riich isch Baden vo 1806 bis 1871 en souveränder Schtaat gsi. Mit de Gründig vom dütsche Riich ischs Grossherzogtum en Teil dodervo blibe, bis de Friedrich II. am 22. November 1918 abdankt het und us em Grossherzogtum d Republik Bade worde-n-isch.

Im Fride vo Lunéville vom Februar 1801 het sich de Kaiser derzu verpflichtet, di sit 1797 von Frankriich bsetzte Gebiet, abzträte und d Fürschte, wo dodurch Gebiet verlore hei, z entschädige. Di Entschädigung isch mit em Riichsdeputationshauptschluss vo 1803 umgsetzt worde. D Markgrafschaft Bade isch für de Verluscht vo 450km² mit 30'000 Iiwohner mit 2'000 km² und 240'000 Iiwohner entschädigt worde. Verlore het d Markgrafschaft d Grafschaft Sponheim und e paar anderi Gebiet in de Nöchi vo Pirmasens und Luxemburg. Doderfür sin di rechtsrhiinische Teil vo de Kurpfalz und de Bistümer Basel, Konschtanz und Strassburg, d Riichsschtädt vo de Ortenau, s Riichstal Hamersbach und s Linzgau zu Bade cho. Au Gebiet vo chlinere Abtei sind zu Bade cho. Mit de Kurpfalz het de Markgraf au d Kurfürschtewürde übernoh.
Mit de Niederlag im 3. Koalitionschrieg het de Kaiser vo de Öschtriich im 1805i em Fride vo Pressburg müesse zuschtimme. So het er de Brisgau und d Schadt Konschtanz an Bade müesse abgäh. Mit de Rhiibundakte isch im 1806 au de gröschti Teil vo Fürschtebärg, s kurzläbige Fürschtetum Leinige, de links vom Main glägene Teil vo de Grafschaft Wertheim und d Landgrafschaft Chleggi zu Bade cho, wo mit de Uflöösig vom Heilige Römische Riich vom Kurfürschtetum zum Grossherzogtum worde-n-isch. Bade isch Mitgliid vom Rhiibund worde, wo vor allem es militärischs Bündnis vo dütsche Mittelschtaate mit em napoleonische Frankriich gsi isch.
Im 1810 het s Grossherzogtum sis Territorium noch einisch chönne erwitere, wo im Vertrag vo Paris Württebärg Gebiet im Schwarzwald und di ehemalig Landgrafschaft Nelleburg an Bade abträte het.

S starke Aawachse vo de Flächi und bsunders vo de Bevölkerig isch e grossi Herusforderig für de noii Grossherzog und sini Regiirig gsi. Scho uf Grund vo de Vereinigung vo de untere und de obere Markgrafschaft, hets uf einisch näbe de lutherische Konfession au Katholike im Land gäh, mit de Gebietszuewächs zwüsche 1803 und 1819 sind au noch di reformiirte Kurpfälzer derzu cho. D Bevölkerig im noie Grossherzogtum isch au im Blick uf anderi Kriterie, wi numme de Religion, nöd iiheitlich gsi. Im Süde sind Alemanne gsi, im Norde Franke, städtischi und ländlichi Bevölkerig hets gha und ehemolige Untertane vo Riichsritterschafte, Fürschtetümer und freie Riichsschtädt.
En wichtiger Schritt, wo die noie Bewohner vom Ländle mit ihrem Fürschtehuus versöönt het, isch di liberali Verfassig vo 1818 gsi, wo de Grossherzog Karl am 22. Auguscht 1818 z Griesbach im Schwarzwald unterschribe het. S Grossherzogtum isch eis vo de erschte Länder z Europa gsi, wo e konschtituionelli Monarchii gha het, wenn au d Iiflussnaam und d Verträtig vo de Bevölkerig im Vergliich zu hüt noch bscheide gsi isch.

Wo s im Februar 1848 z Paris zu ere Revolution und zu de Usruefig vo de Zweite Republik z Frankriich cho isch, hei sich au in Bade di liberale Idee e grossi Unterstützig gfunde. Bsunders de Friedrich Hecker und de Gustav Struve hei im 1848 versuecht, Bade (und vo dert us au Dütschland) in e Republik umzwandle. De Heckerzug het mit de Niderlage vo Kandern und de Flucht vom Hecker in d Schwiiz es End gfunde und mit d Verhaftig vom Struve im September 1848 isch di erschti Phase vo de badische Revolution vorbi gsi. Im Mai 1849, wo die meischte dütsche Fürschte d Verfassig vo de Pauls-Chile abgleent hei, isch es in ganz Dütschland zu Ufschtänd cho. In Bade het de Grossherzog Leopold und sini Familie müesse flihe und si sind uf Koblenz ins Exil. De Leopold het dann Preussen zu Hilf grüeft. Im Juni 1849 sind preussischi Truppe in Bade iimarschiirt. Am Aafang hei di badische Revolutionstruppe militärischi Erfolg gha und hei am 15. und 16. Juni entlang em Neckar verschidnigi Gfecht gwunne. Am 20. Juni hei di preussische Truppe bi Germersheim chönne de Rhii überquere und am 21./22. Juni z Waghäusel di badische Truppe zum Rückzug zwinge. E paar Tag schpäter isch d Revolutionsregiirig mit Teile vo de Revolutionstruppe uf Friburg im Brisgau gflüchtet. Wo d Preusse am 7. Juli 1849 uf Friburg sin cho, hei si d Schtadt kampflos könne bsetze. D Revolutionstruppe hei am 12. Juli in de Schwiiz um Asyl bäte. So het numme no Raschtatt Widerstand gleischtet und isch nach ere Belagerig vo drei Woche am 23. Juli 1849 vo de preussische Truppe iignoh worde. D Revolution isch dodermit endgültig gschiteret gsi. 23 Revolutionär sind schtandrechtlich verschosse worde. Öppe 80'000 Badner sind nach de Revolution usgwanderet, die meischte uf Amerika. Doderbi hei, nebe de Revolution, au wirtschaftlichi Gründ e wichtigi Rolle gschpilt. Di preussisch Armee isch bi ins 1851i in Bade blibe.
Au wenn Bade nach de Revolution e konservativi Regiirig übercho het, isch d di liberal Verfassig in Geltig blibe. Au di meischte Beamte, wo vor de Revolution im Dienscht vom Grossherzogtum gschtande sind, hei au hinterher in de Verwaltig gschaffet. In de Ziit bis zur Gründig vom dütsche Riich, isch bsunders de Konflikt mit de katholische Chile prägend gsi. Ab 1853 het de badisch Kulturkampf tobt und het im 1860 zu de Iisetzig von ere liberlae Regiirig gführt. Im 1863 sind Verwaltigsgricht gründt worde und so isch Bade s erschte vo de dütsche Länder gsi, wo setigi Gricht hei gha.

Nach em gwonne Chrieg gäge Frankriich 1870/71 isch im Spiegelsaal von Versailles de Wilhelm I. von Preussen vom badische Grossherzog Friedrich I. zum dütsche Kaiser usgruefe worde. Bade isch dem neugründete Riich biiträte, in dem Bade e Hochburg vom Liberalismus isch gsi. Mit de Niederlag im 1. Wältchrieg und de Abschaffig vo de Monarchii im 1918, isch au s Schicksal vom Grossherzogtum besiglet gsi. Am 22. November het de Grossherzog Friedrich II. abgedankt und Bade isch e Republik worde.

D Staatsoberhäupter vom Grossherzogtum Bade sind Grosshezög us em Huus Bade gsi. Im einzelne sind des gsi:


</doc>
<doc id="21108" url="https://als.wikipedia.org/wiki?curid=21108" title="Arrondissement Strasbourg-Ville">
Arrondissement Strasbourg-Ville

S Arrondissement Strossburi-Stàdt (frz. "Arrondissement de Strasbourg-Ville") ìsch e Verwàltungsbezirk im Département Bas-Rhin im Elsàss z Frànkrich gsin. Àm 1. Janner 2015 ìsch s ufglest wore.

Dr Verwàltungssitz (chef-lieu) vum Arrondissement ìsch Strossburi gsin.

S Arrondissement hàt ìm Norde, ìm Weschte un ìm Siide àn s Arrondissement Strossburi-Lànd granzt. Ìm Oschte hàt s àn Ditschlànd, àn dr Regierungsbezirk Friburi z Bàde-Wìrttebari granzt. 

S Arrondissement Strossburi-Stàdt ìsch in zeen Kanton ingedäilt gsin.

Di äinzisch Gmei vum Arrondissement Strossburi-Stàdt:


</doc>
<doc id="21114" url="https://als.wikipedia.org/wiki?curid=21114" title="Evangelisch-reformierte Kirche des Kantons Freiburg">
Evangelisch-reformierte Kirche des Kantons Freiburg

Di Evangelisch-reformierti Chülcha vom Kanton Fryburg (uf französisch: "Eglise Evangélique Réformée du canton de Fribourg") isch d reformiert Kantonalchülcha im Schwyzer Kanton Fryburg. Si isch Mitgliid i der Evangelisch-reformierte Chülcha Schwiiz.

De Kanton Fryburg isch traditionell katolisch. Wäge de gmeinsame Herrschaft mit em Kanton Bäärn über d Region vo Murte, isch denn s Murtebiet nöd alei unter de Kontrolle vo de Schtadt Fryburg gsi. So hät d Bevölkerig von de Gmiine Murten, Kerzers, Môtier, Meyriez un Ferenbalm sich könne 1530 für d Reformation entscheide.
Wäge de Zuewanderig hät sich im Jaar 1836 i de Schtadt Fryburg di erscht Diaschporagmiin im Kanton gründt. Na de Gründig vom Bundesschtaat 1848 hät Zuwanderig im Kanton Fryburg stark zugnoo. Bsunders us em Bäärnbiet sin Reformierti in d Gränzregione iigwandert. D Verhältnis, bsunders im Seisebezirk sin unter de reformierte Bevölkerig schlächt gsi. D Vätere hei iri Chinn nöd welle in e katolischi Schuel schicke. Uf Initiative vo Bäärner Pfärrer sin drum reformierti Schuele gründt cho, wi zum Bischspiil im Wyssestei (Gmiin Rächthaute), z Bärg (Gmiin Schmitte) un im Kessibrunnholz. 
Im Johr 1854 het de Kanton Fryburgs erscht mol es Chülchagsetz verabschid, vo dem au di reformiert Chülcha betroffe gsi isch un 1863 isch im Seisebezirk di erscht Chülchagmiin gründt cho, d Chülchagmiin Santooni, wo ma denaa in Chülchagmiin Seisebezirk ungnännt hät.
Erscht im Jaar 1998 hät de Kanton d Stüüraaglägeheite für di reformiert Chülcha übernoh un si uf däm Wäg mit de katholisch Chülcha gliichgstellt.
Di bis do anne gröscht Chülchagmiin vom Kanton, d Chülchagmiin vom Seisebezirk isch zum 1. Januar 1999 in füf selbschtändigi Chülchegmiine ufteilt worde und 2001 hät ma d Chülchagmiin Romont-Châtel-Saint-Denis ufteilt.

Di Fryburger Chülcha hät 16 Chülchagmiine mit 38'000 Mitglider:
Im Seebezirk:
Im Seisebezirk:
Die andre 5 Chülchagmiine entschspräched jewiils de Bezirk:

De Sitz vo de Chantonalchülcha isch z Murte. D legislative Gwalt hät d Synode un d exekutiv de Synodalrat. Präsident vom Synodalrot isch sit em Jaar 1999 de Daniel de Roche. Uf de Synode vom 4. Juni 2012 het de Daniel de Roche uf e witeri Kandidatur verzichtet. Zum Nachfolger isch de Pierre-Philippe Blaser gwählt worde, wo Pfarrer in der Chülchagmeind Môtier-Vully isch und am 1. Juli 2012 sini Schtell aaträte het.



</doc>
<doc id="21127" url="https://als.wikipedia.org/wiki?curid=21127" title="Köln">
Köln

Köln (uf Kölsch seit me: "Kölle") isch e Stadt z Nordrhy-Westfale und mit chli me as e Million Ywohner die viertgröschti Stadt vo Dytschland. Es isch d Metropole vo dr Regioon Rhyland und vo der Regioon Rhy-Ruhr.

Köln ligt z Westdytschland im Süde vom Bundesland Nordrhy-Westfale. Si isch am Ufer vom Rhy.

S ängere Stadtpiet isch i dr Oscht-Wescht-Richtig achtehalb Kilometer und i der Nord-Süd-Richtig sächsehalb Kilometer gross; die ganzi Stadtlechi isch 405 Kwadratkilometer gross.

De höchscht Punkt isch uff 148,5 Meter über Meer, de diefscht uff 49,6 Meter.

D Nochbergmeinde vo Köln sind:
Köln isch ane 38 oder 19 vor Christus vom römische Fäldherr Agrippa gründet worre. S hät dozmol "Oppidum Ubiorum" gheisse, s öfentliche Zentrum isch s Heiligtum "Ara Ubiorum" gsi. Im Joor 50 noch Christus hät d Gmeind s Stadträcht übercho. De hütig Ortsname leitet sich ab vo "Colonia Claudia Ara Agrippinensium," was "d Stadt, wo am Platz vo de Ara uff Wunsch vo de Agrippina vom Claudius gründet worde isch" heißt. Deno hän sich u. a. Veterane, Soldate und Händler agsydelt. D Stadtmur, wo noch de Gründig baut worde isch, bstimmt bis hütt de Verlauf vo de Strosse. Im Johr 90 isch Köln zu de Hauptstadt vo Nidergermanie worde.

313 bis 314 isch e christlichi Kirch z "Colonia" baut worre, wo spöter de Kölner Dom anecho isch. 401 isch Köln under d Herrschaft vo de Franke cho. 870 wird de "Alt Dom" anstell vo de früenere Bischofschile, wo abbrännt isch, errichtet. 999 hät de Erzbischof Heribert e Pfalzkapelle abaut. Sit em glychzitige Bsüech vom Bapscht Leo IX. und em Kaiser Heinrich III. hät s im Dom Vertretter von ene ge.

1106 isch Köln vergrösseret worde. D Ortschafte Sankt Ursula, Sankt Gereon und Sankt Georg sind ygmeindet worde. Die nächsti Erwiterig isch 1180 gsi. Dört sin grossi landwirtschaftlig nutzbare Fläche uss de Umgebig ygschlosse worre.

De Grundstei vom Kölner Dom isch 1248 glegt worre. 1560 hät mer d Bauarbete ygstellt. 1842 hät mer wider agfange, de Dom ußzbaue, aber erscht 1880 isch er definitiv fertig gsi. 1948 het me s Jubiläum gfyrt.

1288 het d Stadt in de Schlacht bi Worringe gäge Erzbischof iiri Freiheit erkämpft. 1396 hän d Handwerker d Macht übernoh. S hät vo dört a e neui Stadtverfassig ge. Ane 1475 hät de Friedrich III. Köln zur freie Rychsstadt erhobe.

Ab 1802 hät s z Köln d Religionsfreiheit ge. D Jude und Protestante hän neui Gmeinde gründet. Im glyche Johr sin au vyli Kunschtwerk undergange, wyl baufälligi Chirche abgrisse worre sin. Wo d Franzose d Stadt 1814 noch zwanzg Johr Besatzig Köln widder verlo hän, sin preußischi und russischi Truppe gfolgt. E Johr spöter chunnt Köln noch em Wiener Kongress zu Preuße. 1822 sin noch über 800 Johr widder zwei Rhybrucke baut worde. 1839 isch die erschti Ysebahn uff vo Köln us uff Aache gfahre. D Stadtmur het me 1881 abgrisse, wyl d Stadt schnäll gwachse isch. Siebe Johr spöter sin vyli Dörfer in Köln ygmeindet worre.

De Konrad Adenauer, wo 1917 zum Oberbürgermeister gwählt worre isch, hät d Universität widder uffgmacht und zwei Griengürtel aglegt. 1933 isch de Adenauer abgsetzt worde. Im Zweite Wältchrieg isch Köln zu 90 Prozänt kabut gmacht worde. De Adenauer isch widder Oberbürgermeister vo Köln gsi und spöter Kanzler vo Dytschland.

D Abindig an de Rhy und s nooche Ruhrgebiet sin e Vordeil für d Kölner Wirtschaft. Vyli Undernehme hän ihr Hauptsitz z Köln. Wäge de Wirtschaftskrise vo de 1980er-Johr isch Köln de zur Mediehauptstadt vo Dytschland worde. Au als Vercheersdrähschybe isch d Stadt attraktiv.

Vyli Undernehme hän e langi Tradition. S ältste no existente Undernehme isch "Farina gegenüber" vo 1709.

D Kultur z Köln isch über die ganzi Region use vo Bedütig. 


De Dialäkt, s Kölsch, isch die noch Sprächerazahl gröschti Variante vom Ripuarische und vom Zentralripuarische. S wird z Köln und zum Deil im Kölner Umland gschwätzt. Fast alli Sprächer bruuche hütt meischtens e rhynische Regiolekt als Umgangssproch, und si beherrsche d Standardsproch als Schriftsproch und als Umgangssprooch.

Kölsch isch noch mit de rhymaasländische und moselfränkische Dialäkt verwandt und stellt e Bindeglyd zwüsche denne dar, wie e gsamti ripuarischi Gruppe. Züesätzlig zum moderne Dütsch und de andere Ripuarische Sproche bstönn lexischi Bezüg zum Mittelhochdütsch, zum Niderdütsch, Holländisch, Änglisch und Französisch, phonetischi zum Limburgisch, zum Mittelhochdütsch, zum Französische und Wallonisch, grammatischi zum Änglisch. S Kölsch isch südlig vo de maken-machen-Linie agsydelt, nördlig vo de Das-dat-Linie, nördlig vo de Dorf-Dorp-Linie und westlich vo de Eiheiplurallinie.

Kölsch losst in Einzelfäll Variante in de Lexik züe und d Ussproch variiert regional und noch soziale Schichte wenig, es isch aber in sine meischte Aspäkt genau bstimmt. Für Främdi erwyst s sich als schwyrig, Kölsch richtig schwätze z lerne, wyl s sich um eini vo de formerychschte under de europäische Sproche handelt.



</doc>
<doc id="21133" url="https://als.wikipedia.org/wiki?curid=21133" title="Kiel">
Kiel

Kiel (IPA: [kʰiːl] "(hochdütsch)") isch e kreisfreii Stadt i de Mitti vom düütsche Bundesland Schleswig-Holstei, wo s au d Hauptstadt dervo isch.

Kiel isch eini vo de wichtigste Naturhäfe an de Ostsee. Durch Kiel lauft trotz de Lag an de Ostsee d Wasserscheid zu de Nordsee. De Eider, wo in d Nordsee mündet, beriehrt s Kieler Stadtgebiet, usserdem ändet de Nord-Ostsee-Kanal im Stadtdeil Kiel-Holtenau. D Umgebig vo Kiel isch vo Moränehügel prägt und goht direkt in die Holsteinischi Schwiz über.

1233 hät mer uff re Halbinsle, wo hütt s „Kleine Kiel“ isch, d "Holstenstadt tom Kyle" gründet. 9 Johr spöter hät mer em d Stadträcht verliehe.

Churz noch em Änd vom Drißigjöhrige Krieg, im Johr 1665, isch d Universität z Kiel gründet worre.

Wyl Kiel 1871 de Hauptmarinestützpunkt worde isch, isch es innerhalb vo rächt churzer Zit e Großstadt worre. Sither sin de Schiffbau und d Fischindustry wichtigi Branche für Kiel. Werfte wie d Howaldswerk und d Lindenau-Werft schaffe Arbetsplätz und und sin wältbekannti Undernehme.

Noch de Zerstörige im Zweite Wältchrieg, wo öppe 80 Prozänt vo de Hüüser vo Kiel kabut ggange sin, isch d Stadt gänzlig repariert worde.

Z Kiel dominiert hüt di hochdüütsch Sprooch. Die alt Mundart, wo zum Weschtniderdüütsche ghört, chönne no vill Lüüt.

De Schiffbau mit de 17 Kilometer lange Förde prägt scho lang s Stadtbild. Einewäg sin 75 Prozänt vo de Kieler in de Dienschtleistigsbranche beschäftigt, so z. B. uff de Bank. Als Hauptstadt vo Schleswig-Holstei hät Kiel als Standort vo Behörde, Verwaltigszentrale, Hochschüel etc. e Bedytig für s restlige Bundesland. Für d Wirtschaft entscheidend isch noch wie vor au d Nöchi zum Wasser.

Zämme mit de Nochberstädt Eckernförde, Rendsburg und Neumünster hät Kiel vo 1991 bis 2008 zu de Region «KERN» ghört, wo rund 700'000 Mensche beheimatet.

Jedes Johr findet z Kiel d "Kieler Wuch" statt, wo wältbekannt isch. Bi derre handelt s sich um s gröschte Segelsportereignis vo de Welt; Gäst chömme in säller Wuch vo überall her uff Kiel. Näbe de Kieler Wuch finde au Windjammer-Renne statt.

Im Berych vom widderuffbaute Schloss sin die meiste kulturälle Yrichtige z finde. So z. B. s gnännte Schloss, d Kunschthalle und de Warleberger Hof. Au s Ykaufszentrum und d Stadtgalery sin in dem Stadtviertel z finde.

Jöhrlich findet im Kieler Umland s Schleswig-Holstei-Musik-Festival statt.

Usserdem findet mer z Kiel vyli Badeort. Bekannt isch Kiel au für de Segelsport sowie Erholigs- und Entspannigsrüm.





</doc>
<doc id="21134" url="https://als.wikipedia.org/wiki?curid=21134" title="Dresden">
Dresden

Dresden (, ) isch d Hauptstadt und die zweitgröschti Stadt vo Sachse und die drizähntgröschti Stadt vo Dütschland.

Dresden isch im Südoste vo Sachse an de Elbe. Selli und d Usläufer vom Erzgebirge und de Lausitzer Granitplatte präge s Bild vo de Dresdner Umgebig.

Flächemäßig isch Dresden die viertgröschti Stadt vo Dütschland.

Nördligi Breiti: 51° 02' 55"
Östligi Längi: 13°44' 29"
Seehöchi (Elbpegel): 102,73 m über NN
Altmarkt: 113 m über NN
Höchschte Punkt (Triebenberg): 383 m über NN
Diefste Punkt (Cossebaude): 101 m über NN
Längi vo de Staatsgänze: 134 km
Längi vo de Elbe innerhalb vo de Stadtgränze: 30 km
Brucke innerhalb vo de Stadtgrenze: 9

Dresden isch etwa ab em 3. Johrhundert vo de Germane bsydelt gsi. Erscht im 6. Johrhundert sin slawischi Stämm uss em Oste uff Sachse cho. 

Im 12. und 13. Johrhundert sin dütschi Sydler uff Sachse ko; dörtmols isch schints au de Stadtnamme entstande (erschtmols 1206 in re Urkunde erwähnt). 1485 isch es noch de Deilig vo Kursachse Hauptstadt worde; 6 Johr spöter hät e Brand d Hälfti vo de Stadt vernichtet. Im Widderuffbau hät s vyl Baute im Stil vo de Renaissance ge.

Im Johr 1549 hät sich d Stadt mit Altendresden vereinigt. Im 17. Johrhundert isch wäred em Drißigjöhrige Chrieg d Stadt zwar nie blünderet oder zerstört worde, aber e Großdeil vo de Bevölkerig isch an de Pest gstorbe oder verhungeret. 1685 isch Altendresden durch e Stadtbrand fast ganz zerstört worde. 1706 häi d Schwede Dresden bsetzt. Zwei Joor druf het dr Johann Friedrich Böttger und dr Ehrenfried Walther von Tschirnhaus in dr Jumferebastei vo dr Festig Dresden s erste europäische Porzellangmacht. Im 7-jöhrige Chrieg isch Dresden 1756 vo de Preuße belagert und zum Deil zerstört worde.

Im 18. Johrhundert sin zwei vo de hüttige Sehenswürdigkeite baut worre, nämlig de Zwinger (1709–1728) und d Frauekirch (1726–1734).

1806 isch s durch de Napoleon I. Hauptstadt vom Königrych Sachse worre. 
D Völkerschlacht vo Leipzig 1813 und anderi Kämpf zwüsche de Franzose, wo Sachse mit ene verbundet gsi isch, und de Allierte häi im Groossruum vo Dresden stattgfunde.
Noch de Märzrevolutione 1849 hät de Mai-Uffstand d Stadt in Mitlydeschaft zoge.
Wäge de Industrialisierig isch d Ywohnerzahl gwachse.

1918 isch Dresden zum erschte Mol Hauptstadt vo me Freistaat Sachse worde. D Stadt het zu de zää grösste Stedt in Dütschland ghöört und isch e kulturells und wirtschaftligs Zentrum vo dr Weimarer Republik gsi. 1919 isch d Dresdner Sezession gründet worde, wo dr Otto Dix d bekanntiste Mitgliid von ere gsi isch. 1925 isch d Palucca-Schuel Dresde gründet worde, e bedütendi Schuel für die Darstellendi Kunst. Die Sächsischi Staatsopere isch eini vo de grosse Bühne gsi, wo vili Uruffüerige stattgfunde häi.

Im Zweite Wältchrieg isch d Stadt am 13. Hornung/Februar 1945 mit Phosphorbomben ahgriffe worre. Die änglischi Luftwaffe het in zwei Angriffswalle zerscht ebbe am zäni z Nacht Sprengbombe ihgsetzt und no genau 3 Stunde speter ebbe am äis z Nacht noch Brandbombe abgworfa. Des isch genau kalkuliert gsi, um e Fiersturm üszleesa. d'Sprengbomba hänt zerscht d'Dächer gesprengt so dass d Hiser offe gse sin, und nô hänt d Brandbombe e leichts Spiel ghätt und durch d Vorhäng, Möbel etc. d Hiser schnell in Brand gsetzt, so dass e Fiersturm üssakumme isch.

D Stadt, wo total unverteidigt gse isch (ke Luftabwehr meh do) und wo mit ca. 500.000 Flechtlinga üsm ditsche Oschte wie z. B. Schlesie ieberfillt gse isch (zumeischt Wiewer, Kender und alti Litt), isch uf ere Fläch fu 15 km² total zersteert worra. Dr Britische Premierminischter Churchill, wo d Angriff het bfohla, het si e baar Wuche spater defu dischtanziert (Memorandum vom März 1945). Die Frag, ob as si um e Kriegsverbreche handelt, isch wisseschoftli umstretta. D Zahl fu de Opfer isch ebenso umstretta. Fakt isch, dass Zivilischte s Zehl gse isch und dass uff d Militär-Ihrechtunge wie d Kaserne im Militärkomplex „Alberstadt“ niemals gzehlt worra isch (se lag üsserhalb fume Zehlgebiet), und so hent d Kaserne au fascht nix abbekumme. Se wird hit noch als Bundeswehr-Kaserne gnutzt.

Under de DDR isch d Stadt in eme ganz andri Baustil uffbaut worre. Dr kommunistischi DDR-Diktator Walter Ulbricht het e „sozialistisch Stadt“ böje welle, und het vili Sehenswürdigkeite abgrisse, da ja fer d Kommunischte d Keriche und Paläscht „ideologischi Gegner“ sin g'se; Ulbricht het die Sophienkerich, die Grosse Meissner Stroos, s Albert-Theater und andri historischi Böiwerk abrisse losse, obwohl se noch fascht intakt gse sin. Fascht die gsamti Innestadt isch nach em Krieg mit modernistische Betonbleck uffboit worra, üüser e kleins Areal im historische Zentrum. Dort het mer de beriamte Zwinger, de Brühlsche Terrasse und einige andri Gebäude weder uffböit.

Nach dr Wende 1989 het dr Wiederuffböj fu de Frauenkerich weltwit uffsahn erragt, und um die Kerich herum isch s Neumarkt Viertel zu eme grosse Teil wieder uffböjt worra und as wird noch wietersch geböjt. E güeti Website, um de Wiederuffböj fu historische Rekonschtruktione aktuell z verfolge, isch www.neumarkt-dresden.de.

In de DDR-Zit isch Dresden d Hauptstadt vom Bezirk Dresden gsi; 1990 bi de Widdervereinigung isch si die vo Sachse worde.

In de letschte Johr sin z Dresden d Umsatzzahle gstyge, glychzitig hät s weniger Arbetslosi ge. Vyli Undernehme sin erwitert worre. Stark entwickelt hän sich Branche wie Mikroelektronik, Kommunikations-, Nano- und Biotechnology. Au d Forschig isch z Dresden stärcher vertrette wie in de meiste andere Städt vo Dütschland; usserdem fiehrt e Zämmearbet vo Forschig und Industry zu vyl Erfolg. Zur Förderig vo de Wirtschaft und de Undernehme wird d Infrastruktur usbaut, zudem sin d Genehmigungszite schnell. Au die hochi Läbensqualität isch für d Ywohner vo de Stadt e Vordeil.

Z Dresden git s diversi Arte vo Sehenswürdigkeite. Zimli bekannt isch sin uff alli Fäll de Zwinger, d Frauekirch und d Semperopere, dezüe kömme vyli anderi Bauwerk und -denkmäler, usserdem git s Kunschtasammlige.

D Altstadt links vo de Elbe isch s historische Zäntrum vo de ganze Stadt. Dört git s Baute uss de Renaissance, em Barock und em 19. Johrhundert z seh. Was im Zweite Wältchrieg zerstört worde isch, hät mer widderuffbaut. D Silhouette vo Dresden wird starch durch die barocki Frauekirch prägt.

Die meiste Yrichtige wie z. B. e Gmäldegalery oder de friehnere Herrscher ihri Schatzkammre sin der Elbe noo z finde. In de Mitti vo de Altstadt sin de Sächsisch Landdag, s Roothus und d Ychaufszäntre.

De Dresdner Dialäkt ghört zum Obersächsisch. Speziell an sälle Dialäkt sin z. B. s Wort "nu" und de einzigartig Singsang, wo vo vylne als „gmietlich“ bezeichnet wird. Wit verbreitet d Meinig, dass d Dresdner im Allgemeine fründlich zu Bsüecher sin.



</doc>
<doc id="21135" url="https://als.wikipedia.org/wiki?curid=21135" title="Potsdam">
Potsdam

Potsdam isch e Stadt z Nordostdytschland und d Hauptstadt vo Brandeburg. Es ghört zue dr Agglomeration vo Berlin.

Potsdam ligt südwestlig vo Berlin. D Flächi isch in de letschte Yszit vo große Moräne gformt worde. Hütt bstoht d Stadt uss 75% griener Flächi und numme 25%, wo mit Hüser oder Stroße bedeckt sin. S hät z Potsdam etwa 20 Flüss und Seee, zum Bispyl d Havel, de Griebnitzsee und de Templiner See. De nidrigst Punkt isch de Chlei Raveschburg uff 114 Meter.

Potsdam isch in sybe historischi Stadtdeil und nün neui Ortsdeil ydeilt, wo 2003 ygmeindet worre sin. D Landschafte vo sin rächt verschyde. Im Norde und im Stadtzentrum hät s vor allem historischi Bauwerk, im Süde dominiere großi Grienfläche und neueri Bauwerk.

De am Afang no slawisch Ort Potsdam isch 993 als "Poztupimi" zum erschte Mol in re Urkunde erwähnt, 1317 erschtmols als Stadt. Ab 1416 hät s de Hohezollere ghört.

Im Drißigjöhrige Krieg isch Potsdam zerstört worde.

Potsdam hät durch sini Lag an de Havel Bedütig kriegt. Kurfürschte hän sit 1616 Potsdam als näbe Berlin zweiti Residänz gha, so z. B. de „Groß Kurfürscht“ (1660). Durch ihn sin vyli Hugenotte uff Potsdam cho und hän Potsdam in de Wirtschaft und de Kultur gnützt.

Ab 1700 hät mer under em Friedrich I. und II. vyl baut. Drum hät mer 1720-40 d Neustadt im Norde gründet.

S Holländische Viertel isch noch de Hochzit vom Kurfürscht mit re Oranieburgerin baut worde. Holland isch in säller Zit s Vorbild vo Potsdam gsi. Trotz allem hät s numme wenig holländischi Ywanderer ge.

1806 bis 1808 hät de Napoleon Potsdam bsetze lo.

1933 isch in de Garnisonskirch de Festakt gsi. Dodemit isch de Adolf Hitler zum Rychskanzler worde und hät de Nationalsozialismus in Preuße ybringe wölle.

1939 hät mer Babelsberg in Potsdam ygmeindet. Im glyche Johr, em Afang vom Zweite Wältchrieg hät mer Jude uss de Stadt vertrybe.

Noch em Potsdamer Abchomme isch s Nazi-Regime beändet worre. Allerdings isch Potsdam denoch under s Regime vo de DDR cho.

Sit 1990 isch Potsdam Hauptstadt vo Brandeburg und usserdem UNESCO-Welterbe.

Potsdam ligt wie Berlin an re Krüzig vo de Handelsstroße Skandinavie-Berlin-Südosteuropa / Rotterdam-Berlin-Warschau. S hät Ysebahn, Autobahne (5 Stk.) und Wasserstroße, wo d Stadt z. B. mit Berlin verbinde. Usserdem sin di beide Berliner Flughäfe numme rund 30 Kilometer vo Potsdam eweg.

Innerhalb vo Potsdam cha mer durch s System vo de ÖPNV mit Stroßebahn und Bus verchehre, dezüe git s Zugverbindige uff Berlin (S, IC, ICE).

Wäge de Nöchi zu Berlin, de Infrastruktur und diverse Gwerbefläche bietet Potsdam güeti Vorussetzige für d Undernehme. In jüngster Vergangeheit wird Potsdam weniger abhängig vo Berlin, sondern durch de Dienschtleistigssektor meh eigeständig. Entscheidendi Berych sin:
Usserdem isch innerhalb vo de letschte Zit au d HighTech-Branche e Erfolgsquelle.



</doc>
<doc id="21136" url="https://als.wikipedia.org/wiki?curid=21136" title="Düsseldorf">
Düsseldorf

Die kreisfreii Stadt Düsseldorf isch d Hauptstadt vo Nordrhy-Westfale, die nüntgröschti Stadt vo Dytschland und im Bundesland Nordrhy-Westfale noch Köln, Dortmund und Esse die viertgröschti Stadt.

Düsseldorf ligt am Rhy, noch bim Bergische Land. S Stadtgebiet isch bin re maximale Usdehnig vo 25,5 Kilometer in Nord-Süd-Richtig und 17,6 Kilometer in Ost-West-Richtig 217,01 km² groß. De höchst Punkt isch uff 165,2, de diefst uff 28,3 Meter über NN. D Zit isch 32 Minute und 52 Sekunde hinder de GMT.

Im Johr 1135 wird Düsseldorf zum erschte Mol in re Urkunde erwähnt.

Am 5. Juni 1288 findet z Düsseldorf d Schlacht vo Worringe statt, wyl d Kölner Erzbischöf e Staat schaffe wän. Noch em Syg, wo d Bure vo Düsseldorf vyl deby mitghulfe hän, isch Düsseldorf züe-n-re Stadt erhobe worre (14. August 1288). Erscht 100 Johr spöter hät mer d Stadt mit re Mur gschützt.

1488 sin vyli Lyt an de Pest gstorbe.

De Wilhelm de Rych hät d Burg usbaut, wo ei Turm devo bis hütt existiert. 1573 isch au s alte Roothus baut worre, wo hütt no benutzt wird.

1545 hät mer e Gymnasium ygrichtet.

Under de Herrschaft vom Wolfgang Wilhelm, wo d Stadtmure verstärkt hät, isch Düsseldorf nit am Drißigjöhrige Krieg bedeiligt gsi.

1679-1716 isch de Johann Wilhelm Regent vo Düsseldorf gsi. Er hät d Kunscht und vor allem d Musik gfördert.

Under em Karl Theodor entwickelt sich e bürgerlichi Kultur. Vyli Dichter und Denker sin in d Stadt cho (z. B. de Goethe).

1795 hät de Napoleon d Stadt bsetze lo. 1811 isch er uff Düsseldorf cho und hät e Hafe aglegt.

1815 wird Düsseldorf am Wiener Kongress Preuße züegsproche.

Under Preuße git s durch Lyt wie de Wilhelm vo Schadow und de Felix Medelssohn-Bartholdy an de Kunschtakademy e Bliete in de Kunscht. D Düsseldorfer Schüel wird wältberiehmt.

Züe de Zit vo de Industrialisierig wachst d Stadt. Vor allem d Yse- und Stahlindustry entwickelt sich, spöter au d Chemy. Au uss em Ruhrgebiet chömme Firme uff Düsseldorf.

1870 und 1898 werre die beide erschte Brucke für Ysebahn bzw. Stroß baut.

Noch em Erschte Wältchrieg wird Düsseldorf vo de Franzose bsetzt. D Wirtschaft ligt am Bode.

40 Prozänt vo de Stadt sin im Zweite Wältchrieg zerstört worre. Em Dr. Wiedenhofen sy Plan, mit de Alliierte z verhandle, misslingt. Noch em Zweite Wältchrieg wird Düsseldorf 1946 Hauptstadt vo Nordrhy-Westfale.

D Düsseldorfer Börse isch e wichtige dütsche Handelsplatz. Obwohl sich d Bevölkerig über di schlächti Wirtschaftslag beschwert, wird immer no gschafft und Gäld usge. Düsseldorf isch wenig vo de Strukturkrise bi Stahl und Kohle betroffe.

De Dienschtleistigssektor isch de wichtigst wirtschaftlig Sektor vo Düsseldorf. D Undernehme chönne rächt eifach Mitarbeiter kriege, zum eine uss Düsseldorf sälber, zum andere uss em Usland.

Undernehme, wo z Düsseldorf asässig sin, sin vor allem Versicherige, Banke, Werbe- und Modebranche. Usserdem git s e Universität und vyli Messe.

Düsseldorf hät zudem numme wenig Schulde.

Scho sit Längerem isch d Kultur z Düsseldorf wichtig. Sie isch noch de Herrschaft vom Johann Wilhelm und em Karl Theodor in de Gschicht vo de Stadt verankert. Mer nennt Düsseldorf wäge de vyle Kunscht- und Kulturyrichtige "Kunscht-Hochburg vo Dütschland". Zu sälle Yrichtige ghöre vor allem d Kunschtakademy und s Museum Kunschtpalast.

Au Theater und Entertainment sin z Düsseldorf präsänt. Säll goht vo de Düsseldorfer Oper bis zu private Theater wie z. B. sälli z Heinersdorf oder Boulevardtheater.

De Dialäkt, wo mer z Düsseldorf schwätzt, heißt Düsseldorfer Platt. Friehner hät s zu de Rhymaasländische Sprochgruppe ghört und isch em Niderbergisch ähnlig gsi. De Georg Wenker, e Sprochwüsseschaftler, hät im 19. Johrhundert d Gränze zwüschem Ripuarische (Kölsch-ähnlige) und em Niderdütsche Sprochgebiet, wo au s ursprünglige Düsseldorfer Platz dezüezällt hät, de Benrather Linie lang zoge.

Zwar beinhaltet s Düsseldorfer Platt hütt no e baar wenigi niderdütschi Lutstandsmerchmol "make" statt "maache", "Driet" statt "Drißß" usw.). Aber d Sproch hät in de letschte 100 bis 150 Johr etwa 80% vom Kölsch agnoh, dodemit stellt si jetz e ripuarischi Variante dar, wo als Düsseldorfer Rhynisch bezeichnet wird. Für sälli Limburgisch-Bergischi Sproch, grob im halbmondförmige Gebiet vo Heinsberg über Neuß-Nord - Krefeld bis in Wuppertal yne, zwüschem Benrather und Uerdinger Linie, s Düsseldorfer Platt wird also ygschlosse, isch d Yordnig mol eher zämme mit de sicher ripuarische Sproche, mol eher trennt devo, und die meischte niderdütsche Autore schlönn si trotz em deilwis ähnlige Lutstand und e baar Überystimmige vo de Lexik nit em Niderdütsch züe. D Meinige vo de Autore sin dodezüe nit yheitlig.

Mer underscheidet zwüschem Dialekt, wo hütt z Düsseldorf gschwätzt wird (Düsseldorfer Rhynisch) und nennt di alti, em Niderbergische ähnligi Variante "Düsseldorfer Rhynisch".

No e historische Dialäkt uss em Stadtgebiet vo Düsseldorf isch au s Hötter Platt, wo noch de Gerresheimer Glashütte benännt isch.




</doc>
<doc id="21137" url="https://als.wikipedia.org/wiki?curid=21137" title="Lörrach-Brombach">
Lörrach-Brombach

Brombach, älter "Broomech" (), isch mit ca. 6500 Ywohner de gröscht Ortsdeil vo Lörrach. S Dorf ligt uff de linke Site vo de Wiese an de Usläufer vom Dinkelberg, wo au s Klima bstimmt.

Mer hät Sydligsspure uss em 2. und 1. Johrhundert vor und em 1. Johrhundert noch Christus gfunde, die erschti urkundligi Erwähnig als "prampahch" isch aber erscht 786 gsi. In säller Urkunde wird s Dorf em Abt vom Chloster St. Galle gschenkt.

E Uszug uss de Schenkigsurkunde:

Uf dr Homepage vu Lörrach heißts iber d Beziähige zu Sanggalle: "Mit derre Schenkig hät sich s Gschick vom Dorf uff nit bekannti Zit vorybergehend mit de Klosterherrschaft St. Galle verbunde. In sinere "Hochzit" im 8./9. Johrhundert hät s Benediktiner-Kloster fast in jedem Dorf im Markgräflerland Bsitz, Land und Lyt, Zinse und Zeante, Kirche und Höf könne nochwyse, wo s meist fromme Schenkige z verdanke gha hät."

Ab em 13. Johrhundert isch Brombach noch de Übergab ans Chloster St. Blasie under de Herrschaft vom Reichenstein-Gschlecht gsi. In de Burg uss em 13. Johrhundert hän no 400 Johr spöter Aghörigi vo sällem Gschlecht gwohnt. Vo derre Wasserburg git s kei Abbildig, si hät aber Ähnligkeit mit em Wasserschloss Inzlinge gha. Mit vyle andere Gebäude zämme isch si bim Erdbebe vo Basel 1356 zerstört worre.

1556 isch d Reformation z Brombach ygfiehrt worre.

1678 hän di Beamte s Dorf mieße verlo und sich z Lörrach nyderglo. Drum isch Lörrach 1682 zur Stadt erhobe worre.

Scho vor de Reiß-Miehli, wo hütt no brucht wird, hät s z Brombach e Mühli ge, wo durch d Lag an de Wyse begünstigt worre isch. D Sägerei und d Gerberei vo säller Zit git s hütt nümmi. Au under em Yfluss vo Kauflüt uss de Schwiz hät sich d Industry z Brombach entwickle chönne.

1933 sin alli Brombacher Arbeiterverein uffglöst, enteignet oder dörtmolige Gedankegüet abasst worre.

1939 sin insgsamt 691 Zwangsarbeiter under em Regime vo de Nationalsozialiste z Brombach underbrocht worre. 1945 hät e Bombeagriff s Gebiet um de Bahnhof umme zerstört und 40 Lyt s Läbe chostet.

1945 bis 1948 hät de Schwarzhandel blieht. Mit de Währigsreform 1948 hät sich säll bessert, d "Wirtschaftswunderjohr" sin gfolgt.

Afang vo de 60er-Johr hät mer d Infrastruktur stark verbessert. Ab 1966 isch s Brombacher Schlössle vo de Gmeindverwaltig bezoge worre.

Am 1. Januar 1975 isch Brombach troth Klag uff Lörrach ygmeindet worre.

S Ortsbild vo Brombach hät sich in de letschte Johr laufend verändert. Säll sowohl durch Neubaute als au durch s Abriße vo alte Gebäude. Hütt hät Brombach e Ortskern, wo funktioniert und mit verschydene Gschäft belebt isch.

In Silber e rote Brunne mit blauem Wasserstrahl über me blaue Wällebach. De Brunne isch wohl in Alehnig an de Ortsnamme gwählt worre und bezieht sich uff die vyle Brunne im Dorf, obwohl sich de Ortsnamme nit vo „Bronn“ = Brunne herleitet, sondern vom ursprüngliche Name "Branbach" oder "Brambach". S Wappe isch sit etwa 1830 nochgwyse, d Farbe sin 1902 festglegt worre.

De Ortsnamme isch nit eimolig, s git witeri Ort, wo eso heiße. Er isch (vom Johr 786 bis 1493) in folgende Schribwyse yberliefert:

Prampahch – Branbach – Brambach – Bronbach – Brombach

Die gnännti Wandlig kunnt wohl vo de Alemannische Mundart, wo e [a] zum Deil zu [o] werde losst. S Wappe bezieht sich uff d Dytig "Bronn" (Brunne) → "Brombach", de Namme stammt aber eher vom Wort "Brombeere".



</doc>
<doc id="21138" url="https://als.wikipedia.org/wiki?curid=21138" title="Hochrhein">
Hochrhein

Der Hochrhy isch der Abschnidd vum Rhy vum Bodesee öber Schaffuuse, Lauffeburg un Rhyfälde bis uf Basel.

Geografisch gseh meint mer mit em Begriff "Hochrhy"


Aafangè duèt dè Hochrhy am Ändi vum Undersee bi Stròmkilometer 25,4 bi dè Rhybrugg vo Staa, uffhörè duèt er bi dè Mittlerè Basler Brugg bi Stròmkilometer 166,6. Dotal isch dè Hochrhy also 141,2 km lang.

Vum Bodesee fliesst dr Rhy zerscht westwärts bis uf Schaffuuse, woner ä Rank macht gäge Süüde. Bi Lauuffe und Nöühuuse goot er 23 Meter über de Rhyfall abb und fliesst denn im ene ängge Taal i grosse Kurve wyter gäge Süüde bis ad Töössegg, woner wider em Weschte zue goot. Uf der rächte Syte het er jetz s grosse Bärggebiet vom Schwarzwald. Der Rhy lauft denn der Nordsyte vom Schwiizer Jura noo, und er wird immer wie breiter, will do grossi Näbeflüss zuenem chöme. Bi Ettikon und Choblez isch d Stromschnelle vom Middlere Lauffe, und wyter unde, bi Lauffeburg, isch wider e grosse Wasserfall gsi, der alt Lauffe, wo jetz wägem Wasserchraftwärch Lauffeburg nümme z gseh isch. Em Aargau und em Baselbiet noo fliesst der Rhy derno bis uf Basel, won er nôch Norde dräit: der nöggscht Flussabschnidd unden a Basel isch der Oberrhy.

Folgendi Regione hän Adeil am Hochrhy:

Am Hochrhy sind bedüütendi Naturlandschafte erhalte blibe. Es het e ganzi Reie vo Naturschutzpiet uf beide Syte vom Fluss.

Do und dört sind no Stück vo de Auelandschaften am Fluss erhalte. Es grosses Schutzpiet isch das vom «Chly Rhy» bi Riete.

Der Fluss isch uf de verschidene Abschnitt es Gwässer mit ere vilfältige Fauna. Es läbt mängi Art Fisch, Chräbsen und Muschle drin und am Fluss het’s Vögel, Biber und anderi Dier. Am Rhyfall und bi de Wasserchraftwärch sin die einzelne Flussstrekine teils von enand isoliert. Früener sin Fisch us em Meer wie der Lachs, d Meerforällen und dr Aal no bis wyt ufe in Rhy cho; und es het au yheimeschi Arte wie d Barbe, d Nase und d Äsche.

Am Hochrhy het d Fischerei en alti Gschicht.

D Fischer sin im "Berufsfischerverein Hochrhein-Oberrhein e. V." und im "Fischerverein Untersee" zämegschlosse.

I der jüngschte Zyt wandere frömdi Fischarte au in Hochrhy, so wie öppe t Schwarzmuulgrundel.

Im Fluss entlang sin vili Wasserchraftwerch baut worre, wo für d Industry wichtig sin. Säll chunnt vom große Gfälle, wo d Schifffahrt uff em Hochrhy erschwert. Bi Staa isch der Fluss uf der Höchi vo 395 Meter über Meer; z Basel unde isch er bi 245 Meter, das bedüütet, ass er uf sim Wääg hundertfüfzg Meter abecho isch, das isch doch zimli vill für en Flussabschnidd vo dere Lengi, und drum isch der Hochrhy in es baar Teil en rächt en wilde Fluss, oder er isch es wenigschtens früener gsi, wo’s no keini grosse Chraftwärch ggää het.

Die grosse Wasserwärch am Hochrhy sind die doo: s Chraftwärch Rhynou, s Chraftwärch Eglisau-Glafttfälde, s Chraftwärch Reckinge, s Chraftwärch Albrugg-Doogere, s Wärch Lauffeburg, s Rhychraftwärch Säkinge, s Chraftwärch Rhyburg-Schwörstadt, s Alte Wasserchraftwärch vo Rhyfälde, s nöie Chraftwärch Rhyfälde, s Wärch Augscht-Wyyle und s Chraftwärch Birsfälde.

Es chlyses Wasserchraftwärch git s sid em 19. Joorhundert au näbem Rhyfall z Nöihuuse.

Über de Fluss het’s e ganzi Zylete grosse Stroossebrugge und au es baar Ysebaanbrugge. Scho d Römer händ Brugge über de Rhy gmacht, öppe bi Konstanz und Zurzach.

Teils sind die hischtorische Brugge als Boudänkmol gschützt so wie die grossi alti Holzbrugg vo Säckinge.

E ganz e nöji Brugg isch d Hochrhybrugg bi Lauffeburg, wo der Vercheer vo der alt Lauffebrugg z Lauffeburg wägggnoo het. En Übersicht vo dene Bouwärch gitt d Lischte vo de Rhybrugge. Au bi de meischte Chraftwärch chamer über de Fluss goo, bim Chraftwärch Albrugg-Doogere isch no en schmali Betonbrugg nume für Fuessgänger und Welofahrer, s Rhybrüggle Albrugg, und a teil Oort sind no hüt chlyni Fäärene.

Em Hochrhy noo goot d Hochrhybahn uff der Ysebahnstrecki vo Basel uff Konschtanz. Sie isch vo dè Großherzoglich Badischi Staats-Ysebahne als Teil vu der Badischi Hauptbahn erbaut worre, wo em Rhy noo uffwärts vu Monnem bis Konschtanz goot. Uff der Schwiizer Syte isch nume en Ysebaanlinie vo Basel über Choblez uf Eglisau.

D Schifffahrt uf em Hochrrhy goot nume vom Bodesee bis uf Schaffuuse aben und vo Basel bis uf Rhyfälde ufe.

Bi Birsfälde sind grossi Handelshääfe, wo d Rhyschiff vo Rotterdam häär über der under Deil vom Rhy hichöme.

Uf em Platz vo der ehemolige Zimäntfabrigg vo Melike im Aargau isch a der Rhystrooss en Umschlagplatz für Gontäiner und anderi Transportmiddel ygrichtet, s «Hochrhy-Terminal».

Em Fluss noo chame uf Wanderwääg und Welowääg s Taal uuf und ab goo. Zwüsche Säckinge und Lauffeburg git’s all Joor e Verastaltig füre Langsamvercheer: s «slowUp Hochrhy».

Vo Süde münde folgendi grössere Flüss in de Hochrhy:

Vo Norde isch d Wuete de gröschti Zuefluss; vom Südschwarzwald obbè abbè chömmèd ußerdèmm, d Steina, d Schlüècht, d Alb, d Murg un d Weera. D nördliche Flüss entwässerèt alli mitnand s Fäldbärg-Massyv.

Chlyneri Näbeflüss sind d Biber, d Durach, der Geisslibach us em Zürcher Wyland, d Sissle, der Meelibach, der Magdenerbach und d Ergolz.

Em Fluss noo stoot e ganzi Reihe vo alte Stedt:

D "Hochrhykommission" hät s Zyl, d Zämmearbet vo de Regione nördlig und südlig vom Rhy z fördre. Des goht sie durch d Betreuig vo verschydene Projekt a. Vo de Gründig (1997) bis 2006 hän numme Bade-Württeberg und de Kanton Aargau de Kommission aghört, sit 2006 ghört aber au de Kanton Schaffhuse dezüe.

Wie d Hochrhykommission hät sich au d "Agentur Hochrhy AHR" de Zämmearbet vo allne Regione am Hochrhy gwidmet. Züe-n-re ghöre d Kantön Aargau, Schaffhuse, s Land Bade-Württeberg, d EU und d Schwiz als ganzes. D AHR soll "d Identifikation und d Wahrnehmig vom gmeinsame Grenzland am Hochrhy gege inne und usse stärke".

D AHR understützt zum Bispyl

Z Säckingen isch im Schloss Schönau s "Hochrhymuseum" ygrichtet.

Bi Rhynau isch sid em Middelalter s Chlooschter Rhinau gsi.

Uff der Hirsebreifahrt chöme d Zürcher au übere Hochrhy.



</doc>
<doc id="21139" url="https://als.wikipedia.org/wiki?curid=21139" title="Dänemark">
Dänemark

Dänemark (dänisch: Kongeriget Danmark [ˈkɔŋəʀiːʔəð ˈd̥ænmɑɡ̊]) isch e chleis nordeuropäischs Land, wo züe Skandinavie zällt wird. S Land hät e Flächi vo ca. 43000 Quadratkilometer und 5,1 Millione Ywohner. D Hauptstadt isch Kopehage.

Dänemark hät e Union mit de Ferör-Insle und Grönland. Amtssproch isch z Dänemark dänisch. An de Gränze züe Dütschland wird au Dütsch gschwätzt. Uff de Ferör schwätzt mer au Ferörisch und uff Grönland Grönländisch, was e alti Eskimo-Sproch isch.

Dänemark bstoht uss 400 namentlig erfasste Insle; dodevo sin 82 bewohnt. Wichtigsti dodevo sin Sjælland, Fyn, Lolland, Falster, Langeland, Møn und Bornholm. S einzige Gränzland isch Dütschland, wo südlig devo ligt und wo 68 Kilometer devo an Dänemark grenze. 11,5 Prozänt vo de Flächi sin bewaldet, 64,7% werre landwirtschaftlig gnutzt. Vo Wasser bedeckt sin 1,6 und anderscht gnutzt 22,2 Prozänt. Höchste Berg isch de Yding Skovhøj (173 m), dicht gfolgt vom Ejer Bavnehøj (171 m). S Land erstreckt sich uff 8 bis 15° östligi Längi und 55 bis 58° nördligi Breiti (Zitzone MEZ+0)

Di ältste Zügniss vo mänschliger Besydlig sin etwa sibzigdausend Johr alt und z Hollerup entdeckt worre. Im 6. Johrhundert sin d Schwede uff Dänemark cho und hän d Germane vertrybe. De Gorm de Alt hät im 10. Johrhundert d Königrych im Gebiet vereinigt. Im 11. Johrhundert hän d Däne als Wikinger d Insle vo Ängland und Norwege erobert.

Im 14. Johrhundert hät sich Dänemark mit Norwege, Schwede, Island und Finnland zu de Kalmarer Union vereinigt. Bis züe de Ufflösig vo säller Union (1523) hät s dezüeghört.

Afang 19. Johrhundert hät Dänemark mit Frankrych kooperiert; 1814 hät s Helgoland an Ängland und Norwege an Schwede abtrette mieße.

Noch de 1848er-Revolutione isch Dänemark züe-n-re konstitutionelle Monarchy worre und hät 1849 sini erschti Verfassig kriegt.

Im Zweite Wältchrieg hät Dänemark ursprünglig wölle neutral blybe, isch aber ab 1940 vo de Dütsche bsetzt worre.

De Arbetsmarkt z Dänemark isch e Vorbild für vyli anderi Länder. Arbetslosi kriege meh Understützig wie z. B. z Dütschland und d Beschäftigungsquote isch di höchsti in de EU.

Dänemark hät hochi Stüre. Des siht mer zum Bispyl an de Mehrwertstür, wo bi 25 % ligt. Trotzdem belegt Dänemark bezüglig BIP, Läbensstandard und Staatsverschuldig wält- und europawit eine vo de beste Plätz.

Industry isch e zimli wichtigi Branche. Si isch vor allem rund um Kopehage agsydelt; über drei Viertel vo de Exportgieter sin Maschine oder anderi Gieter. D Herstellig Läbensmittel, Elektronik, Maschine und d Verarbeitig vo Metall sin di wichtigste industriälle Branche; genauso chemischi Stoff, Babier und Bier. Wäge de hoche Azahl an Brüefsfischer und de große Fischereiflotte spilt d Fischindustry e wichtigi Rolle.

D Landwirtschaft beschäftigt etwa 3 % vo dem Deil vo de Bevölkerig, wo schafft. D Wälder chönne nit gnutzt werre und sin meistens Nadurschutzgebiet.

20 % vom Strom wird mithilf vo Windchraftwerch gwunne.

Amtssproch vo ganz Dänemark isch Dänisch. Im Süde werre au Sønderjysk und Dütsch als Minderheitssproche gschwätzt, beides sin aber keini Amtssproche. Vo de Färöer wird hauptsächli Färöisch und z Grönland Grönländisch gschwätzt.


</doc>
<doc id="21140" url="https://als.wikipedia.org/wiki?curid=21140" title="Polen">
Polen

D' Republik Pole (uuf Polnisch "Rzeczpospolita Polska") isch en Staat vo Mitteleuropa.

Pole isch en Mitgliedstaat vo de Europäische Union sit em 1. Mai 2004.

Pole isch e chli chliner als s weschtleche Nochberland Dütschland und es hät öppe 40 Milione Ywohner.

S Land het ringsume e Gränze, wo 3.582 Kilometer lang isch. Es chunt im Norde uf 210 Kilometer Lengi a di russischi Exklave Kaliningrad und mit 103 Kilometer a Litaue, im Oschte uf 416 Kilometer a Wiissrussland und mit 529 Kilometer a d'Ukraine, im Süde uff 539 Kilometer a d'Slowakej und mit 790 Kilometer a Tschechie und denn no im Weschte uf dr lengi vo 467 Kilometer a Dütschland.

Vo Norde gäge Süde isch Pole 790 Kilometer gross, vo oschte gäge Weschte sind s 680 Kilometer.

528 Kilometer lang sind di polnische Ostseechüschte.

Pole setzt sich uus füf verschiedene Gebiät zämme. Im Nordweschte vom Land liit die Pommersch Bucht, wo bis ane zue de Bucht vo Danzig gaht, s' Land gränzt drum aa de Oschtsee. Im Norde und em Zäntrum tuet sich s Tüüfland a d'mitteleuropäische Ebeni aaschlüsse, wo die vier grosse Seeplattene, nämli d' Masurischi Seeplatte, d' Kaschubischi Seeplatte, d' Pommerschi Seeplatte und d' Grosspolnisch Seeplatte liiged. Im südliche Teil vom Tüüfland befinded sich die dur d' Uurstschromtäler vo de grosse Flüss zeichnete Gägende Schlesie und Masowie. Bsunders d' Lubliner Region a de mittlere Weichsel mit de Lössböde isch fescht dur Hohlwäge zeichnet. Noo wiiter im Süde liit s' polnische Mittelgebirge, de Krakauer-Tschenstochauer Jura, s' Heiligchrüzgebirge, d Beskide, d' Waldkarpate und noo d' Sudeten. Die höchschte Bärge befinde sich i de d' Tatra.

Di längschte Flüss vo Pole sind d' Weichsel (uf polnisch "Wisła") mit 1.047 Kilometer Lengi, de Gränzfluss Oder (uf polnisch "Odra") mit 854 Kilometer, d Warthe (polnisch "Warta") mit 808 Kilometer und de Weschtlich Bug, wo 772 Kilometer läng isch. De Fluss Bug isch Teil vo de polnische Oschtgränze. D' Weichsel und d' Oder münde zäme mit bar chlinere Flüss z Pommere i d' Ostsee. De Fluss Alle (plnisch "Łyna") und d' Angerapp (plnisch "Węgorapa") flüssed in de Pregel, vo det wiiter i d' Hańcza und aschlüssend über d' [Memel i d' Oschtsee. Einigi chlineri polnischi Flüss flüssed noo id Nordsee, id Donau und is Schwarze Meer.

Scho syt langem tuet me uf de polnische Flüss mit Schiff fahre. Im früene Middelalter sind d' Wikinger mit ihrne Langschiff uf ihrne wyte Reise au dur d'Weichsel und d'Oder gfahre. Im Mittelalter und de Nüüziit, wo Pole-Litaue noo e Chornchammere vo Europa gsi isch, hät d'Verschiffig vo Landwirtschaftsgüeter uuf de Weichsel i d'Richtig vo Danzig und wiiter nach Weschteuropa e sehr grossi Bedütig gunne, womer noo a de zahlriiche Spycher us de Renaissance und de Barockzyt gseh chan.

D' Hauptschtadt isch Warschau (uuf Polnisch "Warszawa"). Andri wichtigi Schtädt sind Krakau (uuf Polnisch "Kraków"), Lodsch (uuf Polnisch "Łódź"), Breslau (uuf Polnisch "Wrocław"), Danzig (uuf Polnisch "Gdańsk") und Stettin (uuf Polnisch "Szczecin").

Die gröschte Balligszäntre sind s' Oberschlesische Induschtriegebiät, di' Balligsrümme by Warschau und Łódź und noo s' Weichseldelta mit de "Drüüschtadt" wie Danzig, Sopot und Gdynia.

In erschter Linie isch Pole in 16 Woiwodschafte glydert gsi. Sälli git s etwa sit em 14. bis 15. Johrhundert; d Landchreis, wo s 314 devo git, sin zum Deil elter. Ab 1975 hät s 49 Woiwodschafte und keini Landchreis meh ge. 1998 isch s alte System widderhergstellt worre. S git jetz sechzäh Woiwodschafte, di gröschti devo isch Opple mit 96,21 km². S git aber Forderige, neui Woiwodschafte z gründe. Vo de Stadtchreis isch Warschau de gröscht, de chleinst (Świętochłowice) hät glychzitig di höchsti Bevölkerigsdichti.

Am Afang, öpe im 10. Johrhundert, isch Pole es regionals Herzogtum gsi. Under de Piaste isch es e Königrych worde und in de Folgezit isch das Königrych immer grösseret worde. 1569 isch es under de Herrschaft vo de Jagiellone eine vo de gröschte Staate vo Europa gsi und es hät dozmol züesätzlig zum hüttige Gebiet au d Ukraine und Wyssrussland umfasst.

Wo d Jagiellone usgstorbe sin, hät Pole vil vo siner Macht verlore. Ab 1772 sin wyti Deil zu Russland, Preusse und Öschtrych choo. S hät drei sötigi Deilige gee; 1815 hät de Wiener Kongräss s ganze räschtlige Gebiet Russland züegsproche und es isch derno in Personalunion Däil vom Russische Kaiserrych gsi (lueg «Kongrässpole»).

Noch em Erschte Wältchrieg het Pole si Suweränität zruggüberchoo. Im Friidensverdraag vo Versailles isch d Unabhängigkeit vo dr Republik Pole 1919 im internationale Raame bestätigt worde und es isch e Gründigsmitgliid vom Völkerbund gsi.

1939 hät de Zweit Wältchrieg mit de Bsetzig vom westliche Dail vo Pole dur di Dütsche und vom öschtliche Däil dur d Sowjetunion agfange. Noch em Chrieg isch Pole lang under em Yfluss vo dr Sowjetunion gstande. Di politischi Lag hät sich noch em Fall vom Stalinisimus im Allgemeine entspannt, in de 1980er-Johr hät s aber innepolitischi Unruhi gege di kommunistischi Herrschaft gee, wo vo dr Gwärkschaft «Solidarność» unter em Lech Wałęsa organisiert worde si. Zum Dail durch d Vermiddlig vom polnische Bapst Johannes Paul II. hät sich d Regierig uff Gspräch yglo und d Lag hät sich bessert. D Sowjetunion het in de letschte Joor vo de 1980er Johr ussepolitisch mee und mee an Iifluss verloore. Am 4. und am 18. Juni 1989 häi d Pole die erschte demokratische Waale im sogenannte Ostblock abghaltet und aagfange, iiri Wirtschaft noch em Balcerowicz-Plan in e Määrtwirtschaft umzwandle. Am 2. April 1997 isch vom Sejm und vom Senat e nöiji Verfassig verabschiidet worde und die isch vom Volk am 25. Mai 1997 aagno worde.

1999 isch Pole dr NATO bydräte und 2004 au dr Europäische Union.

Die polnischi Srpooch ghört zu de Gruppe vo de Weschtslawischwe Sprooche und do drmit zu der Familie vom Indogermanische. Me glideret s Polnisch tradizionell in füüf Dialäktgruppe.

Sid ane 2005 sind z Pole es bar anderi Sprooche offiziell als Minderheitesprooche anerchannt: Kaschubisch, Armenisch, Düüsch, Hebräisch, Jiddisch, Litauisch, Russisch, Slowakisch, Tschechisch, Ukrainisch, Wyssrussisch, Karaimisch, Lemko, Romani und Tatarisch.

Di römisch-Kaddolischi Chile isch dir gröschti Religionsgmeinschaft vo Pole; zu ihre ghöre offiziell öppe 87 Prozänt vo der Bevölkerig.

Under anderem soll z Pole s BIP sy Wachsdum vo föif Prozänt jöhrlig widder erreiche; d Beschäftigungsrote soll styge. E wichtige Schritt für sälli Entwicklig isch de Usbau vo de Infrastruktur. So solle z. B. d Verkehrswäg verbessert werde, was d Bedingige für d Undernehmer verbessert und Arbetsplätz schafft. De Dienschtleistigssektor soll usbaut werre.

Dass sälli Vorgäng finanziert werde chönne, will d Regierig überflüssigi staatligi Behörde ufflöse; Privatisierige werre witer praktiziert, wyl de Verchauf vo staatlige Undernehme Ynahme bringt. Finanziälli Understützig soll au d EU biete. Durch d EU-Mittel solle de Steikohlebergbau, de Strom, s Erdöl und anderi Branche d Wirtschaft fördere und nit wie bisher belaste.

D Landwirtschaft hät in de polnische Wirtschaft e wichtigi Rolle. Si soll ertragrycher sy und in Züechunft besseri Methode zur Verfiegig gstellt kriege. Mer will folgendi 4 Zyl erreiche:



</doc>
<doc id="21141" url="https://als.wikipedia.org/wiki?curid=21141" title="Budapest">
Budapest

Budapest (ungarischi Ussproch (]; ) isch d'Hauptstadt vu Ungarn. Si hät uugfähr 1,7 Millione Iiwohenr un isch di achtgröschti Stadt in de Europäische Union. D'Eiheitsgmeind Budapest isch 1873 entstande, wu mä die vorhär selbständige Stedt Buda, Pest un Óbuda zämegläit het.

Budapest isch di einzigi ungarischi Stadt, wu zu keim Komitat ghört, sundern sälber dr Komitatsstatus hät.

D'Stedt Pest un Buda drätte ab de Reformzit zämme uff. E elteri Form vum Namme isch „Pest-Buda“, also mit de größere un wichtigere Stadt vornedraa. Wäge de (im Ungarische sältene) Folg vu dräi Konsonante in de Mitti isch allerdings au d'Form "Budapest" vorchuu, wu au scho im Grof István Széchenyi sinem Wärch "Világ" („Wält“) verwändet wird. Wu sich d'Stedt vereinigt hänn, isch scho selbstverständlig vu „Budapest“ gschwätzt wore.

Buda isch sälli Stadt gsi, wu am Blatz vum antiike "Aquincum" entstanden isch; de Namme Óbuda (Altbuda) wird erscht noch em Mongolesturm erwähnt, während s Schloss Buda „Újbuda“ („Neubuda“) gnännt woren isch. Chronike us em Mittelalter gänn aa, ass de Namme vum Bleda, em Brüeder vum Attila chunnt, allerdings wird aagnuu, dass dodevuu numme stimmt, dass de Namme vum ene Personenaame chönnt chuu (es hät im Mittelalter „Buda“ als Personenamme gee). Noch ere andere Theorii, wu's allerdings keini Bewiis defür gitt, goht Buda uff s slawisch Wort "voda" (Wasser) zruck, wie au di römischi Bezeichnig „Aquincum“ uff e keltischs Wort mit ähnliger Bedütig chönnt Bezug gnuu ha.

De Namme vu Pest chönnt uff e antiike Ortsnamme zruckgoh: de Ptolemäus nännt in sinem Büech "Geographike Hyphegesis" d Stadt Pession ("Πέσσιον"). Witer akzeptiert isch abber d Aanahm, dass er sii Ursprung im altungarische Wort "pest" (Ofe) hät, wu z Sibebürge hütt no bruucht wird. De Gellért-Bärg mit sine Thermalquälle isch sällewääg au als „Pest-Bärg ("Pest-hegy") bezeichnet wore; an sinem Füeß isch de „Pest-Hafe“ ("Pest-rév") gläge, wu deno de Gmeind sälber de Namme gee hät. Er isch sit em friehje Mittelalter belèggt.

D Lag vu Budapest isch scho vor unserer Ziträchnig bliebt gsi, so hänn sich in de Antiike d Kelte im hüttige Óbuda aagsidelt. Di erschti Erwähnig vum hüttige Budapest goht uff s Johr 89 vor Chrischtus zruck. Wu sich d Römer bis an d Donau usbreitet gha hänn, isch "Aquincum" am Blatz vu de keltische Sidlig gründet wore, dank siner günschtige Lag an de Donau hät's chönne zum Sitz vum Statthalter were. Im 4. Johrhundert isch de Iifluss vum römische Riich zruckgange un zur Zit vu de Völcherwanderig sin nochenand Hunne, Gote, Langobarde un Aware zu de Herrscher wore. Noch de Landnahm durch d'Magyare hät's zwei Stedt gee, nämmlig "Pest" un "Buda" westlig bzw. östlig vu de Donau. Im 11. Johrhundert isch am Füeß vum Gellért-Bärg e wichtige Donau-Übbergang bout wore.

1241 sin Buda un Pest Opfer im Mongolesturm un fast vollständig zerstört wore. Denoch isch s Schloss Buda bout wore, Buda isch Sitz vum Chönig gsi. Pest uff de andere Site hät sich zum ene wichtige Handelszäntrùm entwickelt.

1526 un 1541 sin Buda un Pest zämme mit em rästlige Ungarn vu de osmanische Türke iignuu wore; Pest isch noch de Zerstörige vu säller Zit lang nit widderuffbout wore. Ußer de türkische Beder sin zu dere Zit wenig Dänkmöler entstande. Erscht mit de Industrialisierig isch widder e Uffschwung chuu, zum Bispil durch de Bou vu-n-ere Chettebruck us Bööt übber d Donau, wu Rüehm un e Bevölcherigswachstum für d Stadt brocht hät. Us dere Blietezit sin Barockchilche erhalte, ußerdemm isch dört s Rothuus bout wore, wu's hütt no gitt. D Umsidlig vu de chöniglige Iirichtige vu Bratislava un vu de Universitet vu Nagyszombathely dohär hät d Entwicklig noo witer gfördert.

Am 15. Merz 1848 isch di Ungarischi Revolution usbroche, im Lauf vu de Fräiheitschämpf isch Pest-Buda zum Regierigssitz vu Ungarn wore. Mit de Iinahm vu Buda durch d'Habsburger sin di ungarische Stritchräft gfalle.

D'Niderlag hät e Unterdruckig durch d'Östriicher zur Folg gha un erscht noch em Östriichisch-Ungarische Usgliich hät d'Entwicklig chönne witergoh. Am 17. Novämber 1873 sin Buda, Óbuda un Pest zämmeglèggt wore. Di neui Stadt isch d'Hauptstadt vum Chönigriich Ungarn gsi un au s kulturäll, administratiiv un wirtschaftlig Zäntrùm wore.

De Erscht Wältchrieg hät viili Lüt s Läbe chostet. Mit de Machtübbernahm vum Miklós Horthy (1919) isch di kommunisdischi Regierig beändet wore. Im Zweite Wältchrieg hänn di Dütsche Budapest bsetzt; di jüdischi Bevölcherig isch in Konzentrationslager verschleppt wore un infolg vu de Bsetzig sin rund 38.000 Iiwohner ums Läbe chuu. Vu 1945 bis 1949 hät mer d'Stadt widderuffbout, wudruffhii d'Iiwohnerzahl widder aagstige-n-isch.

Wiil d'Bevölcherig mit em stalinisdische Staat uuzfride gsi isch, isch 1956 de Ungarisch Volchsuffstand usbroche. Er isch vu de sowjetische Druppe nidergschla wore, sälli hänn in einzelne Stadtdeil au schwäri Zerstörige zruckgloo.

D'Bevölcherig isch bedingt durch de Bou vu züesätzlige Wohnvierteli un Züewanderige us andere Deil vum Land witer aagstige un hät in de 1980er-Johr ihr Rekord (rund 2,1 Millione) erreicht. Sit de bolitsche Wändi im Johr 1989 isch si numme no gsunke, vor allem wiil viili Iiwohner us de Stadt in d'Agglomeration umzoge sin.

Budapest isch riich an kulturälle un hisdorische Sehenswürdigkeite, e baar devuu ghöre zum UNESCO-Wältkultuurerb wie d'Andrássy út, e Allee zwüsche de Innestadt un em Stadtwäldli, s Burgeviertel (lüeg unte) un de Heldeblatz ("Hősök tere") zwüsche Andrássy út un Stadtwäldli; sini Statuue erinnert an d'Helde us de ungarische Gschicht.

Im Ungarische Nationalmuseùm ("Magyar Nemzeti Múzeum") sin Usstellige vu wältberiehmte Gegeständ im Zämmehang mit de ungarische Gschicht z finde. Ei Duurusstellig brichtet übber d'Gschicht vu Ungarn vu de Staatsgründig bis 1990, e anderi vu de Vorgschicht, d. h. vu 400.000 v. e. Chr. bis 804 n. e. Chr. De wohl beriehmtest Gegestand isch d'Chrone vum István I., wu eins vu de Symbol vu Ungarn isch.

De Burgpalast bärgt di Ungarischi Nationalgalerii ("Magyar Nemzeti Galéria"), di gröschti Sammlig zu de Entstehig un Entwicklig vu de ungarische Chunscht mit ere Sammlig vu Chunschtobjäkt. S Spektrùm längt vu mittelalterliger un Renaissance- übber gotischi un barocki bis hii zu Chunscht vum 19. un 20. Johrhundert.

Weniger iiheimischi Chunscht findet sich im Museùm vu de schöne Chünscht ("Szépművészeti Múzeum"). Mit wit meh wie 100.000 Chunschtobjäkt isch es s gröscht Museùm vu Ungarn; d'Usstelligsobjäkt umfasse d'Universalchunscht vu ganz Europa un us alle Zitalter.

D'Mátyás-Chirch ("Mátyás-templom") isch im 15. Johrhundert bout un im 19. Johrhundert im gotische Stiil renoviert wore. De Chrönigsort vum Franz Joseph II. (1867) behärbärgt einzigartigi Freske, s Grab vum Chönig Béla III. un e Statuue vu de Maria mit ere Chrone, wu de Bapscht Johannes Paul II. im Johr 2000 gschickt hät.

D'Fischerbastäi ("Halászbástya") bstoht us eme Haupt- un fümf witere chreisrunde Dürm. S Land am Füeß vum Bärg, wu si stoht, isch friehjer vu de Fischer gschützt wore un Schaublatz vum ene Fischermärkt gsi. Näbem Gebäu stoht e prunkvolli Statuue vum Chönig István I.

Im Burgviertel ("Várnegyed") sin zahlriichi mittelalterligi Dänkmöler un Gebäu z finde. S bekanntest Gebäu devuu un gliichzitig eins vu de bekannteste vu de ganze Stadt isch de Burgpalast, wu sini Ursprüng im 13. Johrhundert hät un sit de Erbouig durch de Béla IV. vu viile ungarische Chönig bewohnt un in siner Architektuur beiiflusst wore-n-isch. S ganz Burgviertel ghört sit 1987 zum UNESCO-Wältkultuurerb.

Di ehemoligi römischi Sidlig Aquincum isch s eltist Züügnìs vu Architektuur z Budapest. Es litt z Óbuda un isch vor allem im 2. un 3. Johrhundert s Zäntrùm vu Pannonie gsi. S Museùm isch 1894 im neoklassische Stiil entstande.

Näbe dene un zahlriiche andere Gebäu wird s Stadtbild au vu de Donaubrucke ("Széchenyi Lánchíd, Szabadsági híd, Margit híd, Erzsébet híd") brägt. Au s Parlamänt ("Országház" odder "Parlament") mit ere Längi vu 268 un ere Höchi vu 98 Meter isch markant. Zwüsche 1884 un 1904 isch es als Symbol vum Nationalbewusstsii entstande, d'Nationalversammlig isch dört allerdings erscht sit 1990 aasässig.

Z Budapest hät's au mehreri Heilbeder; es isch eini vu de wenige Hauptstedt, wu Thermalquälle z finde sin. Einzelni vu de Beder hänn ihri Ursprüng in de Türkezit. S "Rudas Gyógyfürdő" isch us religiöse Gründ bout wore, wiil noch em islamische Glaube Wasser numme reinigt, wenn's fließt. S Gellért-Bad isch im 13. Johrhundert zum erschte Mol benutzt wore, wu de András II. e Chrankehuus mit Heilbad hät boue loo; s jetzig Bad im Jugendstiil isch vu 1912-18. S "Széchenyi Gyógyfürdő", de gröscht Badekumpläx vu Europa, behärbärgt näbe 18 Becke (devuu dräi dusse) au e Chrankehuus.


</doc>
